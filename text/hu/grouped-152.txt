
Július 13. az év 194. (szökőévben 195.) napja a Gergely-naptár szerint. Az évből még 171 nap van hátra.
Névnapok: Jenő, Erneszt, Ernő, Harri, Hendrik, Henriett, Henrietta, Henrik, Indra, Jakab, Jákó, Jákob, Jakus, Milda, Perdita, Sára, Sári, Sarolta, Silás, Szilas, Szilvánusz, Szólát, Szórád, Szovát, Üdvöske
1793 – Saját fürdőszobájában leszúrják Jean-Paul Marat francia forradalmárt (gyilkosa Charlotte Corday).
1849 – Az 1848–49-es forradalom és szabadságharc során Haynau táborszernagy osztrák császári hadereje bevonul a Görgei Artúr által kiürített Budára. Ugyanezen a napon Pest városát orosz cári csapatok szállják meg.
1969 – Elindul a Luna–15 holdszonda, de holdraszállása nem sikerül, becsapódik.
1982 – Irán támadást indít Irak ellen és ezzel megfordítja az Irak–iráni háború menetét.
1985 – Live Aid monumentális segélykoncert Angliában és az Amerikai Egyesült Államokban.
1989 – George H. W. Bush amerikai elnök a Budapesten július 11-én megkezdett hivatalos látogatását befejezve távozik Magyarországról.
2015 – Mórahalom külterületén – a Magyar Honvédség műszaki alegységeinek bevonásával – kezdetét veszi az ideiglenes műszaki határzár építése a magyar–szerb határszakaszon. (A kormány június 17-én hozott határozatot a rendkívüli bevándorlási nyomás kezelésére, melyben elrendelte a zöldhatár átjárhatóságának megszüntetése érdekében egy 175 kilométer hosszúságú és 4 méter magasságú határőrizeti célú ideiglenes kerítés építését.)
2016 – II. Erzsébet királynő a korábbi belügyminisztert, Theresa May-t bízza meg kormányalakítással, miután David Cameron miniszterelnök korábban benyújtotta lemondását.
1986 –  brit nagydíj, Brands Hatch - Győztes: Nigel Mansell (Williams Honda Turbo)
1997 –  brit nagydíj, Silverstone - Győztes: Jacques Villeneuve (Williams Renault)
1527 – John Dee angol matematikus, csillagász, asztrológus, geográfus, okkultista és I. Erzsébet királynő tanácsadója († 1608 vagy 1609)
1883 – Hinko Smrekar szlovén festő, grafikus, karikaturista és illusztrátor († 1942)
1897 – Kaesz Gyula magyar építész, belsőépítész, bútortervező, grafikus, főiskolai tanár, az Iparművészeti Főiskola rektora († 1967)
1934 – Wole Soyinka joruba származású, főleg angol nyelven publikáló Nobel-díjas nigériai regényíró
1948 – El Kazovszkij orosz származású Kossuth-díjas magyar festőművész, grafikus, díszlet- és jelmeztervező († 2008)
1953 – Kiskalmár Éva bemondó, műsorvezető, szerkesztő, riporter, újságíró, tanár
1357 – Bartolo de Sassoferrato itáliai jogász, egyetemi tanár, heraldikus (* 1313–1314)
1399 – Erzsébet lengyel trónörökös, Jagelló litván nagyherceg, II. Ulászló néven iure uxoris lengyel király és I. (Szent) Hedvig lengyel királynő egyetlen gyermeke (* 1399)
1924 – Alfred Marshall brit közgazdász, a közgazdaságtan egyik alapító atyja (* 1842)
1954 – Frida Kahlo, egyéni hangú mexikói festőművész, közéleti szereplő, a 20. századi Mexikó emblematikus alakja (* 1907)
1977 – Falu Tamás (eredeti nevén Balassa Lajos) magyar jogász, költő és regényíró (* 1881)
2004 – Sik Toma (er. Schük Tamás) béke-aktivista, pacifista–anarchista, teljes vegetáriánus (vegán) (* 1939)
2007 – Nagy László, a móri mészárlás egyik gyanúsítottja, a veszprémi postásgyilkosság elkövetője (* 1970)
2008 – Bronisław Geremek lengyel politikus, társadalomtudós, egyetemi tanár (* 1932)
2013 – Olvasztó Imre magyar gyerekszínész, az Indul a bakterház című film főszereplője (* 1966)

Július 14. az év 195. (szökőévben 196.) napja a Gergely-naptár szerint. Az évből még 170 nap van hátra.
Névnapok: Örs, Stella, Bonaventúra, Esztellia, Ferenc, Herkules, Jusztusz, Kamill, Kamilló, Örsi, Zala, Zalán, Zalánka
1849 – A Bácskában, Kishegyes (Mali Iđoš), Feketehegy (Feketić) és Szeghegy (Sekić, ma: Lovćenac) között Vetter Antal és Guyon Richárd szétverik Jellasics horvát bán császári hadseregét. Ez volt a magyar szabadságharc utolsó győzelmes csatája.
1944 – A moszkvai csehszlovák követ közli V. Zorinnal, a szovjet külügyminisztérium 4. európai osztályának vezetőjével, hogy a „felszabaduló” Kárpátalja csehszlovák kormánybiztosává František Nemec gazdasági és újjáépítési minisztert nevezték ki.
1944 – 600 amerikai bombázó szőnyegbombázása a budapesti olajfinomítók és a Danubia vegyigyár ellen. Egy másik amerikai légi kötelék teljesen elpusztítja a péti Nitrogén Művek ammóniagyárait.[1]
1958 – Forradalom Irakban: az Abdul Karim Kasszem tábornok által vezetett nemzeti felkelők megdöntik a monarchiát, kikiáltják az Iraki Köztársaságot.
1965 – Az amerikai Mariner–4 űrszonda 9200 km-ről fényképezi a Marsot. Ezek az első közeli fényképek egy másik bolygóról.
2000 – Budapesten megnyitja kapuit a Magyar Vasúttörténeti Park, Közép-Európa legnagyobb interaktív vasúti múzeuma.
2002 – Párizsban, a Bastille-nál a nemzeti ünnepen merényletet kísérelnek meg Jacques Chirac francia köztársasági elnök ellen, aki sértetlen marad.
2006 – Jarosław Kaczyński veszi át a miniszterelnöki posztot Kazimierz Marcinkiewicztől a PiS, az ultranacionalista Lengyel Családok Ligája, valamint a populista agrárpárt, az Önvédelem alkotta koalíciós kormány élén.
1996 –  brit nagydíj, Silverstone - Győztes: Jacques Villeneuve (Williams Renault)
1602 – Jules Mazarin olasz-francia diplomata, egyházi politikus, államférfi († 1661)
1714 – Alexander Gottlieb Baumgarten német filozófus volt, az esztétika tudományának úttörője († 1762)
1804 – Benedek Lajos magyar katonatiszt, császári és királyi táborszernagy († 1881)
1889 – Ante Pavelić, a horvát usztasa mozgalom alapítója, a Független Horvát Állam vezére (poglavnik)  († 1959)
1910 – William Hanna amerikai rajzfilmes, a "Frédi és Béni" sorozat szerzőpárosának egyik tagja († 2001)
1913 – Gerald Ford, az Amerikai Egyesült Államok 38. elnöke, hivatalban 1974–1977-ig († 2006)
1918 – Jay Wright Forrester amerikai egyetemi tanár, a számítógép-tudomány egyik úttörője († 2016)
1919 – Lino Ventura (er. Angiolino Giuseppe Pasquale Ventura) olasz–francia színész († 1987)
1938 – Tommy Vig magyar vibraharpist, dobos, ütőhangszeres, zeneszerző, rendező, hangszerelő, karmester, big band vezetője, szerző, feltaláló
1939 – Karel Gott sziléziai német származású cseh énekes, kedvelői "Kelet Sinatrájának" vagy "Prága aranyhangjak" nevezik.
1950 – Győrössy Ferenc altábornagy, az MH Szárazföldi Parancsnokság parancsnoka (2001–2006) († 2017)
1790 – Ernst Gideon von Laudon osztrák tábornagy, a Habsburg Birodalom egyik legsikeresebb hadvezére (* 1716)
1817 – Madame de Staël (sz. Anne Louise Germaine von Staël-Holstein), svájci származású francia írónő (* 1766)
1827 – Augustin-Jean Fresnel francia fizikus, a Francia Akadémia tagja (* 1788)
1939 – Alfons Mucha (er. neve Alfons Maria Mucha), cseh származású francia festőművész, a szecesszió képviselője (* 1860)
2002 – Fernando Belaúnde Terry, perui politikus, 1963–1968 és 1980–1985 között Peru elnöke (* 1912)
Franciaországban 1790 óta, Charles-Maurice Talleyrand püspök javaslatára[forrás?]  e napon ünneplik a Függetlenség Napját[forrás?], a Bastille 1789. évi elfoglalásának emlékére.

Július 15. az év 196. (szökőévben 197.) napja a Gergely-naptár szerint. Az évből még 169 nap van hátra.
Névnapok: Henrik, Roland, Aurél, Baldvin, Barót, Benvenútó, Bonaventúra, Bozsóka, Csege, Csegő, Egon, Estilla, Esztellia, Eszténa, Hendrik, Kardos, Ladomér, Leonóra, Manuéla, Manuella, Opika, Orlandó, Örkény, Örkönd, Pompília, Stella, Talamér, Vladimír, Vladiszláv, Zomilla
1099 – Az első keresztes háborúban a keresztény seregek beveszik Jeruzsálemet, az életben maradt lakosságot lemészárolják.
1490 – A rákosi országgyűlés Jagelló Ulászló cseh királyt választja meg magyar királynak.
1514 – Temesvár alatt Szapolyai János erdélyi vajda döntő vereséget mér a jobbágyfelkelőkre, Dózsa Györgyöt és vezértársait fogságba ejti.
1525 – I. Károly spanyol király (V. Károly császár) német–spanyol zsoldos csapatai elfoglalják, kirabolják és porrá égetik az umbriai Narni városát.
1799 – Megtalálják a Rosette-i követ, amely az egyiptomi hieroglifák megfejtésének alapjául szolgált.
1933 – Steponas Darius és Stasys Girėnas litván pilóta átrepüli a Atlanti-óceánt.
1974 – Cipruson a Görögország által támogatott görög-ciprióta katonatisztek puccsot követnek el III. Makáriosz érsek-elnök ellen, aki elmenekül az országból.
2016 – Török katonák egy csoportja puccsot kísérelt meg a kormány ellen, kijárási tilalmat vezettek be és elfoglalták az állami TRT televízió székházát.
1798 – Alekszandr Mihajlovics Gorcsakov herceg, orosz cári diplomata, külügyminiszter († 1883)
1893 – Jáky József magyar közlekedésmérnök, talajmechanikus, Kossuth-díjas útépítő mérnök, a Magyar Tudományos Akadémia tagja († 1950)
1912 – Gallai Tibor Kossuth-díjas magyar matematikus, az MTA levelező tagja († 1992)
1921 – Király István irodalomtörténész, akadémikus, Ady Endre-szakértő, a Kádár-rendszer irodalomtörténeti vonalának meghatározó alakja († 1989)
1930 – Szabó Gyula Kossuth- és kétszeres Jászai Mari-díjas színművész, a nemzet színésze († 2014)
1953 – Németh Péter Mikola magyar költő, esszéíró, performer, szerkesztő-rendező
1963 – Brigitte Nielsen dán szárm. amerikai színésznő („Red Sonja”, „Rocky IV”)
967 – I. Boleszláv cseh fejedelem ő hozta létre a középkori cseh állam alapjait (* 912)
998 – Mohammad Abú'l-Wafa Al-Buzjani (röviden Abú'l Wafa), perzsa matematikus, csillagász (* 940)
1783 – Kollár Ádám Ferenc szlovák jogtudós, császári és királyi tanácsos, a bécsi királyi könyvtár igazgatója (* 1718)
1835 – Izabela Czartoryska hercegnő, a krakkói Czartoryski Múzeum megalapítója (* 1746)
1864 – Anton Csorich császári és királyi altábornagy, osztrák hadügyminiszter (* 1795)
1919 – Hermann Emil Fischer német kémikus, a cukrok és a purinszármazékok vizsgálataiért 1902-ben megkapta a kémiai Nobel-díjat (* 1852)
1929 – Hugo von Hofmannsthal osztrák író, drámaíró, lírikus, librettista (* 1874)
1930 – Auer Lipót világhírű magyar hegedűművész, tanár, karmester, zeneszerző (* 1845)
1947 – Wolf Emil vegyészmérnök, az önálló magyar gyógyszeripar egyik megteremtője (* 1886)
2000 óta a bíróságok napja Magyarországon (1869-ben ezen a napon hirdették ki a bírói hatalom gyakorlásáról szóló törvényt).

Július 17. az év 198. (szökőévben 199.) napja a Gergely-naptár szerint. Az évből még 167 nap van hátra.
Névnapok: Elek, Endre, Ajándék, Alexia, Annalotti, Bánk, Celina, Cettina, Cirill, Donáta, Dzsesszika, Kirill, Leó, Leon, Lionel, Lotti, Magdaléna, Magdó, Magdolna, Marcellina, Mária, Marléne, Ond, Róbert, Robertó, Robin, Robinzon, Ruszalka, Ruszlán, Ruszlána, Sarolta, Szabolcs, Szalárd, Szegfű, Szólát, Szórád, Veszta, Vetúria, Zoárd, Zoárda, Zobor, Zuárd
1440 – A fehérvári bazilikában Szécsi Dénes bíboros a Szent István ereklyetartójáról levett koronával Magyarország királyává avatja I. Ulászlót. (A Szent Koronát nem tehették I. Ulászló fejére, mert azt az özvegy Erzsébet királyné ellopatta és magánál tartotta). Elkezdődik a 17 éven át tartó trónviszály.
1789 – XVI. Lajos francia király elismeri az addig végbement forradalmi változásokat és visszavonja a forradalom ellen kirendelt csapatokat. Megalakul a Nemzeti Gárda, Gilbert du Motier de La Fayette tábornok vezetésével.
1869 – Henry M. Flagler és John D. Rockefeller megalapítják a Standard Oil társaságot
1918 – A moszkvai bolsevik kormány utasítására II. Miklós orosz cárt és egész családját agyonlövik Jekatyerinburgban. (E város neve 1924–1992 között Szverdlovszk volt).
1918 – A német U–55 tengeralattjáró a La Manche csatornán torpedóval elsüllyeszti a brit hadsereg szolgálatában álló RMS Carpathiát, amely 1912-ben a Titanic utasait mentette.
1928 – Elkezdődik a Komintern VI. kongresszusa. A Kommunisták Magyarországi Pártját (KMP) Kun Béla vezetésével öttagú küldöttség képviseli.
1929 – A Szovjetunió megszakítja diplomáciai kapcsolatait a Kínai Népköztársasággal.
1933 - A németországi Soldin közelében, az Atlanti-óceán átrepülése után lezuhan a Lituanica nevű repülőgép, fedélzetén Steponas Darius és Stasys Girėnas litván pilótákkal. Mindketten szörnyethaltak.
1934 – A magyar belügyminiszter rendelete minden további szervezkedéstől eltiltja a Nemzeti Szocialista Pártot.
1936 – A spanyol rádióban elhangzó kódolt közlemény („egész Spanyolország felett felhőtlen az égbolt”) nyomán megindul Francisco Franco tábornok kormányellenes katonai lázadása. Kitör a spanyol polgárháború.
1938 – Imrédy Béla miniszterelnök és Kánya Kálmán külügyminiszter hivatalos látogatásra Rómába érkezik, ahol  azt kérik Olaszországtól, hogy  akadályozza meg Jugoszlávia beavatkozását egy Magyarország és Csehszlovákia közötti háborús összetűzés esetén.
1945 – Truman, Sztálin és Churchill részvételével megkezdődik a potsdami konferencia, ami a második világháború európai eseményeit zárja le, és dönt Európa újjárendezéséről. A tanácskozás Churchilltől a Terminál-akció fedőnevet kapja.
1959 – Dr. Louis Leakey megtalálja a legrégebbi (600 000 éves) ismert emberi koponyát.
1968 – Katonai puccs Irakban. A Baasz Párt hívei lemondatják Abd ar-Rahmán Árif elnököt, a hatalmat Ahmed Hasszán al-Bakr tábornok–elnök és Szaddám Huszein alelnök veszik át.
1973 – Mohammad Daud Hán vezetésével államcsínyt hajtanak végre Zahir afgán sah ellen.
1975 – Az űrhajózás történetének első amerikai–szovjet közös vállalkozása: összekapcsolódik és 44 órán át együtt repül a Szojuz–19 és az Apollo–18 űrhajó.
1981 – II. Erzsébet brit királynő hivatalosan is átadja a Humber hidat, a világ akkori legnagyobb támaszközű hídját.
1992 – Az Szlovák Nemzeti Tanács nyilatkozatot fogad el Szlovákia szuverenitásáról.
2007 – Vegyi riadót rendelnek el Ukrajnában – a Lvivi területen fekvő Buszk közelében – miután felborul egy foszfort szállító vasúti szerelvény, és annak öt tartálykocsija kigyullad.
2014 - Ukrajnában a Malaysia Airlines 17-es járatát teljesítő Boeing 777-200-as repülőgépet lelőtték, a fedélzeten mind a 298 személy életét vesztette.
2018 - Japán szabadkereskedelmi megállapodást (JEFTA) írt alá az Európai Unióval.
2010 - Pakson mérték az év legmagasabb hőmérsékleti értékét. Ekkor 36,8 fok volt.
1530 – François de Montmorency, Montmorency hercege, Franciaország marsallja, a francia vallásháborúk mérsékelt katolikus (ún. „politikus”) pártjának vezetője († 1579)
1866 – Csárics József horvát plébános, a Szlovenszka krajina tervezetének egyik kidolgozója és aláírója († 1935)
1867 – Leo Jogiches litván zsidó származású, szociáldemokrata politikus, marxista forradalmár († 1919)
1888 – Pavol Peter Gojdič szlovák bazilita szerzetes, eperjesi görögkatolikus püspök († 1960)
1889 – Erle Stanley Gardner brit krimiíró, Perry Mason figurájának megalkotója († 1970)
1912 – Erwin Bauer német autóversenyző, az 1000 km-es nürburgringi versenyen halálos balesetet szenvedett Ferrarijával († 1958)
1913 – Roger Garaudy francia filozófus, politológus, író, egyetemi tanár († 2012)
1917 – Kenan Evren török katona, politikus, Törökország hetedik köztársasági elnöke  († 2015)
1920 – Juan Antonio Samaranch spanyol sportdiplomata, a NOB volt elnöke († 2010)
1932 – Wojciech Kilar lengyel zeneszerző és filmzeneszerző (A zongorista, Az éjszaka urai) († 2013)
1982 – Vásáry André operaénekes, a 2009-es Csillag Születik tehetségkutató műsor felfedezettje
1399 – Hedvig lengyel királynő az Anjou-ház magyar királyi ágából származott és ő a Dunakanyar védőszentje (* 1374)
1540 – Zápolya (Szapolyai) János erdélyi vajda, 1526-tól I. János néven magyar király (* 1487)
1807 – Jean (II) Bernoulli (vagy Johann Bernoulli) svájci matematikus, csillagász (* 1744)
1960 – Pavol Peter Gojdič szlovák bazilita szerzetes, eperjesi görögkatolikus püspök (* 1888)
1995 – Juan Manuel Fangio argentin autóversenyző, a Forma-1 ötszörös világbajnoka (1951, 1954–1957) (* 1911)
2003 – Grandpierre K. Endre magyar író, költő, történész, magyarságkutató (* 1916)
2009 – Leszek Kołakowski lengyel filozófus, történész, író, ellenzéki személyiség (* 1927)
Irak: az 1968. július 17-i forradalom, a Baasz Párt hatalomra jutásának évfordulója (Jelenleg bizonytalan ünnep)

Július 18. az év 199. (szökőévben 200.) napja a Gergely-naptár szerint. Az évből még 166 nap van hátra.
Névnapok: Frigyes, Arnó, Arnold, Arnolda, Arnót, Frederik, Fremont, Hedda, Hédi, Hedvig, Jusztián, Jusztin, Kámea, Kamill, Kamilla, Kamilló, Lantos, Milán, Milka, Milla, Mila, Milli, Milton, Mirkó, Szemőke, Zomilla
0064 – Róma leégését követően Néró római császár megkezdi a keresztények üldözését.
1658 – A német birodalmi választófejedelmek testülete I. Lipót királyt császárrá választja.
1849 – Szemere Bertalan miniszterelnök megtiltja a köztisztviselőknek, hogy szolgálati ügyekben az illetékes minisztériumokat megkerülve egyenesen Kossuth kormányzóelnökhöz forduljanak.
1870 – Az I. vatikáni zsinat elfogadja a pápai tévedhetetlenség vagy csalatkozhatatlanság (infallibilitas) dogmáját.
1874 – A király szentesíti az országos statisztikai nyilvántartás szervezéséről szóló törvénycikket.
1911 – Megalakul a pártonkívüli függetlenségiek blokkja. A képviselőházban obstrukciós jelleget ölt a véderővita.
1915 – Első világháború: A második isonzói csata kezdete, az olasz hadsereg nagy erejű támadásával szemben az Osztrák–Magyar Monarchia sikeresen védekezik, de igen nagy emberveszteség árán.
1926 – Báró Kemény János kezdeményezésére Marosvécsen megalakul a helikoni közösség.
1931 – Magyarország és Németország kereskedelmi szerződést köt, ami Magyarországnak a búzakivitelre 25%-os vámkedvezményt biztosít.
1932 – A rendőrség letartóztatja Killián Györgyöt, a Kommunista Ifjúmunkások Magyarországi Szövetségének titkárát.
1936 – Francisco Franco tábornok irányításával a jobboldali erők lázadást robbantanak ki Spanyolországban.
1951 – Befejeződnek a jelentős mértékű kitelepítések Budapestről (13 ezer „osztályidegen” személy kényszer-költöztetése zömmel a Hortobágyra). A kitelepítési rendelet június 17-én jelent meg.
1953 – Megjelenik Elvis Presley első lemeze, a „My Happiness”, amit édesanyjának ajánlott.
1956 – Az MDP KV ülésén Rákosi Mátyás helyett Gerő Ernő lesz a KV első titkára, Farkas Mihályt kizárják az MDP-ből
1958 – A bíróság súlyos börtönbüntetéssel sújtja a Borsod-Abaúj-Zemplén megyei Munkástanács vezetőit (Földvári Rudolf, Nagy Attila és társaik)
1966 – A Karlovy Vary filmfesztivál fődíját Kovács András Hideg napok című filmje kapja.
1970 – Ingyenes koncertet ad a Pink Floyd és a Deep Purple a Hyde Parkban, Londonban.
1974 – John Lennont kiutasítják az Amerikai Egyesült Államokból, mert 1968-ban Angliában bűnösnek találták marihuána birtoklása miatt, ezért nem hosszabbíthatta meg vízumát.
1980 – India 7. űrhatalomként saját fejlesztésű rakétával indítja a Rohini nevű műholdat.
1989 – Morvai Ferenc kazángyáros a TASSZ-on keresztül bejelenti, hogy Barguzinban megtalálták Petőfi Sándor sírját.
1998 – Megkezdheti működését az ENSZ tagországai által létrehozott Nemzetközi Törvényszék Hágában, feladata az emberiség elleni bűntettek, népirtás, háborús bűnök, a délszláv háború tettesei fölötti ítélkezés.
2007 – Erőteljes robbanás rázta meg a New York-i Manhattan városrész központját – közel a Grand Central vasúti pályaudvarhoz –, amikor felrobban egy transzformátor.
1872 – Julius Fučík cseh zeneszerző, a világon legismertebb cirkuszi bevonulási induló, a Gladiátorok bevonulása (Vjezd gladiátorů) szerzője († 1916)
1904 – Farkas Mihály (er. Lőwy Mihály) magyar kommunista pártmunkás, honvédelmi miniszter († 1965)
1909 – Andrej Andrejevics Gromiko belorusz származású szovjet politikus, diplomata, külügyminiszter († 1989)
1911 – Győrffy Barna növénygenetikus, biokémikus, a magyarországi molekuláris genetikai kutatások jelentős alakja, az MTA tagja († 1970)
1915 – Karl Bednarik osztrák festő, író, társadalomkritikai elkötelezettségű regények és esszék szerzője († 2001)
1922 – Thomas Kuhn amerikai tudománytörténész és tudományfilozófus, ő vezette be a „paradigmaváltás” fogalmát, amely azóta központi kifejezéssé vált († 1996)
1941 – Frank Farian (sz. Franz Reuther) német énekes, producer, a Boney M. együttes alapítója
1946 – Holczreiter Sándor olimpiai bronzérmes, háromszoros világbajnok súlyemelő († 1999)
1970 – Gerendai Károly üzletember, kultúrszervező. 1993-ban létrehozta a Sziget Fesztivált.
1975 – Daron Malakian amerikai-örmény gitáros, a System of a Down nevű együttes gitárosa és volt vokalistája
1100 – Bouillon Gottfried flamand lovag, katona, az első keresztes hadjárat vezetője (* 1060)
1363 – Aragóniai Konstancia, az aragón trón örököse, Szicília (Trinacria) királynéja (* 1344)
1982 – Roman Jakobson (er. Roman Oszipovics Jakobszon) orosz származású amerikai filológus, nyelvész (* 1896)
1988 – Nico (Christa Päffgen), a The Velvet Underground együttes énekesnője (* 1938)
1988 – Szentkuthy Miklós magyar író, esszéíró, műfordító, a regényirodalom megújítója (* 1908)
1997 – Eugene Merle Shoemaker amerikai geológus, csillagász, a bolygótudományok egyik úttörője, a Shoemaker–Levy 9 üstökös névadója (* 1928)
2015 – Koltai Tamás Jászai Mari-díjas magyar újságíró, színikritikus, dramaturg (* 1942)
2017 – Horváth Pál gépészmérnök, az Egyesült Izzó nyugalmazott vezérigazgató-helyettese (* 1923)

Július 20. az év 201. (szökőévben 202.) napja a Gergely-naptár szerint. Az évből még 164 nap van hátra.
Névnapok: Illés, Aurél, Eliána, Éliás, Eliél, Eliot, Elton, Folkus, Jeromos, Margarét, Margaréta, Margarita, Margit, Marinella, Marinetta, Szoraja
1402 – I. Bajazid szultán az ankarai csatában Timur Lenk mongol fejedelem fogságába esik .
1810 – Kolumbia kikiáltja függetlenségét, megszűnik a spanyol gyarmati státusz.
1941 – Budapesten megkezdik a villamosvágányoknak az úttest közepére való áthelyezését (addig mindenütt az úttest szélén, a járda mellett húzódtak).
1944 – Gróf Claus Schenk von Stauffenberg vezérkari ezredes sikertelen merénylete Adolf Hitler ellen.
1969 – Holdra száll az Apollo–11, fedélzetén Neil Armstronggal és Edwin E. Aldrinnal. Armstrong az első ember, aki a Holdra lépett.
1987 – Az ENSZ Biztonsági Tanácsa meghozza 598. számú határozatát, mely követeli az Irak-iráni háború tűzszünetének bevezetését és a béketárgyalások megkezdését, továbbá javasolja, hogy egy nemzetközi bizottság vizsgálja ki, ki is a felelős a háború kirobbantásáért.
2007 – Kiskunhalason +41,9 °C-ot mérnek, ez abszolút hőmérsékleti rekord Magyarországon. Dunaújvárosban aznap +33,3 fok volt a napi középhőmérséklet, amely szintén rekord értéknek számít.
2011 – Utolsó útjáról tér vissza az Atlantis űrrepülőgép (42 évvel azután, hogy ember leszállt a Holdra). Ezzel befejeződött az amerikai űrrepülőgép-program.
1957 –  brit nagydíj, Aintree - Győztes: Tony Brooks  és Stirling Moss  (Vanwall)
2008 –  német nagydíj, Hockenheimring - Győztes: Lewis Hamilton  (McLaren Mercedes)
i. e. 356 – III. Alexandrosz makedón király, ismertebb nevén Nagy Sándor († i. e. 323)
1755 – Martinovics Ignác ferences rendi szerzetes, teológiai doktor, a magyar jakobinus mozgalom fő szervezője, kivégezték († 1795)
1822 – Gregor Mendel szudétanémet származású Ágoston-rendi szerzetes, a brünni Ágoston-rendi monostor apátja, botanikus, a tudományos örökléstan megalapozója († 1884)
1833 – Carl von Hasenauer osztrák építész, a historista stílus mestere († 1894)
1919 – Sir Edmund Hillary új-zélandi hegymászó, a Mount Everest első meghódítója († 2008)
1927 – Ljudmila Mihajlovna Alekszejeva orosz történész, politikus, ismert emberjogi aktivista, egykori szovjet emigráns († 2018)
1932 – Pek Namdzsun dél-koreai születésű amerikai művész, a videóművészet és a komputerművészet üttörője († 2006)
1938 – Natalie Wood kétszeres Golden Globe-díjas, háromszoros Oscar-díj-jelölt amerikai színésznő († 1981)
1961 – Kriszt László magyar színész, rendező, táncos, koreográfus, színészpedagógus
1968 – Nagy Iván Zsolt külügyminisztériumi Nívó-díjas, Habsburg Ottó-díjas újságíró
1869 – Vállas Antal magyar mérnök, matematikus, egyetemi tanár, az MTA tagja (* 1809)
1903 – XIII. Leó pápa tevékenysége az egész világra kiterjedt, ő volt az első modern pápa (* 1810)
1908 – Demetriosz Vikelasz görög üzletember és író, a Nemzetközi Olimpiai Bizottság első elnöke 1894 és 1896 között (* 1835)
1926 – Feliksz E. Dzerzsinszkij (er. Feliks Dzierżyński) lengyel kommunista forradalmár, a szovjet titkosrendőrség (CSEKA) létrehozója, vezetője (* 1877)
1937 – Guglielmo Marconi Nobel-díjas olasz fizikus, a szikratávíró feltalálója (* 1874)
1951 – I. Abdullah (Abdullah ibn Husszein), Jordánia alapítója, első uralkodója (* 1882)
2016 – Lux Elvira szexuálpszichológus, klinikai szakpszichológus, adjunktus (* 1929)
2016 – Kéri György Széchenyi-díjas magyar biokémikus, az MTA doktora. A jelátviteli terápia nemzetközi hírű tudósa. (1950)
A Hold napja annak emlékére, hogy az Apollo-program keretében az Apollo–11 legénységének két tagja, Neil Armstrong és Edwin Aldrin 1969-ben ezen a napon léptek a Holdra.

Július 28. az év 209. (szökőévben 210.) napja a Gergely-naptár szerint. Az évből még 156 nap van hátra.
Névnapok: Szabolcs, Ada, Adelina, Adelinda, Adina, Adna, Alina, Bars, Barsz, Botond, Győző, Ince, Nauzika, Szeréna, Szerénke, Viktor
1808 – Alemdar Musztafa pasa (Musztafa Bayrakdar) nagyvezír trónra segíti II. Mahmúd szultánt.
1867 – Az Osztrák–Magyar Monarchia hivatalos megalakulása, amikor Ferenc József, Ausztria császára és Magyarország királya aláírásával szentesíti a Habsburg Birodalom és a Magyar Királyság között létrejött kiegyezés törvényeit és rendelkezéseit.
1914 – Az Osztrák–Magyar Monarchia hadat üzen Szerbiának, ezzel megkezdődik az első világháború.
1943 – Az angolszász hatalmak bombázótámadása Hamburg ellen. Súlyosan megrongálódik a Szent Miklós-templom.
1945 – B–25 Mitchell közepes bombázó repülőgép csapódik a New York-i Empire State Building-be, 14 ember halálát okozva.
1988 – Leég az Alföldi Bútorgyárnak a szegedi Csillagbörtönben működő kárpitos üzeme. Az oltás során az üzem két vezetője életét veszti.[1]
1991 –  német nagydíj, Hockenheimring - Győztes: Nigel Mansell  (Williams Renault)
1996 –  német nagydíj, Hockenheimring - Győztes: Damon Hill  (Williams Renault)
2013 –  magyar nagydíj, Hungaroring - Győztes: Lewis Hamilton  (Mercedes)Vízilabda
2009 – 2009-es férfi vízilabda-világbajnokság, Róma (Olaszország): Győztes: Szerbia
1347 – Durazzói Margit nápolyi, magyar és horvát királyné, a Nápolyi Királyság régense, III. Károly nápolyi és magyar király felesége († 1412)
1816 – Dunyov István honvéd alezredes, az olasz királyi hadsereg ezredese († 1889)
1902 – Sir Karl Raimund Popper osztrák származású angol filozófus, aki fő eredményeit a tudományfilozófia, episztemológia és politika-filozófia területén érte el, a 20. század legbefolyásosabb filozófusainak egyike († 1994)
1908 – Reszegi Ferenc, az Építők Szakszervezetének Főtitkára majd haláláig elnöke, országgyűlési képviselő, az elnöki tanács tagja († 1992)
1922 – Jacques Piccard svájci mélytengeri kutató és oceanográfus, „a mélység Kolumbusza” († 2008)
1925 – Klein György / Georg Klein magyar származású svéd sejtbiológus, immunológus, esszéíró, az MTA tagja († 2016)
1929 – Jacqueline Kennedy Onassis, John Fitzgerald Kennedy, az Amerikai Egyesült Államok 35. elnökének felesége és ezáltal az Egyesült Államok first ladyje 1961 és 1963 között. († 1994)
1943 – Richard Wright angol zongorista és billentyűs, a Pink Floyd együttes tagja († 2008)
1057 – II. Viktor pápa, aki a pápai trónon a történelem folyamán 153.-ként, a mindmáig uralkodó nyolc német egyházfő egyikeként lépett a katolikus egyház vezető hivatalába (* 1018)
1540 – Thomas Cromwell, VIII. Henrik főminisztere, uralkodója kivégezteti (* 1485 körül)
1818 – Gaspard Monge francia hadmérnök, matematikus, tengerészeti miniszter, az ábrázoló geometria kidolgozója (* 1746)
1842 – Clemens Brentano német író és költő, az úgynevezett heidelbergi romantika fontos képviselője (* 1778)
1940 – Kellner Gyula atléta, aki az 1896-os első újkori olimpián bronzérmes lett maratoni futásban, és máig is ő az egyetlen magyar olimpiai érmes ebben a versenyszámban (* 1871)
1942 – Flinders Petrie angol egyiptológus, a régészet tudományos módszertanának egyik úttörője (* 1853)
1996 – Marguerite Ganser amerikai énekes-zenész, a The Shangri-Las együttes alapító tagja (* 1948)
1998 – Zbigniew Herbert, lengyel költő, esszéista, drámaíró, rádiójáték-író és moralista (* 1924)
2004 – Francis Crick Nobel-díjas angol biokémikus, a DNS-kettősspirál-modelljének társfelfedezője (* 1916)

Július 4. az év 185. (szökőévben 186.) napja a Gergely-naptár szerint. Az évből még 180 nap van hátra.
Névnapok: Ulrik, Aggeus, Babett, Babetta, Berta, Betta, Betti, Bettina, Erzsébet, Fédra, Felda, Illés, Ince, Karitász, Odiló, Odó, Ódor, Prudencia, Rajmond, Rajmund, Ramón, Szvetlána, Údó, Ulla
0907 – A pozsonyi csatában az Árpád fejedelem vezette magyar sereg megsemmisítette a Keleti Frank Királyság hadait. Történészek a honfoglalás végének tekintik az eseményt.
1187 – A hattíni csatában a keresztes seregek katasztrofális vereséget szenvednek Szaladin szultán csapataitól.
1464 – Rodoszon eltemetik Savoyai Hugó (Henrik) ciprusi királyi hercegnek és trónörökösnek, Savoyai Lajos ciprusi király és I. Sarolta ciprusi királynő egyetlen gyermekének a földi maradványait, a három évvel korábban elhunyt nagymester, Jacques de Milly sírjában.
1776 – John Hancock, a Kongresszus elnöke, és titkára, Charles Thomson aláírásával kiadják a függetlenségi nyilatkozatot. Megszületik az Amerikai Egyesült Államok.
1954 – A magyar labdarúgó válogatott 3–2-re elveszti Bernben a labdarúgó világbajnokság döntőjét a németek ellen.
1976 – Az ugandai entebbei nemzetközi repülőtéren egy izraeli kommandó – az ugandai kormány beleegyezése nélkül – sikeres rajtaütéssel kiszabadítja az eltérített Air France repülőgép utasait. A tűzharcban hat túszejtőt megölnek (vagy fogolyként Izraelbe szállítanak).
1997 – Az amerikai Mars Pathfinder leszáll a Mars felszínére és a talajra helyezi a marsautót.
2012 – A CERN sajtótájékoztatóján bejelentik, hogy nagy valószínűséggel megtalálták a fizikában régen keresett – Leon Lederman Nobel-díjas fizikus által „isteni részecskének” is nevezett – Higgs-bozont.
2004 –  francia nagydíj, Magny-Cours – Győztes: Michael Schumacher (Ferrari)Tour de France
2009 – Monacóból elrajtolt a 96. alkalommal megrendezett Tour de France kerékpáros körverseny. A verseny hossza 3500 km, mely 21 szakaszból áll. A versenyzőknek 2 pihenőnapjuk van: július 13-án (Limoges) és 20-án (Verbier). A verseny befutója július 26-án Párizsban van.
1095 – Uszáma ibn Munkidz szíriai emír, költő, író, katona és diplomata, az „Intelmek könyve” szerzője († 1188)
1854 – Victor Babeș román orvos, mikrobiológus és az egyik legkorábbi bakteriológus († 1926)
1872 – Calvin Coolidge, az Amerikai Egyesült Államok 30. elnöke, hivatalban 1923–1929-ig († 1933)
1901 – Halász Gábor Baumgarten-díjas magyar író, kritikus, irodalomtörténész  († 1945)
1924 – Mikes Lilla Jászai Mari-díjas magyar színésznő, előadóművész érdemes művész († 2004)
1933 – Berdál Valéria Liszt Ferenc-díjas magyar operaénekesnő Érdemes művész († 2003)
1623 – William Byrd reneszánsz zeneszerző, az angol katolikus zene utolsó képviselője (* ~1543)
1780 – Károly Sándor lotaringiai herceg Németalföld osztrák császári főkormányzója és főkapitánya (* 1712)
1826 – John Adams (* 1735) és Thomas Jefferson (* 1743), az Amerikai Egyesült Államok második és harmadik elnöke. Érdekesség, hogy ez a nap volt az Amerikai Egyesült Államok függetlenségi nyilatkozata (amelyet mindketten aláírtak) aláírásának 50. évfordulója.
1831 – James Monroe, az Amerikai Egyesült Államok 5. elnöke, hivatalban 1817–1825-ig (* 1758)
1921 – Antoni Grabowski lengyel vegyészmérnök, korai eszperantista, műfordító, az eszperantó irodalmi nyelv fejlesztője (* 1857)
1934 – Marie Curie (sz. Maria Sklodowska), lengyel születésű francia fizikus, kémiai és fizikai Nobel-díjas kutató (* 1867)
1997 – Miguel Najdorf lengyel zsidó származású argentin sakk nagymester, a szicíliai védelem Najdorf-változatának névadója (* 1910)
2016 – Kohut Magda kétszeres Jászai Mari-díjas magyar színművész, kiváló művész (* 1928)
1776 óta a függetlenség napja az Egyesült Államokban, ezen a napon írta alá Benjamin Franklin a függetlenségi nyilatkozatot
Jumièges-i Róbert (ejtése magyarul [zsümiezsi] néha Robert Chambert vagy Robert Champart) (meghalt 1052 és 1055 között) volt Canterbury első normann érseke. Kezdetben a Franciaországban fekvő roueni Szent Ouen apátság perjele volt, majd 1037-ben a Rouen melletti Jumièges-i apátság apátja lett. Hitvalló Eduárd angol király jó barátja és tanácsadója volt, aki 1044-ben kinevezte London püspökévé, majd 1051-ben érsekévé. Róbert csak nagyjából 18 hónapig töltötte be az érseki posztot. Már ezt megelőzően konfliktusba került a nagyhatalmú Wessexi Godwin gróffal, és érseksége alatt a figyelmet a családjától Godwinhoz és családjához került földek visszaszerzésére összpontosította. Meg is tagadta Spearhafocnak, London püspöki székében az ő utódjának kinézett jelöltnek a felszentelését. A jelölt Eduárd választottja volt. Godwin és Róbert viszonya annyira elmérgesedett, hogy 1052-ben Róbertet eltávolították hivatalából és száműzték.
Egy középkori normann krónikaíró írásai szerint Róbert 1051-ben vagy 1052-ben Normandiába ment, és elmondta Vilmos hercegnek, a későbbi angol királynak, hogy Eduárd őt szeretné örökösévé tenni. Az utazás biztos időpontja, és ennek megtörténte a valóságban a történészek között még vita tárgyát képezi. Az érsek száműzetésben Jumièges-ben halt meg valamikor 1052 és 1055 között. Róbert Jumièges-ben jelentős építészeti munkálatokban segédkezett, és lehet, hogy részese volt az első angliai román stílusú épület, a Hitvalló Eduárd tulajdonában lévő Westminster területén, a mai Westminster-apátság helyén állt templom felépítésében is. Róbert eltávolítása volt Vilmos hódítóútjának egyik oka.
Róbert először Szent Ouen roueni templomának a perjele, majd a fontosabbnak számító Jumièges-i apátság apátja volt 1037-ben. Jumièges apátságát I. Vilmos normann herceg idején alapították újra 940 körül, így szoros kapcsolatok fűzték az apátságot a hercegi családhoz, és a hercegi kormányzatban és az egyház megreformálásában is szerepet játszott. Róbert másik neve, a „Champart” vagy „Chambert” valószínűleg a champart nevű francia adóból származik, amit a földesúrnak szolgáltattak terményadóként és bérleti díjként. Azt leszámítva, hogy az előző jumièges-i apát Róbert rokona volt, családjáról semmi információ nem maradt fenn. Apátsága idején Róbert elkezdte az új apátsági templom építtetését román stílusban.Róbert baráti viszonyba került Hitvalló Eduárddal, az angol trón egyik várományosával, amikor - valószínűleg az 1030-as években - Eduárd Normandiában élt száműzetésben. Eduárd Gügye Ethelred angol király fia volt, azonban a trónon nem ő, hanem először Vasbordájú Edmund, majd ugyanabban az évben, 1016-ban Kanut követte. Ezután Kanut elvette Ethelred özvegyét, Eduárd anyját, Normandiai Emmát, akitől fia született, Hardeknut. Biztonságuk érdekében Eduárdot és testvérét, Alfredet Emma normandiai rokonaihoz küldték el. Kanut 1035-ös halálát követően első feleségétől született idősebb fia, Nyúllábú Harald követte a trónon. Harald 1040-es halála után rövid ideig Hardeknut követte, de mivel sem Haraldnak, sem Hardeknutnak nem született trónörököse, a trónt Hardeknut 1042-es halála után Eduárdnak ajánlották fel. Vannak olyan információk, melyek szerint Eduárd száműzetése alatt valamennyi időt Jumièges környékén töltött, de onnan is lehet erre következtetni, hogy királlyá koronázását követően adományokat küldött az apátságnak.
Róbert 1042-ben Hitvalló Eduárd kérésére elkísérte őt Angliába, akit azért hívtak vissza, hogy Hardeknut halála után királlyá koronázhassák. Eduárdnak köszönhetően Róbertet 1044 augusztusában az uralkodása alatt elsőként megüresedett székek egyikébe, Londonnak püspökévé nevezték ki. Róbert a király közelében maradt, és a Godwin gróf ellen összegyűlt párt vezetője lett. Godwin azon dolgozott, hogy kiterjessze családjának befolyását, ami már ekkor is nagy területre terjedt ki. Lánya Eduárd felesége volt, és két fia is grófi rangra emelkedett. Az Eduárd életét feldicsérő hagiografikus életrajz, a Life of Saint Edward azt állítja, hogy Róbert „mindig a király legbefolyásosabb bizalmi tanácsadója volt". A jelek szerint Róbert normandiai közeli rokonait és hercegét is pártfogolta. Maga Eduárd is a hercegség területén nőtt fel, és Angliába történt visszatérését megelőzően 25 évet töltött el itt. Számos normandiait vitt magával Angliába, és úgy tűnik, hogy sok időt töltött társaságukban.Amikor Edsige canterburyi érsek 1050-ben meghalt, a hivatalt öt hónapig senki sem töltötte be. A székesegyház káptalanja Ethelricet, egy canterburyi szerzetest, Godwin rokonát választotta, de a döntést hatálytalanították, amikor a következő évben Eduárd Róbertet nevezte ki Canterbury székébe. Bár a canterburyi szerzetesek ezt ellenezték, a király nem változtatta meg döntését. Róbert a palliumért Rómába ment, majd visszatért Angliába, ahol 1051. június 29-én ünnepélyes keretek között érsekké avatták. Több egyházi normann krónika is azt állítja, hogy ez alatt az út alatt meglátogatta Normandiát, s ekkor tájékoztatta Vilmos herceget, a későbbi Hódító Vilmost, hogy az utód nélkül maradt Eduárd király őt akarja kijelölni trónörökösnek. Ezek a krónikák azt is írják, hogy ugyanazon az 1051-ben tartott királyi tanácson határoztak Vilmos trónörökössé nyilvánításáról, mint Róbert felszenteltetéséről.Rómából történt visszaérkezését követően Róbert megtagadta Spearhafocnak London püspökévé történő felszentelését, aki az Abingdon apátság apátja és a király aranyművese volt. Azt állította, hogy IX. Leó pápa tiltotta meg a felszentelést. Majdnem bizonyos, hogy ennek oka a szimónia, az egyházi pozíciók vásárlása volt, mivel Leó nem sokkal ezt megelőzően adott ki egy ezeket elítélő nyilatkozatot. Spearhafoc kinevezésének megtagadásával Róbert saját érdekeit követhette, háttérbe szorítva mind a király, mind Godwin kívánságát, mivel már kinézte saját, normann származású jelöltjét. Végül Spearfacok helyett a Róbert támogatását élvező Norman Vilmos lett London püspöke. Róbert arra is felfigyelt, hogy több, Canterbury területéhez tartozó föld Godwin kezébe került, azonban sikertelenül próbálkozott ezeknek a területeknek a visszaszerzésével a megyei bíróságnál. Canterbury Edsige érseksége alatt több bevételi forrást elveszített, melyek Godwin fennhatósága alá kerültek. Ezeket Róbert sikertelenül próbálta meg visszaszerezni. Ezek az egyházi ingatlanok és bevételek körül kialakult nézeteltérések vezettek a Róbert és Godwin között kialakult viszályhoz. A vitatott ügyeket az 1051 szeptemberében Gloucesterben tartott tanácskozás elé vitték, ahol Róbert Eduárd király meggyilkolására irányuló összeesküvéssel vádolta meg Godwin bárót. Godwint és családját száműzték. Ezek után Róbert magának követelte Kent seriffi hivatalát arra hivatkozva, hogy érsekként elődje, Edsige is betöltötte ezt.
Bár Róbert megtagadta Spearhafoc felszentelését, kevés jel mutat arra, hogy érdekelt lett volna a pápaság által életbe léptetett egyházi reformmozgalomban. IX. Leó pápa indította el a később Gergely-reformok néven híressé vált mozgalmat, amelynek célja a papság életvitelének a javítása és a szimónia felszámolása volt. 1049-ben IX. Leó hivatalosan is kinyilvánította, hogy nagyobb figyelmet kíván szentelni az angol egyházra, és szigorúbban meg fogja vizsgálni a püspöki jelölteket, mielőtt még kinevezné őket. Az némileg megbékíthettette Leót, hogy Eduárd Róbertet nevezte ki Ethelric helyett, azt remélve, hogy ezzel azt jelezték, hogy az angol korona nem ellenzi egészében a reformfolyamatokat.Ez állt annak hátterében, hogy Róbert megtagadta Spearlhafoc felszentelését, de nincs más bizonyíték arra vonatkozóan, hogy támogatta volna a reform mozgalmat. Az az állítása is, hogy a felszentelést a pápa tagadta meg, egyszerű ürügynek tűnik, semmint a reformok akármilyen szintű valós támogatásának. Több arra utaló jel is van, mely szerint Spearhafoc Godwin szövetségese volt, és kinevezését Æthelric ki nem nevezéséért adott ellenszolgáltatásnak tartották Ha ez igaz, akkor a kinevezés megtagadása összefüggésben lehet az érsek és a gróf között egyre inkább elmérgesedő viszonnyal.
A Life of Saint Edward (Szent Eduárd élete) azt állítja, hogy míg Godwin száműzetésben volt, Róbert megpróbálta a királyt rábeszélni, hogy váljon el Edit királynétól, Godwin lányától. de Eduárd nem hallgatott a tanácsra, hanem inkább apácazárdába küldte. Ehhez azonban meg kell jegyezni, hogy a Life egy szentek életéről íródó mű formájában megfogalmazott, Eduárd halálát követően készített irodalmi alkotás. Célja az volt, hogy Eduárdot szentnek ábrázolja. Így valószínűtlen, hogy Eduárd önszántából a cölibátust választotta volna, s erre más forrásban sem fedezhető fel utalás. Napjaink történészei egyre inkább úgy gondolják, hogy Eduárd Róbert sürgetésére akart elválni Edittől, hogy legyen utódja, s így biztosítva legyen az angol trón utódlása, de az is elképzelhető, hogy csak meg akart tőle szabadulni, de úgy, hogy közben nem válnak el.Godwin száműzetése alatt egyes állítások szerint Róbertet a király egy megbízatással Vilmos normann herceghez küldte. A kiküldetés célja bizonytalan. Jumièges-i Vilmos azt mondja, Róbert azért ment Vilmoshoz, hogy elmondja neki, a király őt akarja utódjának kinevezni az angol trónra. Poitiers-i Vilmos ugyanezt az indokot hozta fel, de hozzáteszi, hogy Róbert kísérőnek magával vitte Godwin fiát, Wulfnotht és unokáját, Sweyn fiát, Hakont is. Az Angolszász krónika hallgat a látogatásról, tehát nem lehetünk biztosak abban, hogy Róbert valóban ellátogatott-e Normandiába, avagy sem, s ha igen, akkor ottlétének mi volt a célja. Mindezen, az állítólagosan Róbert részvételével történt missziók elbeszélése zavaros, és olyan, bonyolító tényezők is szerepelnek bennük, melyeket a normann hódítást követően a normann krónikások írtak bele, s így bizonytalan, hogy Róbert valójában volt-e Normandiában, vagy Godwin száműzetése után kapott palliumot, esetleg kétszer vagy talán egyszer sem volt normann területen.
Miután Godwin elhagyta Angliát, Flandriába hajózott, összegyűjtött egy hajóhadat, és zsoldos katonákat toborzott, hogy kikényszerítse a királytól, hogy visszatérhessen a szigetre. 1052 nyarán Godwin visszatért Angliába, ahol fiai fogadták, akik megszállták az Ír-szigetet. Szeptemberben már Londonnál voltak, ahol Stigand, Winchester érsekének közreműködésével tárgyalások folytak a király és a báró között. Mikor nyilvánvalóvá vált, hogy Godwin vissza akar térni a szigetre, Róbert Dorcesteri Ulf és Londoni Vilmos érsekekkel gyorsan elhagyta Angliát. Lehet, hogy Eduárd király engedélyével vagy anélkül, de túszul magával vitte Wulfnothot és Hakont is. Róbertet törvényen kívülinek nyilvánították és 1052. szeptember 14-én egy királyi tanács megfosztotta érseki rangjától. Ennek valószínűleg az lehetett az oka, hogy a visszatérő Godwin úgy érezte, száműzetése hátterében Róbert és számos más normann állt. Róbert Rómába utazott, hogy elpanaszolja száműzetését a pápának, ahol ezt követően IX. Leó és az őt követő pápák nem szentelték fel Stigandot, Eduárd választottját a canterburyi érsekség élére. Róbert személyes vagyonát Godwin báró, Harold Godwin és a királyné között osztották fel.Róbert Jumièges-ben halt meg, de ennek időpontja bizonytalan. Több dátumot is megjelölnek halála napjának. Ian Walker, Harold életrajzírója 1053 és 1055 közé teszi az elhalálozás idejét, de H. E. J. Cowdrey az Oxford Dictionary of National Biographynak a Róbertről szóló szakaszának írója azt állítja, 1052. vagy 1055. május 26-án halt meg. Egy másik történész, H. R. Loyn úgy véli, legvalószínűbb, hogy Róbert 1053-ban halt meg.Róbert meghurcoltatása volt Hódító Vilmos egyik indoka, hogy miért támadta meg Angliát. A másik az volt, hogy Eduárd életében őt nevezte meg örököséül. Ian Walker történész, Harold Godwinson életrajzírója úgy sejti, hogy a Godwin visszatérte után elmenekült Róbert volt az, aki arról tanúskodott, hogy Eduárd Vilmos herceget nevezte meg utódjaként. Mindazonáltal ez ellentmond David Douglasnek, Hódító Vilmos életrajzírójának nézetével, mely szerint Róbert csupán átadta azt Eduárd döntéséről az üzenetet, mialatt Rómába ment palliumért. Sok középkori krónika, többek között a Life of Saint Edward szerint, Eduárd és Godwin 1051–1052-es ellenségeskedése Róbert miatt robbant ki. A mai történészek úgy tekintenek Róbertre, mint egy ambiciózus, ám a politikához nem nagy érzékkel rendelkező emberre.
Eléggé élesen elkülönül utódjától, Stigandtól abban a tekintetben, hogy Róbert nem számít az angliai templomok kiemelkedő támogatói közé, de több olyan angliai egyházi kincsről tudunk, melyeket a Jumiéges-nek adott át. Ez egy olyan folyamatnak volt a kezdete, mely – a kincsek Normandiába szállítása – később a normann hódítás után nagy méreteket öltött. Ezek közé tartozik Szent Bálint fejereklyéje is, amit Normandiai Emma vitt el, s nemrég adták vissza a winchesteri katedrálisnak. Bár a winchesteri fej a helyén maradt, egy másikat a helyére tettek Jumièges-ben, mert „bár titokban ellopták a fejet, vagy annak nagyobb darabját, és szerzeteseinek csak az üres capsa maradt”, melynek hódolhatnak. A négy legfontosabb fennmaradt késő angolszász kódex szintén ugyanilyen módon tűnt el az országból, s valószínűleg így menekültek meg a nagy angliai könyvtártüzektől. Két külföldre került könyve közül az egyik, az úgynevezett Jumièges-i Róbert misekönyve, egy szentek életét bemutató könyv stílusában íródott irat, melyből 13 oldalas miniatúra teljesen épen maradt ránk. Ezek között megtalálható Róbert kézírásával a London püspökeként írt adományozó levele Jumièges-nek, a másik pedig az úgynevezett Róbert érsek zsoltároskönyve, pontosabban egy pontifikále, melynek három oldala maradt fenn épen. Az utóbbit Róbertnek az érseki széken előtte regnáló elődje, Æthelgar felügyelhette készítését. Ő 988–990 között töltötte be ezt a tisztséget. Ezzel szemben az is elképzelhető, hogy a Róbert érsek nem őt, hanem Emma testvérét, Rouen 990 és 1037 közötti érsekét, II. Róbertet jelölte. Ezek a winchesteri stílusban készült kéziratok voltak a leginkább megmunkált és leginkább feldíszített iratok, melyekről tudható, hogy Normandiába kerültek. Ebből a szempontból lényegtelen, hogy a normann megszállás előtti vagy utáni időszakról beszélünk.Mielőtt Angliába érkezett volna, Róbert elkezdett egy új templomot építeni Jumièges-ben, melyet új, román építészeti stílusban kezdett el építtetni. Később népszerűvé vált ez a stílus, és Rhinelandból bevezette Normandiában a westwerket, a kéttornyú nyugati homlokzatot. Mikor visszatért Normandiába, ott folytatta az építkezést, és az apátság templomát egészen 1067-ig nem fejezték be. Bár a kórus helye az idők folyamán megsemmisült, a fő- és kereszthajók fennmaradtak. Róbert valószínűleg hatással volt Hitvalló Eduárdra a Westminster-apátság, Malmesburyi Vilmos írásai alapján az első angliai román stílusban épült templom újbóli felépítésében. Eduárd az építkezést 1050 környékén kezdte el, és haláláig, 1065-ig dolgozott rajta. Az egyik vezető kőműves fennmaradt neve, „Teinfrith the churchwright” külföldi származásra utal, és valószínű, hogy Róbert normann kőműveseket hozatott a tenger túlpartjáról, bár maradtak fenn angol nevek is. Lehet, hogy Westminster hatással volt a Jumièges-i építkezésekre. Ennek jelei között megtalálható, hogy a két árkádszerkezet nagyon hasonlít egymásra, mindkettőt egy Normandiában ritka stílusban készítették el. A korai román építkezési stílust a hódítás után az angol–normann magas román stílus váltotta fel, melynek ékes példái a Lancfranc által építtetett canterburyi katedrális és a caeni Abbaye-aux-Hommes.
Ez a szócikk részben vagy egészben  a   Robert of Jumièges című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Gem, R. D. H.. The Romanesque rebuilding of Westminster Abbey, Anglo-Norman Studies 3, pp. 33–60. o. (1980)  or his collected papers
Június 1. az év 152. (szökőévben 153.) napja a Gergely-naptár szerint. Az évből még 213 nap van hátra.
Névnapok: Tünde, Angéla, Fortunát, Gracián, Graciána, Graciella, Hortenzia, Júnó, Jusztián, Jusztin, Konrád, Kunó, Kurt, Paméla, Pamfil, Pandóra, Paulina, Simeon, Szemirámisz, Torda, Tündér
1307 – Buda városát Károly Róbert magyar király hűségére térítik a király hívei. Vencel magyar király (III. Vencel néven cseh király) híveit elűzik vagy fogságba vetik.
1514 – Dózsa György keresztes seregeinek Pesten hagyott táborát szétverik a nemesi csapatok.
1794 – lezajlik a negyedik ushanti tengeri csata, melyet a britek csak „dicsőséges június 1”-jének neveznek, végeredményben harcászati és hadműveleti patthelyzet alakul ki.
1828 – Brunszvik Teréz grófnő Budán Angyalkert néven megnyitja a Habsburg Birodalom, ill. Magyarország első kisdedóvó intézményét (óvodáját).
1855 – William Walker amerikai felfedező meghódítja Nicaraguát és visszaállítja a rabszolgaságot.
1910 – Megkezdődik a dualista Magyarország utolsó választása, mely a Függetlenségi Párt bukásával és a Tisza-féle Munkapárt győzelmével végződik.
1916 – Véget ér a jütlandi csata (más néven skagerraki ütközet), az első világháború legnagyobb tengeri csatája a dániai Jylland-félsziget mellett, a brit és a német hadiflották között, tulajdonképpen eldöntetlen eredménnyel, közel 10 ezer tengerész áldozattal.
1941 – Brit megszálló csapatok vonulnak be Bagdadba, hogy megelőzzék a nácibarát hatalomátvételt.
1941 – Munkácson beiktatták hivatali méltóságába Popoff Mihály ortodox érseki helynököt, a magyarországi ortodox magyar és ortodox ruszin egyházrészek adminisztrátorát.
1967 – Megjelenik a nyolcadik The Beatles album, a Sgt. Pepper’s Lonely Hearts Club Band.
1970 – Elindul a Szojuz–9 űrhajó, amely az addigi leghosszabb idejű repülést hajtja végre.
1977 – Magyarországon bevezetik a magánkereskedői igazolványt, amit szakképesítéshez kötnek.
1991 – A Varsói Szerződés tagállamainak vezetői Prágában aláírják a szervezet megszűnéséről szóló egyezményt.
2001 – Mészárlás a katmandui királyi palotában. Meggyilkolják Bírendra nepáli királyt, feleségét és a királyi család több tagját. A hivatalos változat szerint a gyilkosságokat Dipendra trónörökös követte el, aki ezután öngyilkos lett, és június 4-én maga is meghalt.
2002 – Olasz zászlóalj részeként kezdi meg működését Boszniában az a 150 fős magyar katonai rendfenntartó alakulat, amely a szolnoki könnyű vegyes ezred katonáiból áll.
2018 – A spanyol parlament megvonta a bizalmat Mariano Rajoy kormányától és ezzel egyidejűleg Pedro Sánchezt választotta meg kormányfővé.
2003 –  monacói nagydíj, Monte Carlo - Győztes: Juan Pablo Montoya  (Williams BMW)
1531 – Zsámboky János magyar történetíró, orvos, polihisztor, Rudolf magyar király udvari orvosa († 1584)
1790 – Ferdinand Raimund osztrák színész, drámaíró, a bécsi Raimund-színház névadója († 1836)
1826 – Prielle Kornélia magyar színésznő, a Nemzeti Színház örökös tagja († 1906)
1834 – Felletár Emil magyar gyógyszerész, vegyész, szerkesztő; a törvényszéki toxikológia elismert művelője († 1917)
1907 – Frank Whittle angol mérnök, a RAF tisztje, ő és a német Hans von Ohain egymástól függetlenül találták fel a gázturbinás sugárhajtóművet († 1996)
1926 – Marilyn Monroe (Norma Jeane Baker), amerikai színésznő, énekesnő († 1962)
1960 – Vlagyimir Jevgenyjevics Krutov kétszeres olimpiai bajnok szovjet-orosz jégkorongozó († 2012)
1977 – Némedi Norbert magyar labdarúgó, jelenleg a Kecskeméti TE játékosa, középpályás
1434 – II. Ulászló lengyel király Litvánia nagyhercege, I. Ulászló magyar király apja, Cillei Anna férje (* 1351)
1822 – René Just Haüy francia mineralógus, a geometriai kristálytan megalapítója (* 1743)
1868 – James Buchanan az Amerikai Egyesült Államok 15. elnöke, hivatalban 1857–1861-ig (* 1791)
1879 – Napóleon Lajos francia császári herceg, III. Napóleon császár fia (* 1856)
1938 – Ödön von Horváth (Edmund Josef von Horváth), osztrák drámaíró, elbeszélő (* 1901)
1942 – Vladislav Vančura a 20. század egyik kiemelkedő cseh írója, filmrendező, forgatókönyvíró (* 1891)
1943 – Bárczy István Budapest polgármestere, majd egy rövid ideig főpolgármestere (* 1866)
1954 – Martin Andersen Nexø dán író, aki elsőként írt a munkásosztályról (* 1869)
1968 – Helen Keller amerikai író, aktivista és előadó. Ő volt az első siket és vak diák, aki főiskolai diplomát szerzett (* 1880)
1977 – Básti Lajos Kossuth-díjas magyar színész, érdemes és kiváló művész (* 1911)
1979 – Werner Forßmann Nobel-díjas német orvos, sebész és urológus, a szívkatéterezés egyik kidolgozója (* 1904)
1983 – Károly belga királyi herceg, I. Albert király fia, 1944–1950 között Belgium régense (* 1903)
1996 – Kovács István atomfizikus, az MTA tagja, a molekulaspektroszkópia kiemelkedő tudósa (* 1913)
Május elseje mellett a munka, a munkásság második legnagyobb ünnepe. Az ilyenkor tartott szabadtéri ünnepségek neve a juniális.
Június 12. az év 163. (szökőévben 164.) napja a Gergely-naptár szerint. Az évből még 202 nap van hátra.
Névnapok: Villő, Cinella, Cinna, Cinnia, Eta, Etelka, János, Leó, Leon, Letta, Lionel
1798 – A Máltai lovagrend átadja Málta szigeteit Napoléon Bonaparténak, és elhagyja az országot.
1940 – A normandiai Saint-Valery-en-Caux kikötővárosban 13 000 körülzárt brit és francia katona adja meg magát Erwin Rommel vezérőrnagy csapatai előtt.
1948 – A Magyar Kommunista Párt és a Szociáldemokrata Párt kongresszusain kimondják a két párt egyesülését: létrejön a Magyar Dolgozók Pártja (MDP).
1964 – Halálra ítélik Nelson Mandelát, dél-afrikai emberjogi harcost, későbbi kormányfőt.
1965 – A The Beatles tagjai megkapják az MBE érdemrendet II. Erzsébet angol királynőtől.
1999 – A KFOR (Kosovo International Security Force) első egységei megérkeznek Koszovóba.
1988 –  kanadai nagydíj, Montreal - Győztes: Ayrton Senna  (McLaren Honda  Turbo)
1994 –  kanadai nagydíj, Montreal - Győztes: Michael Schumacher  (Benetton Ford)
2005 –  kanadai nagydíj, Montreal - Győztes: Kimi Räikkönen  (McLaren Mercedes)
1850 – Georges Demenÿ magyar származású francia fiziológus, a filmezés egyik úttörője († 1917)
1877 – Edith Rosenbaum divattervező, a Titanic első osztályú és megmenekült utasa († 1975)
1888 – Karl Pfeffer-Wildenbruch német tábornok, SS-Obergruppenführer, Budapest 1944–45-ös ostroma idején a német helyőrség parancsnoka († 1971)
1911 – Milovan Gyilasz (Milovan Đilas) montenegrói szerb születésű kommunista partizánvezér, jugoszláv politikus, társadalomtudós († 1995)
1924 – George H. W. Bush, az Amerikai Egyesült Államok 41. elnöke, hivatalban 1989–1993-ig († 2018)
1929 – Anne Frank zsidó lány, Hollandia náci megszállói elől rejtőzve írt naplója tette világhírűvé († 1945)
1929 – Eva Pflug német színésznő (Tamara Jagellovsk az „Orion űrhajó” c. tv-sorozatban) († 2008)
1931 – Poszler György Széchenyi-díjas magyar irodalomtörténész, esztéta, a Magyar Tudományos Akadémia rendes tagja († 2015)
1937 – Iona Emmanuilovics Jakir szovjet tábornok, katonai reformer, a Tuhacsevszkij-perben kivégzettek egyike (* 1896)
1937 – Mihail Nyikolajevics Tuhacsevszkij, szovjet katonatiszt, a Szovjetunió marsallja, a hadtörténelem kiemelkedő alakja, Sztálin kivégeztette (* 1893)
1967 – Cholnoky László Kossuth-díjas magyar vegyész és gyógyszerész, a Magyar Tudományos Akadémia levelező tagja (* 1899)
1997 – Bulat Salvovics Okudzsava, grúz származású, szovjet-orosz költő, író, dalénekes (* 1924)
2001 – Paláncz Ferenc Jászai Mari-díjas magyar színész, a Győri Nemzeti Színház Örökös Tagja. (* 1932)

Június 18. az év 169. (szökőévben 170.) napja a Gergely-naptár szerint. Az évből még 196 nap van hátra.
Névnapok: Arnold, Levente, Arnó, Arnót, Dezdemóna, Dolóresz, Doloróza, Efraim, Eliz, Eufémia, Evódia, Ilmár, Levéd, Levedi, Levendula, Márk, Markó, Márkó, Márkus, Sudár, Sudárka
1757 – A (második) kolíni csata az osztrák örökösödési háborúban, a Lotaringiai Károly herceg által vezetett császári haderő legyőzi II. Frigyes porosz király hadseregét.
1815 – A waterlooi csata, I. Napóleon francia császár döntő veresége. A napóleoni háborúk vége.
1902 – II. Abdul-Medzsid oszmán kalifa második házassága Hair un-nisa Kadin Effendivel
1937 – Felszállnak Moszkvából Valerij Cskalov és társai. ANT–25 típusú gépük az Északi-sark érintésével két nap múlva száll le Vancouver mellett.
1940 – Franciaországi hadjárat: Franciaország tűzszünetet kér a németektől. (A compiègne-i fegyverszünetet június 22-én kötik meg).
1948 – A Budapest–Cegléd–vasútvonal töltésen futó új szakaszának átadásával megszűnik a Thököly úti halálsorompó.
1972 – Az NSZK labdarúgó válogatottja az Európa-bajnokság brüsszeli döntőjén 3-0-ra győzi le a Szovjetunió csapatát.
1979 – Leonyid Brezsnyev szovjet pártfőtitkár és Jimmy Carter amerikai elnök Bécsben aláírja a SALT–2 megállapodást.
1950 –  belga nagydíj, Spa-Francorchamps - Győztes: Juan Manuel Fangio  (Alfa Romeo)
1961 –  belga nagydíj, Spa-Francorchamps - Győztes: Phil Hill  (Ferrari). A Ferrari egyetlen négyes győzelme.
1967 –  belga nagydíj, Spa-Francorchamps - Győztes: Dan Gurney  (Eagle Weslake)
1989 –  kanadai nagydíj, Montreal - Győztes: Thierry Boutsen  (Williams Renault)
1482 – Martinuzzi Frater György pálos szerzetes, esztergomi érsek, bíboros, az önálló Erdély megszervezője († 1551)
1812 – Ivan Alekszandrovics Goncsarov orosz író, legismertebb regénye az Oblomov († 1891)
1813 – Noisser Richárd magyar hírlapíró, szerkesztő, a Das Vaterland (Hazánk) alapítója († 1859)
1882 – Georgi Dimitrov bolgár kommunista politikus, a Komintern egyik vezetője, Bulgária miniszterelnöke († 1949)
1924 – Máriássy Judit magyar író, újságíró, forgatókönyvíró József Attila-díjas († 1986)
1933 – Szilágyi Pál erdélyi magyar matematikus, egyetemi tanár, egyetemszervező († 2017)
1936 – Denny Hulme új-zélandi autóversenyző, a Forma-1 egyetlen új-zélandi világbajnoka († 1992)
1950 – Szilágyi Ákos József Attila-díjas magyar költő, műfordító, irodalomtörténész, műkritikus
1962 – Kováts Adél Kossuth- és Jászai Mari-díjas magyar színésznő, színházigazgató.
1916 – Helmuth Johannes Ludwig von Moltke porosz vezérezredes, Gróf Helmuth Karl Bernhard von Moltke unokaöccse, 1914-ig a német császári haderő vezérkari főnöke (* 1848)
1928 – Roald Amundsen norvég sarkkutató, a Déli-sark felfedezője, repülőgépével eltűnt (* 1872)
1936 – Makszim Gorkij (er. Alekszej Makszimovics Peskov) orosz író, drámaíró, publicista (* 1868)
1967 – Giacomo Russo olasz autóversenyző, aki versenyzéskor a (Geki) becenevet használta (* 1937)
1974 – Georgij Konsztantyinovics Zsukov marsall, szovjet katonai vezető, II. világháborús hadvezér, honvédelmi miniszter (* 1896)
1998 – Charles Korvin (Kárpáthy Korvin Géza), magyar nemzetiségű amerikai színész (* 1907)
2004 – Schöpflin Gyula (írói neve: Nagypál István) író, műfordító, újságíró, Schöpflin Aladár fia (* 1910)

Június 2. az év 153. (szökőévben 154.) napja a Gergely-naptár szerint. Az évből még 212 nap van hátra.
Névnapok: Anita, Kármen, Ábel, Amélia, Anna, Ármin, Ármina, Blandina, Csilla, Erazmus, Etele, Etre, Eugén, Gamáliel, Gemella, Geminián, Irma, Jenő, Kornél, Péter, Pető, Razmus, Rézmán, Vénusz
1793 – Franciaországban a jakobinusok Robespierre vezetésével átveszik a hatalmat, megkezdődik a jakobinus diktatúra.
1920 – A prágai parlamentben – az első kisebbségi magyar felszólalásban – Körmendy-Ékes Lajos kijelenti, hogy a magyarok akaratukon kívül kerültek a csehszlovák államhoz.
1944 – A Frantic fedőnevű légi hadművelet: A brit és amerikai légierő több csapást mér magyarországi célpontokra:[1]
Légitámadás a miskolci vasúti pályaudvarok ellen. Több bomba nem a kiszemelt célpontokra hullik, hanem a belvárosra és más lakónegyedekre. 206 polgár életét veszti, 420-an megsebesülnek.
Amerikai kötelék sikertelen támadása a szegedi pályaudvar ellen, de bombáik lakónegyedekre hullanak.
Amerikai szőnyegbombázás Kolozsvár ellen: Elpusztul a vasútállomás, két kórház, több iskola. 385 lakóház megsemmisül, 860 megsérül. Életét veszti 362 polgári lakos, 32 honvéd és 65 német katona. 2434 család válik hajléktalanná.
Egy 130 bombázóból és 64 db kísérő vadászgépből álló amerikai légikötelék csapást mér a debreceni Nagyállomás környékére. 319-en halnak meg. A kötelék bombázza Nagyváradot is.
1946 – Olaszországban népszavazást tartanak az államformáról, amely a köztársaság győzelmét, a királyi család trónfosztását eredményezi.
1952 – Romániában Petru Grozát Gheorghe Gheorghiu-Dej váltja a kormányfői poszton.
1953 – Londonban a Westminsteri apátsági templomban megkoronázták II. Erzsébet brit királynőt Isten kegyelméből Nagy-Britannia és Észak-Írország Egyesült Királyságának más birodalmainak és területeinek királynője, a Nemzetközösség feje, a hit védelmezője címmel.
1958 – Az algíri felkelés nyomán Franciaországban Charles de Gaulle tábornok, miniszterelnök, honvédelmi miniszter korlátlan teljhatalmat kap.
1966 – Az amerikai Surveyor–1 holdszonda sima leszállást hajt végre a Holdon, a Viharok Óceánja területén.
1986 – A magyar labdarúgó-válogatott az 1986-os világbajnokság csoportmérkőzésén a mexikói Irapuato városban 6-0 arányban kikap a Szovjetuniótól. Általános vélemény szerint ez a magyar labdarúgást legmélyebben megalázó vereség [2].
1991 - Forgalomba állt az első MÁV InterCity expresszvonat, Miskolc és Budapest között.
2014 – I. János Károly spanyol király – megromlott egészségi állapotára hivatkozva – lemond a trónjáról fia, Fülöp herceg javára.
1821 – Ion Brătianu politikus (Ion I. C. Brătianu apja), az 1848-as román felkelés prefektusa, Románia miniszterelnöke († 1891)
1835 – X. Piusz pápa (er. neve Giuseppe Melchiore Sarto), pápa 1903–1914-ig, († 1914)
1862 – Katona Lajos néprajzkutató, filológus, irodalomtörténész, az MTA levelező tagja († 1910)
1863 – Felix Weingartner osztrák karmester, neoromantikus zeneszerző, zongorista és író († 1942)
Johnny Weissmuller erdélyi német származású amerikai versenyúszó, filmszínész („Tarzan” alakítója) († 1984)
František Plánička világbajnoki ezüstérmes cseh labdarúgókapus, a spanyol Zamorával együtt, a háború előtti Európában a legjobb kapusként tisztelték († 1996)
1922 – Kiss Lajos nyelvész, szlavista, a magyar helynév-etimológiai kutatások úttörő alakja, az MTA tagja († 2003)
1925 – Kiss Sándor Károly (Alexandre Kiss) magyar származású francia jogtudós, a nemzetközi környezetvédelmi jog tudósa, az MTA tagja († 2007)
1934 – Kulcsár Imre Déryné- és Aase-díjas magyar színész, a Miskolci Nemzeti Színház örökös tagja († 2012).
1960 – Tony Hadley, angol popénekes, dalszövegíró, rádió műsorvezető, a Spandau Ballet frontembere
1562 – Nádasdy Tamás magyar nagybirtokos főúr, 1537-től Horvátország és Szlavónia bánja, Vas vármegye főispánja, 1542-től a Magyar Királyság országbírója, és katonai főparancsnoka, 1554-től a Magyar Királyság nádora (* 1498)
1946 – Heszlényi József honvéd vezérezredes, II. világháborús hadseregparancsnok (* 1890)
1971 – Winter Ernő vegyészmérnök, Kossuth-díjas kutató, feltaláló, az MTA tagja (* 1897)
2004 – Nikolaj Georgijev Gjaurov bolgár operaénekes, basszista, a második világháborút követő időszak egyik világsztárja (* 1929)
2006 – Tardos Márton közgazdász, tanár, politikus, az SZDSZ alapítója, országgyűlési képviselő (* 1928)
2009 – Tony Maggs (Anthony Francis O'Connell Maggs) dél-afrikai autóversenyző (* 1937)

Június 24. az év 175. (szökőévben 176.) napja a Gergely-naptár szerint. Az évből még 190 nap van hátra.
1148 – Akkóban a II. Keresztes hadjárat vezérei, a lovagrendek nagymesterei és a kis-ázsiai keresztes államok uralkodóinak részvételével sor került a középkor egyik legnagyobb csúcstalálkozójára.
1389 – I. Mária szicíliai királynő férjhez megy Ifjú Márton aragóniai infánshoz, aki 1392-től I. Márton néven társuralkodó lesz (1401-től egyeduralkodóként, 1409-ig uralkodik).
1859 – A solferinói ütközetben az osztrákok vereséget szenvednek a francia-piemonti haderőtől.
1880 – Először adják elő egy Keresztelő Szent János-napi banketten Québecben a Saint-Jean-Baptiste Society (Keresztelő Szent János Társaság) részére komponált hazafias dalként a későbbi Kanadai himnuszt.
1883 – Trefort Ágoston vallás- és közoktatásügyi miniszter felavatja a budapesti Technológiai Iparmúzeumot, amelynek szakkönyvtárából lett később az Országos Műszaki Információs Központ és Könyvtár (OMIKK).
1935 – Jugoszláviában az uralmi külsőségeiben Mussolinihez igazodó Milan Stojadinović alakít kormányt.
1941 – Spanyolországban döntést hoznak az önkéntes Kék Hadosztály felállításáról a Szovjetunió elleni kvázi háborúra
1948 – Az Amerikai Egyesült Államok meghirdeti az Európai Újjáépítési Programot (Marshall-segély).
1952 – A Német Szövetségi Köztársaságban utcára kerül a Bild nevű konzervatív bulvárlap.
1977 – Karakas Lászlót Trethon Ferenc váltja fel a munkaügyi miniszteri székben.
1986 – Megkezdi sugárzását a Danubius Rádió, Magyarország első kereskedelmi rádióadója.[forrás?]
2007 – Halálra ítélik Vegyi Alit – Szaddám Huszein unokatestvérét – aki az irak–iráni háború idején elrendelte az Anfal-hadműveletet.
2016 – David Cameron brit miniszterelnök – az EU-tagságról rendezett népszavazás másnapján – bejelenti, hogy távozik hivatalából, miután a választók többsége a kilépésre voksolt.
1984 –  amerikai nagydíj - Kelet, Detroit - Győztes: Nelson Piquet (Brabham BMW Turbo)
2018 –  francia nagydíj, Circuit Paul Ricard - Győztes: Lewis Hamilton (Mercedes)
2016 – Megdőlt a budapesti hőmérsékleti rekord, a II. kerületben 35,7 °C-ot mértek.
1310 – II. Margit hainaut-i grófnő, IV. Lajos német-római császár felesége († 1356)
1386 – Kapisztrán Szent János itáliai teológus, hitszónok, inkvizítor, a nándorfehérvári diadal hőse, Magyarország és a tábori lelkészek védőszentje († 1456)
1519 – Béza Tódor svájci teológus, Kálvin János hivataltársa és utóda a genfi református egyházban († 1605)
1695 – Martin van Meytens 18. századi, flamand származású svéd portréfestő († 1770)
1852 – Victor Adler osztrák szociáldemokrata politikus, újságíró, az Arbeiter-Zeitung alapító főszerkesztője († 1918)
1890 – Baktay Ervin magyar festőművész,  művészettörténész, asztrológus, író, fordító, Ázsia-utazó, orientalista († 1963)
1901 – Harry Partch az egyik legérdekesebb 20. századi avantgárd zeneszerző és hangszertervező († 1974)
1911 – Juan Manuel Fangio argentin autóversenyző, a Forma-1 ötszörös világbajnoka († 1995)
1931 – Krasznai Paula színésznő, a Kolozsvári Állami Magyar Színház örökös tagja.
1948 – Patrick Moraz zenész, progresszív rock billentyűs, a Yes és a Moody Blues együttesek tagja
1951 – Halasi Imre Jászai Mari-díjas magyar rendező, színházigazgató, érdemes művész.
1967 – Richard Z. Kruspe német zenész, a Rammstein egyik alapítója és szólógitárosa
1986 – Kormos László magyar labdarúgó, jelenleg a Kecskeméti TE játékosa, csatár
1897 – Brassai Sámuel akadémikus, unitárius tudós, a kolozsvári egyetem professzora, nyelvész, matematikus, botanikus, irodalmár, zenetudós, fordító, nyelvész, filozófus, természettudós, az „utolsó erdélyi polihisztor”, az MTA tagja (* 1797)
1908 – Grover Cleveland, az Amerikai Egyesült Államok 22. és 24. elnöke, hivatalban 1885–1889 és 1893–1897 között (* 1837)
1940 – Kerpely Kálmán agrármérnök, agrokémikus, növénynemesítő, az MTA tagja (* 1864)
1957 – Mátrai József magyar színész, rendező, az Állami Faluszínház (Állami Déryné Színház) alapító színházigazgatója (* 1913)
1976 – Sztojanovits Adrienne hangverseny-énekesnő, énektanár, karvezető, Sztojanovits Jenő zeneszerző leánya (* 1890)
1985 – Forgó László Kossuth-díjas magyar gépészmérnök, feltaláló, az MTA tagja (* 1907)
1986 – Jesse Marcel, az Az Amerikai Egyesült Államok Légierejének őrnagya, a roswelli eset egyik szemtanúja (* 1907)
2001 – Kiss Dezső fizikus, az MTA tagja, a részecske- és magfizikai kutatások kiemelkedő alakja (* 1929)
Szentivánéj – Szent Iván (Keresztelő Szent János) napjának előestéje, a június 23-áról 24-re virradó éjszaka, évszázadok óta a nyári napforduló ünnepe, még a kereszténység előtti időkből származik.Több országban hivatalos ünnepnap:
Finnországban június harmadik pénteke: nem hivatalos ünnep. (Juhannusaatto) Június harmadik szombatja ünnepnap (Juhannuspäivä).
Svédországban június 19. és 25. közötti péntek: Szent Iván éjszakája. Június 20. és 26. közötti szombat: Szent Iván napja, a nyári napforduló ünnepe (Midsommardagen, Johandag)
Peruban Keresztelő Szent János ünnepe, valamint a Nap ünnepe: a téli napforduló alkalmából rendezett legnagyobb inka szertartás felelevenítése Cuzco-ban.

Június 25. az év 176. (szökőévben 177.) napja a Gergely-naptár szerint. Az évből még 189 nap van hátra.
Névnapok: Vilmos, Bocsárd, Ivola, Letta, Maxim, Maximilla, Viliam, Vilma, Viola, Violenta, Violett, Violetta, Viorika
1948 – A nyugati hatalmak első repülőgépes segélyszállítmánya Németországba (Berlini légihíd)
1991 – Szlovénia és Horvátország kilépése a jugoszláv államszövetségből és függetlenségük kikiáltása
2007 – Ötvenen meghaltak – köztük az al-Káidával szembekerült, az amerikai és iraki haderőkhöz pártolt hat szunnita törzsi vezető – abban a pokolgépes merényletben, melyet egy öngyilkos merénylő hajtott végre egy bagdadi hotelben.
2016 – Tisztújítás a Magyar Szocialista Pártban, Molnár Gyula  pártelnökké választása
2017 –  azeri nagydíj, Baku City Circuit – Győztes: Daniel Ricciardo  (Red Bull-TAG Heuer)
1962 – Budapesten megdőlt a hajnali hőmérsékleti rekord, mert 23,7 °C-ot mértek.
1900 – Lord Louis Mountbatten brit főrend, államférfi, az Admiralitás első lordja, India utolsó alkirálya († 1979 bombamerényletben)
1903 – George Orwell (eredeti neve Eric Arthur Blair), angol író, újságíró († 1950)
1928 – Alekszej Alekszejevics Abrikoszov fizikai Nobel-díjas orosz elméleti fizikus, egyetemi tanár, a Magyar Tudományos Akadémia tiszteleti tagja († 2017)
1949 – Havas Henrik Táncsics Mihály-díjas magyar újságíró, műsorvezető, címzetes egyetemi docens
1952 – Erdő Péter bíboros, prímás, az Esztergom-Budapesti főegyházmegye érseke, teológus, egyházjogász
1956 – Németh György Amadé magyar történész, a Debreceni Egyetem Bölcsészettudományi Kar Ókortörténeti Tanszékének vezetője, az Eötvös Loránd Tudományegyetem Bölcsészettudományi Kar Ókortörténeti Tanszékének professzora
1673 – Charles de Batz de Castelmore d’Artagnan francia nemesember és katona, a királyi muskétások tisztje, majd a királyi gárda kapitánya (* 1611-1615 között)
1822 – E. T. A. Hoffmann a német romantika egyik kiemelkedő írója, továbbá komponista, zenekritikus, karmester, jogász, grafikus és karikaturista (* 1776)
1892 – Berde Áron jogász, közgazdász, egyetemi tanár, a Kolozsvári Tudományegyetem első rektora, az első magyar meteorológiai és klimatológiai szakkönyv szerzője, a Magyar Tudományos Akadémia tagja (* 1819)
1972 – Jocelyne (Jocelyne Esther Journo) tunéziai származású francia énekesnő (* 1951)
1988 – Hillel Slovak izraeli-amerikai gitáros, a Red Hot Chili Peppers tagja (* 1962)
1992 – Wrabel Sándor magyar festőművész, grafikus, „az 1956-os forradalom festője” (* 1926)
1997 – Jacques-Yves Cousteau francia tengerkutató, a Francia Akadémia tagja (* 1910)
Szlovénia – A Nemzet Napja: Elszakadás Jugoszláviától, az ország  függetlenségének kikiáltása (1991)
Mozambik – a függetlenség napja, az ország  függetlenségének kikiáltása (1975) portugál gyarmati sorból

Június 6. az év 157. (szökőévben 158.) napja a Gergely-naptár szerint. Az évből még 208 nap van hátra.
Névnapok: Norbert, Artemisz, Artemízia, Cintia, Citta, Délia, Filip, Fülöp, Gilbert, Klaudia, Klaudiusz, Kolos, Kolozs, Lícia, Norberta, Norman, Norton, Szintia
1523 - A svéd Riksdag megválasztja Svédország királyának I. Gusztávot a svéd nép dán uralom alóli felszabadítóját, a  Vasa dinasztia és a modern Svédország megalapítóját, ugyancsak I. Gusztáv uralma alatt tértek át a svédek a protestáns hitre; trónra lépésének napja Svédország nemzeti ünnepe.
1707 – Az ónodi országgyűlésen lekaszabolják Turóc vármegye követeit: Rakovszky Menyhért táblabíró a helyszínen életét veszti, Okolicsányi Kristóf alispán súlyosan megsérül. (Néhány nappal később őt is kivégzik.)
1778 – Az addig katonai kormányzás alatt álló temesi kerület visszaadásra és az anyaországba bekebeleztetésre került, így régi megyéi: Krassó, Temes és Torontál újra működni kezdtek.
1792 – I. Ferencet Budán magyar királlyá koronázzák (július 14-étől II. Ferenc néven német-római császár).
1805 – I. Napóleon francia császár annektálta a Ligur Köztársaságot, és három francia megyét hozott létre a területből.
1827 – 25 ezer néző előtt tartották az első magyarországi lóversenyt, amelyen az első győztes a Széchenyi István istállójában nevelt Babieka (más források szerint Gawing) volt, másnap 22 versenyló közül az ugyancsak Széchenyi cenki lovardájából származó ötéves Al-Borac nevű kanca bizonyult a leggyorsabbnak.
1953 – Ránki György: Pomádé király új ruhája című operájának bemutatójára június 6-án került sor a Magyar Állami Operaházban.
1994 – Bulgária és Magyarország átadja a NATO–központban a PfP jelentkezési okmányát.
1982 –  amerikai nagydíj - Kelet, Detroit - Győztes: John Watson  (McLaren Ford)
1436 – Regiomontanus (er. Johannes Müller), német matematikus, csillagász († 1476)
1772 – Bourbon–Szicíliai Mária Terézia magyar királyné V. Ferdinánd magyar király édesanyja († 1807)
1796 – Balogh Sámuel református lelkész, író, a Magyar Tudományos Akadémia levelező tagja († 1867)
1876 – Borsos Endre közigazgatási bíró, a Közigazgatási Bíróság elnöke, lakásügyi kormánybiztos, a budai református egyházközség főgondnoka
1896 – Italo Balbo olasz fasiszta politikus, légügyi miniszter, Líbia kormányzója († 1940)
1917 – Tildy Zoltán fotóművész, természetfotós, Tildy Zoltán lelkész (későbbi köztársasági elnök) és Gyenis Erzsébet írónő fia († 1994)
1926 – Csongrádi Mária Jászai Mari-díjas magyar színházi rendező, színésznő, író († 2012)
1933 – Goffredo Unger olaszországi színész, statiszta, rendezőasszisztens († 2009)
1976 – Nagy Tamás magyar labdarúgó, aki jelenleg az feröeri B36 Tórshavn játékosa
1818 – Jan Henryk Dąbrowski lengyel tábornok és nemzeti hős, nevéhez fűződik a lengyel himnusz születése (* 1755).
1919 – Kvassay Jenő vízépítő mérnök, a magyar vízügyi szolgálat megalapítója (* 1850)
1940 – Bauer Gyula zsidó származású magyar katona, császári és királyi ezredes, az első világháború egyik kiemelkedő harctéri parancsnoka, akit a Horthy-rendszerben előléptettek vezérőrnagynak (* 1862)
1944 – Bádonyi Gyula labdarúgó, az első magyar labdarúgó válogatott kapusa (* 1882)
1948 – Louis Lumière francia kémikus, a filmművészet és a filmgyártás úttörője (* 1864)
1950 – Bánffy Miklós író, grafikus, díszlet- és kosztümtervező, színpadi rendező, politikus, külügyminiszter (* 1873)
1961 – Carl Gustav Jung svájci pszichiáter, az analitikus pszichológia megalapítója (* 1875)
2006 – Billy Preston amerikai énekes, zongorista, a The Beatles „5. tagja” (* 1946)
2012 – Vlagyimir Jevgenyjevics Krutov kétszeres olimpiai bajnok szovjet-orosz jégkorongozó (* 1960)
A svéd zászló napja, I. Gusztáv trónra lépése (1523), Svédország nemzeti ünnepe Flag of Sweden.svg (Svenska flaggans dag)

A Jupiter az ötödik bolygó a Naptól, és messze a legnagyobb bolygó a Naprendszerben. Óriásbolygó, tömege két és félszerese az összes többi bolygó együttes tömegének. A többi óriásbolygóval (Szaturnusz, Uránusz, Neptunusz) együtt gyakran Jupiter-típusú, vagy külső bolygóknak nevezik.
A Földről nézve maximális fényessége -2,94 magnitúdó, ezzel átlagosan a harmadik legfényesebb égitest az éjszakai égbolton, a Hold és a Vénusz után (rövid időre a Mars vetekedhet fényességével pályájának bizonyos pontjain).
A Jupiter főként hidrogénből áll, tömegének egynegyedét hélium teszi ki, sziklás magja nehezebb elemeket tartalmazhat. Gyors forgása miatt alakja forgási ellipszoid (lapított gömb). A külső atmoszférája láthatóan számos sávra oszlik a különböző szélességi körökön, turbulenciát és viharokat okozva ezek határain. Kiemelkedő látványosság a Nagy Vörös Folt, egy óriási vihar, amit már a 17. században is megfigyeltek.
A bolygót halvány planetáris gyűrűrendszer és erős magnetoszféra vesz körül. 79 holdja van (2018-as adat), köztük a négy legnagyobbat Galilei-holdaknak nevezzük, amelyeket 1610-ben fedezett fel névadójuk.
A Jupitert számos űrszonda vizsgálta már, legismertebbek ezek közül a Pioneer és Voyager közelrepülések és később a Galileo űrszonda.
A bolygót már az ókori csillagászok is ismerték, számos kultúrában mitologikus és vallási tartalommal ruházták fel. Nevét Iuppiterről, a római főistenről kapta. A bolygó csillagászatban és asztrológiában használt jele az istenség kezében hagyományosan megjelenő villámot jelképezi (Unicode: ♃).
A Jupiter a Naprendszer négy gázóriásának egyike; elsősorban nem szilárd anyagból áll. 142 984 kilométeres egyenlítői átmérőjével a legnagyobb bolygó a Naprendszerben. A Jupiter sűrűsége 1,326 g/cm³, a második legnagyobb a gázbolygók közül, de a négy kőzetbolygóénál kisebb. A gázóriások közül a Neptunusznak van a legnagyobb sűrűsége.
A Jupiter felső légköre atomszám szerint 93% hidrogénből és 7% héliumból áll, molekulaszám szerint 86% hidrogénből és 13% héliumból. Mivel a héliumatom négyszer nagyobb tömegű, mint a hidrogénatom, az összetétel változik, ha a tömegarányt nézzük. Ez alapján a légkör 75%-a hidrogén, 24%-a hélium, 1%-a más elem. A bolygó belseje sűrűbb anyagot tartalmaz, nagyjából 71% hidrogént, 24% héliumot és 5%-a más elemeket. A légkör nyomokban tartalmaz metánt, vizet, ammóniát és szilícium alapú összetevőket. Található még szén, etán, hidrogén-szulfid, neon, oxigén és kén. A légkör külső rétege tartalmaz fagyott ammóniakristályt is. Infravörös és ultraibolya mérésekkel benzolt és más szénhidrogént is kimutattak.Színképelemzés alapján a Szaturnuszról úgy tudjuk, hogy összetétele hasonló a Jupiteréhez. A másik két gázóriásnak, az Uránusznak és a Neptunusznak viszonylag kevesebb hidrogénje és héliuma van. Helyszíni mérések hiánya miatt a nehezebb elemek pontos gyakorisága a Jupiteren túli bolygóknál nem ismert.
A Jupiter 2,5-szer nagyobb tömegű, mint a Naprendszer többi bolygója együttvéve. Bár a Föld eltörpül a Jupiter mellett (átmérője 11-szer kisebb), az óriásbolygó sűrűsége jóval kisebb.
A Jupiternél sokkal nagyobb tömegű exobolygókat is felfedeztek, bár ezeknek a többségéről úgy vélik, hogy szintén gázóriások. Nincs egyértelmű definíció arra, hogy mi különbözteti meg egy gázbolygót (mint például a Jupitert) egy barna törpétől, bár az utóbbinak meglehetősen speciálisak a színképvonalai. Jelenleg, ha egy csillagszerű anyageloszlással rendelkező égitest meghaladja a 13 Jupiter-tömeget (tehát elég nagy ahhoz, hogy deutériumot égessen), akkor barna törpének tekintik. Ennél kisebb tömegű égitest bolygónak minősül.Ha a Jupiter nagyobb tömegű lenne a jelenleginél, valószínűleg összeroskadna. A belső egyre jobban összehúzódna a fokozott gravitációs erő alatt. Az összehúzódás addig folytatódna, amíg a magfúzió be nem indulna. Néhány csillagász sikerületlen csillagnak nevezi a Jupitert. Bár a bolygónak hetvenötször kellett volna nagyobb tömegűnek lennie, hogy csillag lehessen, a legkisebb vörös törpe csak körülbelül 30%-kal nagyobb sugarú, mint a Jupiter.Ennek ellenére a Jupiter még mindig több hőt sugároz, mint amennyit a Naptól kap. A bolygó által termelt hő majdnem egyenlő a kapott napsugárzással. Ezt a hősugárzást Kelvin–Helmholtz-folyamat hozza létre adiabatikus összehúzódással. A folyamat eredményeként a bolygó körülbelül 2 cm-t húzódik össze minden évben. Kialakulásakor a Jupiter kétszer nagyobb átmérőjű és sokkal melegebb volt, mint most.
Még mindig bizonytalanság uralkodik a Jupiter belső szerkezetét illetően. Egy modell szerint a felépítése homogén, azaz szilárd felszín nélküli, és a sűrűség fokozatosan növekedik a mag irányába. Másrészt a Jupiter akár tizenkétszeres Föld-tömegű, sűrű, sziklás maggal is rendelkezhet, amely a teljes tömegnek nagyjából a 3%-át teszi ki. A központi régiót sűrű, fémes hidrogén veszi körül, amely körülbelül a bolygó sugarának 78%-ára terjed ki. A hélium és neon esőhöz hasonló cseppjei ezen a rétegen keresztül kicsapódnak, csökkentve arányukat a felső légkörben.
A fémeshidrogén-réteg fölött a folyékony és gáznemű hidrogén átlátszó rétege található. A gázréteg a felhőrétegtől körülbelül 1000 km mélyre terjed. Nincs közvetlen határ a hidrogén különböző rétegei között; a mélységgel a hidrogén állapota gázból folyékonyba megy át.A hőmérséklet és a nyomás a Jupiter belsejében a mag felé nő. Az átmeneti régióban, ahol a folyékony hidrogén fémessé alakul, a hőmérséklet 10 000 K körüli, a nyomás 200 GPa. A hőmérséklet a mag felszínén 36 000 K, a belső nyomás pedig nagyjából 3000–4500 GPa.
A Jupitert ammóniakristályokból és ammónium-hidroszulfidból álló felhők borítják. A felhők a tropopauzában helyezkednek el, és sávokban vannak elrendeződve különböző szélességeken. Ezek világosabb színű zónákra és sötétebb övekre oszlanak. A különböző irányú áramlatok kölcsönhatásai viharokat és turbulenciákat okoznak. 100 m/s (360 km/óra) sebességű szelek szokásosak a különböző sávokban.
Ezek a zónák évről évre változtatják szélességüket, színüket és intenzitásukat, de eléggé stabilak, hogy a csillagászok azonosító jelzésekkel lássák el őket.
A felhőréteg csak 50 kilométeres vastagságú, két felhőréteg található: egy vastag alsó réteg és egy vékonyabb régió. Vízfelhők vékony rétege húzódhat az ammóniaréteg alatt, amelyet a Jupiter légkörében megfigyelt villámlások bizonyítanak. Ezek az elektromos kisülések több ezerszer erősebbek lehetnek, mint a földiek. A vízfelhők belső hő által táplált viharokat is létrehozhatnak.A Jupiter sztratoszférájában lévő víz eredete nagyrészt a Shoemaker–Levy 9 üstökös 1994-es becsapódásának következménye a Herschel űrtávcső mérései szerint. A víz eredete korábban éveken keresztül vita tárgya volt.
A Jupiter legismertebb alakzata a Nagy Vörös Folt, a Földnél nagyobb átmérőjű, tartós anticiklon vihar az egyenlítőtől 22°-kal délre, amely legalább 300 éve tombol. Matematikai modellek azt mutatják, hogy a vihar stabil képződmény, a bolygó állandó alakzata. Új megfigyelések azt bizonyítják, hogy a Nagy Vörös Folt zsugorodik, az átmérője évente mintegy 900–1000 km-rel csökken.
A Jupiteren más nagy viharok is vannak, amelyek azonban sem méretükben, sem élettartamukban nem közelítik meg a Nagy Vörös Foltot. A Jupiteren fehér és barna ovális alakú viharok is tombolnak, amelyek nagy részének nincs neve. A fehér színűek általában viszonylag hűvös felhőkből állnak a légkör felső rétegeiben, míg a barnák melegebbek.
2000-ben egy új képződmény jelent meg a déli félgömbön, amely hasonló a Nagy Vörös Folthoz, de annál kisebb. Több kisebb, fehér ovális viharból keletkezett, ezek összeállása után intenzitása megnőtt, színe fehérről vörösre változott.
A Szaturnuszhoz hasonlóan a Jupiter is rendelkezik gyűrűkkel, de ezek halványak, és főleg a holdakról származó porrészecskékből állnak. A Szaturnusz gyűrűivel ellentétben ezek kevesebb jeget tartalmaznak.
A gyűrűrendszer három fő részre osztható: az apró részecskék alkotta legbelső gyűrű (halo), a viszonylag fényes középső gyűrű és a kettős külső gyűrű (Gossamer Ring).
A Jupiter magnetoszférája a legnagyobb alakzat az egész Naprendszerben. Elnyúlik egészen a Szaturnusz pályáján túlra. Ha látható lenne, az esti égbolton nagyobbnak látszana, mint a telihold. Kb. 14-szer erősebb a földi magnetoszféránál. A forgástengely és a mágneses tengely 11°-os szöget zár be egymással úgy, hogy az északi mágneses pólus a déli földrajzi pólus közelében van, a déli pedig az északi pólus közelében (azaz polaritása a földinek fordítottja). A Jupiter magnetoszférájának mérete a napszél hatása miatt változik. A magnetoszféra kialakulásának oka valószínűleg a bolygó belsejében lévő folyékony fémszerű burok. A mágneses pólusoknál a magnetoszféra és a napszél részecskéinek interakciójából jön létre a Jupiter aurórája.
A Jupiter naptávolsága (a pálya fél nagytengelye) 778,57 millió km (5,20 CsE), (sziderikus) keringési ideje 4332,589 nap, azaz 11,862 év, ami a Szaturnusz keringési idejének kétötöde. Az egyetlen bolygó, amelynek a Nappal való tömegközéppontja a csillagon kívül helyezkedik el, bár ez mindössze a Nap sugarának a 7%-ával van a felszín felett. Napközelségben (perihélium) 740,52 millió km, míg naptávolban (aphélium) 816,62 millió km a Naptól való távolsága. A bolygópálya excentricitása 0,0489, inklinációja 1,304°.
Alakja a gömbtől erősen eltér, a gyors tengelyforgás miatt. Sarki átmérője 134 000 km, egyenlítői átmérője 143 000 km, azaz a Nap átmérőjének kb. 10%-a. Az egyenlítői sáv - ez az egyenlítőtől északra és délre 10 foknyi távolság - forgási periódusa 9 óra 50 perc 30 másodperc, a nagyobb szélességeké 9 óra 55 perc 40 másodperc. Az egyenlítői sáv gyorsabb forgási periódusa valószínűleg egy erős légköri áramlásnak köszönhető, amely a bolygó forgási irányával megegyező irányú (azaz nyugatról keletre mozog).
Tengelyferdesége mindössze 3,13°, így a bolygón nincsenek jelentős évszakoknak megfelelő változások, ellentétben a Földdel, vagy a Marssal.
A Jupiter általában a harmadik legfényesebb égitest az éjszakai égbolton (a Hold és a Vénusz után), bár a Mars időnként fényesebb lehet nála. Megfigyelhető szinte egész évben, kivéve azt az időszakot, amikor a Nappal konjunkcióban van. Utána alig egy hónappal már felbukkan a hajnali égbolton, majd egyre korábban kel. Az oppozíció idején egész éjszaka látható, az újabb konjunkció előtt egy hónappal a nyugati horizonton még felkereshető az esti szürkület idején. Akár 10-szeres nagyításnál is már látszik a korong alak. A Földhöz képesti pozíciójától függően fényessége -2,94 és -1,6 magnitúdó közötti, amikor a leghalványabb, az éjszakai égbolt legfényesebb csillaga, a Szíriusz fényességét éri el. Szögátmérője 30″ és 50″ között változik. A Föld 398,9 naponként előzi meg a Jupitert a Nap körüli keringésben (szinodikus periódus). Emiatt időnként a Jupiter a háttércsillagokhoz képesti, nyugat felé tartó mozgása megáll, megfordul és ismét elindul kelet felé, azaz a többi külső bolygóhoz hasonlóan keringése során hurkokat rajzol az égboltra.
A holdak közül a Galilei-holdak láthatóak szabad szemmel (csak a Jupiter kitakarásával), azok közül a Ganymedes a legkönnyebb célpont, maximális látszó távolsága 9' a Jupitertől, azaz a telihold átmérőjének harmada, fényessége 5,4 magnitúdó lehet.
A 20 MHz-es sávban (leginkább 18 és 24 MHz között) kibocsátott elektromágneses sugárzása egy érzékeny, földi telepítésű rövidhullámú rádió-vevőkészülékkel és a hozzá csatlakoztatott megfelelő külső antennával is hallható. (rögzített hangminták: [3], [4], [5]) A vétel nem egyenletes, egyrészt mert a maga Jupiter sem látható állandóan a Föld forgása következtében, másrészt a sugárforrások a Jupiterhez képest kitüntetett helyekről indulnak ki, ezért a jelek vétele előtt érdemes a University of Florida Radio Observatory Online weboldalát felkeresni és a kb. 40 éves földi megfigyeléseken alapuló előrejelzéseket felhasználni (). A Radio-Sky Publishing weboldaláról letölthető a Radio Jupiter nevű, Windowson futó program, ami a megfigyelési hely megadása után grafikusan ábrázolja a lehetséges megfigyelési időpontokat.
A megfigyelésre az este 10-től reggel 7-ig terjedő időszak a legalkalmasabb (feltéve, hogy ekkor lakhelyünkről nézve a Jupiter a látóhatár fölött van), mert a földi ionoszféra ekkor átjárhatóbb a Jupiter felől érkező jelek számára és általában kisebb a földi rádióadók által keltett zavar.
A legígéretesebb időszak az Ióval kapcsolatos három jelforrás megfigyelése, amik felbukkanása az Io keringésének megfelelően periodikusan várható.
A vevőkészüléken ki kell kapcsolni az AGC funkciót, hogy ne nyomja el a gyengén hallható jeleket.
Mivel sok földi jelforrás is előfordulhat ezen a hullámsávon, a Jupiter felől érkező jelek vételének gyanúja esetén meg kell próbálni elhangolni a vevőt néhány, vagy akár néhányszor tíz kHz-cel följebb vagy lejjebb és várni 10-20 másodpercet. Mivel a Jupiter sugárzása széles spektrumú (nem egy jól meghatározható frekvencián történik, hanem egy sáv minden frekvenciáján), a jelek kisebb vagy nagyobb intenzitással elhangolva is újra hallhatók lesznek, míg a földi, keskeny spektrumú adások elhallgatnak. A Jupiterről jövő jelek vételi sávja néhány száz kHz vagy akár néhány MHz szélességű lehet. Ha bármelyik frekvencián emberi vagy zenei hang, csipogás, morzekód, búgás vagy hasonló moduláció hallható, akkor földi interferenciáról van szó, ahonnan érdemes továbbhangolni a készüléket.
A Jupiter forgási periódusát gyakorlatilag az általa kisugárzott rádiójelek alapján tudták meghatározni. A jelek polarizáltak, ami mágneses tér hatására utal. Ha töltéssel rendelkező részecskék, mint az elektronok és a protonok mágneses mezőben mozognak, az útvonaluk megváltozik. A részecskék felgyorsulnak, és a mágneses mező vonalai körül spirálisan kezdenek haladni, a déli vagy az északi-sark felé. A gyorsulva haladó, töltéssel rendelkező részecskék elektromágneses sugárzást bocsátanak ki, aminek hullámhossza a töltött részecskék energiájától függ. A Jupiter mágneses mezejében haladó töltött részecskék energiája olyan, hogy rádióhullámok keletkeznek. Minél erősebb a mágneses mező, annál nagyobb frekvenciájú rádióhullámok keletkeznek. Ezt a rádiókibocsátást ciklotron-sugárzásnak hívják, a hasonló működésű, földi részecskegyorsítók neve után. Azt gondoljuk, hogy a Jupiter mágneses mezejében spirálisan mozgó elektronok az okai a hallható rádiózajnak. A dekaméteres (=tízméteres) rádióhullámok frekvenciája 10 és 40 MHz között van.
Az ilyen típusú rádióhullámok frekvenciája a Jupiter felől sosem megy 40 MHz fölé, úgy tűnik, ez a legnagyobb frekvencia. A rádióhullámok keletkezésének ismerete alapján, és tudva, hogy a frekvencia attól függ, hogy milyen erős a mágneses mező, meg tudjuk becsülni a Jupiter mágneses mezejének legnagyobb értékét.A Jupiter volt az első olyan bolygó, aminek rádiósugárzását a Földön észlelni tudták. A jeleket először 1955-ben, 22 MHz-en rögzítették (13,6 méteres hullámhossz) zajkitörések formájában, amik csúcsai olyan erősek voltak, hogy azon a hullámhosszon ez a sugárzás volt a legerősebb (a Nap legaktívabb időszakait kivéve). A rádióforrásokat három, jól elkülöníthető helyen azonosították, így ez volt az első bizonyíték a Jupiter mágneses terének létezésére. A későbbi vizsgálatok során deciméteres hullámhosszakon is észlelték a Jupiter rádiósugárzását. Szokás ezeket a hullámhosszuknak megfelelő „dekaméteres” (angol rövidítéssel: DAM) és „deciméteres” (angol rövidítéssel: DIM) sugárzásnak nevezni. E kettő közül a tízméteres hullámok az erősebbek.A Jupiter nem-hőmérsékleti rádiósugárzása keletkezése alapján kétfelé sorolható, az egyik a magnetoszférában zajló plazmafolyamatok révén keletkezik, míg a másik az ún. sugárzási övben keletkező szinkrotronsugárzásból származik.
Az Ió nagy méretű hold (mérete nagyjából a Föld Holdjának felel meg), de a hatalmas Jupiterhez mérten csak kicsiny égitest. A Naprendszerben vulkanikusan ez a legaktívabb égitest. A Jupiter gravitációs ereje a hold belsejének anyagát folyamatosan mozgásban tartja, és a felszínére kényszeríti, aminek folyamatos vulkánkitörés a következménye. A kilövellés másodpercenként sok tonna anyagból, nagyrészt kénvegyületekből áll. Az anyag egy része kilökődik a világűrbe. Az űrbe kerülő molekulák hamarosan elveszítik elektronjaikat és ionizálttá (vagyis elektromosan töltötté) válnak, és a Jupiter mágneses terének csapdájába esnek. Ezek az ionok alkotják a Jupiter körül az ún. Ió-gyűrűt (vagy Ió-tóruszt).
A tudósok úgy találták, hogy az Io jelenléte erősíti a Jupiter felől érkező dekaméteres rádiójeleket. Ahogy az Io kering a Jupiter körül, bizonyos pozíciókban erősebb jeleket észleltek.
Amikor elektromos vezetőt mágneses térben mozgatunk, a vezetőben elektromos áram keletkezik. Ez a földi villamos generátorok működési elve is.
Minthogy elektronok vannak a Jupiter mágneses terében, az Io vékony atmoszférájával együtt elektromosan vezetőként mozog ebben a térben és a Jupiter és az Io között elektromos áram folyik, lényegében ez az áram táplálja a dekaméteres rádióhullámok keletkezését. Az áram erőssége a millió amperes nagyságrendben van.
A valóság persze ennél kissé bonyolultabb. Úgy tűnik, a Jupiter és az Io nem egyszerűen áramkört alkotnak, hanem az Io valamennyire megzavarja a Jupiter mágneses terét, ez a zavar az oka az elektromos áramnak és lényegében a rádiójelek keletkezésének.
Az Io pozícióját a Jupiterhez képest definiáljuk, ahogyan a Földről nézve látszik. Az Io nulla fokos fázisban van pontosan a Jupiter mögött. Fázisa növekszik, ahogy láthatóvá válik. 180 fok esetén éppen a Jupiter előtt, a Földről nézve középen van.
A rádióforrások egy része az Io fázisaihoz köthető, más részük nem. Amik nem köthetők az Ióhoz, azok lényegében bármikor észlelhetők lennének, de ezek erőssége gyengébb. Az Ióhoz köthető források erősebbek, ezért megfigyelésük relatíve könnyebb. Ezekből három van, amiket az angol ábécé első három betűjével jelölnek (Io-A, Io-B és Io-C).
Új sötét folt jelent meg a Jupiter déli pólusa környékén, amely feltehetően egy kisbolygó vagy üstökösmag becsapódási nyoma lehet. Anthony Wesley ausztrál amatőr csillagász 2009. július 19-én éjjel lefotózta a csapódás helyét, Magyarországról is készültek fényképek a jelenségről.
1979. március 5-én a Voyager-1 280 ezer km-re közelítette meg a Jupitert, melynek gravitációja segítségével 14 km/s-ra gyorsult, így folytathatta útját a Szaturnusz felé. Két nap alatt több Jupiter-holdat is megközelített, köztük az Amaltheát, az Iót, az Európát és a Ganymedest. Január 24-től kezdve készített felvételeket az óriásbolygóról. A szűk látószögű kamerával 40 millió km-ről készült képek sokkal élesebbek voltak a Pioneer-10 és Pioneer-11 által készített képeknél. Közben a szonda adatokat gyűjtött a légkör összetételéről: 82% hidrogén, 17% hélium, 0,05% metán, 0,01% ammónia, vízgőz, kén, nitrogén stb.
2016-ig csak egyetlen űrszonda, a Galileo állt pályára a Jupiter körül, 1995. december 7-én. Több mint hét éven keresztül keringett a bolygó körül, miközben többször megközelítette a Galilei-holdakat és az Amaltheát. Az űrszonda szemtanúja volt a Shoemaker–Levy 9 üstökös 1994-es becsapódásának a Jupiterbe. A Galileo eredetileg tervezett adatgyűjtő kapacitását erősen korlátozta a nagy nyereségű antenna meghibásodása.1995 júliusában egy légköri szonda indult el a Galileóról, december 7-én belépett a bolygó légkörébe, amibe 150 km mélyen hatolt be. 57,6 percen keresztül adatokat gyűjtött, mielőtt megszakadt az összeköttetés. A nyomás ekkor 22 atmoszféra, a hőmérséklet 135 °C volt. A Galileo nagyjából ugyanilyen sorsra jutott, amikor 2003. szeptember 21-én szándékosan irányították a bolygó légkörébe több mint 50 km/s sebességgel. Így elkerülték bármilyen lehetőségét az Európé hold beszennyezésének, amelyről feltételezték, hogy akár életet is hordozhat.
A NASA New Frontiers program keretein belül megépült Juno űrszonda 2011. augusztus 5-én kezdte meg ötéves útját az óriásbolygóhoz. A terveknek megfelelően, 2016. július elején érte el a Jupitert, július 5-én sikeresen bolygó körül pályára állt és a tervek szerint 20 hónapig fog körülötte keringeni. Küldetésének fő célja, hogy felfedje a Jupiter kialakulásának és fejlődésének történetét. 2018 februárjában a program végén ezt az űrszondát is az óriásbolygóba irányítják, mint a Galileót.
A NASA és ESA által közösen tervezett Europa Jupiter System Mission a Jupiter rendszer jobb megértésére, és a bolygó holdjain (Ganümédész, Európé) az esetleges földön kívüli élet kutatása. A Japán Űrügynökség is érdeklődött a küldetés iránt. Amennyiben csatlakoznak, egy harmadik szatellitet küldenének a Jupiter mágneses terének a vizsgálatára. Legkorábban az évtized végén indulhatnak Jupiterre a szondák.
A négy legnagyobbat (Io, Európé, Kallisztó, Ganümédész) Galilei-holdaknak nevezik, felfedezőjük Galileo Galilei után, aki 1610-ben észlelte őket.
A következő négy évszázadban további kilenc kisebb holdat fedeztek fel a csillagászok földi távcsöveikkel. 1979-ben a Voyager–1 űrszonda három újabbat talált, ezzel az ismert holdak száma 16-ra emelkedett. Később a fejlettebb technológiáknak köszönhetően további holdakat fedeztek fel a csillagászok; ezek kicsi, átlagosan 3 km átmérőjű aszteroidák, amelyeket befogott a Jupiter gravitációs tere. A jelenlegi 67 hold több, mint amennyi bármely más bolygónak van, de valószínűleg még több kisebb, ismeretlen hold kering a Jupiter körül.
A Juno űrszonda gravitációs mérései alapján a Jupiter magja kevésbé sűrű, és nagyobb kiterjedésű, mint azt korábban gondolták. Ennek magyarázata az lehet, hogy a Naprendszer kialakulásának kezdetén, mintegy 4,5 milliárd évvel ezelőtt egy bolygókezdemény csapódott be a Jupiter magjába, amit felkavart az ütközés energiája, a mag a fölötte lévő, kevésbé sűrű rétegekkel elkeveredett és egyúttal kitágult.
A számítógépes modellezés alapján legalább 40% annak az esélye, hogy ez az ütközés a Jupiter kialakulásának első pár millió évében megtörtént. Mivel a Jupiter már ekkor hatalmas gravitációs vonzással rendelkezett, ezért az ütközés nem csak súrolta a felszínét, hanem egyenesen a magba csapódott. A becsapódó „bolygó-embrió” tömege 10x földtömegnek felelt meg. Az erre vonatkozó tanulmány 2019 augusztusában a Nature tudományos folyóiratban jelent meg.

Jurij Alekszejevics Gagarin (oroszul: Юрий Алексеевич Гагарин; Klusino, 1934. március 9. – 1968. március 27.) szovjet űrhajós, az első ember a világűrben – a Vosztok–1 űrhajóval indult 1961. április 12-én, Bajkonurból. Ezzel az emberes űrrepülések terén is megelőzték a szovjetek az amerikaiakat. Gagarin később már nem hajtott végre több űrrepülést. 1968-ban halt meg egy repülőgép-balesetben.
Jurij Gagarin 1934. március 9-én született a Moszkvától nyugatra fekvő Klusino faluban. Szülei egy termelőszövetkezetben dolgoztak, de mindketten képzettek voltak – édesanyja sokat olvasott, édesapja pedig bútorasztalos volt. Jurij a család harmadik gyermeke volt. Nővérei segítettek a nevelésében, amíg szülei dolgoztak. Milliókhoz hasonlóan a Gagarin család is megszenvedte a második világháború kemény éveit. Két nővérét és egy fivérét kényszermunkára hurcolták Németországba, ahonnan a háború után épségben visszatértek. Gagarint a tanárai intelligens és szorgalmas tanulóként jellemezték.
Miután 1951-ben öntőmunkási képzést kapott, továbbtanult a szaratovi műszaki főiskolában. Ott töltött évei alatt csatlakozott az Aeroklubhoz és 1955-ben letette a könnyűgépes pilótavizsgát. Ugyanebben az évben felvételt nyert az orenburgi repülősiskolába. 1957-ben sikeresen letette a pilótavizsgát a MiG–15-re. Ugyancsak 1957-ben megismerkedett későbbi feleségével, Valentyina Gorjacsevával, akitől két lánya Jelena és Galina született. Végzése után a luosztari légibázison teljesített szolgálatot egészen 1959-ig.
1960-ban kiválasztották, így bekerült a szovjet űrprogramba. 20 társával együtt igen kemény kiképzésen ment keresztül. Gagarint és társát, German Tyitovot kitűnő teljesítményük és kis termetük alapján választották ki az űrutazásra. (Gagarin 157 cm magas volt.)
1961. április 12-én Gagarin az első emberként repült az űrbe egy Vosztok 3KA–2 (Vosztok–1) fedélzetén. Az egész repülés 108 percig tartott, eközben egyszer megkerülte a Földet.
Űrbéli tartózkodása alatt hadnagyból őrnaggyá léptették elő – ebben a beosztásában szerepelt a TASZSZ híradásában is. Földet érése után Nyikita Hruscsov üdvözölte. Gagarin a hirtelen rászakadó népszerűséget rosszul viselte. Részben ennek, részben pedig megromlott házasságának hatására inni kezdett.
1962-től a Legfelső Tanács tagja lett, de később visszatért Csillagvárosba, ahol többször használható űrhajók tervezésével foglalkozott. 1967-ben Komarov űrhajós tartalékaként választották ki a Szojuz–1 repülésre. Az űrhajó visszatérő egysége lezuhant, Komarov életét vesztette.
Gagarin 1967-ben, a Szojuz–1 katasztrófája után a Csillagvárosban folyó kiképzést vezette. Ezzel párhuzamosan újból elkezdett vadászgépen repülni. 1968. március 27-én ő és kiképzője, Vlagyimir Szerjogin életét vesztette egy MiG–15-ben rutinrepülés közben. A baleset körülményei sokáig tisztázatlanok voltak, a hivatalos vizsgálat eredményeit részleteiben nem közölték, így az évtizedek során sok találgatás látott napvilágot.
Egy 1986-os tanulmány szerint gépük egy másik sugárhajtású gép csóvájába került. Az időjárás sem volt kedvező, ez is hozzájárulhatott a balesethez.
2003-ban Igor Kuznyecov a hivatalos verzióval szemben a hibás repülési szabályokat okolta a balesetért. Véleménye szerint a kabin dehermetizálódott, és a nyomáscsökkenés a pilóták ájulásához vezetett.A sok találgatást kiváltó esetről Alekszandr Sztyepanov, az elnöki levéltár egyik osztályvezetője 2011. április 8-i moszkvai sajtóértekezletén jelentette ki az eddig titkos, de most nyilvánossá vált dokumentumokra hivatkozva, Jurij Gagarin halálát baleset okozta. A bizottság vizsgálatának eredményeit tartalmazó, titkosítás alól feloldott iratok szerint egy meteorológiai ballon kikerülésére tett éles manőver a legvalószínűbb ok, ami miatt Gagarin repülőgépe lezuhant.2011-ben Alekszandr Akimov annak a véleményének adott hangot, hogy a lezuhanáskor Alekszej Leonov által is hallott két dörrenés nem hangrobbanás volt, mint eddig gondolták, hanem a repülőgépre kilőtt két légvédelmi rakéta. Állítását a tulajdonában levő több, a lezuhant repülőgépből származó darabbal szerette volna bizonyítani.2013-ban Leonov végül engedélyt kapott a valódi történet nyilvánosságra hozatalára. Eszerint a katasztrófa idején zajlott a Szu–15 vadászgép tesztje, ám a gép meghibásodott és az előírt 10 000 méteres magasság helyett 450-500 méterre süllyedt, veszélyesen közel kerülve Gagarin és Szerjogin MiG–15-öséhez, ami a keletkező örvény miatt 55 másodperccel később lezuhant. A katasztrófa valós okát vélhetően azért titkolták hosszú ideig, mert az új vadászgép sikertelen tesztje – ami ráadásul egy nemzeti hős halálát okozta – súlyos presztízsveszteség lett volna a légierőnek.
Tisztelgésül a világ első űrhajósa előtt, Neil Armstrong és Buzz Aldrin Gagarin egy kitüntetését vitték magukkal az Apollo–11 útjára és a Hold felszínén hagyták azt a holdsétájuk alkalmával.A Nemzetközi Csillagászati Unió a Ljudmila Csernih szovjet csillagász által 1968. február 6-án felfedezett 1968CB jelű kisbolygót Jurij Gagarinról nevezte el, hivatalos megjelölése szerint 1772 Gagarin néven. Gagarin nevét holdkráter is őrzi, a Nemzetközi Csillagászati Unió a Hold túlsó oldalán, a déli féltekén egy 265 km átmérőjű ősi becsapódásos krátert nevezett el a világ első űrhajósáról.
Korabeli nyugati források szerint nem Gagarin volt az első ember az űrben: több sikertelen, a pilóták halálával végződő kísérlet előzte meg Gagarin űrrepülését, amelyeket a szovjet propaganda elhallgatott. Később, a Holdra szállással kapcsolatos összeesküvés-elméletekhez hasonlóan Gagarin útjáról is azt terjesztették, hogy valójában nem történt meg, csak a szovjet technikai színvonalat alátámasztani kívánó hazugság volt. Ezeket a híreket általában összekötik a Gagarin halálának körülményeit megkérdőjelező híresztelésekkel.
Ismét más források szerint Gagarin élete végén egy titokzatos betegségben szenvedett, amelyet az űrutazás hatásának tekintettek, ezért utolsó éveit karanténban töltötte.
Egy Gagarin repülésének 40. évfordulója alkalmából készített médiahack alapján az a hír is elterjedt, hogy a Náci Németország juttatott először embert az űrbe, akit azonban nem tudott visszahozni.Egyik elmélet szerint Gagarin valójában egy szerepet játszott el, azaz Gagarin helyett Grigorij Gigojevics Nyeljubov repült 1961. április 12-én. Mivel az űrhajóskiképzésben szintén részt vett Gagarint tekintette a párt a kommunista emberideálnak és nem Nyeljubovot, ezért a hős űrhajós szerepét Gagarin játszotta el az elmélet szerint. Egy másik elmélet szerint Gagarin nem a MiG–15UTI balesetében halt meg a Kirzah megyében, Vlagyimir járásban található Novoszelovo falu közelében, hanem egy megrendezett balesetről volt szó, ahol két vadászgép pilóta az eredeti terveknek megfelelően sértetlenül katapultált a repülőgépből. Míg Gagarin valójában, mint a sikertelen Zond–4 Hold körüli űrrepülés (a Zond-program az USA Apollo űrprogramjának szovjet megfelelője) résztvevője visszatéréskor vesztette életét. Tehát a figyelemelterelő repülőgép-baleset időpontjában Gagarin valószínűleg már halott volt.Ezeket az állításokat sem a korabeli, sem a későbbi orosz és nyugati hivatalos források nem erősítették meg.
Utazás a világűrben. Az első űrhajós pilóta feljegyzései; irodalmi feldolg. Nyikolaj Gyenyiszov, Szergej Borzenko; ford. Rajna Béla; Táncsics, Bp., 1962
Photo, Audio and Video with Yuri Gagarin (in Russian), online version of CD created to his 70th anniv. on the homepage of Russian state archive for scientific-technical documentation (RGANTD).
Article in online Encyclopedia of cosmonautics A lot of information about the first human's flight to space (in Russian).

Juronics Tamás (Tata, 1969. február 5. –) Kossuth-díjas magyar táncművész és koreográfus, színházi rendező, érdemes művész.
1987-ben végezte el a Magyar Táncművészeti Főiskola néptánc tagozatát, ekkor a Szegedi Balett táncosa, 1990-től magántáncosa, 1991-től pedig koreográfusa lett. Nevéhez több mint 50 koreográfia fűződik. 1993 óta a Szegedi Kortárs Balett művészeti vezetője. 2007-től 2008-ig a Magyar Táncművészek Szövetségének elnöke, 2008-tól 2013-ig a Szegedi Nemzeti Színház művészeti igazgatója volt.
Magyar színházművészeti lexikon. Főszerk. Székely György. Budapest: Akadémiai. 1994. ISBN 963-05-6635-4  

A Just Dance Lady Gaga amerikai énekesnő debütáló kislemeze, amely egyben a The Fame című stúdióalbumának első kislemeze. A dal szövegét Gaga írta (saját bevallása szerint csupán 10 perc alatt), de a szövegírásban a dal producere, RedOne, illetve a dalban kisebb vokálszerepet kapó Akon is részt vett. Társelőadóként azonban csak a saját dalrészt kapó Colby O’Donist tüntették fel. A Just Dance zeneileg főleg a dance-pop kategóriába sorolható, de az R&B jegyei is felfedezhetőek benne. Szövege arról szól, milyen érzés lerészegedni egy klubban.
A dal rendkívül pozitív visszajelzéseket kapott, s a kritikusok klubhimnusznak nevezték. Kereskedelmileg is sikeresnek bizonyult, első helyezést érve el többek között az Egyesült Államok, Ausztrália, Kanada, Írország, Hollandia és az Egyesült Királyság slágerlistáin. Az Egyesült Államokban lassan jutott el a csúcsra – majdnem öt hónapot töltött el a Billboard Hot 100-as listán, míg végül 2009 januárjában elérte az első helyezést. Egy hét alatt 419 000-an töltötték le, s ezzel az eredményével a harmadik legjobban teljesítő kislemez. Az Egyesült Államokban 2016 áprilisáig mintegy 7,1 millióan töltötték le a dalt, így a Just Dance minden idők kilencedik legtöbbet letöltött dala az országban. Világviszonylatban több mint 10 millió példányban kelt el a dal, ezzel minden idők legkelendőbb kislemezei között szerepel.
A Just Dance videoklipjében Lady Gaga egy buliban énekli a dalt. Az énekesnő a videó felvételének élményét ahhoz hasonlította, amilyen egy Martin Scorcesével való forgatás lehet. Gaga számos alkalommal előadta élőben a dalt, többek között mindkét turnéján a Fame Ballon és a Monster Ballon is. 2009-ben jelölést kapott Grammy-díjra A legjobb dance felvétel kategóriában, ám végül a Daft Punk Harder, Better, Faster, Stronger című száma került ki győztesen.
A Just Dance-et Lady Gaga írta, de közreműködött az írásban Akon, illetve a dal producere, RedOne is. Egy a Heat magazinnak adott interjúban Gaga ezt mondta a dal írásának körülményeiről: „Elég másnapos voltam. Körülbelül tíz perc alatt megírtam RedOne-nal karöltve. Ez volt egyébként az első alkalom, hogy egy hollywoodi stúdióban dolgoztam. Egy régi, hatalmas szobában hatalmas hangfalakkal.” Gaga azt is elmondta, a dal megalkotása „kemény munka [volt] és sok ember nem hitt benne eleinte.” Később ezt mondta:
„Ez a szám megmentette az életemet. Szörnyen sötét közegben voltam New Yorkban. Teljesen magam alatt voltam, mindig bárokban múlattam az időmet. Aztán vettem egy jegyet LA-be [Los Angelesbe], hogy megcsináljam a dalt – kaptam egy esélyt rá, hogy megírjam a számot, és ezzel megváltoztassam az életem, szóval megtettem. Sosem mentem vissza. Otthagytam a fiúmat és a lakásomat. Azóta sem jártam ott. Anyukám ment oda, hogy kitakarítson helyettem.”
A Contactmusic.com-nak adott interjúban Gaga azt mondta, a Just Dance egy vidám dal, és olyan embereknek ajánlja, akik kemény időkön mennek keresztül, például elvesztették a munkájukat vagy az otthonukat. Az Artistdirectnek azt mondta, egy gyönyörű számot akart alkotni a Just Dance-szel. Amikor megkérdezték tőle, szerinte mi áll a dal kitörő sikerének hátterében, ezt mondta: „Mindenkinek szüksége van egy számra, amely megszólítja a lelkünkben és a szívünkben rejlő vidámságot, amitől jól érezzük magunkat. Ez is egy ilyen dal. […] amikor hallgatod, eléri, hogy jól érezd magad ott belül. Ilyen egyszerű.”
A Just Dance egy gyorstempójú dance dal. A szám szinti alapokon nyugszik, fellelhetőek benne napjaink elektronikus zenéjének főbb jellegzetességei, illetve enyhe R&B elemeket is tartalmaz. A dal 124-es percenkénti leütésszámmal rendelkezik, C♯ molban íródott, Gaga hangterjedelme G3-tól C5-ig terjed. Már a szám kezdetekor rögtön hallhatóak a gyors ütemben megjelenő szinti zenei alapok, majd pedig az énekesnő RedOne nevét énekli. A Just Dance az F–Am–C–G–D–F–Am–C–G–D–F akkordmenetet követi. Colby O'Donis a dal közepén megjelenő részében azonos hangterjedelemben énekel mint az énekesnő. A szám végéhez közeledve felerősödnek az R&B elemek a dalban. A szám végül a "dance" szó visszhangszerű ismétlődésével zárul.
A Just Dance arról szól, hogy az énekesnő ittas állapotba kerül egy buliban, az alábbi dalszöveggel: "What's going on on the floor? / I love this record, baby but I can't see straight anymore" ("Mi folyik ott a padlón? / Imádom ezt a számot, de bébi, már alig látok"). A dal kezdetekor RedOne neve hangzik el, amelyet hasonló hangzása miatt gyakran "red wine"-nak ("vörösbor") értelmeznek, de valójában egy egyszerű utalás a dal producerére.
A dal pozitív értékeléseket kapott. Ben Norman az About.com-tól azt mondta, a dal "egy a seregét a csatába vezető valkűr módjára nyitja az albumot. Ha nem ismered a számot, csak keress rá a neten. Nem pazarlom az időt azzal, hogy megpróbálom elmagyarázni, hogyan hangzik." Ugyanakkor szerinte a dal nem eget rengető, Rihanna, Chris Brown, és a Pussycat Dolls számaira hasonlít. Alexis Petridis, a The Guardian írója szerint a Just Dance Nelly Furtado Maneater című dalának halovány utánérzete. Bill Lamb az About.com-tól azt mondta, a dal nem egy nagy durranás, ugyanakkor elég erős ahhoz hogy a figyelem középpontjába állítsa Gagát. Kiemelte az énekesnő erős énekhangját is a számban, és Colby O'Donis vokálbetétjét. Evan Sawdey a PopMatters.com-tól azt mondta, a Just Dance egy rendkívül fülbemászó szám, amely magába foglalja mindazt, amiről az album szól. Ben Hogwood a MusicOMH-től méltatta a dalt, és ezt mondta: „Idén nem fogsz még egy ilyen magával ragadó party-slágert hallani - egy tündöklő drágakő, ami hetekre befészkeli magát a fejedbe.” Lynn Saxberg, a The Ottawa Citizen írója a The Fame Ball turnéról írt beszámolójában a tökéletes klubhimnusznak nevezte a dalt. Talia Kranes a BBC-től ellenállhatatlannak tartotta a számot, és azt mondta, egyértelműen bebetonozza Gaga nevét a többi pop sztár közé. Értékelésében tévesen Let's Dance címmel beszélt a dalról.
A Just Dance nagy siker volt az Egyesült Államok klubjaiban, ugyanis első lett mind a Hot Dance Airplay mind a Hot Dance Club Play elnevezésű listákon 2008 nyarán. 2008. augusztus 16-án a 76. helyen nyitott a dal a Billboard Hot 100 listán. 2009. január 10-én már a 2. helyen tanyázott, miután egy hét alatt 419.000 példányt adtak el a kislemezből digitális letöltések által. Még ugyanezen a héten megszerezte az első helyezést a Pop 100 listán. A következő héten végül megszerezte az első pozíciót a Hot 100-on. A Just Dance számára 22 hét kellett míg elérte az első helyet, ennél több időre csak a Creed együttes With Arms Wide Open számának volt szüksége, mely 27 hetet követően tudta megszerezni a number-one helyet 2000. novemberében. A Hot R&B/Hip-Hop Songs listára is felkerült a dal, a legjobb helyezése a 72. volt. 2009. december 15-én a dal négyszeres platinalemez minősítést kapott a Recording Industry Association of America (RIAA) szervezétől, hiszen elérte a 4 millió eladott példányszámot. A dalt több mint 5 millió számban töltötték le az Egyesült Államokban eddig, s ezzel a második kislemez volt a történelemben mely elérte ezt a számot.Az ausztrál kislemezlistán a 34. helyen debütált a dal 2008. július 21-én, a következő héten a 17. helyre lépett előre, mellyel a hét "csúcsugrója" lett. 2008. szeptember 15-én végül meg tudta kaparintani az első helyezést. Az Australian Recording Industry Association (ARIA) szervezete háromszoros platinalemez minősítést adott a dalnak a 210.000 eladott kislemezért. 2010. március 16-án 81 hétnyi a legjobb 100-ban való szereplés után esett le a listáról, mellyel a Just Dance a valaha volt legtovább a top 100-ban lévő kislemez az ausztrál kislemezlista történetében. Kanadában a 97. helyen nyitott a szám a Kanadai Hot 100 kislemezlistán 2008. június 7-én. 2008. augusztus 23-án tudta végül megszerezni az első helyezést, és eme helyezését 5 héten át tartani is tudta. A dal Kanadában hatszoros platinalemez minősítést kapott a Canadian Recording Industry Association (CRIA) szervezet megítélése alapján a 240.000 eladott példány után.Írországban a 11. helyen debütált 2009. január 2-án, és 2009. január 15-én már meg is szerezte az első pozíciót. Az új-zélandi kislemezlistán a 19. helyre került fel a dal első alkalommal, a legjobbja pedig a 3. hely volt. Új-Zélandon platinalemez minősítést szerzett a Just Dance a Recording Industry Association of New Zealand (RIANZ) szervezeténél a 15.000 eladott példány következtében. 2009. február 28-án Hollandiában is megszerezte az első helyet a dal.Az Egyesült Királyságban a 3. pozícióban debütált a dal 2009. január 4-én. Egy héttel később már az 1. helyen szerepelt a Just Dance a brit kislemezlistán, és 3 héten keresztül tartani is tudta a helyezését. Lady Gaga egy interjújában számolt be érzéseiről eme sikerrel kapcsolatban: „Már régóta nagy álmom volt, hogy legyen egy nagy slágerem az Egyesült Királyságban - ott a rajongóim mind olyan szexisek és az embereknek újító és szabad a gondolkodásuk a popkultúrával és zenével kapcsolatban. Épp a los angelesi lakásomban voltam és a táncpróbámra készülődtem, amikor felhívtak és közölték velem az örömhírt, és én pedig elsírtam magam.” A szám több európai ország slágerlistáján a legjobb 10-be került, mint például Ausztriában, Dániában, Finnországban, Norvégiában, Svédországban és Svájcban, míg a legjobb 20-ba Belgiumban (Flandria és Vallónia régiókban egyaránt) és Franciaországban. Világszerte 7,7 millió példányt adtak el digitális úton a kislemezből.Magyarországon is egészen sikeres volt a Just Dance a Mahasz listáin. A hallgatottság szerinti súlyozásos módszerrel összesített Rádiós Top 40 játszási listán 33 hét után szerezte meg a legjobbját, a 2. helyezést 2009. július 20-án, míg a súlyozás nélkül mérő Editors’ Choice rádiós játszási listán a 6-dik volt a legjobbja. Sikerült a legjobb 10-be kerülnie a Dance Top 40 listán és a Single (track) Top 10 listán is, mely a hivatalos magyar kislemezlista.
A dal videóját Melina Matsoukas rendezte, aki többek között Beyoncéval is készített már számos klipet. A dal témájának megfelelően egy buliban játszódik. Gaga és táncosai egy házibuliba érkeznek a videó elején, amely szemmel láthatólag már véget ért. Az egyik táncos bekapcsolja a boombox magnóját, és elkezdődik a dal. A korábban bulizó, most a ház különböző pontjain alvó banda felébred a zenére. Mindenki elkezd táncolni, így Gaga is, aki több jelenetben egy fekete-fehér poncsót visel, diszkógömbbel, vagy épp egy felfújt gyilkos bálna-játékkal táncol a medencében. Jobb szeme alatt egy kék, villám alakú matricát láthatunk, amely egy tisztelgés bálványa, David Bowie előtt. O'Donis számos lánnyal körbevéve énekli a "When I come through on the dance floor" sorral kezdődő részt. Pár pillanat erejéig Space Cowboy és Akon is megjelenik.
2008 szeptemberében Gaga interjút adott egy ausztráliai rádiónak és ezt mondta: „Az egész videó annak prezentálása, milyen érzés részegnek lenni egy buliban.” Egy az About.com-nak adott interjúban Gaga ezt mondta a videó forgatásáról:
„Jó móka volt és csodálatos. Számomra ez olyan volt mintha egy Martin Scorsese film forgatásán lennék. Korábban alig volt pénzem, és most hihetetlen élmény egy ilyen videót készíteni. Nagyon jó volt, de ha egyszer eljössz valamelyik klipem forgatására, meglátod, milyen zárkózott vagyok ilyenkor, nem is nagyon beszélek senkivel. [...] Talán úgy tűnne, mintha játszanám a dívát. Ilyenkor magamra kell összpontosítanom, aggódnom a jelmezek miatt, és hogy minden kellék, és a helyszínek is rendben vannak-e.”
Lady Gaga számos tv-műsorban előadta a számot az Egyesült Államokban, többek között a Jimmy Kimmel Live-ban, és a The Tonight Show with Jay Leno-ban is. A The Ellen DeGeneres Showban való első szereplésekor is a Just Dance-t adta elő. Fekete egyrészes tuhát viselt, amelyet kvarckristályokra emlékeztető dísz tett még látványosabbá. Az előadás közben feltette a The Fame albumon látható szemüvegét is, illetve használta a többnyire a LoveGame-nél elővett "Disco Stick" nevű kellékét is. Számos férfitáncos vette őt körbe az előadás alatt, és egyikük fel is emelte. A So You Think You Can Dance-ben való fellépésekor az Ellen DeGeneres műsorában való fellépésével szinte teljesen megegyező koreográfiával énekelte el a számot, és a dal elején azt mondta: „A nevem Lady Gaga. Szóval azt hiszed tudsz táncolni?” - utalva ezzel a műsor címére. 2008 júliusában elénekelte a Vietnamban megrendezett Miss Universe szépségkirálynő-választáson. Ausztráliában a Sunrise című tv-műsorban adta elő a dalt. Az adás után megvádolták, hogy playbackelt, vagyis valójában nem élőben énekelt, hanem egy felvett hangra tátogott. Gaga ezt tagadta és ezt mondta:
„Épp beteg voltam aznap, de teljes mértékben, 100 százalékban élőben énekeltem. [...] sosem playbackeltem és nem is fogok. Még a legrosszabb napjaimon sem.”
Gaga az AOL sessionsön is előadta a dalt. The Fame Ball Tour nevű turnéján egy tütüszerű ruhában énekelte a számot, melynek hegyes vállrésze volt. Ezt a The Face nevű videóátvezetés előzte meg, amelyben Gaga "Candy Warhol" nevű alteregójaként szerepelt. A videó végén villódzó diszkófények jelentek meg a háttérben, az énekesnő pedig videószemüvegében volt látható, melyen a "Pop Music Will Never Be Low Brow" felirat volt olvasható. A The Monster Ball Tour nevű második turnéján a nyitó szám, a Dance in the Dark után énekelte el a Just Dance-et. Egy üvegkockában kezdett el énekelni, melyből aztán kimászott a tetején, és gitár-szintetizátoron folytatta a dal előadását.
Ez a szócikk részben vagy egészben  a   Just Dance című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

Juventus FC egy torinói székhelyű olasz labdarúgóklub.Ehhez kapcsolódó című szócikkek:

A K-pop (케이팝, 가요, kajo) vagy koreai popzene többek között elektronikus, hiphop, pop, rock és R&B alapokon nyugszik és különálló zenei műfajként tartják számon.A koreai popzene alapjai az 1920-as évek trot műfajára vezethetőek vissza, ezeket a dalokat a japán enkadalok befolyásolták. A második világháborút követően elkezdett megnőni az amerikai kultúra befolyása Koreában, ami a populáris zenére is kihatott. Az 1970-es évek hippi-kultúráját, valamint az 1980-as évekbeli balladák korszakát 1992-ben éles fordulópont követte, ekkor jelent meg a Seo Taiji & Boys nevű együttes, akik új alapokra helyezték a koreai popzenét, megalkotva a mainstream popdalok sikerformátumát.
A saját szokásrendszerével, különleges módon strukturált rajongótáborával és egyedi gyakornoki rendszerével külön szubkultúrát alkotó K-popot az úgynevezett idolegyüttesek (azaz fiú- és lányegyüttesek) dominálják, mint a Big Bang, a Beast, a Super Junior, a SHINee, a BTS, a 2NE1, a Wonder Girls vagy a Girls’ Generation, de számos sikeres szólóelőadó is létezik, mint például PSY, Rain, BoA, Se7en, Jay Park, I Hjori, Pek Csijong vagy IU. A K-pop-ipart a kiadóként is funkcionáló ügynökségek irányítják, melyek közül piaci részesedés tekintetében a három legnagyobb az S.M. Entertainment, a YG Entertainment és a JYP Entertainment. A K-pop hatással van az ázsiai divatra, több előadó is divatikonnak számít.
A K-pop Ázsiában a legnépszerűbb, különösen Japánban, de a koreai hullám keretén belül, főképp az internetes megosztási lehetőségeknek és a cégek marketing-stratégiáinak köszönhetően a K-pop-előadók a világ többi részén is népes rajongótáborral bírnak. Európai és amerikai dalszerzők illetve producerek (például Quincy Jones, will.i.am, Ludacris és Swizz Beatz) is felfigyeltek a koreai popzenére és írnak dalokat K-pop-előadóknak.
A K-pop leggyakoribb kritikája, hogy az előadókat „futószalagon gyártják”, a dalok többsége egynyári sláger, a dalszövegek felszínesek és az egész iparág túlzottan profitorientált, ami többször együtt jár azzal is, hogy az előadókkal méltánytalan szerződéseket kötnek a kiadók.
A koreai popzene gyökerei egészen 1885-ig nyúlnak vissza, amikor egy amerikai misszionárius, Henry Appenzeller különféle amerikai és angol népdalokat illetve populáris dalokat mutatott be az iskolában, ahol tanított. Ezeket a dalokat koreaiul cshanggának nevezik, jellemzőjük, hogy valamely népszerű nyugati melódiát koreai dalszöveggel adnak elő. A népszerű amerikai népdal, az Oh My Darling, Clementine koreaiul például a Simcshongga címet viseli. A japán uralom idején (1910–1945) a cshangga dalok népszerűsége megnőtt, a koreaiak ezeken a dalokon keresztül fejezték ki az elégedetlenségüket a japán elnyomással szemben. Az egyik legnépszerűbb ilyen dal a Himangga (희망가; A remény dala) címet viselte. A japánok elkobozták a cshangga-gyűjteményeket és saját kiadású szövegkönyvekkel igyekezték befolyásolni az embereket.Az első feljegyzett koreai popzenei album Pak Csheszon és I Ljoszek E viharos idők című lemeze volt, mely 1925-ben jelent meg és japánból fordított népszerű dalokat tartalmazott. Az első, koreai szerző által írt popdal a Nakhvajuszu (낙화유수) volt, melyet I Dzsongszok énekelt 1929-ben. Az 1920-as években a koreai populáris zene jelentős átalakuláson ment keresztül, a koreai dalszöveggel előadott külföldi dalok helyett megjelentek a koreai dalszerzők által írt dalok. Ugyanebben az időben jelentek meg a trotdalok; a műfajra a népszerű japán enkadalok voltak hatással. A koreai popzene kezdeti korszakában a trotdalok voltak a legnépszerűbbek. A 2000-es években egyes popelőadók is visszanyúltak a trot műfajához, például Daesung a Big Bangből vagy a Super Junior együttes.
A második világháború, majd azt nem sokkal követő koreai háború ideje alatt a Koreai-félszigeten állomásozó amerikai katonáknak köszönhetően a koreaiak megismerkedtek az amerikai könnyűzenével és az ’50-es években a popzenével. Az Egyesült Szolgáltató Szervezetek (USO) számos híres amerikai művészt (például Marilyn Monroe, Louis Armstrong) utaztatott Koreába az amerikai csapatok szórakoztatására, ami a koreai közvélemény érdeklődését is felkeltette. 1957-ben elindult az American Forces Korea Network rádió, ami tovább növelte az amerikai könnyűzene népszerűségét. Az amerikai pop hatása érvényesült a koreai zenében is, a korábbi pentaton hangsort felváltotta a heptachord (hét fokú) hangsor és a koreai popdalokat az amerikaiak után kezdték el modellezni. Az amerikai hadsereg egy idő után helyi koreai előadókat kezdett el felléptetni a katonai klubokban; az előadóknak szigorú feltételeknek kellett megfelelniük. Ezek a fellépések olyan sikert arattak, hogy az ilyen tisztiklubok száma elérte a 264-et, az előadók pedig évente összesen 1,2 millió dollárnyi bevételhez jutottak, ami akkoriban Korea teljes exportértékével volt egyenlő. A koreai zenészek ezekben a klubokban amerikai country-, blues-, dzsessz- és rock and roll dalokat adtak elő.Az 1960-as években a dél-koreai gazdaság növekedésnek indult, az ország iparosodása a popzene terjedésében is szerepet játszott. Megjelentek az első magántulajdonú rádióállomások, fejlődésnek indult a filmipar. A korábban csak amerikai klubokban játszó koreai zenészek megnyíltak a helyi közönség felé. Amikor a The Beatles-láz elérte Ázsiát, megjelentek az első rockegyüttesek Dél-Koreában is. Az első koreai rockegyüttesnek az Add4-t tartják, akik 1962-ben alakultak. Szöulban 1968-ban rendeztek először tehetségkutató versenyt rockegyüttesek számára. A rock és a pop mellett továbbra is népszerűek maradtak a trotdalok.Már ebben az időszakban is voltak olyan koreai előadók, akik nemzetközi sikereket is magukénak tudhattak. 1959-ben a The Kim Sisters trió lett az első koreai együttes, akik lemezt adtak ki az Egyesült Államokban, felléptek Las Vegasban és többször szerepeltek Ed Sullivan show-műsorában. A trió egyik tagja, Mia Kim 2006 óta Budapesten él magyar férjével, Tommy Vig dobossal. Rajtuk kívül több más koreai előadó is jelentős sikereket ért el külföldön, főképpen Délkelet-Ázsiában. Han Mjongszuk The Boy in The Yellow Shirt című 1961-es dalát például egy japán énekes és Yvette Giraud francia énekesnő is feldolgozta.
Az 1960-as évek végén és az 1970-es években a koreai popzene újabb átalakuláson ment keresztül. A zenészek többsége egyetemista volt vagy egyetemet végzett, a korábbi generációk zenészeivel ellentétben hobbiból zenélt és erőteljesen az amerikai életstílus befolyása alatt állt, ellenben az idősebb generációval, akik megélték a háborúkat és a japán elnyomást. Ez az ellentét a ’70-es évek folk-pop zenéjének fogadtatásában is megnyilvánult. A hallgatóság jórészt egyetemistákból állt, akik a terjedő amerikai hippistílust követték mind öltözködésükben, mind zenei ízlésük terén. Ezek a fiatalok ugyanúgy ellenezték például a vietnámi háborút, ahogyan az amerikai hippik – ennek következtében a koreai kormány több háborúellenes, liberális dalszövegű popdalt is betiltatott. Ennek ellenére a fiatalok zenéje népszerű maradt, 1977-ben például az MBC televíziócsatorna egyetemisták részére zenei vetélkedőtt tartott, ami több zenei fesztivál megalapításához vezetett.A korszak kiemelkedő zenésze volt az Amerikában felnőtt Han Deszu, akinek zenéjére Bob Dylan, Leonard Cohen és John Lennon volt nagy hatással. Han 물 좀 주소 (Mul csom csuszo; Adjatok vizet) című dala a fiatalok himnuszává vált, különleges énekstílusa és előadásmódja gyakran felháborította a közvéleményt, ami miatt a kormány végül betiltotta a dalait és a fellépéseit. Han New Yorkba költözött és ott folytatta a zenei karrierjét, csak az 1990-es években tért vissza Dél-Koreába.
Az 1980-as évek legnépszerűbb műfaja a lírai ballada volt, ami 1985-ben I Kvangdzso Kakkai hagien nomu mon tangszin (가까이 하기엔 너무 먼 당신, „Túl messze vagy ahhoz, hogy közel légy hozzám”) című dalának megjelenése után vált igazán népszerűvé, I lemezéből több mint 300 000 példány fogyott. A kor népszerű balladaénekesei közé tartozott még I Munsze (이문세), valamint Pjon Dzsinszop (변진섭), a „ballada hercege”. Az egyik legkeresettebb balladaszerző I Jonghun (이영훈) volt, akinek dalaiból 2011-ben Kvanghvamun jonga (광화문 연가; Kvanghvamun dala) címmel musicalt is összeállítottak. A ’80-as évek legnagyobb sztárjának Cso Jongphilt tartják, akinek 1980-ban megjelent első albuma hatalmas sikert aratott. Cso volt az első koreai előadó, aki a New York-i Carnegie Hall-ban felléphetett. 1980-ban minden nagyobb díjkiosztón elnyerte a legjobb előadónak, a legjobb zeneszerzőnek és a legjobb dalnak járó díjat. 1983-ban Japánba, 1985-ben Hongkongba is meghívták vendégszerepelni. Csot sokoldalú zeneszerzőnek tartják, akinek repertorája a rock, a dance, a trot és a folk-pop műfajára is kiterjed.
1992-ben volt a populáris zene fordulópontja Dél-Koreában, amikor megjelent a Seo Taiji & Boys nevű együttes. A trió az MBC csatorna tehetségkutató műsorában debütált Nan arajo (난 알아요, Tudom) című dalukkal, és a legkevesebb pontot kapták a zsűritől. A dal – és az azonos című album – a műsoron kívül azonban óriási sikert aratott, és az MTV Iggy megfogalmazása szerint az együttes „mindörökre megváltoztatta a K-popot”: „[az album] new jack swing-inspirálta ritmusai, fülbemászó rapszövegei és emlékezetes refrénjei egy csapásra meghódították a koreai közönséget”. A Seo Taiji & Boys dalszövegei a kor koreai társadalmának legégetőbb problémáival foglalkoztak, többek között emiatt is jelentősek a K-pop történelmében. Az együttes hangzása megalapozta a későbbi K-pop-dalok alapformátumát, nyomdokain indultak el az első hiphop és R&B-előadók, mint a Deux duó, a Jinusean, a 1TYM és Drunken Tiger.1995-ben I Szuman (이수만) megalapította Dél-Korea legnagyobb ügynökségét, az S.M. Entertainment-et. A ’90-es évek végén megjelent még három ilyen ügynökség, a YG Entertainment, a DSP Entertainment és a JYP Entertainment.
A Seo Taiji & Boys sikere nyomán a K-pop-ipar új célközönséget talált, a tinédzsereket. A tinikre fókuszáló pop megjelenésével sorra alakultak meg a Koreában idolegyüttesnek (idol group) nevezett fiú- és lányegyüttesek. Az első koreai fiúegyüttesnek a H.O.T.-ot tartják, akik 1995-ben debütáltak, ezt követően az ügynökségek sorra jelentek meg saját idolegyütteseikkel, mint a Sechs Kies, a S.E.S., a Fin.K.L, az NRG, a Taesaja, a Shinhwa és a g.o.d. Az 1997-ben bekövetkező ázsiai gazdasági válság a koreai előadókat a piac kiszélesítésére ösztönözte, a H.O.T. például kínai nyelvű albumot is kiadott.Ugyanebben az időszakban kezdtek el virágzani Szöulban az underground zenei klubok, olyan együttesekkel, mint a punk műfajban alkotó Pipi Band és a Crying Nut, akiknek mainstream népszerűségre is sikerült szert tenniük.
A 2000-es években a K-pop a koreai hullám részeként erőteljes terjeszkedésnek indult, elsősorban Ázsiában, de az Egyesült Államokban és Európában is érezhető a hatása. Az első koreai előadó, akinek sikerült a japán Oricon slágerlistát vezetnie, BoA volt. Albumai milliós példányszámban keltek el Japánban. Ekkoriban tűnt fel Rain, akinek Kínában sikerült hasonló eredményeket elérnie, 2005-ös pekingi koncertjén például 40 000 fő vett részt. Megjelentek az új generációs idolegyüttesek, mint a TVXQ, a Big Bang, a SHINee, a Super Junior, a 2PM, a Wonder Girls, a Girls’ Generation, a KARA és a 2NE1. Ezek az előadók amerikai producerekkel is dolgoznak, a 2NE1 például a The Black Eyed Peas-ből ismert will.i.am-mel, a Big Bang pedig a korábban Lady Gagával is dolgozó Laurieann Gibsonnal.A 21. században a K-pop terjesztésének elsődleges módja az internet. A hagyományos hanghordozókat egyre kevesebben vásárolják, így a digitális kiadványok szerepe egyre nő az iparágban. A K-pop-előadók ezen kívül a hagyományos, 1-2 évente kiadott nagylemez formátum helyett a rövidebb középlemez- vagy akár a kislemez-formátumot preferálják, amit gyakrabban jelentetnek meg. Az előadóknak így rövidebb időn belül kell megragadniuk a közönséget, emiatt elterjedtté vált a K-popban az úgynevezett hook alkalmazása a dalok felépítésében: ez általában a könnyen megjegyezhető, fülbemászó refrént jelenti.2012-ben a leghíresebb K-pop-sztár PSY lett, akinek Gangnam Style című videoklipje futótűzként terjedt az interneten és néhány hét leforgása alatt túllépte a százmilliós megtekintést a YouTube-on. A népszerűségének köszönhetően szerződést ajánlott neki Mariah Carey és Jennifer Lopez kiadója, az Island Records.2017-ben a BTS elnyerte a Billboard Music Awards Top Social Artist díját, koreai előadóként először.
A koreai popzene a nyugati hangzásvilágot használja, többek között a pop, a rock, az R&B, hiphop és elektronikus zene műfajait vegyíti. A K-popot többször érte kritika a túlzottan amerikai hangzásvilága miatt, egyes kritikusok egyenesen úgy vélik, a koreai popipar gyakorlatilag nem tesz mást, mint a nyugati mintákat másolja, több koreai előadó is keveredett már plágiumbotrányba. A koreai popot gyakorta nevezik bubblegum popnak. A dalszövegeket általában felszínesnek és élettelennek találják, szlenggel és néha értelmetlen angol szavakkal tarkítva.Az elemzők egyetértenek abban, hogy a K-pop igen fontos eleme a vizuális élmény, ami egyrészt az előadó fizikai megjelenését, öltözködését, másrészt a koncertek és videoklipek szofisztikált vizuális megjelenítését jelenti. A K-pop-videók általában harsányak, színesek, extravagánsak, a hagyományos popvideókhoz szokottak számára gyakran sokkolóak vagy értelmetlenek.A K-popot kritizálják az erőteljesen „sztárgyár” jellege miatt, évente akár 60 új fiú- illetve lányegyüttes is piacra kerülhet, akiknek többsége egynyári slágerek után eltűnik: „készítsünk egy fülbemászó dalt, adjunk hozzá gyönyörű énekeseket, reklámozzuk agyon és a dal pillanatok alatt őrülten népszerű lesz”. A K-pop-ipar igen gyors léptékű és erős versenyágazat, a Korea Times megfogalmazása szerint „eldobható gyors dalok” tömeggyártását jelenti, amelyeket a hallgatók „letöltenek, aztán kitörölnek”. A K-pop-dalok többsége rövid életű a slágerlistákon, igen ritka, hogy egy dal hetekig toplistás legyen. Az alapformátum általában a fülbemászó refrén, amihez könnyen megtanulható, izgalmas tánckoreográfiát készítenek – ilyen például a Girls’ Generation Gee című dala vagy az Abracadabra a Brown Eyed Girls-től – a dalokat egy-két hónapig reklámozzák, azután elfelejtik őket. Az énekesnő Insooni szerint régen olyan dalokat írtak, amiket évekkel később is énekelt a közönség, „de a zene manapság csak annyiból áll, hogy az előadók három hónapig fellépnek, aztán abbahagyják. A rajongók többé már nem érzik felelősnek magukat a kedvencükért.”A K-pop-dalokat általában bevált dalszerzők írják, akik egy része Amerikában született vagy huzamosabb ideig ott élt koreai (ilyen például Teddy Park), azonban európai és amerikai dalszerzők és producerek (például will.i.am, Sean Garrett) is gyakran adnak dalokat koreai előadók számára. Vannak előadók, akik maguk is dalszerzők, például Tablo, G-Dragon, a CN Blue együttes vagy a Block B együttes tagjai.
A K-pop befolyása kiterjed a divatra is, főképpen Ázsiában, ahol a koreai popsztárok ruhái, frizurái és az általuk használt kozmetikai termékek keresettek a fiatalok körében. A divatcégek rendszeresen elkészítik a legnagyobb sztárok által viselt ruhadarabok másolatait. A K-pop előadók egy része divatikonná is vált, például a 2NE1 vagy a Big Bang együttes vezére, G-Dragon. Nyugati divattervezők, mint például Jeremy Scott, rendszeresen dolgoznak K-pop-előadókkal.Japánban 2012 januárjában koreai popelőadók közreműködésével divatbemutatót tartottak, melyre 33 000 jegyet adtak el. Thaiföldön a hatóságok aggódnak, hogy a koreai popipar által népszerűsített divat túlságosan nagy hatást gyakorol a thai fiatalokra, akiknél az időjárási különbségek ellenére népszerűek a leggingek, illetve a bőrfehérítő krémek, amik segítségével a koreai sztárokra akarnak hasonlítani. Észak-Koreában a kormány szigorú rendelkezései ellenére is nagy az érdeklődés a dél-koreai divat iránt. Népszerűek a rövid szoknyák, a magassarkú cipők, az ujjatlan, kapucnis felsők és a divatos kiegészítők, annak ellenére, hogy a kormány tiltja az ilyen ruhanemű viselését.
A koreai popipar egyik sajátossága, hogy a lemezkiadók egyben ügynökségként (menedzsmentként) is funkcionálnak. Az óriáscégekké nőtt integrált ügynökség-kiadók a 2000-es évek eleje óta működnek ilyen formában. Az előadó felfedezése, megtervezése, felkészítése, marketingje, menedzselése és lemezeinek kiadása is egyetlen cégen belül történik. A három legnagyobb ilyen ügynökség-kiadó az S.M. Entertainment, a YG Entertainment és a JYP Entertainment, őket a popiparban a nagy hármak (Big 3) néven emlegetik, ezek a cégek a koreai részvénypiacon is jelen vannak. Piaci részesedés tekintetében az S.M. Entertainment a legnagyobb ezek közül. Az S.M. előadói indították el a koreai hullám popzenei részét és törtek be elsőként a japán piacra. A nagy hármak időnként együtt is működnek, 2012-ben például a YG Entertainment előadója, Se7en a JYP Entertainment vezérigazgatójától, Pak Csinjongtól kapott dalt, és a három vállalat képviselői együttesen zsűrizett az SBS csatorna Kpop Star elnevezésű tehetségkutató műsorában is. A nagy hármak három másik ügynökség-kiadóval (Star J Entertainment, AM Entertainment, Key East) közösen hozták létre az egyesített United Asia Management (UAM) ügynökséget. Az egyesülés célja a K-pop nemzetközi terjesztésének elősegítése mellett a hatékonyabb tehetséggondozó-rendszer kialakítása és az előadók szervezettebb menedzselése volt. A UAM válogatói nemzetköziek, nem korlátozódnak koreai nemzetiségű tehetségekre. A „megaügynökség” zenészeken, színészeken és rendezőkön kívül a szórakoztatóipar egyéb résztvevőivel is foglalkozik (például stylistok, fodrászok, sminkmesterek). Az egyesülést kritika is érte, mivel így többek szerint nagyobb nyomás nehezedik a műsorszolgáltatókra, illetve az egyesített nemzetközi stratégiának köszönhetően például a szervezetlen kínai szórakoztatóipar képtelen reagálni a koreai szórakoztatóipar termékdömpingjére.
2012-ben egy K-pop CD átlagos ára Dél-Koreában 13 dollár (2900 Ft) volt, Japánban a négyszeresét is elkérhetik. Az iTunes-on egy-egy K-pop dal körülbelül egy dollárba (220 Ft) kerül, az előadók ebből letöltésenként 2 centet (kb. 5 Ft) kapnak. Egy-egy K-pop-előadó lemezéből átlagosan 100-150 000 példányt adnak el, ami jó teljesítménynek minősül. Dél-Koreában annyira olcsó a CD, illetve az online letöltés, hogy a legtöbb előadó külföldön próbál meg érvényesülni, bevételeik nagy része pedig inkább reklámszerződésekből és televíziós sorozatokban, filmekben vállalat szerepekből származik.A K-pop-ipar az egyik legköltségesebb, az előadók felkészítése, elszállásolása, lakásaik számláinak fizetése, a segítésükre rendelt menedzserek, tánckoreográfusok, stylistok, fodrászok és háttértáncosok kifizetése után az is előfordulhat, hogy az előadó maga alig kap valamit a bevételből. Vannak olyan K-pop előadók, akikre akár egymillió dollárt is költ az ügynökségük.A három óriás ügynökség-kiadó összbevétele 2011-ben meghaladta a 160 millió dollárt, a nettó profit tekintetében azonban csak a YG Entertainment könyvelhetett el növekedést, az SM és a JYP Entertainment 2010-hez képest kevesebb profitot termelt.
A koreai popipar különleges rendszer szerint épül fel. A fiatal tehetségeket válogatókon nézik meg, mindegyik ügynökségnek vannak válogató időpontjai, melyekre az interneten keresztül is lehet jelentkezni demóanyag beküldésével. A különösen tehetségesnek ítélt fiatalokkal gyakornoki szerződést kötnek, gyakran már 12-13 éves korban, vagy még korábban. A gyakornok sokszor asszisztensi funkciót lát el már profi előadó mellett (ez a szakmai tréning mellett sokszor egyszerű kávéfőzést, vízhordást, törölközőtartást jelent). A szakmai gyakorlat minimum két év, de ennél sokkal több is lehet. A gyakornokoknak el kell költözniük otthonról, az iskolai kollégiumokhoz hasonlító, úgynevezett „lakóegységekbe”, és gyakran már befutott sztárrá válásuk után is itt kell lakniuk, a Big Bang együttes tagjai például 2006-tól több évig éltek együtt a Big Bang Dorm elnevezésű lakóegységben. A szakmai képzés (ének, zene, tánc) mellett a gyakornokok ugyanúgy iskolába járnak, ahogy más tinédzserek, és idegen nyelvi órákon is részt kell venniük (ez általában angol, a kínai és japán). Előfordul, hogy egy-egy gyakornok akár napi hat órát is táncol szünet nélkül. A gyakornokoknak a fizikai nehézségeken túl érzelmi és mentális nehézségekkel is meg kell birkózniuk, mert a menedzsereik nem kímélik őket, azzal a megfontolással, hogy ha gyakornokként képesek megbirkózni a kemény kritikával és érzelmi nyomással, híres sztárként könnyebben fognak boldogulni. A gyakornokság nem jelent feltétlenül egyenes utat a sikerhez, sok gyakornokot megszűrnek a rostán, csak azokból lehet előadó, akik tehetségük mellett kitartásról és kemény munkáról is bizonyságot tesznek. A Universal Music délkelet-ázsiai igazgatója szerint a koreai gyakornoki rendszer egyedülálló a világon.
A K-pop meglehetősen specifikus kifejezésekkel él. Ilyen például a koreai kultúra tiszteleti rendszerén alapuló megszólítások köre. Ezt mind a rajongók, mind az előadók használják.
A koreai kultúra másik fontos eleme az idősebbek tisztelete, függetlenül attól, hogy valaki a húszas vagy hetvenes éveiben jár. A koreai popiparban a kultúra bonyolult életkor szerinti tiszteleti rendszerét tovább bonyolítja a saját rendszer kialakítása. Életkortól függetlenül ugyanis az is számít, hogy egy előadó vagy együttes mikor debütált és mennyire híres. Ennek megfelelően a fiatalabb (később debütált), illetve kevésbé híres előadók tiszteletük jeleképp a hagyományos koreai mély meghajlással, az 인사 inszával köszöntik a szeniorokat (선배, szonbe). Ennek elmulasztása nagy tiszteletlenség, ami miatt számos kritika érte például a T-ara együttes tagjait. A megszólítással együtt a megfelelő tiszteletteljes nyelvi formulákat is használniuk kell a junioroknak, nem elég pusztán meghajolniuk.A fiú- és lányegyütteseket Dél-Koreában idolnak, azaz bálványnak nevezik (idol group).A koreai popiparban rajongók kiszolgálásának szerves része a brománc, azaz a férfi előadók (különösen a fiúegyüttesek tagjai) között szövődő erős, érzelemmegnyilvánulásokkal (ölelés, puszilkodás) járó, nem szexuális jellegű baráti kapcsolat. A rajongók kedvenceiket párba (OTP: original true pairing) sorolják, akik a televíziós műsorokban és a fotózások során viselkedésükkel meg is erősítik ezeket a párosításokat. A brománcpárok neveit összevonják (például a G-Dragon–Seungri páros neve GRi), a nekik szurkoló rajongókat pedig shipper-nek nevezik (az angol worshipper, „imádó” szóból).
A K-popban nagyon fontos szerephez jutnak a rajongói klubok, amelyek másképp – igen szigorú szabályok szerint – működnek és más a jelentőségük is, mint nyugaton megszokott. Az egyes együttesek rajongótáborainak saját nevük és színük van, a Girls’ Generation rajongóinak elnevezése SONE, színük a „gyöngyrózsaszín”, míg a Super Junior rajongótábora, az E.L.F. a kék színt viseli. A színnek nagy jelentősége van, mert a rajongók így mutatják ki a hűségüket és összetartásukat, különösen az olyan koncerteken, ahol több előadó is fellép, ilyenkor egy-egy szektorban tömörülnek össze a rajongók, ugyanazt a színt reprezentálva. Ha egy szín már foglalt, azt új előadó rajongótábora nem veheti fel. A koncerteken a rajongók az előadó színeit képviselő lufikkal vagy uniformis logóval díszített világító botokkal jelennek meg, ezek sokszor formájukban is tükrözik az előadó logóját. A színek korlátozott száma miatt egyes előadóknak nincs hivatalos színük, a Big Bang rajongói például korona alakú világító rudakkal különböztetik meg magukat, Se7en rajongóinak jelképe pedig a 7-es szám.A hivatalos klubok általában évente egyszer „feliratkozási hullámot” tartanak, amikor megadott időkereten belül lehet jelentkezni a klubba, általában bizonyos összeg kifizetése után. A feliratkozottak így attól függően, hogy hányadik hullámban lettek tagok, 1. generációs, 2. generációs stb. rajongóként mutatkoznak be. A klubok jól szervezettek, összetartóak, gyakran szerveznek jótékonysági akciókat. Divatos a koncerteken virágokkal, szalagokkal, kedves üzenetekkel díszített állványt küldetni az öltözőbe, újabban pedig Dél-Koreában a rajongói klubok több száz kilogrammnyi rizst is melléjük tesznek zsákokban, amelyeket aztán az előadók menedzserei rászorulók között osztanak szét. A zsákokra a rajongók titkos üzeneteket is felvésnek. A koreai rajongói klubok másik egyedi jellemzője a szervezett buzdítás (fan chant) a koncertek – főképp a televíziós fellépések – alatt, amikor a rajongók a dalok (a klub által) előre meghatározott részeinél egyszerre, hangosan kántálnak, vagy a dalszöveg egy részletét, vagy az előadó nevét (együttesek esetén a tagok nevét születési sorrendjük szerint). Külön weboldalak és számos oktatóvideó is létezik, amelyek az egyes együttesek dalainak kántálási sorrendjét tanítják.
A rajongók extrém csoportját a K-popban szaszengnek (사생) nevezik. Ezek a rajongók a legvégső extremitásokig is hajlandóak elmenni, hogy kedvenc sztárjukat láthassák, csoportokba verődve követik őket, de vannak olyan szaszengek, akik nem riadnak vissza a telefonos zaklatástól, a betöréstől és az előadó fizikai zaklatásától sem. Egyes előadók kocsijára GPS-adóvevőt szereltek, hogy követni tudják. Olyan is előfordult, hogy az előadó autóbalesetet szenvedett az üldöző szaszengek miatt. Szöulban találhatóak kifejezetten a szaszeng-rajongókat kiszolgáló taxisok, akik akár napi 500 dollárt is elkérnek a sztárok követéséért. Más cégek a sztárok megfigyelésére specializálódtak, a szaszengek bérelik fel őket extrém megfigyelésre vagy akár a sztárok lakásába való betörésre is. Ezek a rajongók más előadókat is hajlandóak szabotálni, például a TVXQ együttes egyik tagjának italába mérget csempésztek, az énekesnek ki kellett mosni a gyomrát. Az is előfordult, hogy vérrel írt fenyegető levelet küldtek rivális előadónak. Számos híresség fakadt ki a szaszengek ellen, 2012-ben a legtöbb szaszengrajongóval rendelkező JYJ együttes egyik tagját vádolták meg azzal, hogy felpofozott egy zaklató szaszenget, de Csang Gunszok és a Super Junior egyik tagja is ingerülten reagált az egyes extrém megnyilvánulások alkalmával:
Dél-Korea a világ popexportőrei között előkelő helyet foglal el, 2009-ben 31 millió dolláros bevételt hozott a gazdaságnak a popelőadók exportja, és az összeg évente 10%-ot nő. A legnagyobb felvevőpiac Japán, 2011-ben a japán zenei piac 7,8%-át tette ki a koreai pop, ez az arány évek óta nő. Ugyanebben az évben a koreai előadók által generált zenei CD-, DVD- és Blu-Ray-eladás meghaladta a 300 millió dollár értéket, ami 22%-kal volt magasabb a 2010-es évi eladásoknak, annak ellenére, hogy összességében a japán piaci eladások értéke csökken. 2010-ben mintegy 34 000 külföldi látogatott Dél-Koreába a különféle K-pop-események (koncertek, lemezbemutatók, zenei díjátadók) miatt. A nemzeti adóhivatal szerint a koreai popsztárok bevétele 2010 és 2013 között 72,2%-kal nőtt, az átlagos éves bevétel 46,7 millió von, azaz kb. tízmillió forint volt 2013-ban, duplája a három évvel azelőtti adatoknak. A legtöbb bevételt produkáló sztárok 2014 első felében a Super Junior (31,4 milliárd von), a Girls’ Generation (30,3 milliárd von), a Big Bang (29,4 milliárd von) és a 2NE1 (27,5 milliárd von) voltak.A koreai hullám hatását mutatja, hogy több amerikai előadó is dolgozik illetve turnézik közösen koreai popsztárokkal (például Kanye West vagy a Jonas Brothers). A K-pop olyan elismert zenészek figyelmét is felkeltette, mint Quincy Jones, a Michael Jacksonnal is dolgozó Teddy Riley vagy Alicia Keys Grammy-díjas producer férje, Swizz Beatz.A Billboard 2011 augusztusában elindította a saját K-pop toplistáját, de a YouTube is külön műfajként kezeli a K-popot. New Yorkban 40 ezer fős koncertet adtak koreai popsztárok egy fesztiválon, Párizsban pedig 14 ezer fős telt házas koncertet. A népszerű énekes-színész Rain a rajongóinak köszönhetően a Time magazin választásán a világ legbefolyásosabb embere címet is elnyerte. A K-pop harmadik helyen szerepel a CNN „12 ok, hogy meglátogassuk Koreát 2012-ben” listáján. 2011-ben a Big Bang Tonight című albumával felkerült az iTunes top 10-es listájára. 2011-ben a SHINee volt az első dél-koreai együttes, amely koncertet adott Londonban. A 2NE1, a Beast, a 2PM, az MBLAQ, a Big Bang és a Super Junior-M rendszeresen előkelő helyet foglalnak el a németországi VIVA zenei csatorna slágerlistáján. A Wonder Girls lett az első koreai együttes, amelynek sikerült felkerülnie az amerikai Billboard Hot 100-as listára.2012-ben PSY Gangnam Style című dala világszerte hisztériát okozott és néhány hét leforgása alatt Guinness-rekorder lett, mint a YouTube történelmének legkedveltebb videója, több mint kétmillióan nyomták meg rajta a tetszik gombot. A dal 31 országban vezette a letöltőlistákat, novemberben pedig minden idők legnézettebb videója lett a YouTube-on. A Gangnam-őrület a dél-koreai Külügyminisztérium szerint fontos és hasznos az ország imidzsének alakítása szempontjából, a koreai hullám részeként számos koreai cégnek jelent marketinglehetőséget. Ugyanebben az évben megrendezték az első amerikai K-pop cont KCON 2012 néven.
A K-pop – és általában a koreai szórakoztatóipar – sikere egy Fülöp-szigeteki elemző szerint abban rejlik, hogy a koreai popipar nem a hagyományos módon közelíti meg a marketing fogalmát. A koreai sztárok úgynevezett fan service-szel állnak a rajongók rendelkezésére, ami egy igen közeli sztár-rajongó kapcsolatot jelent. A sztárok aktívak a közösségi oldalaikon, gyakran tartanak rajongói találkozókat, különleges projekteket készítenek kizárólag a rajongói klub tagjainak (a Big Bang együttes például minden évben rövid paródiát készít az az évi legnépszerűbb televíziós sorozatokból). Ezen felül a lemezeket különleges módon csomagolják, extrákat helyeznek el bennük, elérve, hogy a rajongók ne az internetről töltsék le az albumot, hanem meg is vegyék.A K-pop világméretű terjedése a Times magazin szerint nagyban köszönhető az internetnek, a Facebooknak, a YouTube-nak és Twitternek, illetve az olyan, specializált hírportáloknak, mint az Allkpop vagy a Soompi, ahol a YouTube-hoz hasonlóan gombnyomással lehet a közösségi oldalakon megosztani az információt.A K-pop Magyarországon is megjelent, 2009-ben a Csillag születik műsorban szereplő Bad Boyz tánccsoport többször is koreografált K-pop-dalokra, a vietnámi származású magyar énekes Düki pedig bevallottan a K-pop hatása alatt alkot. Magyarországon az első K-pop-koncertet a Teen Top együttes tartotta 2014-ben. Azóta több együttes ellátogatott Budapestre, többek között a Block B és a B.A.P is.
A koreai popipar egy sokat kritizált iparág. A K-pop-ipar jellemzően kihasználja a fiatal tehetségeket, akik hosszú évekig „gyakornokként” dolgoznak egy-egy ügynökségnél, a BBC megfogalmazása szerint „rabszolgaszerződéssel”. A sztárokat gyakran évekre lekötik exkluzív szerződésekkel, melyekbe kevés beleszólásuk van, gyakran pénzügyileg sem igen kifizetődőek. 2009-ben a TVXQ együttes például bírósághoz fordult azzal, hogy túlságosan hosszúnak tartják a 13 éves szerződést a kiadóval, amellett, hogy alig látnak valamit a bevételeikből. A bíróság a javukra ítélt, aminek hatására a méltányos kereskedelemért felelős bizottság mintaszerződések kiadását javasolta a szerződések szabályozása érdekében.A koreai szórakoztatóiparban jelen van a gyakornokok és művészek szexuális zaklatásának problémája is. 2009-ben a Boys Over Flowers sorozatból ismert Csang Dzsajon (장자연) színésznő öngyilkosságot követett el, búcsúlevelében azt állította, hogy menedzsere magas rangú tisztviselőkkel és menedzserekkel való szexuális aktusra kényszerítette. 2012 áprilisában a dél-koreai rendőrség letartóztatta az Open World Entertainment kiadó-ügynökség igazgatóját azzal a váddal, hogy több gyakornokot is szexuálisan zaklatott, valamint a cégéhez tartozó egyes fiúegyüttesek tagjait is erre kényszerítette.A The Economist szerint a koreai popipar az 1950-es évek amerikai popiparára hasonlít, ahol burjánzik a korrupció. 2011-ben 29 rádiós illetve televíziós alkalmazottat tartóztatott le a rendőrség korrupció miatt, a vád szerint több mint 30 millió forintnak megfelelő vont fogadtak el a toplisták és lejátszási listák manipulálásáért.A zene minőségét tekintve kritika érte a műfaj erőteljesen profitorientált „ipar”-jellegét, ami egymás után gyártott, gyors fogyasztásra szánt dalokat és együtteseket jelent. Egyes kritikusok szerint a K-pop csupán a nyugati popzenét imitálja, nincs benne eredetiség, a dalszövegek egy része pedig felszínes vagy értelmetlen angol kifejezésekkel tarkított. A végtelenségig utánzott, bevált dalformátumok, valamint az autotune alkalmazását is negatívumként értelmezik. Más kritikusok „mesterségesnek” minősítették a K-pop-dalokat és úgy vélték, a koreai előadók sokkal inkább támaszkodnak a látványra, mint az énektudásra.A CNN egyik riportere, Esther Oh megkérdőjelezte a K-pop „globális dominanciáját” is, példaként felhozva Se7en és BoA amerikai debütálásának kudarcba fulladását.
K-Pop: A New Force in Pop Music (PDF), Korean Culture No.2, Korean Culture and Information Service; Ministry of Culture, Sports and Tourism (2011). ISBN 978-89-7375-166-2

A kabuki (japánul: 歌舞伎) a négy fő japán színházi műfaj egyike (a másik három a bunraku, a nó és a kjógen). A bunraku, a bábjáték háttérbe szorításával a legnépszerűbb polgári színház az Edo-kor (1600–1867) óta. A kanjik egyenkénti jelentése, balról jobbra a következők: énekelni (歌), táncolni (舞) és képesség (伎). A kabukit éppen ezért gyakran "az éneklés és táncolás művészetének" fordítják. Habár a "képesség" kanjija eredetileg az előadóművészre, a színészre vonatkozott, mivel teóriák szerint a kabuki szó a "kabuku" igéből származik, amely azt jelenti hogy "tanulni" vagy "szokatlan"/"kilógni a tömegből". Éppen ezért a kabukimono (歌舞伎者) kifejezés eredetileg azokra vonatkozott, akik bizarrul, kihívóan öltözködtek az utcán.
A kabuki története 1603-ban kezdődött, amikor Izumo no Okuni, egy egészen újfajta, tánc-drámás előadásmódot kezdett el bemutatni, Kiotó kiszáradt folyómedreiben. A kabuki a 17. századból származik, amikor Japánt a Tokugava sógunátus irányította. Az időszak neve, mely Edo korszak, arra irányul, hogy az ország székhelyét Kiotóból Edóba – mai nevén Tokió – költöztették. 
Az előadók, mind a nők, mind a férfiak komikus, rövid színdarabokat adtak elő a mindennapi életről. Ez a stílus hamar népszerűvé vált, és Okunit felkérték, hogy szerepeljen a császári udvarban. A hatalmas siker nyomán hamar rivális társulatok alakultak, és megszületett a kabuki, mint tánc és dráma együtt, melyet nők adtak elő. Ennek megjelenésével sok társulat trágár és szuggesztív témákat vonultatott fel szórakoztatás gyanánt, ahol az előadok gyakran prostituáltak voltak. Éppen ezért, a kabukit ebben az időben „遊女歌舞妓”-nek is hívták, vagyis – éneklő, táncoló prostituált.
A kabuki ekkoriban hétköznapi szórakozássá vált Ukijo, vagy Josivara negyedében, amelyek Edo piroslámpás negyedei voltak. A színpadon megjelenő izgalmas zene, újszerű motívumok, öltözködés, és híres színészek tették nagyszerűvé ezt a szórakoztatási formát. Az előadásokat reggeltől egészen napnyugtáig tartották.  Teaházak vették körbe, illetve voltak összekötve a színházzal, hogy ételt, italt, és nagyszerű társaságot biztosítsanak a szórakozni vágyóknak. A színház környéke tele volt boltokkal, amelyek szuveníreket árusítottak. A kabukit akár nevezhetjük is az akkori japán popkultúrának.
A sógunátus nem pártolta a kabukit ebben a formájában, és úgy vélték, bajt hoz, hogy a különböző társadalmi osztályok keverednek az előadások alkalmával. A női kabukit (onna-kabuki) végül betiltották 1629-ben, mivel túl erotikusnak minősítették. Ezután a női szerepeket fiatal fiúk játszották el. Ezt hívjuk vakasú-kabukinak. Mivel azonban még így is túl sok volt a szexualitás, és a prostitúció, így az 1600-as évek közepén ezt is betiltották. Innentől kezdve férfi előadók játszották mindkét szerepkört. A modern, csak férfiak által játszott kabukit jarou kabukinak is nevezik, amelyet ezekben az évtizedekben alapoztak meg. Miután a nőket kitiltották, ellenkező neműnek öltözött férfiak vették át a helyüket (onnagata vagy ojama). Hajukat leborotválták, ha nőt játszottak, akkor pedig parókát húztak, és hangjukat elváltoztatták. Aki női szerepet akart játszani, az kiskorában kezdte el tanulni ezt.  Ez a fajta színház meghatározó volt a városi életstílusban, egészen a modern időkig.
A kabuki a Genroku-korszakban  virágzott igazán. Ekkor formálták meg a struktúráját, és adtak hozzá rengeteg elemet, melyek ma szinte elengedhetetlenek az előadás során. Létrehoztak konvencionális karaktertípusokat. A kabuki és a ningjó dzsúruri – amely a japán bábszínház, és amelyet bunrakunak is emlegetnek – kölcsönösen vett át különböző elemeket egyik műfajból a másikba, hatottak egymásra. Csikamacu Monzaemon  egyike volt a legelső kabuki színdarabíróknak, számos befolyásos művet írt. A legismertebb és legtöbbet emlegetett, a Sonezaki Sindzsú (páros öngyilkosság Sonezakinál) eredetileg egy bunraku volt. A szerelmi öngyilkosság témája gyorsan terjedt, és vált igen népszerűvé, mivel számos igaz történetet dolgozott fel. Éppen ezért 1723-ban betiltották a sindzsú monót, azokat a darabokat, amelyek szerelmesek  közös öngyilkosságát mutatják be. Icsikava Dandzsúró szintén ebben a korban élt, és alkotott maradandót azzal, hogy bevezette a miének nevezett pózt és a kumadori sminket, amely hűen próbálta visszahozni a maszkok kinézetét. Ebből az időszakból származik a kabuki ecset – ezt ma sminkelésnél alapozásra használják.
A sógunátus nem nézte jó szemmel a keveredést, és a kereskedést az előadók, a prostituáltak, és a kereskedők között. A kabuki színházakat eredetileg fából építették, éppen ezért gyakori volt a tűzeset Ukijo kerületében. Amikor a terület, mely otthont adott a Nakamura-zanak, teljesen leégett 1841-ben, a sógun megtagadta a színház újraépítését a tűzvédelemre hivatkozva. Ezt kihasználva a sógunátus 1842-ben a Nakamura-zat, az Ucsimura-zat, és a Kawarazaki-zat Aszakusza területére kényszerítette, amely Edo északi külvárosi részén található. A színészeknek, a színpadi munkásoknak, és mindenkinek, akinek bármi köze volt az előadásokhoz, szintén menniük kellett. Az az életforma, mely nagyban építkezett a színházzal való kapcsolatra, szintén emigrált, de az új, kényelmetlen elhelyezkedés miatt csökkent a népszerűsége, és a színházra fordított figyelem. Ezek a körülmények és a szigorú szabályozások taszították a kabukit, az „underground” megítélés felé Edoban.  A színházak új helyének negyedét úgy hívták Szarukaba-csó, vagy Szaruvaka-macsi. A Tokugava-sógunátus utolsó 30 éve alatt gyakran hivatkoztak erre a városrészre megnevezésként. 
1868-ban a Tokugavák megbuktak. A kabuki visszatérhetett az Ukijo negyedbe, és sokkal radikálisabbá vált azáltal, hogy új drámaírók teljesen új műfajokat hoztak létre, és megcsavarták az eredeti történeteket.
A kabuki színpad egyik jellegzetességét, hanamicsinek hívják (花道; virág út), egy sétány, amely a nézők közé visz, és amely lehetőséget biztosít a színészeknek a drámai belépésre. Okuni szintén gyakran adott elő kíséretével a hanamicsin, éppen ezért a későbbiekben jellegzetessé vált, hogy nem csak a bejövetelkor használták, de a színdarab fő jeleneteit is a színpad ezen részén játszották el. A nézőtér bal és jobb oldalán páholyokat helyeztek el. 1758-ban a világon talán először mutattak be forgószínpadot, melyet Namiki Sózó készített el, és amelynek átmérője a 17 métert is elérte.
Sikamacu korában a színészek külön társadalmi osztályt alkottak.  A szereplőtípusra specializálódott színészdinasztiákat címerekkel különböztették meg egymástól. A mesterség apáról fiúra szállt. Abban az esetben, ha nem volt örökös, a családfő örökbefogadott egy általa tehetségesnek vélt színészt, hogy továbbvigye a család nevét és tudását. A fiúgyerekeket  ötéves  korban kezdték el tanítani, és ez életük végégig tartott. Ezt a folyamatot a legidősebb férfi kísérte mindig figyelemmel.  A következő generáció így mindig beleszületett a színházi életbe, így nem állt tőlük távol ez a fajta világkép. 
Japánban a kabuki kialakulásakor még teljesen ismeretlen volt a rendezői színház, így a próbákat a drámaíró vagy a társulat vezetője koordinálta, habár akkoriban a színészek nem tudták végig a szerepüket. Hatalmas szerepet játszott náluk az improvizáció az előadás során.
Gy. Horváth László: Japán kulturális lexikon. Budapest: Corvina. 1999. ISBN 9631347567  
Ronald Cavaye, Paul Griffith and Akihiko Senda: A Guide to the Japanese Stage. 2004, Kodansha International
Ez a szócikk részben vagy egészben  a   Kabuki című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Magyarország 1957–1989 közötti időszaka, más néven a Kádár-korszak Magyarország, pontosabban a Magyar Népköztársaság 1956. november 7-e és 1989. október 23-a közötti történelmének közkeletű elnevezése, nevét az országot 1988 májusáig de facto vezető Kádár Jánosról kapta.
Az 1956-os forradalom leverésével egy időben Kádár Jánost jelölték ki Moszkvában magyar vezetőnek (bár Münnich Ferenc is esélyes volt rá). A kádári megtorlás során három év alatt mintegy 400 embert végeztek ki a forradalomban való részvételért, több mint 21 668 személyt börtönöztek be, 16-18 ezer főt internáltak. Restaurálták a Magyar Dolgozók Pártja irányításával 1948–1950 között kiépült kommunista diktatúra intézményrendszerét, ugyanakkor az új hatalom igyekezett féken tartani az MSZMP (Magyar Szocialista Munkáspárt) néven újjáalakuló, a hatalmi konstrukcióhoz szervezett kommunista párton belüli sztálinista ellenfeleit is. A megerősödött diktatúra egyik fő politikai célja továbbra is az állampolgárok minél szervezettebb hatalmi felügyelete maradt. A terrort azonban lényegében már 1956/57 fordulójától csak szelektív módon alkalmazták. Az ENSZ és Nyugat-Európa politikája és állásfoglalása az ún. „magyarkérdésben” egyértelművé tette, hogy az 1956 előtti politikához nincs visszatérés, Rákosi, Gerő és társaik nem juthattak többé szerephez Magyarországon. Kádár (és ezáltal az egész ország) legitimitását a nyugati hatalmak ugyanis Magyarország ENSZ csatlakozásához kötötték, az ENSZ viszont állásfoglalásában elítélte a rendszert és napirendjén a „magyar kérdés” egészen a kádári kompromisszumig szerepelt.
Mint a forradalom előtti rendszer népszerűtlenségének egyik fő tényezőjét, az ÁVH-t nem szervezték újjá, arra viszont megvolt a lehetőség, hogy egykori tagjai az új fegyveres testületekbe, például az újjászerveződő rendőrségbe vagy munkásőrségbe jelentkezzenek. Sokan közülük éltek is ezzel a lehetőséggel.
A kompromisszum értelmében Kádár 1956 elítéltjeinek általános amnesztiát hirdetett (melynek keretében 1960-ban, majd 1963. március 15-én a bebörtönzöttek mintegy 80%-át kiengedték), cserébe Magyarországot nemzetközileg elfogadták, lehetővé vált nagykövetek delegálása és fogadása, a nagyobb magánéleti szabadság és karrierlehetőségek engedélyezéséért cserébe a politikai aktivitás szigorú korlátait fenntarthatta, így lekerült a magyarkérdés az ENSZ asztaláról. 3000 politikai foglyot szabadon engedtek, de nem mindenkit, mert sokakat köztörvényesként ítéltek el.
1957. május elsején, alig fél évvel a forradalom leverése után a Hősök terén több százezres tömeg vett részt (nemzeti színű és vörös zászlókkal) a hivatalos ünnepségen és majálison, és ezt mint Kádár melletti rokonszenvnyilvánítást tüntették fel. Valójában inkább a megfélemlítés, a felvonulás munkahelyi kötelezővé tétele illetve a beletörődés és a szép tavaszi idő, a majális vitte ki az embereket.A Dolgozó Ifjúság Szövetsége (DISZ) utódjaként 1957-ben megalakult a Kommunista Ifjúsági Szövetség (KISZ), a párt ifjúsági szervezete.
A még 1948-ban létrejött Szakszervezetek Országos Tanácsa (SZOT) nem érdekképviseletként működött, hanem a párt utasításait követte.
1961-re befejeződött az erőszakos kollektivizálás, aminek során a parasztokat sok esetben adminisztratív eszközökkel, zsarolással, veréssel kényszerítették, hogy földjeiket adják át a termelőszövetkezetek számára. Eredményeként a földek 90%-a TSZ-ek, állami gazdaságok kezére került. Megszűnt a beszolgáltatás rendszere és engedélyezték a háztáji gazdaságokat. Biztonságossá vált az élelmiszerellátás.
Több figyelmet fordítottak a könnyű- és élelmiszeriparra, de fennmaradt a tervgazdálkodás s a torz iparszerkezet pazarló, túlszabályozott és bürokratikus rendszere. Az infrastruktúrát továbbra is elhanyagolták, környezetvédelmi szempontok fel sem merültek.
A pártvezetés 1963-ra teljesen autoriterré (tekintélyelvűvé) vált, már nem törekedett a totális diktatúrára, az emberek teljes körű ellenőrzésére. Kádár meghirdette az „aki nincs ellenünk, az velünk van” politikáját, már nem volt kötelező hitet tenni a rendszer mellett, de ellene továbbra is tilos volt cselekedni akár szóban, akár más formában. A pártállam puha diktatúrája időszakában Magyarországot gyakran a szocialista tábor „legvidámabb barakkjának” nevezték, összehasonlítva más szocialista országok keményebb diktatúrájával, de hívták „gulyáskommunizmusnak” is a korszak élhetőbb körülményeire utalva. Mivel a pártvezetés úgyis a beleszólásuk nélkül hozta a döntéseket, a nép elfordult a politikától.
Néhány kérdés tabunak számított az irányított nyilvánosságban: a rendszer legitimitását, ideológiai alapjait tilos volt megkérdőjelezni (például a szovjet megszállás tényét, a proletárdiktatúra szükségességét, a teljes foglalkoztatottság miatti gyáron belüli munkanélküliség tényét, 1956 keményvonalas kádárista értékelését, Kádár János személyét, az ugyan csökkenő, de megmaradó szegénység továbbélését), ezen felül azonban a legtöbb téma – a pártirányítás alatt álló sajtóban – gyakorlatilag vitatható volt az értelmiség részéről. Másfelől azonban egyre jobban kiterjedt a lakosság titkosszolgálati megfigyelése, nőtt a besúgóhálózat, noha az NDK-beli szintet sohasem érte el. Csökkent a gyerekszületések száma, amin a GYES és a GYED bevezetése csak minimálisan tudott enyhíteni.
A magánélet korábban hagyományos és meghitt eseményeit is igyekeztek ideológiailag átalakítani és az egyházi keresztelő helyett szocialista névadó ünnepséget, templomi szertartás helyett polgári, munkásőr vagy KISZ-esküvőt, egyházi végtisztesség helyett bevezették a társadalmi szervezetek által lebonyolított temetési szertartást.
Az érett Kádár-rendszert a „gulyáskommunizmus” jellemezte, mert 1956 miatt stratégiai kérdésnek tekintették a hétköznapi szintű elégedettséget, ezért igyekeztek bármi áron, akár fenntarthatatlan módon is növelni az életszínvonalat. Üdülők és szállodák épültek, általánosan elterjedt a nyaralás lehetősége. Korlátozottan engedélyezték a külföldi (akár nyugati) utazásokat: három évenként lehetett ilyen irányú kérvényt benyújtani, amit a hatóságok vagy engedélyeztek vagy elutasítottak. Ugyan lassú ütemben, de fejlődésnek indult a közlekedés és a távközlés. Támogatott lakás és lakótelep építések kezdődtek. Kórházak és rendelők épültek, 100%-os lett a társadalombiztosításban részesülők aránya és javultak az egészségügyi mutatók. Hozzá lehetett jutni tartós fogyasztási cikkekhez. Oktatási intézmények épültek és javult az iskolázottsági szint. Évente emelkedtek a reálbérek. 
A fejlődés forrása kezdetben még az egyre csökkenő ütemben növekvő termelés volt. A hatékonyság javítása érdekében a kommunista vezetés megpróbálta néhány piaci ösztönző óvatos – de akkoriban bátornak számító – bevezetését 1968-ban. Ez volt az ún. új gazdasági mechanizmus. A szocializmus Moszkva akarata ellenében történő reformálhatóságába vetett remény a prágai tavasz leverésének hatására elillant. A gazdasági reform eredményeit vissza kellett fogni, mert a növekvő belső zavarok nem szovjet típusú politikai megoldását Kádár a Csehszlovákiában történtek után nem vállalta. De még így is a lakosság körében beindult a kispolgárosodás, a fogyasztás legitimálásával mindenki vásárolhatott, vagy igényelhetett magának hűtőt, televíziót, autót, vásárolhatott nyaralót, és egyéb, a komfortérzetet jelentősen javító cikket, mely révén maga a rendszer is elviselhetőbbé vált. A korábbi erőltetett puritanizmust felváltotta a fogyasztói tömegkultúra, az egyenlőség elvét pedig a személyes egzisztencia fontossága. 
A fejlődés és a jobb életkilátások miatt magának Kádárnak a megítélése is javult, már nemigen foglalkoztak a forradalom leverésében játszott szerepével, és afféle atyai vezetővé vált a nép szemében. 
A fejlődésnek nagy ára volt. Az ország gazdaságilag eladósodott, fokozatosan nyugati függésbe került. A KGST 1973-ra képtelenné vált tovább elegendő segítséget nyújtani, elsősorban az ebben az évben kirobbant olajválság miatt. Noha a kádárista vezetés ideológiájában élesen szembehelyezkedett a nyugattal, a pártvezetés 1973-tól kezdve rendszeresen kapitalista országokból származó – elsősorban japán – banki hiteleket vett fel a gazdasági hiány pótlására. Ez a fajta kettős beszéd egészen a Kádár-rendszer bukásáig fennmaradt. Elsősorban nyugati újságírók hatására terjedt el Magyarország ezen évei légkörének megjelölésére a legvidámabb barakk kifejezés.
A pártvezetés propagandája szerint a válság csak a kapitalista Nyugatot sújtja, és az olcsó nyugati kölcsönökből beindított nehézipari és energetikai beruházások nyereséges megtérülését várta. Ugyanakkor továbbra is a régi, nehezen eladható árukat termelték és az így keletkezett veszteségeket ellensúlyozták a nyugati hitelekkel.
A gazdasági problémák fokozódásával (eladósodás, növekvő nyugati importfüggőség) nőtt a kommunista vezetés bizonytalanság-érzése, mert az 1956-os forradalom nagy tanulságának azt tartották, hogy nem szabad az életszínvonalat csökkenteni. Az 1980-as években az újraerőltetett korszerűtlen iparosítás következtében egyre nagyobb összegeket vontak ki a mezőgazdaságból, az előző évtizedhez képest elhanyagolták az infrastruktúra fejlesztését, csökkent a közlekedés és a hírközlés fejlődése.
Az 1973-as majd az 1979-es olajválság, valamint a hitelekből fenntartott (mű)jóléti politika elhúzódó kölcsönhatása miatt 1982-re államcsőd-közeli helyzetbe sodródott az ország. A kiutat a Nemzetközi Valutaalap és a Világbank kölcsönei jelentették, melyhez azonban Magyarországnak be kellett lépnie a világ két legnagyobb tőkével rendelkező kapitalista szervezetébe, ennek megfelelően 1982-ben IMF, 1983-ban IBRD (a Világbank elődje) tag lett. Az ártámogatások csökkenése miatt az infláció növekedni kezdett. Engedélyezték a magánszektor egyre nagyobb szerepvállalását is. (Például KFT-k és GMK-k alakultak.) A gazdaság elkezdett átalakulni tervgazdálkodásból piaci alapúvá. A lassú változásokat a közvéleményhez képest a hivatalos ideológia alig vagy nem követte. Évente emelkedtek az árak. A lakosság egyre elégedetlenebb lett. Alkoholfogyasztásban és az öngyilkosságok számában az ország vezető helyre került. Az életszínvonal emelkedése megállt.
A kormány továbbra is a pártnak volt alárendelve, a parlament egészen az első szabad választásokig csupán formalitás volt. Már 1979 után megjelentek az első ellenzéki csoportok, és a párton belül is reformkezdeményezések indultak. Lassan kibontakozott a demokratikus ellenzék, és annak két nagy ága, a népi (nemzeti, vidék-centrikus) és az urbánus (városias, liberális). 1981-ben megalakult az ellenzéki sajtó, a szamizdat azaz illegálisan megjelenő Beszélő c. folyóirat képében. Ezt később számos újabb lap követte (1984 Hírmondó, 1986 Demokrata, 1989 Hitel)
Gorbacsov új szovjet pártfőtitkár politikája 1985-től megnyitotta az utat a békés rendszerváltás felé.
1985. június 14-16-án a monorierdői kempingben találkozott negyvenöt magyar értelmiségi. A demokratikus ellenzék képviselőin kívül ötvenhatosok, reformközgazdászok, történészek, népi írók, a Kádár-rendszerrel szemben álló művészek is részt vettek a tanácskozáson. Az akkor illegális rendezvény, a monori találkozó, a magyarországi rendszerváltás előtti ellenzéki körök és csoportosulások, összességében a demokratikus ellenzék, első és igazából egyetlen olyan találkozója volt, melyen mind az urbánus, mind a népi frakció jelen volt és valamiben egyetértésre jutott.
A magyar kormány és a Világbank 1988. július 1-jén írta alá az „Ipari szerkezetátalakítási kölcsön” (ISAL) szerződést, melynek keretében megszületett többek között a társasági törvény és a hozzá kapcsolódó egyéb törvények, illetve azok elfogadásra kerültek. Így lehetővé vált az állami vállalatok részvénytársasággá alakulása, természetes személyeknek szavazati jogú részvényvásárlása, valamint természetes személyeknek kft. és rt. alapítása. Átalakult a vállalati jövedelemadózás, a vasipar és a szénbányászat, a termelői és fogyasztói ártámogatások összege jelentősen (bár nem a vállalt 10%-kal) csökkent.
1987-ben a lakiteleki találkozón megalakult az első ellenzéki párt, az MDF, melyet már a rendszer nem üldözött, az Ellenzéki Kerekasztal tárgyalások előtt legitimált, hogy törvényes tárgyalópartner lehessen az állampárttal. 1988-ra megjelent az ún. szakkollégiumi értelmiség, mely a Bibó István Szakkollégium (ELTE-ÁJK) és a Rajk László Szakkollégium (Közgáz) hallgatóit (pl.: Orbán Viktor, Fodor Gábor, Urbán László) és tanárait (pl.: Stumpf István) jelölte. Többségük máig a politikai élet jelentős, meghatározó alakja. 1989. július 6-án meghalt Kádár és ezzel szimbolikusan a Kádár-rendszer is véget ért. 
A folyamat végén, 1989. október 23-án Szűrös Mátyás kikiáltotta a Magyar Köztársaságot, ezzel a korábbi államberendezkedés végleg megszűnt.
A korszak fokozatosan enyhülő állami kultúrpolitikáját az Aczél György nevéhez fűződő legendás három „T” rendszere határozta meg. Néhány kényes ideológiai kérdés (az ország adósságállománya, az 1956-os forradalom, a szovjet megszállás, az állampárt és a kommunista berendezkedés, a diktatúra bírálata, a munkásság helyzete, a határon túli magyarok helyzete, a létező szegénység, Kádár János valamint a főbb párt- és állami vezetők személye) tabu volt. A politizálást és a szélsőséges műfajokat leszámítva jórészt szabadon lehetett alkotni. A tabutémák közismertek voltak. Sokszor olyan jól működött az öncenzúra, hogy nem is kellett retorziókhoz folyamodni. Az irányított nyilvánosságot csak a külföldről sugárzott Szabad Európa Rádió, az 1980-as években megjelenő szamizdat irodalom és alternatív kultúra törte meg.
Valuch Tibor: Hétköznapi élet Kádár János korában (Corvina, 2006) ISBN 9631354105 és ISSN 17874076
Valuch Tibor: Magyarország társadalomtörténete a XX. század második felében (Osiris, 2001 (2005)) ISBN 9633898137 ISSN 1218-9855 (a 2001-es kiadás: ISBN 9633799112)
Valuch Tibor: A lódentől a miniszoknyáig. A XX. század második felének magyarországi öltözködéstörténete Corvina kiadó és az '56-os alapítvány közös kiadványa ISBN 963135363X
Múlt századi hétköznapok. Tanulmányok a Kádár-rendszer kialakulásának időszakáról (Az 1956-os Intézet Közalapítvány kiadványa) ISBN 9632105087
Majtényi György: Egy forint a krumplis lángos - A Kádár-kor társadalma, Libri Könyvkiadó Kft., ISBN 9789634331643
Tabajdi Gábor: A III/III. krónikája, Jaffa Kiadó, Budapest, 2013, ISBN 9786155235412

A kalauzhal (Naucrates ductor) a csontos halak (Osteichthyes) főosztályának sugarasúszójú halak (Actinopterygii) osztályába, ezen belül a sügéralakúak (Perciformes) rendjébe és a tüskésmakréla-félék (Carangidae) családjába tartozó faj.
A kalauzhal széles körben elterjedt, ragadozó életmódot folytató halfaj. A Föld trópusi és melegebb nyíltvizeiben található meg. Az Atlanti-óceán nyugati részén, a kanadai Új-Skóciától Argentínáig, míg ugyanez az óceán keleti részén, a Brit-szigetektől (itt eléggé ritkán) és a Vizcayai-öböltől egészen Angoláig terjed az élőhelye. A Földközi-tengerben és a Kanári-szigetek környékén is megtalálható. A Csendes-óceán keleti részén, a Brit Columbia-i Vancouver-sziget körül és a Galápagos-szigeteknél. található meg. Az Indiai-óceán minden részén előfordul a kalauzhal.
A kalauzhal színezete a sötét kéktől a feketés-ezüstösig változik, hasi része világosabb. A kalauzhal amikor izgatott, kis időre színt tud változtatni; a sötét csíkjai eltűnnek és fehéres-ezüstössé válik és három vastag sötétkék sáv jelenik meg a hátán. Nyugalmi állapotban a halnak 5-7 sötét keresztcsíkja van. A kalauzhal hossza 60-70 centiméter.
A kalauzhalak a cápák, ráják és tengeri teknősök köré gyülnek. A gazda állatok élősködőit és táplálékának maradékait fogyasztják el. A kalauzhalak ivadékai a medúzákkkal és a sodródó algákkal úsznak. E halak néha a hajókat is követik, ily módon eljutottak az írországi Cork megye közelébe is. Sokszor észrevettek kalauzhalakat Anglia partjainál is.Habár számos cápafajt követnek, úgy látszik, hogy a kalauzhalak gyakran az óceáni fehérfoltú cápát (Carcharhinus longimanus) választják gazdaállatul. E társulásból mindkét állatfaj hasznot húz: a kalauzhal védelmet kap a ragadozókkal szemben, míg a cápa megszabadul az élősködőktől. A cápák csak ritka esetben falják fel kisebb követőiket. A kapcsolatuk olyan szoros, hogy a kalauzhalak fiatalabbja beúszik a cápák szájába, hogy azok fogát megtisztítsa.
E halfaj nem jelent veszélyt az ember számára, sőt ehető is, de mivel nehéz a fogása, ritkán bajlódnak vele. A víz felszínén, kézihálóval is fogható. Frissen, szárítva vagy sózva árusítják. Az akváriumoknak is fognak be belőlük.
A taxon adatlapja az ITIS adatbázisában. Integrated Taxonomic Information System. (Hozzáférés: 2010. június 29.)
Smith-Vaniz, W.F., J.-C. Quéro and M. Desoutter, 1990. Carangidae. p. 729-755. In J.C. Quero, J.C. Hureau, C. Karrer, A. Post and L. Saldanha (eds.) Check-list of the fishes of the eastern tropical Atlantic (CLOFETA). JNICT, Lisbon; SEI, Paris; and UNESCO, Paris. Vol. 2.
Ez a szócikk részben vagy egészben  a   Pilot fish című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
Kaledónia (Caledonia) a mai Skócia nagy részét képező vidék, mely Nagy-Britannia északi részén található. Nem összekeverendő a francia külbirtokkal, Új-Kaledóniával. Nevét a rómaiaktól kapta, akik a 2. századtól kezdve a Hadrianus fallal választották el saját provinciájukat, Britanniát a barbárok lakta vidéktől. Ma nevét elsősorban a kaledóniai hegységrendszer őrzi, de számos irodalmi alkotásban is előfordul, ismert egy hasonló nevű ballada. A kaledónok, akiket a történetírók említenek, valószínűleg a 3. és a 9. század tájékán az ott élő piktek voltak. A piktektől így szintén nyert egy latin nevet a tartomány mint Pictavia, azaz Piktföld. Miután a Római Birodalom nem tudta tovább fenntartani Britanniát a környező népek sorozatos betörése, illetve a kormányzás gyengülése miatt, kivonta csapatait a szigetről, ahol a különféle törzsek vették át az uralmat. Az angolszászok, valamint más germán népek (pl. jütök) honfoglalása után a keltákat kiszorították a mai Anglia területéről többek között Walesbe és Cornwallba is. A Kaledóniába visszaszorult kelták leszármazottai a skótok, akik előbb a gael nyelvet beszélték, majd a 7. századtól kezdve, megtartva eredeti kelta nyelvüket, átvették az óangol nyelv northumbriai dialektusát is, melynek utódnyelve a mai skóciai angol (Scots).
A kaliforniai kondor (Gymnogyps californianus) az újvilági keselyűfélék (Cathartidae) családjába tartozó madár, a Gymnogyps nem egyetlen élő faja. A pleisztocén kor óta ismert, közvetlen rokonairól csak fosszíliákból tudunk.
Észak-Amerika legnagyobb röpképes szárazföldi madara. Tollazata nagyjából fekete, a szárnyak belső felén fehéres foltokkal. Csaknem csupasz fején a fiatal példányok bőre szürkés, a felnőtteké sárga, költés idején élénk narancssárga. Az észak-amerikai madarak közül a kaliforniai kondor szárnyfesztávolsága a legnagyobb, mintegy három méter. Testtömege eléri a 12 kilogrammot, alig kevesebb a trombitás hattyúénál (Cygnus buccinator), ami a legnehezebb észak-amerikai madár. Kizárólag dögöket eszik. A világ egyik leghosszabb életű madara, 60 évnél tovább is élhet. Több kaliforniai bennszülött nép számára igen fontos, mitológiájukban jelentős szerepet játszik.
Állománya a XX. században főleg az orvvadászat, az ólommérgezés és élőhelyei elvesztésének következtében jelentősen lecsökkent, 1987-ben már csak 27 példány maradt. Ezeket az Amerikai Egyesült Államok kormánya által elrendelt fajmegőrző program részeként befogták, és a San Diegó-i (San Diego Zoo Safari Park), valamint a Los Angeles-i állatkertben (Los Angeles Zoo) szaporították oly sikeresen, hogy 1991-ben néhányat már visszatelepíthettek a vadonba. Azóta visszatelepítették Arizona északi és Utah déli részére (többek között a Grand Canyonba és a Zion Nemzeti Parkba), valamint Kalifornia középső és déli partvidéki hegységeibe és Alsó-Kalifornia (Baja California) északi felére. Még így is a világ egyik legritkább madara; 2014 októberében 425 példányát tartották számon.
Ezt a madárfajt először 1797-ben, George Shaw angol természettudós írta le, illetve nevezte meg, de Vultur californianus név alatt. Shaw az andoki kondorral (Vultur gryphus) rokonította, mivel a két madárfaj első látásra hasonlít egymásra. Azonban jobban megfigyelve láthatók a különbségek: az andoki kondor szárnyfesztávolsága valamivel nagyobb, és dögök mellett kisebb állatokra is vadászik, amit a kaliforniai kondor nem tesz meg. Emiatt a szóban forgó madarat áthelyezték az akkor monotipikus Gymnogyps nembe - azóta négy fosszilis faj került melléje, tehát többé nem monotipikus a nemi szintű taxon. A Gymnogyps megnevezés a görög nyelvből ered és egy összetett szó: gymnos = „csupasz” vagy „meztelen” és gyps =  „keselyű”. A tudományos fajneve, azaz a californianus a legfőbb élőhelyére utal, vagy Kalifornia államra. A magyar „kondor” megnevezés a kecsua „kuntur” szóból származik.
Az újvilági keselyűfélék (Cathartidae) rendszertani besorolása még manapság is bizonytalan. Habár az újvilági keselyűfélék és az óvilági keselyűformák (Aegypiinae) megjelenésben igen hasonlítanak, sőt ugyanazt a dögevő életmódot folytatják, a kettő nem áll közelebbi rokonságban egymással. Más-más ősökből fejlődtek ki, és a hasonlóság csak a konvergens evolúció műve. A két madárcsoport közti rokonsági kapcsolat még manapság is vita tárgya. Korábban az újvilági keselyűféléket a gólyaalakúak (Ciconiiformes) rendjébe helyezték, mivel néhány gólyafajjal is mutatnak hasonlóságot úgy megjelenésben, mint életmódban is. A közelmúltban olyan elmélet is született, mely szerint a újvilági keselyűféléket és az óvilági keselyűformákat a sólyomalakúak (Falconiformes) közé kéne besorolni, vagy új, azaz külön rendet megalkotni a számukra. Az Amerikai Madarászok Egyesületének (American Ornithologists' Union) dél-amerikai rendszertani bizottsága kivonta az újvilági keselyűféléket a gólyaalakúak közül és incertae sedisnek, azaz „bizonytalan helyzetűnek” minősítette e madárcsoportot; továbbá megjegyzésként odatette, hogy az újvilági keselyűfélék talán átmozgathatóak a sólyomalakúak rendjébe, vagy létrehozható számukra egy külön rend, az úgynevezett újvilági keselyűalakúak (Cathartiformes).
A Gymnogyps madárnem jó példája a reliktum előfordulásnak. A pleisztocén kor idején e madárnem fajai széles körben elterjedtek voltak az amerikai szuperkontinensen; például: a kora pleisztocénben Florida területén a Gymnogyps kofordi, míg a késő pleisztocénben, Peruban a Gymnogyps howardae éltek. A Kubában felfedezett fosszilis kondort először Antillovultur varonai néven írták le, de azóta áthelyezték a kaliforniai kondor nemébe, továbbá átnevezték Gymnogyps varonaira. Ez az utóbbi madár a késő pleisztocén és a kora holocén határán élt és meglehet, hogy a kaliforniai kondor egyik szigetre vándorolt állományának a leszármazottja.A kaliforniai kondor e madárnem egyetlen túlélője. Nincsenek alfajai, viszont egyes kutatók egy késő pleisztocén korszaki fosszilis madarat a szóban forgó kondor paleoalfajának vélnek, Gymnogyps californianus amplus név alatt. Ez ügyben a vélemények megoszlanak, míg egyesek kihalt alfajnak tekintik, mások ősének, vagy akár önálló fajnak tartják a Gymnogyps amplust. A Gymnogyps amplus Kaliforniától Floridáig fordult elő. Csőre szélesebb volt, mint a mai kaliforniai kondoré. A Würm-glaciális idején a Gymnogyps amplus állományai annyira lecsökkentek, hogy a faj kihalt, vagy átalakult a mai recens fajjá. Az utóbbi feltételezést Syverson legutóbbi kutatásai megcáfolják. Ez a nagytestű madár, ami az andoki kondor méretét is elérhette, az egyetlen kondorfaj, amely a La Brea-kátránytó 10. gödréből került elő. Az itteni maradványok a szénizotópos kormeghatározás szerint holocén koriak, körülbelül 9000 évesek.
Amerikában az első indiánok megérkezésekor a kaliforniai kondor az egész észak-amerikai kontinensen jelen volt. Késő pleisztocén korszaki maradványai kerültek elő a Dél-Floridában levő Cutler-lelőhelyről. A Würm-glaciális, ismertebb nevén legutóbbi jégkorszak végén klímaváltozások és a pleisztocén kori megafauna kihalása következtek be; ezek pedig a kaliforniai kondor előfordulási területének és egyedszámának a csökkenéséhez vezettek. Ötszáz évvel ezelőtt ez a madárfaj közönségesnek, azaz gyakorinak számított az amerikai délnyugaton és a nyugati partokon. Reliktum állományokról számoltak be Arizonában, Nevadában, Új-Mexikóban és Texasban. A kora 19. században történő híres Lewis és Clark expedíció alatt az expedíció tagjai a Columbia folyótorkolata mellett kaliforniai kondorokat láttak és lőttek.
A kifejlett madár tollruhája egyformán fekete, kivételt képeznek a szárnyainak alsó vagy belső felén levő háromszögletű, nagy, fehér foltjai. Lábai és lábfejei szürkék. Csőre elefántcsontszínű. Nyaka tövén fekete tollgallér látható. A szemei barnásvörösek. A fiatal példány feje sötétbarnával tarkított fekete színű. A szárnya alatt levő foltok és az evezőtollak alsó része szürkés árnyalatúak.A kondor nyakán és fején, mint általában az újvilági keselyűféléknek, alig van tollazat. Ez pedig lehetővé teszi, hogy fejét tollai bepiszkítása nélkül belefúrja a dögökbe. Mivel a bőre jól látszik e testrészein, a kaliforniai kondor bőrszínének változtatásával jelzi a csapaton belül az ingerültségét és az egészségi állapotát. Ennek következtében a bőrszíne a sárgástól az élénk vöröses-narancssárgáig változhat. Pofájának alsó része, valamint a toroktájéka dagadtnak hat, főleg a szaporodási időszak alatt. Hiányzik az alsó gégefője (syrinx), ezért nem képes sokféle hangot kiadni. De ha elég közel kerül hozzá valaki, akkor sziszegő vagy mély torokhangokat hallathat.
A fajnál jelen van a nemi kétalakúság - habár nem jelentős -, de az egyéb ragadozó madár csoportoktól eltérően, a kaliforniai kondornál, úgy mint családjának többi fajánál is a hím nagyobb, mint a tojó. A faj átlag hossza 110-140 centiméter, szárnyfesztávolsága 250-300 centiméter. Testtömege 7-14,1 kilogramm közöttire tehető, bár átlagosan 8-9 kilogramm. Be nem bizonyított beszámolók 340 centiméteres szárnyfesztávolságú példányokról is érkeztek, de a hivatalos legnagyobb méret 305 centiméter. A legtöbb mérést fogságban tartott példányokon végezték el, tehát nemigen lehet tudni, hogy van-e méretkülönbség a vadonban élő és a tenyésztett kondorok között.
Észak-Amerikában a kaliforniai kondornak van a legnagyobb szárnyfesztávolsága. Szárnyai azért szélesek, mert ez elősegíti a vitorlázást. Testhosszúságban és testtömegben csak az ott őshonos trombitás hattyú és a betelepített bütykös hattyú (Cygnus olor) szárnyalja túl, de a kontinensen az orrszarvú pelikán (Pelecanus erythrorhynchos) és a lármás daru (Grus americana) is nagyobb testhosszúsággal rendelkezik a kondornál. Mégis ez a kondorfaj repülés közben olyan nagynak látszik, hogy akik nem ismerik, távolról azt hiszik, hogy egy kis sárkányrepülő van a messzi égen. Jellegzetes repülése és kinézete miatt egyéb másik madárral sem lehet összetéveszteni.A kaliforniai kondor középső lábujja jóval hosszabb, mint a többi; a hátsó lábujja pedig csökevényes állapotú. Az összes lábujjon a karmok egyenesek és tompák, ami azt jelenti, hogy lábai a járást szolgálják és nem pedig a fogást, azaz zsákmányolást. Ilyenformán a kaliforniai kondor és az újvilági keselyűfélék inkább a korábban rokonuknak vélt gólyafélékhez (Ciconiidae) hasonlítanak, semmint a tényleges, bár távolabbi rokonaikhoz, az óvilági keselyűformákhoz (Aegypiinae). Ez utóbbi madárcsoport karmait fegyverként és kapaszkodásra is használja.
A kaliforniai kondor főleg a sziklás bozótosokat, fenyveseket és tölgyes szavannákat választja élőhelyül. Gyakran a sziklák peremén vagy magas fákon látható; e helyekre rakja fészkét. Egy-egy példány revírterülete óriási. Táplálékszerzési célból akár 250 kilométeres távolságot is megtehet.
Manapság főképp a következő két védett területen fészkel szabadon: az egyik a San Rafael Wildernesshez tartozó Sisquoc Condor Sanctuary, míg a másik a Los Padres Nemzeti Erdő (Los Padres National Forest).
Repülés közben a mozgásai igen kecsesek. Mivel a szegycsontja, más néven mellcsontja (sternum) nem nagy, és nagy repülőizmai sincs, amire tapadjanak, ezért a madárnak viszonylag nagyok a  szárnyai. Aktív repülésre alig képes; inkább magas szikláról vagy fáról leszökve siklórepülést alkalmaz. A felszálló meleg légáramlatok, az úgynevezett termikek segítségével, vitorlázva, hatalmas területeket jár be. A talajról is képes felszállni erős szárnyverdesésekkel, de ha elérte a megfelelő magasságot, akkor akár több kilométeren keresztül is úgy marad fent, hogy nem kell csapnia a szárnyával egyet sem. Megfigyelték már 4600 méteres magasságban és olykor elérheti a 90 km/órás sebességet.Hosszú élettartamú madárfaj, fogságban a 60 évet is meghaladja. Az emberen kívül a kifejlett kaliforniai kondornak nincsen, vagy alig van természetes ellensége. Mivel hiányzik az alsó gégefője, csak kevés hangadásra képes; inkább mély torokhangokat és sziszegést hallat. Gyakran fürdik, naponta akár több órát is tölt tollainak ápolásával, illetve rendberakásával. Mint minden újvilági keselyűféle, a kaliforniai kondor is gyakorolja az úgynevezett urohidrózist, azaz a párolgás hűtő hatását kihasználva vizeletüket a lábukra ürítve hűtik a testüket. E tevékenység miatt a madár lábára gyakran fehér színű húgysavréteg rakódik. Madárcsoportban jól meghatározott társadalmi felépítést követnek, a ranglétrán betöltött szerepüket a testtartások, a civakodások, valamint az a kevés hangkiadás határozzák meg, amire kèpesek. A ranglétrán betöltött helynek főleg a táplálékként szolgáló dög mellett van jelentősége, hiszen a nagyobb és idősebb példányok hamarabb és többet táplálkoznak, mint a fiatalabb egyedek.
A táplálékszerzési útjain naponta akár 250 kilométeres távolságot is megtehet. Feltételezhető, hogy korábban a kaliforniai kondor a pleisztocén kori megafauna tetemeivel is táplálkozhatott. Manapság Észak-Amerikában (nemcsak ott) a pleisztocén kori megafauna kihalt. Még manapság is a szárazföldi, nagytestű emlősök dögeit kedveli, mint például: a szarvasokét (Cervidae), a kecskékét (Caprinae), a juhokét (Ovis), a szamarakét (Equus asinus), a lovakét (Equus caballus), a disznókét (Sus), a pumákét (Puma concolor), a medvékét (Ursidae) és a szarvasmarhákét (Bos primigenius). Ha ezek hiányoznak, akkor beéri kisebb emlősökkel is, például: nyulakkal (Leporidae) vagy prérifarkasokkal (Canis latrans). A madarak és hüllők tetemeit csak ritkán fogyasztja el. A tengerpartokon élő példányok tengeri emlősökkel, például cetekkel (Cetacea) és kaliforniai oroszlánfókákkal (Zalophus californianus), valamint lazacokkal is táplálkoznak. Mivel e fajnak nincsen szagérzéke, a táplálékkeresést a látására hagyja, illetve más dögevő madarak követésével kutatja fel. E nagyméretű dögevő és a kisebb rokonai egyféle „szimbiózisban” élnek, mivel a kisebb, de gyengébb csőrű újvilági keselyûk nem tudják feltépni a nagy emlősök kemény bőrét, emiatt hasznukra van, ha megérkezik a nagy kaliforniai kondor, és ez utóbbinak is jó, hogy a kisebbek felkutatják neki a dögöt. A kaliforniai kondornak általában elég a megjelenése ahhoz, hogy helyet szerezzen magának a dögnél, ámbár ez nem igaz a medvék esetében, mert azok nem szoktak megijedni az esetlegesen megérkező nagytestű madártól sem. A madarak közül az agresszív szirti sas (Aquila chrysaetos) is szembeszállhat vele, vagy akár el is kergetheti a nála nagyobb testű kaliforniai kondort. A vadonban élő példányok nem táplálkoznak rendszeresen, táplálkozásaik között napok, vagy akár két hét is eltelhet. De amikor táplálékhoz jut, akkor akár 1-1,5 kilogramm húst is bekebelezhet.
Észak-Amerika kondorfaja általában hatévesen éri el az ivarérettséget. A különböző nemű madarak ekkortájt keresik egymás társaságát. Hogy tojót vonzzon magához, a hím magát mutogató mozgásokba kezd. Ilyenkor a csupasz bőre vörös színűre vált, és a nyak körüli tollgallérját felborzolja. Ezek után széttárt szárnyakkal a tojó felé közelít. Ha a tojó leereszti a fejét, elfogadva ezzel a hímet, akkor a két madár életre szóló párkapcsolatba kezd. A madárpár a fészket sziklák barlangjaiba vagy azok széleire rakja, főleg olyan helyet választanak, ahol magas fák is vannak a közelben; innen könnyebb felszállniuk. A megtermékenyített tojó kétévente egy kékesfehér színű tojást rak. A tojásrakás ideje januártól áprilisig tart. A tojás körülbelül 280 grammos és 90-120 milliméter hosszú és 67 milliméter széles. Ha a tojás vagy a fiatal fióka elpusztul, de akkor is ha esetleg elveszi az ember, akkor a tojó még egy tojást rak. A kutatók és tenyésztők ezt a tulajdonságot kihasználva megkétszerezhetik a fészekaljat. Az első tojást a keltetőgép költi ki, aztán a fiókát egy kaliforniai kondor alakú báb segítségével a tenyésztő neveli fel. Az újabb, második tojásról, illetve fiókáról általában a szülőket hagyják gondoskodni.A tojáson egymást felváltva, mindkét szülő kotlik. A kotlás körülbelül 53-60 napig tart. Kikelésekor a fióka szeme nyitva van, de akár egy hétbe is beletelhet, amíg teljesen megszabadul a tojáshéjtól. A fiókát egészen addig, amíg akkora nem lesz, mint a szülei, szürkés pehely fedi. Öt-hat hónaposan válik röpképessé, de második életévéig a szülei mellett marad, és velük együtt táplálkozik. Ezután a szülők új fészekaljat raknak. A kaliforniai kondor tojásainak és a fiatal fiókák legfőbb ellenségei a hollók (Corvus corax), a fiókákra és a még nem röpképes fiókákra a szirti sasok és a medvék is veszélyt jelenthetnek.
A mai modern időkben számos ok vezethet a kaliforniai kondor állomány drasztikus csökkenéséhez: legfőképp az, hogy amikor ez a madár megjelent és kifejlődött, az ember még nem volt jelen a kontinensen. Csúcsragadozóként a kaliforniai kondor igen lassan szaporodik, körülbelül hatévesen válik ivaréretté, és csak kétévente rak egy tojást. Ezzel szemben az ember az idők során évente több madarat is elpusztított különböző módszerekkel mint például az orvvadászattal, múzeumok részére történő vadászattal, ólommérgezés által (dögevőként a lelőtt állatokkal táplálkozott, ezzel akár az állatban lévő lövedékből származó ólom is kerülhetett a szervezetébe), DDT-mérgezés által, a feszültség alatt álló villanyvezetékekhez hozzáérve, a tojások begyűjtésével és az élőhelyeinek elpusztításával. A kaliforniai aranyláz (1848–1855) idején házi kedvencként is tartottak néhány példányt. A fészekhalál egyik legfőbb okává a szülők által hozott, tápláléknak gondolt emészthetetlen emberi szemét vált.
Amikor a szarvasmarha-tenyésztők látták, hogy kondorok esznek a döglött borjakból, azt hitték, hogy a madarak ölték meg azokat. E félreértés miatt bosszúból az USA egész nyugati részén kiirtották a kondort. Ez a tévhit annyira erős volt a farmerek körében, hogy a Grand Canyon-i visszatelepítést egyesek határozottan ellenezték. Nem akarták, hogy a visszatelepített kondorok majd a borjaikra és a bárányaikra vadásszanak annak ellenére, hogy ez egyébként természetüknél fogva nem fordulhat elő.
A visszatelepített madarak körében váratlan elhullások is történtek, főleg a szirti sasok, az ólommérgezés és a villanyvezetékekkel történő ütközések miatt. 1994-től a fogságban tenyésztett kaliforniai kondorokat a villanyvezetékek és az emberek elkerülésére próbálják tanítani. E „tanulásnak” köszönhetően a villanyvezetékekkel történő érintkezések látványosan csökkentek. Az ólommérgezés azonban még mindig nagy kárt okoz mert a vadászok a zsigerelt zsákmány egy részét közte akár az ólmot tartalmazó lövedékdarabokat is ott hagyhatják az elejtés helyén és így a madár ezt megeheti, majd az erős emésztőnedvei az ólmot is feldolgozzák. Az ólommérgezés nem jelent olyan nagy veszélyt a rokon pulykakeselyűnek (Cathartes aura), illetve a hollónak (Corvus corax) sem. Kaliforniában, erre a veszélyre a Ridley-Tree Condor Preservation Act nevű határozat hozott megoldást. 2008. július 1.-én lépett érvénybe, hogy a kaliforniai kondor előfordulási területén tiltott az a vadászat, melynek során olyan lőszert használnak, ami ólmot is tartalmaz. A Ridley-Tree Condor Preservation Act határozat beiktatásának következtében a szirti sasok és a pulykakeselyűk vérében levő ólomszint lecsökkent, jelezve, hogy a törvény a kaliforniai kondort védve egyéb állatfajoknak is védelmet nyújt az ólommérgezéssel szemben.2015 januárjában, a „The Ecologist” című angol, környezetvédő magazinban a kaliforniai kondorok sorsáról szóló cikk jelent meg. A cikk címe „Condors or lead ammunition? We can't have both” („Kondorok vagy ólomlövedékek? Nem lehet mindkettő a miénk”), szerzője Dawn Starin. A cikkben ezek állnak: „A vadonban elpusztult felnőtt és majdnem felnőtt példányok több, mint 60%-át (ha nem tesszük be a fiókákat és a röpképtelen fiatalokat) az ólommérgezés okozza.” Starin így folytatja: „Mivel ismert, hogy a kondorok több, mint ötven évig élnek, hatévesen válnak ivaréretté, és csak kétévente nevelnek fel egy fiókát, az állományaik nem képesek kiheverni e neurológiai méreg okozta halálozási rátát.” Terra Kelly epidemiológus szerint: „Míg az összes természetes táplálékforrás nem mentesül az ólomalapú lőszerektől, addig az ólommérgezés mindig veszélyeztetni fogja a vadonban szaporodó állományok fennmaradását.” Ugyanebben a cikkben még ez van: „A katonaság nem használ ólmot, ha ez nem elég nagy üzenet, akkor nem tudom, mi más lehet.”
Mivel a kondorok száma egyre csak csökkent, tárgyalások kezdődtek egy fogságban történő szaporítási program elindításáról. A program ellenzői azzal jöttek, hogy a kondoroknak joguk van szabadon repülni, továbbá ha befogják az összes példányt,
a faj viselkedése és szokásai teljesen megfognak változni; ez pedig igen nagy ár lenne. Ez érvek ellenére az USA kormánya jóváhagyta a programot, és 1987 húsvét vasárnapjára befejeződött az összes vadonban élő kaliforniai kondor befogása. A vadonban már csak 22 egyed élt, utolsóként az AC-9-es sorszámú példányt fogták be.
E program neve „A kaliforniai kondort megmentő terv” (California Condor Recovery Plan). Benne az volt a cél, hogy két, földrajzilag elkülönített állományt hozzanak létre; az egyiket Kaliforniában a másikat pedig Arizonában. Mindkét helyen legalább 150-150 példány legyen 15-15 költőpárral. Ahogyan ez a szaporító program közeledett a céljához, egyre több egyedet, egyre több helyre eresztettek vissza a vadonba. Kaliforniában három, Arizonában és a mexikói Alsó-Kaliforniában egy-egy főbb szabadon eresztő élőhelyet jelöltek ki a madarak számára.A szaporítási programon belül a San Diegó-i és a Los Angeles-i állatkert vállalta fel a legnagyobb szerepet. A program először nehezen indult be, mivel a kondorok csak a legmegfelelőbb párt választják ki maguknak. Sokat segített, hogy a tojó egy második tojást is tojik, ha az elsőt elveszik tőle, így beindulhatott a program. Az elkobzott tojásokat keltetőgépek költötték ki, a fiókákat pedig kaliforniai kondor alakú bábok segítségével nevelték fel.
Amint nőtt a számuk, a vadonba való visszaeresztési terv került a középpontba. 1988-ban, az Amerikai Egyesült Államok Hal- és Vadvédelmi Szolgálata (United States Fish and Wildlife Service) kísérletképpen a befogott kaliforniai kondorok helyébe andoki kondorokat eresztettek szabadon, de csak tojókat, nehogy szaporodóképes dél-amerikai fajt telepítsenek be az Amerikai Egyesült Államokba. A kísérlet sikeres volt, és mielőtt visszaeresztették a fogságban felnevelt kaliforniai kondorokat, előbb újból befogták az összes andoki kondort, amiket később visszaeresztettek Dél-Amerika vadonjaiba. Kaliforniában az első szabadon eresztések 1991-ben és 1992-ben történtek meg; Arizonában a Grand Canyon környékére 1996-ba került sor a visszatelepítésre. Habár a vadonban történő egyedszám-növekedés igen lassú, az állományok egyre nőnek a fogságban felnevelt fiókák visszaeresztésének köszönhetően.
„A kaliforniai kondort megmentő terv” volt eddig a legköltségesebb fajmegőrző program az USA történetében. Eddig 35 millió amerikai dollárba került, beleértve a második világháború óta költött 20 millió dollárt is. Ezt az összeget a szövetségi államkassza finanszírozta. 2007 óta évente 2 millió dollárba kerül a program. A költségek és nehézségek ellenére a megmentő terv mérföldköveket ért el: 2003-ban, 1981 óta szaporodott először olyan kondor, melynek szüleit fogságban nevelték fel, de ő maga már szabadon született. 2006 márciusában a Ventana Wildlife Society nevű szervezett olyan költőpárt eresztett szabadon, melyek a kaliforniai Big Surnál, azaz a Csendes-óceán hegyes partvonala mentén egy faodúba fészkeltek. Több mint egy évszázad után ezek voltak az első madarak, amelyek Észak-Kaliforniában költöttek. 2011 novemberében 394 példányt tartottak számon ebből a fajból, ezekből 205 volt a vadonban. A fogságban levők a következő állatkertekben és menhelyeken éltek: a San Diegó-i állatkertben, a Los Angeles-i állatkertben, az oregoni állatkertben és az idahói Boise-ban levő madárközpontban (World Center for Birds of Prey). 2010 októberében Kaliforniában, azaz a madár névadó államában, szabadon már 100, míg Arizonában még csak 73 fős állománya élt. 2012 májusában a kalifornia kondorok példányszáma 405-re nőtt, ebből 179 élt fogságban. 2014 júniusában a Nemzeti Park Szolgálat (National Park Service) adatai szerint, már 439 egyede létezik; 225 szabadon és 214 fogságban. Az Amerikai Egyesült Államok Hal- és Vadvédelmi Szolgálatától 2014 októberében érkezett jelentés 425 példányt (219 szabadon és 206 fogságban élőt) tartott számon.
Amint egyre sikeresebb lett „A kaliforniai kondort megmentő terv”, úgy újabb szabadon eresztő helyeket létesítettek. Az ötödik ilyen hely a mexikói Alsó-Kaliforniában levő Sierra de San Pedro Mártir Nemzeti Park. A másik négy hely Kaliforniában (Big Sur, Pinnacles Nemzeti Park és Bitter Creek National Wildlife Refuge) és Arizonában (Vermilion Cliffs) van. 2007 első felében Mexikó területén, egy kaliforniai kondor tojást rakott. Ez volt az első ilyen fészekrakás az 1930-as évek óta. A mexikói állomány is növekedésnek indult a szabadon és fogságban felnevelt madaraknak köszönhetően. 2009 tavaszán a Sierra de San Pedro Mártir Nemzeti Parkban egy második fióka is kikelt a tojásból. A természetvédők ennek a példánynak az Inyaa nevet adták, mely „Napot” jelent a helybéli bennszülött Kiliwa nép nyelvén. 2014-ben a Condor #597 sorszámú példány, melyet Lupine néven is ismernek, San Francisco déli részén levő Pescadero nevű part menti kisvárosig repült el. Lupine rendszeresen látható volt a Pinnacles Nemzeti Parkban, miután egy évvel azelőtt a Big Surnál eresztették szabaddá. A Kalifornia középső részén nevelkedett kondorok újabb és újabb területeket keresnek fel, ami azt jelenti, hogy a visszatelepített faj, újból meg akarja hódítani az egykori előfordulási területét. Meglehet, hogy több, mint 60 példány hagyta el szülei területét és szabadon repdes Kalifornia szívében. Szintén 2014-ben érkezett hivatalos beszámoló az első Utah állami költésről. Egy Arizonába telepített költőpár átrepült a utah-i Zion Nemzeti Parkba, ahol hamarosan fióka született.
2014. április 14.-én a Zooniverse internetes portál elindította a Kondorfigyelőt (Condor Watch, CW). Ennek a projektnek az a célja, hogy az önkéntesek - aki lehet akárki -, a vadonban kitett fényképezőgépek által készített képek segítségével próbálják megállapítani a kaliforniai kondorok számát és azonosságát. Ezt a projektet az Amerikai Egyesült Államok Hal- és Vadvédelmi Szolgálata, a Nemzeti Park Szolgálat és a Ventana Wildlife Society igazgatja. Ilyenformán számon lehet tartani a megjelölt madarakat, az útvonalaikat és a táplálkozóhelyeiket. Ebből pedig például a biológusok meg tudják azt is állapítani, hogy hol lehet ólommérgezéses veszély a madárfaj előfordulási területén.
A Condor Watch keretén belül közönséges állampolgárok és kutatók egyaránt részt vehetnek a megfigyelésben. A projektben legalább 175 000 képe ellenőrizésére lenne szükség, ez azonban túl sok ahhoz, hogy csak a kutatók foglalkozzanak vele. A vezető kutató, Myra Finkelstein véleménye szerint az önkénteseknek ez a projekt érdekes lehet, mivel idővel nyomon követhetik az egyes kondorok „biográfiáját”. Ezt a polgári kutatást már régóta alkalmazza az ornitológia, például ilyen volt 1900-ban a Nemzeti Audubon Társaság (National Audubon Society) által rendelt Karácsonyi Madárszámlálás (Christmas Bird Count) és 1966-ban a költőmadarak felmérése. McCaffrey (2005) szerint ez a közeledés nemcsak a projektnek jön jól, hanem az ornitológusnak induló fiataloknak is segíthet.
Az egész előfordulási területén a kaliforniai kondor közkedvelt és fontos szereplője volt a bennszülött amerikaiak mitológiájának. Érdekes módon ez a madár a különböző indián törzsek történeteiben más és más szerepet játszott.A kaliforniai wiyot törzsbeliek szerint a kondor újrateremtette az emberiséget, miután Öregember Felett (Above Old Man) elpusztította az embereket az özönvízzel. Ettől eltérően a szintén kaliforniai mono törzsbeliek a kondort pusztítóként és nem pedig teremtőként írják le. A monok azt mondják, hogy a Kondor elkapta az embereket, és levágta a fejüket, hogy aztán a belőlük kifolyó vér elöntse a Földimókus üregét. Miután Földimókus kirohant az elöntött otthonából, a Kondor nyomába indult, de előbb megállt inni a vérből. Ekkor pedig Földimókus levágja a Kondor fejét. A közép-kaliforniai jokutok (Yokuts) úgy vélik, hogy a kondor időnként falatozik a Holdból, ezért léteznek a holdfázisok; amikor pedig széttárja szárnyait,  napfogyatkozás következik be. A Kalifornia déli részén élő csumasok szerint ez a madár régen fehér volt, de fekete lett, miután túl közel repült egy tűzhöz.Egyes bennszülött amerikai sírokban kondorcsontokból és -tollakból készített fejdíszek találhatók, és barlangrajzokon is láthatunk kondorábrázolásokat. Néhány törzs hagyományos szertartások keretében kaliforniai kondorokat ölt meg, hogy tollaikból ünnepi ruhákat készíthessenek. Ezek után a javasemberek e ruhákat viselve addig táncoltak, míg el nem érték a felső és alsó spirituális világokat. Miután meghalt egy javasember, a ruháit elátkozottnak tekintették, emiatt az utódának új tollruhát kellett készíteni. Egyes tudósok, köztük Noel Snyder véleménye szerint, ez a hagyományos tollruha-készítési módszer is hozzájárult a kaliforniai kondor egyedszámának a csökkenéséhez.
A faj szerepel a Természetvédelmi Világszövetség Vörös Listáján. IUCN. (Hozzáférés: 2015. november 21.)
Lesson, René-Primevère. L'Echo du monde savant (1842)  [Description of genus Gymnogyps]. ser. 2 '6'(44): col. 1037
Nielsen, John. Condor: To the Brink and Back—The Life and Times of One Giant Bird. New York: Harper Perennial (2006). ISBN 978-0-06-008862-0 
Ez a szócikk részben vagy egészben  a   California condor című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
A madár interneten megtalálható képei. google.hu. (Hozzáférés: 2016. szeptember 26.)
U.S. Fish and Wildlife California Condor Recovery Program. fws.gov. (Hozzáférés: 2016. szeptember 26.)
A kaliforniai kondor leírása. vulture-territory.com. (Hozzáférés: 2016. szeptember 26.)
A kaliforniai kondor leírása. Birdlife International. (Hozzáférés: 2016. szeptember 26.)
Pinnacles National Park Condor Program. Pinnacles National Park California. (Hozzáférés: 2016. szeptember 26.)
Ólommentes vadászat lövedékei. Pinnacles National Park California. (Hozzáférés: 2016. szeptember 26.)
Az ólommentes vadászat. California Department of Fish and Wildlife. (Hozzáférés: 2016. szeptember 26.)
Flying giants--rare California condors return to Utah skies. youtube.com. (Hozzáférés: 2016. szeptember 26.)
