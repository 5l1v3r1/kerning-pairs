
szovjet (melléknév): a Szovjetunióból származó, ott készült; illetve a Szovjetunió állampolgára
szovjet, oroszul совет (főnév): a Szovjetunió közigazgatási és államhatalmi rendszerének alapját adó egység, a tanács
A Szovjet Szocialista Köztársaságok Szövetsége, röviden Szovjetunió vagy SZSZKSZ (oroszul: Союз Советских Социалистических Республик, magyaros átírásban: Szojuz Szovjetszkih Szocialisztyicseszkih Reszpublik, röviden Советский Союз [Szovjetszkij Szojuz] vagy CCCP [SZSZSZR]) kommunista berendezkedésű állam volt Eurázsiában 1922 és 1991 között. A Föld történetének egyik legnagyobb területű országa volt. Fővárosa és az ország gazdasági, közlekedési, oktatási valamint politikai központja Moszkva volt. Sokszor pontatlanul Oroszországnak nevezték az elődállam, az 1917 után széthullott Orosz Birodalom után. 1945-től 1991-es felbomlásáig az Amerikai Egyesült Államokkal együtt szuperhatalom volt.
A Szovjetunió vált a világ szocialista államainak elsődleges mintájává; a kormányt és a politikai szervezeteket egyetlen párt, a Szovjetunió Kommunista Pártja irányította. Alapító tagja volt a Varsói Szerződésnek, az Egyesült Nemzetek Szervezete Biztonsági Tanácsának (ENSZ BT), a Európai Biztonsági és Együttműködési Szervezetnek (OSCE) és a Kölcsönös Gazdasági Segítség Tanácsának (KGST).
A Szovjetuniót hagyományosan az Orosz Birodalom utódaként tartják számon. Az utolsó orosz cár, II. Miklós 1917 márciusáig uralkodott, majd a következő évben családjával együtt kivégezték. A Szovjetuniót 1922 decemberében alapították meg a bolsevik pártok uralma alatt levő Oroszországi SZSZSZK, Belorusz SZSZK, Ukrán SZSZK és a Kaukázusontúli SZSZSZK uniójaként.
A weimari Németország 1922. április 16-án kötötte meg az új országgal a rapallói egyezményt, ebben lemondtak a háborús jóvátételi követelésekről, továbbá megállapodtak a diplomáciai és kereskedelmi kapcsolatok helyreállításáról.
Nagy-Britannia, Olaszország, Ausztria és Franciaország 1924-ben ismerte el az uniót.
Abban az évben Magyarország is kötött megállapodásokat, ezeket azonban – feltehetően az októberi brit választásokon hatalomra került konzervatívok hatására – nem ratifikálták.Az elismerés második hulláma 1934-ben folytatódott: Magyarország (február 4.), Románia, Csehszlovákia (június) majd ezt követően Bulgária.
A Szovjetunió kormánya igazgatta az ország gazdaságát és társadalmát. A fontosabb kérdésekről a vezető politikai szervezet, a Szovjetunió Kommunista Pártja (SZKP) döntött.
Felbomlása előtt a Szovjetunió rendelkezett a világ legnagyobb központilag irányított gazdaságával. Az 1917-es októberi forradalom után a fejletlen paraszti társadalmú ország a világ második legnagyobb gazdasági hatalmává nőtte ki magát. A Szovjet statisztikák szerint az 5,5% világpiaci részesedés 1913 és 1980 között 20%-ra nőtt.
A Szovjetunió pártállam volt, amelyet a Szovjetunió Kommunista Pártja (SZKP) irányított.
A Szovjetunió kultúrája sok változáson ment keresztül az ország 70 éves fennállása alatt. Az 1917-es októberi forradalom utáni első 11 évben (1918–1929) relatív szabadság állt fenn, a művészek számos művészeti ággal kísérleteztek, hogy megtalálják az igazi szovjet művészeti irányzatot. Lenin azt akarta, hogy a művészet az egyszerű ember számára is elérhető legyen.
A Szovjetuniót 1922-ben négy szovjetköztársaság hozta létre, melyek az Orosz Birodalom területén alakultak meg annak 1917-es megszűnése után, és mindegyikük az Oroszországi Kommunista (bolsevik) Párt vagy az ennek befolyása alatt álló helyi kommunista párt irányítása alatt állt. A négy alapító állam az Oroszországi Szovjet Szövetségi Szocialista Köztársaság (OSZSZSZK), az Ukrán Szovjet Szocialista Köztársaság, a Belorusz Szovjet Szocialista Köztársaság és a Kaukázusontúli Szovjet Szövetségi Szocialista Köztársaság (KSZSZSZK) volt.
Az OSZSZSZK-hoz számos autonóm köztársaság, autonóm terület és nemzetiségi körzet tartozott, a KSZSZSZK pedig három köztársaságból (Azerbajdzsáni, Grúz és Örmény) állt, melyekhez több autonóm köztársaság és autonóm terület is tartozott. A négy köztársaságon kívül különleges kapcsolat fűzte a Szovjetunióhoz a Közép-Ázsiában fekvő Buharai és Hivai Népi Szovjetköztársaságot, melyek az Orosz Birodalom vazallus államaiból jöttek létre 1920-ban.
1922. november 15-én a Távol-Keleti Köztársaság csatlakozott Szovjet-Oroszországhoz.
1924-ben teljesen átszervezték a közép-ázsiai területek köztársasági felosztását. Megszüntették a két népi szovjetköztársaságot és az Oroszországhoz tartozó Turkesztáni Autonóm Szovjet Szocialista Köztársaságot, és helyükön a nemzetiségi elvnek megfelelően létrehozták a Türkmén SZSZK-t és az Üzbég SZSZK-t, valamint a kisebb nemzetiségek számára több autonóm köztársaságot és autonóm területet szerveztek.
Az 1924-ben szervezett autonóm köztársaságok egyikének átalakulásával jött létre 1929-ben a Tádzsik SZSZK, amivel a köztársaságok száma hétre emelkedett.
A sztálini hatalomátvétel befejezéséhez kapcsolódott a Szovjetunió második alkotmányának megalkotása 1936-ban, ami egyúttal a köztársaságok számának további növekedését is hozta. Egyrészt az Oroszországhoz tartozó közép-ázsiai autonóm köztársaságok közül újabb kettőből alakult önálló köztársaság (Kazah SZSZK és Kirgiz SZSZK), másrészt megszűnt a KSZSZSZK, és az ezt alkotó három köztársaság szintén önállóvá vált és közvetlenül lett tagja a Szovjetuniónak. Ezen átszervezések következtében a Szovjetuniónak 1936-tól már 11 tagköztársasága volt.
1940-ben öt újabb köztársaság alakult, de ezek már nem – illetve nem kizárólag – a meglévő területek újrafelosztásával, hanem a második világháború kezdetén a Molotov–Ribbentrop-paktum következtében megszerzett új területeken jöttek létre. Az Észt, a Lett és a Litván SZSZK-t a megszállt balti köztársaságokból hozták létre, a Moldáv SZSZK-t a Romániától megszerzett Besszarábiával kiegészített, addig Ukrajnához tartozott Moldáv ASZSZK-ból, a Karél-Finn SZSZK-t pedig a Finnországtól megszerzett területek egy részének az addig Oroszországhoz tartozott Karél ASZSZK-val való egyesítésével. A Szovjetunió tehát 1940-től 16 köztársaságból állt.
1944-ben az Oroszországi SZSZSZK-hoz csatolták a Szovjetunió által bekebelezett Tuvát.
A második világháború végén a Szovjetunió katonai erővel visszavette Szahalin déli részét és a Kuril-szigeteket, de Japán fenntartja követelését a négy legdélebbi szigetre, Kunasirira, Itoropura, Sikotanra és a Habomai sziklákra, ezeket együttesen „északi területeknek” nevezik. Ezen területi követelések miatt nem került sor békeszerződésre a két ország között.
1956-ban a Karél-Finn SZSZK-t ismét beolvasztották az OSZSZSZK-ba Karél ASZSZK-ként, így végül a Szovjetuniót 1956 és 1991 között 15 köztársaság alkotta.
Összefoglalva, a Szovjetunió köztársaságai 1922 és 1991 között az alábbiak voltak:
A Szovjetunió 15 köztársasága a Szovjetunió megszűnésének évében korábbi határait megtartva vált önálló állammá. Szoros értelemben Észtországot, Lettországot és Litvániát nem tekintik a Szovjetunió utódállamainak, ugyanis ezek még a Szovjetunió felbomlása előtt kiléptek az államszövetségből, illetve hivatalos álláspontjuk szerint jogszerűen soha nem is csatlakoztak ahhoz, ráadásul napjainkban (más szovjet utódállammal ellentétben) tagjai a NATO-nak és az Európai Uniónak is.
Abházia – Nemzetközi jogilag Grúzia autonóm tartománya, ténylegesen pedig független állam, Oroszország támogatásával.
Dél-Oszétia – Nemzetközi jogilag Grúzia autonóm tartománya, ténylegesen pedig független állam, Oroszország támogatásával.
Hegyi-Karabah – nemzetközi jogilag Azerbajdzsán autonóm tartománya, ténylegesen pedig független állam, Örményország támogatásával.
Dnyeszter Menti Köztársaság – Nemzetközi jogilag Moldova autonóm köztársasága, ténylegesen pedig független állam, Oroszország támogatásával.
A Szovjetuniót merev ideológiája és idővel egyre korszerűtlenebb gazdasága az idő előrehaladtával számos politikai és gazdasági nehézségnek tette ki, melyek erodáló hatására előbb bizonyos reformkísérletekbe kényszerült, majd fenntarthatatlan mivolta miatt a nyolcvanas évek végére összeroppant és szuperhatalmi státuszát feladva önálló tagköztársaságokra esett szét, melyek többnyire Kelet-Európában és Közép-Ázsiában találhatók (lásd fentebb).
Kenéz Péter: A Szovjetunió története – A kezdetektől az összeomlásig, Akkord Kiadó KFT., 2008. ISBN 9789632520186
Szónokyné Ancsin Gabriella, Krajkó Gyula, Kovács Csaba: A Szovjetunió utódállamai, JATEPress, 2001. ID 3159780001060
Font Márta, Krausz Tamás, Niederhauser Emil, Szvák Gyula: Oroszország története, Pannonica Kiadó, 2001. ISBN 9789639252370
Romsics Ignác: A 20. század rövid története, Rubicon-Ház Bt., 2011. ISBN 9789639839076
Dolmányos István: A Szovjetunió története II: 1917-1961. Budapest: ELTE BTK (egyetemi jegyzet). 1965.  

Sztágira (Στάγειρα) (Halkidikí, Közép-Makedónia régió) fennsíkon fekvő görög falu a Halkidikí-félszigeten. Az Argirolofosz-domb lábánál fekszik és főképp Arisztotelész görög filozófus szülőhelyeként nevezetes, ahol a nagy filozófusnak szobra is áll. Arisztotelész a mai falutól néhány kilométerre északra fekvő Sztágeira városában született (nem messze a mai Olympiadatól). Az egykori város területén ma régészeti feltárások is folynak.
A falu lélekszáma kb. 5-900 fő, közigazgatásilag egybe tartozik Sztratonikivel, így összesen kb. 1500 fő él itt.
Az antik várost i. e. 655-ben androsz-szigeti ión telepesek alapították. Egy másik, valószínűleg későbbi bevándorlási hullám jöhetett az euboiai Kalkíszból is.i. e. 480-ban Xerxész perzsa király elfoglalta.
Nem sokkal ezután csatlakozott az Athén vezette Déloszi Szövetséghez, de i. e. 424-ben a peloponnészoszi háború során elszakadt. Emiatt Kleón athéni demagóg megostromolta, de nem sikerült bevennie .
i. e. 349-ben II. Philipposz makedón király sikeresen megostromolta, és lerombolta a várost. Azonban - Diogenész Laertiosz szerint - fiának, III. Alexandrosznak (Nagy Sándor) nevelése fejében fizetségül nemcsak újjáépíttette Arisztotelész számára, hanem megerősítette és kibővíttette, és rabszolgasorba hajtott lakosait is felszabadította és visszatelepítette. Ekkor épült teljesen vagy részben (későbbi bővítésekkel) például két Démétér-szentély és egy templom.
Arisztipposz szerint Arisztotelész új alkotmányt vagy törvényeket adott a városnak. Az újjáépítésben való szerepe miatt a polgárok, halála után, héroszként tisztelték Arisztotelészt, emlékére rendszeresen ünnepet is tartottak (Aristoteleia).
A bizánci időkben Siderokafsia („vasolvasztó kohó”) néven volt ismert. Valóban még ma is látható sok kohó romja a környéken, egy út mentén.
A török időkben, a 16. században szultáni pénzverde  volt itt. A központi bazilika 1814-ben épült.
Természeti környezet, a fennsík, a gazdag erdős-gyepes vegetációval, és a környéken található forrásokkal
április 23-án rendszeres Szent György-napi helyi ünnepség a hegytetőn álló templomban
Ez a cikk egyelőre összevont tartalommal bír, a görög Sztagira faluval és az antik Sztageira várossal is foglalkozik.

Joszif Visszarionovics Sztálin (oroszul Иосиф Виссарионович Сталин  kiejtése✩, grúzul: Ioszeb Dzsugasvili, იოსებ ჯუღაშვილი; Gori, 1878. december 18. – Moszkva, 1953. március 5.) apai ágon oszét, anyai ágon grúz származású szovjet forradalmár, az Szovjetunió Kommunista Pártja Központi Bizottságának főtitkára (1922–1934) majd titkára (1934-1953). 1941-től előbb a Népbiztosok Tanácsa, majd a Minisztertanács elnökeként miniszterelnök, 1943-tól a Szovjetunió marsallja, 1945-től generalisszimusz.
Sztálin kiemelkedő intelligenciájához roppant hatalomvágy és könyörtelenség párosult. A világtörténelem legnagyobb jelentőségű és legnegatívabb megítélésű vezetői közé tartozik. A Vlagyimir Iljics Lenin által létrehozott proletárdiktatúra Lenin halála utáni kollektív vezetőségének egyik meghatározó tagja, majd a diktatúra egyszemélyi vezetője lett. Uralma alatt folytatódott valamennyi ellenzéki mozgalom működésének tiltása, tagjaik üldözése, sokak kivégzése, a Szovjetunióban és a második világháborúban általuk elfoglalt országokban. Nevéhez fűződik a világ legnagyobb kényszermunkatábor-rendszerének, a Lenin által létrehozott Gulag kiterjesztése. Erőteljes személyi kultuszt alakított ki: arcképét minden középületben elhelyezték, városokat neveztek el róla, szobrokat állítottak neki; rendszerint felállva kellett tapsolni, amikor kimondták a nevét a különféle rendezvényeken.
Kísérlete a bolsevista szovjet rendszer egész világra való kiterjesztésére Magyarország és a második világháború után a „béketáborhoz” tartozó, erőszakkal és csalással csatlósává tett országok számára tragikus következményekkel, megszállással (amihez a nyugati hatalmaknak beleegyezésüket adták, cserébe a Szovjetunió segítségéért a Harmadik Birodalom ellen) és az 1956-os forradalomba torkolló diktatúrával járt együtt, de a hidegháborúnak is előzményei közé tartozik. Sztálin kemény kézzel irányította a nemzetközi kommunista szervezeteket is, még a mozgalmon belül is hajtott végre politikai tisztogatásokat; ezekért és a nevéhez fűződő személyi kultusz miatt még kommunista utódai is elítélték. Sztálin ténykedéséhez emberek millióinak, egyes becslések szerint tízmillióinak halála köthető a szovjet állam, vagy más országok területén.
Joszif Visszarionovics Dzsugasvili 1878-ban született a cári Oroszország grúziai tartományában, a fővárostól 150 km-re északnyugatra fekvő Gori kisvárosban. Édesapja, Visszarion (Beszarion) Ivanovics Dzsugasvili (1850 k.–1890) 1870 körül költözött Didi-Lilóból Goriba, ahol cipészüzletet nyitott. 1874-ben feleségül vette a 16 éves, a korabeli viszonyoknak megfelelően írástudatlan Jekatyerina Georgijevna Geladzét (1858–1937), aki – férjéhez hasonlóan – nem beszélt oroszul. A mélyen vallásos asszony három gyermeket temetett el, Joszif volt az egyetlen, aki megérte a felnőtt kort. A fiát féltve nevelő anya Szoszónak becézte Joszifot.
1888-ban, a helyi ortodox elemi népiskolában kezdte tanulmányait, ám egy évvel később apja kivette onnan és Tbiliszibe vitte, Adelhanov cipőgyárába, saját munkahelyére (a gori cipőüzlet ui. csődbe ment). Erős akaratú édesanyja harcolta ki, hogy fia visszakerüljön az iskolapadba és papneveldébe kerülhessen. A családfő korai halálát követően édesanyja mosást vállalt, hogy eltarthassa gyermekét.
Az ifjú Dzsugasvili a legjobb tanulók közé számított: intelligenciájával és kiváló emlékezőtehetségével kitűnt társai közül. Iskolaévei alatt sokat olvasott, kedvelte a romantikus grúz elbeszélő irodalmat és Alekszandr Kazbegi regényeit, megismerkedett Ilja Csavcsavadze költeményeivel, valamint Sota Rusztaveli klasszikus műveinek hőseivel. 1894-ben, kitüntetéssel végezte el a tizedik osztályt, ezért tanítója javaslatára édesanyja tovább taníttatta. Így került a tbiliszi ortodox papi szemináriumba.
1895-ben került kapcsolatba Kaukázuson túlra száműzött orosz forradalmi marxista csoportokkal. 1896 és 1898 között a tbiliszi Teológiai Szemináriumban már marxista diákkört vezetett, tanulmányozta Karl Marx, Friedrich Engels munkáit és Lenin korai írásait.
1898-ban Tbilisziben a Központi Vasúti Műhely dolgozóinak marxista körét kezdte vezetni, és csatlakozott a grúz Meszame daszi (Harmadik csoport) szociáldemokrata szervezethez. Sztálin, Lado Keckhoveli és Alekszandre Culukidze képezték a forradalmi marxista kisebbséget e szociáldemokrata csoporton belül. Sztálin tantervet készített a marxista munkáskörök számára. Felvetették illegális marxista nyomda alapításának is a gondolatát, csakhogy emiatt összeütközésbe kerültek a szociáldemokratákkal. Mindazonáltal, a három forradalmár megszervezte a kiáltványok nyomtatását, részt vettek a sztrájkok szervezésében és a tbiliszi proletariátus harcának vezetésében.
1899-ben a marxizmus tanainak terjesztése miatt eltanácsolták a teológiáról, így a Tbiliszi Fizikai Obszervatóriumban kezdett dolgozni.
1900-ban, a május elsejei rendezvényen beszédet mondott a munkásoknak. Kapcsolatot létesített V. K. Kurnatovszkijjal, Lenin Iszkra (Szikra) című folyóiratának egyik nagy támogatójával. Tbilisziben ő vezette a központi vasúti műhelyek munkásainak tömegsztrájkját.
1901-ben a Fizikai Obszervatóriumban bujkált a rendőrség elől. Ugyanebben az évben Tbiliszi központjában, a Szoldatszkij piacon vezette a munkások május elsejei demonstrációját. Szeptemberben, Bakuban jelent meg a Brdzola (Harc) című illegális grúz marxista kiadvány első száma, amiben Sztálin is jelentetett meg cikkeket. A Szerkesztők véleménye című cikke felvázolja az újság célkitűzéseit. Megválasztották a szociáldemokraták első tbiliszi bizottságába, amely leninista tanokat követett. Ez a bizottság Batumiba küldte, hogy ott alapítson szociáldemokrata szervezetet. Ez idő alatt is további cikkei jelentek meg a Brdzolában.
1902-ben illegális nyomdát rendezett be Batumiban, ahol röplapokat és kiáltványokat nyomtatott. Sztrájkot szervezett a Mantasev üzemben, ami a munkások győzelmével végződött. A Rothschild üzem sztrájkja közben vezette az ottani sztrájkbizottságot, majd március 8-án a sztrájkolók demonstrációját, amire azért került sor, mert 32 sztrájkoló társukat letartóztatták a cári hatóságok. Március 9-én Batumi üzemeinek 6000 dolgozója részvételével tüntetést szervezett és vezetett az előző nap letartóztatott 300 tüntető szabadon bocsátásáért. A börtön előtti demonstráció ellen kivezényelt rendőrök 15 munkást megöltek és 54-et megsebesítettek; 500 tüntetőt pedig letartóztattak. Aznap éjjel Sztálin kiáltványt tett közzé a tüntető munkások meggyilkolásáról. Március 12-ére gyásztüntetést szervezett a 9-én meggyilkolt sorstársak emlékére. Április 5-én, amikor a Párt csoportjával találkozott, letartóztatták és a batumi börtönbe zárták.
Sztálin a börtönből is vezette Batumi szociáldemokrata szerveződéseit, röplapokat írt és a börtönlakók között politikai munkát végzett. Közben elég jól megtanult oroszul.
Börtönévei alatt, 1903-ban megválasztották a szociáldemokraták Egyesült Kaukázusi Bizottságának tagjává. Áprilisban átszállították Kutaiszibe, ahol kapcsolatba került más politikai foglyokkal, és tovább hirdette a „lenini” eszméket. Augusztusban visszavitték Batumiba, majd Kelet-Szibériába, Irkutszkba deportálták. Szibériában levelet kapott Lenintől.
1904-ben megszökött a száműzetésből, majd Tbiliszibe ment az Egyesült Kaukázusi Bizottságot vezetni. „Credo” címmel programtervezetet készített, amiben hangot adott egyet nem értésének a Párttal, és annak egyes eszméivel kapcsolatos kérdésekkel. Júniusban Bakuba utazott, ahol feloszlatta a KP mensevik bizottságát, és új bolsevik bizottságot alapított helyette. Bejárta a Transzkaukázus településeit, vitatkozott az ottani mensevik és anarchista csoportokkal, Kutaisziben bolsevik bizottságot alapított. A Brdzola 7. számában cikket írt a „Nemzeti kérdés szociáldemokrata nézőpontból” címmel. Levelek útján tájékoztatta a külföldön tartózkodó grúz bolsevikokat nézeteiről. A Párt Harmadik Kongresszusának összehívásáért kampányolt. Decemberben a bakui munkások általános sztrájkja élére állt.
1905-ben a Brdzola 8. számában cikke jelent meg „A proletárok osztálya és a proletárok pártja” címmel. Kiáltványt intézett a Kaukázus munkásságához. Tbilisziben feloszlatta a mensevik bizottságot, helyette bolsevikot hozott létre. A bakui tatár-örmény mészárlással kapcsolatban röplapot bocsátott ki „Éljen soká az internacionalista testvériség!” címmel. Több ezres demonstrációt szervezett Tbilisziben a rendőrség által szított, nemzetiségek közötti öldöklések ellen, az ekkor kiadott röplapjának címe „A polgárokhoz. Éljen soká a Vörös Zászló!” volt. Áprilisban, Bakuban Noe Ramisvilivel, Razsden Arszenidzével és más mensevik vezetőkkel ütköztette gondolatait. Májusban publikálta a „Röviden a Párton belüli nézeteltérésekről” című pamfletet. A Brdzola 10. számában írt cikke a „Fegyveres felkelés és taktikáink” címet viselte. Csiaturában 2000 fős hallgatóság előtt vitázott az anarchistákkal, föderalistákkal és a forradalmi szocialistákkal. A Brdzola 11. és 12. számában több cikket is publikált, „Az Ideiglenes Forradalmi Kormány és a szociáldemokrácia”, „A reakció növekszik”, és „A burzsoázia csapdát állít” címmel. Októberben egy munkásgyűlésen mondott beszédet a cár kiáltványáról. Az oroszországi dolgozók sztrájkjával kapcsolatban kiadta a „Polgárok!” és „Az összes dolgozónak!” röplapjait. A Kavkazszkij Rabocsij Lisztok napilap első száma Sztálin vezércikkével jelent meg. Decemberben részt vett az első Összoroszországi Bolsevik Konferencián, ahol személyesen találkozott Leninnel.
1906-ban közzétette „Két összecsapás” című pamfletjét, a Gantiadi 3. számában pedig „Az Állami Duma és a szociáldemokrata stratégia” című cikkét. Az Elva napilapban két cikket írt mezőgazdasági kérdésekről. Az Oroszországi Szociáldemokrata Munkáspárt (OSZDMP) tbiliszi szervezetének vezetőjévé választották a párt 4. kongresszusán, ahol a Mensevik taktikával szembeállítva ismertette a forradalom bolsevik taktikáját. Júniusban megjelent a Akhali Ckhovreba című lap első száma, amelynek lapigazgatója Sztálin volt, aki cikksorozatot jelentetett meg „Anarchizmus vagy szocializmus?” címmel. Elkezdte szervezni az első szakszervezeteket Tbilisziben. Újabb cikkeket írt „Marx és Engels a forradalomról” és „Nemzetközi ellenforradalom” címmel, pamfletet jelentetett meg „A munkások pártjának jelen helyzete és Egység kongresszusa”. Megjelent az Akhali Drojeba első száma, amelyben az osztályharcról írt cikket.
1907-ben megjelentek a Mnatobi, a Dro, a Bakinszkij Proletarij, a Gudok és a Csveni Ckhovreba napilapok első számai, szintén Sztálin irányítása alatt, és „A szentpétervári választási kampány és a mensevikek” című cikkével. Az évben megjelent további cikkei: „A proletariátus küzd, a burzsoázia a kormánnyal szövetkezik”, „In memoriam G. Telia elvtárs”, „A haladó proletariátus és az ötödik kongresszus”, „Zűrzavar…”, „A mi kaukázusi bohócaink”, „A Duma feloszlatása és a proletariátus feladatai”, „Az Orosz Szociáldemokrata Munkáspárt londoni kongresszusa”. Sztálin vezetésével folyt a kampány a Harmadik Állami Duma megválasztásának idején. Beszédet mondott Khanlar Szafaralijev, egy kapitalisták által meggyilkolt munkás sírjánál. Szociáldemokrata képviselőkhöz címzett, „Meghatalmazás” című írását a munkások képviselői elfogadták egy bakui tanácskozáson. Sztálint megválasztották az OSZDMP bakui bizottságának tagjává, melynek gyűlését ekkor a szabuncsi kórház épületében tartották. Egynapos sztrájkot szerveztek, hogy tiltakozzanak a szociáldemokrata képviselőcsoport ellen a Második Állami Dumában elhangzott vádak ellen. Sztálin négy hónapos kampányt folytatott annak érdekében, hogy a bakui olajvállalatok tulajdonosaival a munkások jogait garantáló megállapodást írjanak alá.
1908. januárban „A választások előtt” címmel vezércikket írt a Gudokban. Január-február folyamán a bakui bolsevikok hatalmas sztrájksorozatot szerveztek. Februárban vezércikke jelent meg a Gudokban, „Részletesebben a garanciákról való tanácskozásról” címmel. Az OSZDMP bakui bizottságának élén Önvédelmi Alakulatot szervezett, a Feketeszázak egyre gyakoribb támadásai miatt. Márciusban három vezércikket írt a Gudokban: „Mire tanítanak legutóbbi sztrájkjaink?”, „Az olajvállalat-tulajdonosok taktikájának változása”, és „Készülődnünk kell!” címmel. Március 25-én Gajoz Nizsaradze álnevet használt, amikor letartóztatták és a bakui Bailovi börtönbe zárták. A börtönben is cikkeket írt a Gudokba és a Bakinszkij Proletarijba, vezette az OSZDMP bakui bizottságát, és kapcsolatot tartott a bakui bolsevikokkal. Propagandamunkát folytatott a politikai foglyok között a börtönben, vitatkozott a forradalmi szocialistákkal és a mensevikekkel, a politikai foglyok körében megszervezte a marxista tanok tanulmányozását. Ez idő alatt megjelent cikkei: „Gazdasági terror és a munkásmozgalom”, „Az olajtulajdonosok és a gazdasági terror”, „Lakájszocialisták”, „A Konferencia és a munkások”. Novemberben két évre deportálták a Vologdai kormányzóságba, ahol folyamatos rendőrségi felügyelet alatt maradt.
1909 januárjában érkezett meg a vologdai börtönbe, majd száműzetésének végleges helye Szolvicsegodszk lett. Odafelé útközben megbetegedett és a Vjatkai kormányzóság önkormányzati kórházába került, így csak február végére érkezett meg. Júniusban megszökött, rövid időt Szentpétervárott töltött, majd titokban visszatért Bakuba, ahol folytatta az újraalakuló bolsevik szervezetek munkájának vezetését. Egy év szünet után ismét cikket írt, „A Párt válsága és egyéb feladataink” címmel. Az OSZDMP bakui bizottságának augusztusi ülésén elfogadták a Bakinszkij Proletarij szerkesztőségi ügyeinek állapotáról szóló határozatot, a szerkesztőség többsége véleményével alátámasztva, Lenin előadásában. Augusztus végén megjelentették az „A Párt válsága és egyéb feladataink” és „A közelgő általános sztrájk” cikkeinek következtetéseit. Szeptemberben Tbiliszibe utazott, ahol megszervezte a bolsevikok fellépését a mensevik likvidátorok ellen. Bakuba visszatérve újra elkezdte az illegális nyomda létrehozását. Októberben Tbilisziben megszervezte a Párt Városi Kongresszusát és a Tbilisszkij Proletarij című bolsevik lap megjelenését. Decemberben röplapot bocsátott ki „A decemberi sztrájk és a decemberi megegyezés” címmel, az 1904-es sztrájk ötödik évfordulójára.
1910-től kezdve a párt Központi Bizottságának képviselője lett. Januárban az OSZDMP bakui bizottságán keresztül javaslatot tett egy általános pártgyűlés összehívására, valamint javasolta, hogy helyezzék át a párt vezetését Oroszországba, és adjanak ki egy országos orosz vezető napilapot. Márciusban letartóztatták Zahar Grigorjan Melikjanc álnéven, és megjelent „August Bebel, a német munkásság vezetője” röplapja. A bakui Bailóvi börtönbe zárták. Szeptemberben kézhez kapta a kaukázusi helytartó határozatát, ami öt évre kitiltotta a Kaukázusból. Felügyelet alatt Szolvicsegodszkba szállították. A fogságban kapcsolatot létesített Leninnel, valamint találkozókat szervezett a többi száműzöttnek, ahol újságokat olvastak, és megvitatták a politikai eseményeket. Decemberben levelet írt „Levél a Párt Központi Bizottságának a szolvicsegodszki száműzetésből” címmel.
1911 márciusától júniusáig a rendőrség többször házkutatást tartott Sztálin lakhelyén, Szolvicsegodszkban. Júniusban távollétében jelölték a párt konferenciájának szervezőbizottságába. Három napig szigorú őrizetben tartották, mert találkozót szervezett a száműzött szociáldemokratáknak. Június végén felmentették az őrizet alól, és mivel a Kaukázusból ki volt tiltva, Vologdába ment, ahol titkosrendőrségi felügyelet alatt tartották. Levelet írt a Rabocsaja Gazetának (Munkások Lapja), amelynek főszerkesztője Lenin volt, arról, hogy Moszkvában vagy Pétervárott akar tevékenykedni. Szeptemberben titokban Pétervárra utazott, ahol P. A. Csizsikov álnéven tartózkodott, kapcsolatot létesített Szilvesztr Todria és Szergej Allilujev (későbbi apósa) bolsevikokkal, valamint a párt ottani szervezetével. Azonnal letartóztatták és a szentpétervári fogdába zárták. Decemberben Vologdába deportálták, hogy három évig rendőrségi felügyelet alatt tartsák.
1912 januárjában távollétében a Hatodik Pártkongresszus megválasztotta a Bolsevik Párt Központi Bizottságának tagjává, és megbízta az oroszországi forradalmi tevékenység irányításával. Február végén emiatt megszökött Vologdából. Márciusban az OSZDMP Központi Bizottsága nevében írt, „A Párthoz!” c. röplapja széles körben elterjedt Oroszországban. Márciusban Bakuba és Tbiliszibe látogatott, ahol a helyi konferencián megerősítették a Párt 6. Kongresszusának határozatait. Áprilisban Szentpétervárra utazott. A Zvezda bolsevik lapot szerkesztette, az alábbi cikkei jelentek meg benne: „Egy új időszak”, „Az élet diadalmaskodik!”, „Jól dolgoznak…”, „Megtört a jég!”, „Így készülnek a választásokra”, „Következtetések”. Megállapodásokat kötött a Harmadik Állami Duma szociáldemokrata képviselőivel, Nyikolaj Gurjevics Poletajevvel és Ivan Petrovics Pokrovszkijjal, arról, hogy M. Sz. Olminszkij és N. N. Baturin bolsevik újságírókkal megjelentethessék a Pravdát. Április 22-én megjelent a Pravda első száma, Sztálin „Céljaink” c. cikkével. Azonnal letartóztatták és bebörtönözték, júliusban Narinba deportálták, hároméves rendőri felügyeletet szabtak ki rá, de már szeptemberben megszökött. Ekkor Pétervárra utazott, hogy a Negyedik Állami Duma megválasztásának kampányát irányítsa, harcoljon a mensevikek ellen, és szerkessze a Pravdát. Októberben egy napos sztrájkot hirdetett, tiltakozásul az ellen, hogy igazságtalanul törölték a legnagyobb szentpétervári üzemek dolgozói által választott jelölteket. Titkos pártértekezletet hívott össze a mensevik likvidátorok elleni harc megvitatására. Megírta a „Megbízatás a szentpétervári munkásoktól képviselőik számára” cikket, amit elküldött Leninnek, aki a Szociáldemokratában megjelentette. A jelöltek elfogadták a „Megbízatást”. Sztálin cikket írt a Pravdába „A választók jelöltjeinek akarata” címmel. Október végén cikke jelent meg a Pravdában „A mai nap a választás napja” címmel, majd Moszkvában meglátogatta a megválasztott bolsevik képviselőket. Novemberben titokban Krakkóba utazott meglátogatni Lenint. Lenin visszaküldte a „Megbízatást” a Pravdának, hogy jelenjen meg feltűnő helyen, nagy méretben. Sztálin részt vett az OSZDMP Központi Bizottságának találkozóján Krakkóban. Visszatérve Szentpétervárra, a szociáldemokrata képviselőcsoport munkáját irányította. Lenin kérte, hogy szervezze meg január 9-e évfordulóját, és írjon röplapokat ezzel kapcsolatban. Decemberben pedig titokban ismét Krakkóba utazott, hogy találkozzon a Központi Bizottsággal és a Negyedik Duma hat bolsevik képviselőjével. December végén megjelent az „Oroszország összes munkásának és munkásnőjének!” című röplap.
1913. januárban a Szociáldemokratában megjelent két cikke: „A szentpétervári választásokról” és az „Úton a nacionalizmus felé”. Krakkóból Bécsbe utazott, hogy nyomtatásra előkészítse Lenin „Hirdetményét”, ami a krakkói találkozó eredményeit tartalmazta. Megírta a „Szociáldemokrácia és a nemzeti kérdés” munkáját, ami márciustól és májusig jelent meg a Proszvescsenyije folyóiratban. Februárban röplapot bocsátott ki „A lénai mészárlás évfordulójára”. Szentpétervárra visszatérve, februárban belekezdett a Pravda szerkesztőségének újjászervezésébe. Február 23-án letartóztatták, és bebörtönözték. A Pravdában ezután jelent meg „A szociáldemokrata képviselőcsoport helyzete a Dumában” című cikke. Négy évre ítélték, és Turuhanszk vidékére szállították, augusztusban érkezett meg egy Kosztyino nevű falucskába.
1914 márciusában átszállították Kurejkába, egy a sarkkörtől északra található faluba, ahol szigorú rendőri őrizet alatt tartották.
1915. februárban levelet írt Leninnek, amelyben kritizálta a Georgij Plehanov által képviselt vonalat, illetve az opportunista nemzetközi szociáldemokráciát. Nyáron Monasztirszkojéban gyűlést tartottak az OSZDMP Központi Bizottságának száműzött tagjaival és a Duma bolsevik képviselőivel. Novemberben ismét levelet írt Leninnek.
1916 februárjában elküldte a pártnak a nemzeti kérdésről írt munkáit. Egy másik levelében érdeklődött „Kulturális-nemzeti autonómia” cikkéről, amit korábban küldött. Márciusban más száműzöttekkel közös levelet ír a Voproszi Sztrahovanyija (A biztosítás kérdései) bolsevik lapnak. Decemberben, mivel a száműzött személyek besorozásáról döntöttek, Sztálint is elszállították Krasznojarszkba. Szibériában Kamenyevvel raboskodik együtt, aki odaadta Sztálinnak a zokniját, mert elfagyott a lába. 1917. februárban tértek vissza Moszkvába kettesben, a legjobb barátságban. Molotov átadta nekik a Pravda szerkesztését. Júliusban Lenin Finnországból küldözgette nekik a cikkeket, de nem közölték. "Koba (…) ezekben a napokban Kamenyevet követte, és mensevik eszméket hirdetett", írja Trockij. Valójában Sztálin az elbukott júliusi felkelés után nem akart ujjat húzni az Ideiglenes Kormánnyal, ezért nem közölte Lenin radikális hangvételű cikkeit. A VI. kongresszuson (augusztus) durván megtámadta tegnapi barátját, Kamenyevet és a mensevikeket. Lenin elnézte neki, hogy nem adatta ki a cikkeket, és Sztálin a KB tagja lett „Iljics” (Lenin) ajánlására. Az októberi fordulat idején rajta keresztül tartották Leninnel a kapcsolatot, Trockij szerint azért, mert „a rendőrség vele törődött a legkevésbé”.
1918 után Sztálin a párt egyik legfontosabb embere marad, a KB tagja. Szverdlov halála után Lenin őt bízta meg, hogy egységesítse a párttagságot. Ő lett (1922) a pártfőtitkár. 1922 elején, első agyvérzése után Lenin félt, hogy nem tudja többet irányítani Sztálint, ezért a következő kongresszuson meg akarta semmisíteni. Az ürügy a "grúz ügy" volt. Sztálin a grúzok autonómiára való törekvéseit elutasította, a grúzok tiltakoztak. Vizsgálóbizottság alakult, amelynek egyik tagja, Ordzsonikidze fülön harapta a grúz államelnököt. Lenin bűncselekménnyé fújta fel ezt, a "nagyorosz sovinizmus" kifejeződését látta benne. Sztálint tette felelőssé a történtekért. 1922 nyarán Lenin második agyvérzése után cikksorozatba kezdett A Munkás-Paraszt Felügyelet eredményeiről címmel, és rossznak ítélte Sztálin munkáját a szervezet élén. A kongresszus előtt, március 5-én Lenin harmadik agyvérzése következtében elvesztette beszélőképességét. A kongresszuson Sztálin a helyén maradt.
1924 januárjában meghalt Vlagyimir Iljics Lenin. Úgynevezett Politikai végrendeletét (Levél a kongresszushoz), amely többek között kritizálta Sztálint és Trockijt, továbbá javaslatot tett Sztálin elmozdítására a pártfőtitkári székből, Krupszkaja május 18-án átadta a Központi Bizottságnak. A testület azonban május 24-én úgy döntött, hogy azt nem lehet felolvasni és sokszorosítani, csak a kongresszusra érkező küldöttekkel csoportonként ismertetni. A KB-ülésen e döntés érdekében Sztálin fogadkozott hogy megváltozik. A Végrendeletet félretették, csak a XX. pártkongresszus (1956) után publikálták.Sztálin munkája az 1923-24-es években főleg a Trockij-platform visszaszorításával telt. Kamenyev és Zinovjev támogatásának köszönhetően maradt pártfőtitkár. Mindvégig a józan, mérsékelt békéltető szerepét játszotta. Ekkoriban írja a Lenin eszméit kissé leegyszerűsítve értelmező A leninizmus alapjai c. könyvet, melyben Lenint is „a szocializmus felépítése egy országban” jelszó igazolására használja. A szocializmus egy országban egyrészt Trockij permanens forradalom jelszavával volt szembeállítható, másrészt ezzel a tannal Sztálin a nemzetközi elszigetelődés okozta kényszerű helyzetet elfogadhatónak és a forradalom célkitűzéseivel összhangba hozhatónak állította be.
1924-ben, Lenin halála után hatalmi harc kezdődött a pártvezetőségen belül. Elsőnek Trockij lendült támadásba: Október tanulságai címmel cikket jelentetett meg, amiben a saját érdemeit hangsúlyozta a forradalomban. Klikkjét a párton belül „baloldaliaknak” nevezték. Tagjai voltak Kresztyinszkij, Muralov is. Trockijjal szemben a Sztálin–Zinovjev–Kamenyev trojka állt. A „jobboldali platform” főnökei Buharin, Rikov és Tomszkij voltak. Sztálin mindig pragmatikus, hideg fejű politikus volt, a hatalom megőrzése volt a célja, ehhez igazította a magatartását. Ebben az értelemben komplett opportunista volt. A baloldali ellenzék, ami 1925-től Zinovjevet és Kamenyevet is jelentette, nem fogadta el a "szocializmus egy országban" tant. A NEP-viszonyokat Trockijék csak átmeneti periódusnak fogták fel, Buharin, a párt egyik közgazdásza a NEP folytatása mellett volt. Sztálin Preobrazsenszkijjel szemben Buharinnak adott igazat, de az erősödő gabonaválság miatt 1929-ben Buharin koncepciója ellen fordult.
Külpolitikáját tekintve Sztálin a Szovjetunió nemzetközi elismertségét tartotta legfontosabbnak, a valóságban azonban több nagyhatalommal (például Nagy-Britannia) megromlott a kapcsolata. (A jó benyomások miatt nevezték ki még 1918-ban külügyi népbiztosnak a Romanovok rokonát, Georgij Csicserint, aki a forradalom előtt is a külügyben dolgozott.)
A mezőgazdaságban Sztálin 1928-ban jelentette be a fordulatot a kollektivizálás és az első ötéves terv meghirdetésével. A piaci viszonyokat korlátozták, ún. állami tervgazdálkodásra tértek át, ami a "jobboldaliak" ellenkezését váltotta ki. 1928 nyarán Sztálin még tagadta, hogy létezne a konfliktus, ám az 1929-es XVI. pártkongresszuson a jobboldaliakat kizárták.
A "kulákság teljes felszámolását" Sztálin nemcsak gazdaságilag és politikailag, hanem fizikailag is értette: a kollektivizálás során 11 millió kulákot telepítettek ki, akik közül több mint egymilliót megöltek. 1930 és 1932 között Ukrajnában a kollektivizálás és a parasztság ellenállása következtében hatalmas éhínség tombolt, amelyben valószínűleg emberek milliói haltak éhen (hétmillióra becsülik az áldozatok számát).A holodomor (ukránul: Голодомор, magyarul éhhalál) az ukrán nép történetének egyik legnagyobb katasztrófája: közvetlen halálos áldozatainak számát és 3-3,5 millió és 7,5 millió közé teszik, amiből csak a gyermek áldozatok száma 3 millió volt.
1934. december elsején Leningrádban egy merénylő lelőtte Kirovot, a város párttitkárát és első számú vezetőjét, aki népszerű volt a párton belül. Sztálin azonnal Leningrádba utazott, és személyesen irányította a vizsgálatot. Tömeges letartóztatások és deportálások kezdődtek. 1935-ben Sztálin javaslatára a halálbüntetést kiterjesztették a 12 és 16 év közötti gyermekekre is. (Többek között azért, mert az éhhalál elől menekülő, családjukat elvesztő gyerekek bandákba verődve loptak és fosztogattak, a javító- és átnevelő intézetekben nem tudták fogadni őket.)
A legfőbb pártvezetők, Lenin egykori munkatársainak perei több hullámban 1936 nyarától kezdve zajlottak.
1939-ben szovjet befolyású alternatív kormányokat kiáltat ki a balti államokban, hogy néhány nap alatt annektálja azokat. Sztálin hasonló kísérletet tesz Finnországgal, amely a szovjet fenyegetések ellenére megvédi függetlenségét, és területi engedményekkel (Karélia átadása a Szovjetuniónak) békét köt.
A hitleri Németország Lengyelország ellen indított támadásával (1939) egy időben megtámadja és megszerzi Lengyelország keleti felét. A fogságba került lengyel értelmiségiek és tisztek nagy részét kivégezteti (katyńi vérengzés).
1939 tavaszán a Szovjetunió javaslatot tesz az első világháborús brit-francia-orosz Antant felújítására.
1939 augusztusában újabb brit-francia-szovjet katonai tárgyalások kezdődnek Moszkvában, melyek végül eredménytelenül megszakadnak. Moszkvában szovjet-német megnemtámadási szerződést írnak alá, az ún. Molotov-Ribbentrop paktum titkos záradékában felosztják egymás között Északkelet-Európát.
Lengyelországot hozzávetőleg a Curzon-vonal mentén „megfelezik”. Litvánia német, Észtország és Lettország szovjet érdekszférába kerül.
1939. szeptember 1-jén Németország megtámadja Lengyelországot. Szeptember közepén a Szovjetunió is megtámadja Lengyelországot. A német hadsereg bekeríti a lengyel főerőket. A lengyel kormány Romániába (később Párizsba, onnan Londonba) emigrál. Magyarország megnyitja határát a lengyel menekültek előtt. A szovjet hadiflotta behatol az észt felségvizekre (átveszi a tengeri térség felügyeletét). Sosnkowski tábornok megkezdi a hazai lengyel partizáncsapatok szervezését. Lengyelország keleti tartományait a Szovjetunióhoz csatolják. Litván csapatok vonulnak be Vilniusba (10-én csatolták Lengyelországtól Litvániához).
1939 őszén német-szovjet szerződést írnak alá a német ajkú lakosság áttelepítéséről a Szovjetunió területéről a Német Birodalomba. A Szovjetunió felmondja a Finnországgal fennálló megnemtámadási szerződést. Terioki finn határvárosban a Finn Kommunista Párt kikiáltja a Szovjet-Finn Köztársaságot. A Szovjetunió ezt elismeri, s kölcsönös segítségnyújtási szerződést köt vele, egyben megszakítja a diplomáciai viszonyt Finnországgal. Otto Kuusinen szovjet-finn kormányfő behívja a szovjet csapatokat. A Szovjetunió megtámadja Finnországot. A Szovjetuniót a finn hadjárat miatt kizárják a Népszövetségből.
1940-ben sikertelen szovjet offenzíva indul a finn védelem ellen. Budapesten önkéntes zászlóalj alakul, amely másnap elindul Finnországba. Parancsnoka Kémeri Nagy Imre főhadnagy. Februárban újabb sikertelen szovjet offenzíva indul a finn védelem ellen. A brit-francia Legfelsőbb Haditanács határozatot hoz expedíciós hadtest felállításáról és kiküldéséről Finnországba a szovjet csapatok elleni harcra. A magyar önkéntes zászlóalj megérkezik Finnországba. Német-szovjet gazdasági egyezményt írnak alá. Karéliában a szovjet csapatok áttörik a finn Mannerheim-vonalat. Finnország katonai segítséget kér Svédországtól, amit az elutasít. Nagy-Britannia és Franciaország kéri Svédországtól csapatai átengedését Finnország megsegítésére. Koppenhágában a svéd, norvég és dán külügyminiszteri értekezleten semlegességi nyilatkozatot fogadnak el a szovjet-finn háborúban. A svéd kormány elutasítja a február 16-ai brit-francia kérést. Nagy-Britannia és Franciaország kéri Norvégiától és ismételten Svédországtól csapatai átengedését. Márciusban a szovjet hadsereg megindítja végső offenzíváját Finnország ellen Viipuri térségében. A svéd és a norvég kormány elutasítja a brit-francia expedíciós hadtest átvonulását Finnország irányába. Végül Finnország fegyverszünetet kér. 1940. március 12-én szovjet-finn békeszerződést írnak alá, Moszkvában.
1940 tavaszán a Szovjetunió nyugati területein, Katyńnban és másutt legkevesebb 22 ezer lengyel foglyot gyilkoltak le. Egy orosz forrás szerint több mint 20 ezer (более 20 тысяч) volt az áldozatok száma.
1940 nyarán a Szovjetunió jegyzékben követeli vissza Romániától Besszarábiát és a cári birodalomhoz sosem tartozott Észak-Bukovinát. Mindkét területet a Szovjetunióhoz csatolják. A Szovjetunióhoz csatolják Litvániát, Lettországot, Észtországot.
1940 őszén újabb német-szovjet szerződést írnak alá a német ajkú lakosság áttelepítéséről a Szovjetunió területéről a Német Birodalomhoz 1938 óta közvetlenül hozzácsatolt területekre. Molotov szovjet külügyminiszter Berlinben a Szovjetunió Háromhatalmi Egyezményhez történő csatlakozásáról és a világ érdekszférákra való felosztásáról tárgyal.
1941 januárjában újabb német-szovjet szerződést írnak alá a német ajkú lakosság áttelepítéséről a Szovjetunió területéről a Német Birodalomhoz 1938 óta közvetlenül hozzácsatolt területekre. A Szovjetunió 7,5 millió aranydollárért megvásárolja Németországtól a litván Mariampol járást.
1941 februárjában Halder vezérezredes, a német szárazföldi csapatok főparancsnokságának (OKH) vezérkari főnöke javasolja Hitlernek Magyarország bevonását a Szovjetunió elleni támadásba, amit Hitler elutasít.
1941 márciusában a Szovjetunió visszaadja Magyarországnak az 1848-49-es zászlókat, amelyek 24-én érkeznek meg Budapestre.
1941. április 13-án szovjet-japán barátsági és megnemtámadási (gyakorlatilag semlegességi) egyezményt írnak alá.
1941. június: Werth Henrik vezérkarfőnök újabb memorandumban sürgeti Magyarország bekapcsolódását a várható német-szovjet konfliktusba Németország oldalán. Az USA befagyasztja a német és az olasz követeléseket. Német-török barátsági szerződést írnak alá.
1941. június 22. – Németország előzetes hadüzenet nélkül megtámadja a Szovjetuniót. Olaszország és Románia még aznap, Szlovákia 23-án, Horvátország- és Finnország 25-én hadat üzen a Szovjetuniónak. A magyar vezérkar lezáratja a szovjet határt.
1941. június 23. – Molotov szovjet külügyi népbiztos kijelenti Kristóffy József moszkvai magyar követnek, hogy a Szovjetuniónak nincsenek területi igényei Magyarországgal szemben, s adott esetben megértő magatartást tanúsítana a további magyar revíziót illetően Romániával szemben.
1941. június 24. – Az előző napi minisztertanácsi határozat alapján Magyarország megszakítja a diplomáciai viszonyt a Szovjetunióval.
A német támadás 1941. június 22-én váratlanul érte a Szovjetuniót, hadserege – részben a tisztogatások következtében – felkészületlen volt. Sztálin összeomlott, napokig nem jelent meg a nyilvánosság előtt. Hamarosan azonban magára talált, és ösztönösen jó stratégának bizonyult. Hatalmas szervezőmunkát végzett, a győzelem érdekében kérlelhetetlennek bizonyult.
A szovjet győzelmek és a Szovjetunió részvétele a Németország elleni koalícióban megnövelte mind a Szovjetunió, mind Sztálin tekintélyét. Sztálin részt vett a szövetséges nagyhatalmak vezetőinek konferenciáin (Teherán, Jalta, Potsdam), amelyeken meghatározták a közös háborús feladatokat és a békekötés utáni rendezés alapelveit, valamint az új érdekszférákat. E konferenciákon nagy tekintélyt szerzett személyes képességeivel is.
A háború után Sztálin visszatért a terror és a tervgazdálkodás politikájához. A titkosrendőrség, az MVD (1946-ig NKVD) segítségével. A párt végképp az apparátcsikok pártjává vált: a 7 millió tagból kb. 60%-nyi apparátcsik volt. A hazatérő hadifoglyokat és az elfogott németeket Szibériába vitték. Újabb kitelepítések, koncepciós perek következtek. Egy másfél milliós népet, a krími tatárokat deportálták Szibériába. Edvard Radzinszkij szerint Titónak kellett Trockij, a zsidóknak a fasiszták szerepét eljátszaniuk az újabb perekben (például a Voznyeszenszkij-perben). A háború idején működő Zsidó Antifasiszta Bizottság tagjait letartóztatták, és – Lina Stern kivételével – kivégezték. Korábbi harcostársaival is megromlott a viszonya: a legfelső irányító szervbe, a Központi Bizottságon (egykori Politbüro) belüli irodába nem fért be se Molotov, se Mikoján; (Kaganovics és Vorosilov igen, de Sztálin egyre kevesebbet hívta már őket a nyaralójába). 1952-ben, a XIX. pártkongresszuson csak 6-7 perces záróbeszédet mondott, hogy azt higgyék, testileg meggyengült (ezután a KB ülésén csaknem két órán keresztül beszélt). Állítólag 1953. március 5-re a zsidók összegyűjtését és deportálását adta parancsba, de március 2-án agyvérzést kapott, és már nem tért magához.
A legenda szerint Berija megfojtotta; valójában csak az orvost nem hívták ki hozzá idejében. Edvard Radzinszkij publikál egy beszélgetést Lozgacsovval, az akkori őrparancsnok-helyettessel, amely cáfolja Hruscsov emlékirataiban leírt verzióját. Sztálinhoz csak rosszulléte után 11 órával jött orvos.
A kórboncnoki jelentés szerint Sztálin halálát agyvérzés okozta. A visszaemlékezések szerint rosszulléte után egész éjszaka egyedül feküdt a földön, orvosi ellátás nélkül. Berija azzal küldött el mindenkit, hogy a diktátor alszik.
Molotov egyik, 1993-ban megjelent visszaemlékezésében az olvasható, hogy Berija azzal dicsekedett neki: ő mérgezte meg Sztálint.
2003-ban egy közös orosz-amerikai történészcsoport olyan közleményt adott ki, amely szerint Sztálin szervezetébe warfarin (erős patkányméreg) jutott, amely megakadályozza a vér megalvadását, és embernél agyvérzést okoz. Mivel a szer szagtalan és íztelen, könnyen beadható az áldozatnak. A warfarint egyébként az 1950-es évek közepén az orvosok a nyugati országokban is alkalmazták szívinfarktus veszélyének kitett betegeknél.
1955-ben Dwight Eisenhower az USA elnöke is warfarin injekciót kapott, miután szívrohamon esett át. A warfarin kumarinszármazék a K-vitamin gátlásán keresztül hat a véralvadásra, hozzá hasonló vegyületek a legelterjedtebb véralvadásgátló gyógyszerek közé tartoznak. Használják a szívinfarktus, ritmuszavarok, trombózisok kezelésében.
1949. december 21-én, amely hivatalosan Sztálin 70. születésnapja volt, adták át a háború utáni első trolibuszvonalat Budapesten, ami az ünnepi alkalomra tekintettel a 70-es viszonylatszámot kapta.
1953-ban rögtön Sztálin halála után (1953. március 5.) hozta a Dobi-kormány. Csak az 1989. évi XII. törvény helyezte hatályon kívül, így 1989. május 26-ától hatálytalan.
Joszif Visszárionovics Sztálin elvtárs, generalisszimusz, a Szovjetunió Minisztertanácsának elnöke 1953. március 5-én eltávozott az élők sorából. Azok közé a világot átalakító nagy férfiak közé tartozott, akik a legtöbbet tettek nemcsak saját népük és államuk felvirágoztatásáért, hanem az egész emberiség haladásáért, a világ minden dolgozójának felszabadításáért és boldogulásáért.
A budapesti Sztálin-szobor ledöntése a magyar forradalom szimbolikus aktusa volt, 1956. október 23-án.
A forradalmárok 1956. október 23-án este kezdték meg a diktatúra jelképének elbontását: a szobor nyakába kötelet akasztottak, csörlőkkel, teherautókkal és más erőgépekkel próbálták ledönteni, sikertelenül.
Miután a hegesztők megérkeztek az akkor Sztálin térnek nevezett Felvonulási térre, a gigantikus szobrot lángvágókkal elválasztották térdben a csizmától, és rövid idő alatt ledöntötték. A tömeg „Sztálin testét” egészen a Blaha Lujza térig vitte, ahol tovább darabolták, pontosabban szétverték. A legnagyobb megmaradt, jelenleg ismert maradvány Sztálin ökle, amely a Nemzeti Múzeumban látható. A „Felvonulási téren” a hatalmas tribünön csak a csizma meredt az égbe, a budapestiek pedig „Csizma térnek” gúnyolták a helyszínt.
A marxista-leninista pártok antirevizionista szárnya, az orosz lakosság jelentős része és a nyugati értelmiségiek egy csoportja tagadja vagy árnyalja Sztálin felelősségét a sztálini korszak során elkövetett bűnökért. Az egyik legismertebb ilyen ember Grover Furr amerikai egyetemi professzor (Montclair Állami Egyetem).
Kínáról (A Szikra Könyvkiadó 1950-ben összegyűjtötte a Kínáról írt cikkeit és beszédeit)
A munkáról (Szintén a Szikra Könyvkiadó adta ki, melyben Lenin és az ő cikkeit és beszédeit gyűjtötték össze)
A vallásról (Szintén a Szikra Könyvkiadó adta ki, melyben Lenin és az ő cikkeit és beszédeit gyűjtötték össze)
Párt és pártépítés (Szintén a Szikra Könyvkiadó adta ki, melyben Lenin és az ő cikkeit és beszédeit gyűjtötték össze)
Marxizmus és nyelvtudomány. A nyelvtudomány néhány kérdéséhez. Válasz az elvtársaknak. Bp. Szikra, 1950. (Marxizmus-Leninizmus Kiskönyvtára, 63. sz.)
Lenin és a leninizmus; ford. Natonek István, előszó Landler Jenő; Arbeiterbuchhandlung, Wien, 1925 (Munka és tudás könyvtára)
Szocialista fellendülés – kapitalista világválság. A SZK/b/P Központi Bizottságának politikai beszámolója a 16. pártkongresszuson; ford. Dornbusch Richárd; Centrizdát, Moszkva, 1930 (Sarló és kalapács könyvtára)
Három év világgazdasági mérlege. 1931-1934; Danton, Bp., 1935 (Aktuális könyvek)
Az első ötéves terv eredményei. Sztalin elvtárs jelentése 1933. január 7.-én a Szovjetúnió Kommunista Párt központi bizottságának és központi ellenőrző bizottságának egyesített összülésén; Hoffmann Ny., Praha, 1933
Az első ötéves terv eredményei. A falusi munkáról; ford. Hajdu Pál; Külföldi munkások, Moszkva–Leningrád, 1933
Beszámoló a SzUKPb 17. kongresszusán a Központi Bizottság munkájáról; A Szovjetunióban Élő Külföldi Munkások Kiadóvállalata, Moszkva–Leningrád, 1934
Beszámoló a XVIII. pártgyűlésen a Szovjetunió Kommunista bolsevik Pártja Központi Bizottságának munkájáról; Idegennyelvű Irodalmi Kiadó, Moszkva, 1939
Botos Vince: A dialektikus és történelmi materializmus alapjai; Márkus Ny., Bp., 1942
A Nagy Októberi Szocialista Forradalom 26. évfordulója; Idegennyelvű Irodalmi Kiadó, Moszkva, 1943
A Szovjetunió nagy honvédelmi háborújáról; Idegennyelvű Irodalmi Kiadó, Moszkva, 1943
Sztálin beszéde. A nagy októberi szocialista forradalom 27. évfordulója 1944. nov. 6-án; Az Arcvonal Politikai Osztálya, Moszkva, 1944
A leninizmus alapjai. A Szverdlov-egyetemen 1924. április elején tartott előadások; Idegennyelvű Kiadó, Moszkva, 1944
A Szocialista Tanácsköztársaságok Szövetségének alkotmánytervezetéről; Idegennyelvű Irodalmi Kiadó, Moszkva, 1944
Új helyzet – új feladatok a gazdasági építőmunkában. Beszéd a gazdasági funkcionáriusok értekezletén. 1931. június 23.; Szikra, Bp., 1945
A marxizmus és a nemzeti kérdés 1913; Idegennyelvű Irodalmi Kiadó, Moszkva, 1945
A Szocialista Tanácsköztársaságok Szövetségének alkotmánya (alaptörvénye) / V. J. Sztálin elvtárs jelentése a SZTKSZ alkotmánytervezetéről; KRP, Brassó, 1945
J. V. Sztaljin: A Szovjet politikája. Választási beszéd; Híd, Szubotica, 1946 (Korunk kérdései)
Sztálin beszéde Moszkva sztálini kerületének választási gyűlésén 1946. február 9-én; RKP, Kolozsvár, 1946
Beszéd a sztáchánov-munkások 1. szovjetuniói értekezletén; RMP, Bukarest, 1948 (Marxista-leninista könyvtár)
A gazdasági építőmunkáról és Sztahánov-mozgalomról. Két beszéd. 1931, 1935; Szikra, Bp., 1948
Részletek a Szovjetunió Kommunista bolsevik Pártjának 17. és 18. kongresszusán tartott beszámolókból; Szikra, Bp., 1948
Lenin–Sztálin: A szakszervezeti kérdésekről. Cikkek, beszédek és szemelvények gyűjteménye; összeáll., szerk., bev. Lovas Márton; Népszava, Bp., 1948
A falusi ifjúsági aktíva és a diákifjúság feladatairól. 1925; Szikra, Bp., 1948
A Szovjetúnió agrárpolitikájáról. Szemelvények Joszif Sztálin műveiből 1925-1933; Szikra, Bp., 1949
Lenin–Sztálin: A szocialista munkáról és munkaversenyről. Szemelvények Lenin, Sztálin műveiből; Szikra, Bp., 1948
A gazdasági vezetőkáderek feladatairól; Román Munkáspárt, Bukarest, 1949 (Marxista-leninista könyvtár)
Hogyan értelmezi a szociáldemokrácia a nemzeti kérdést?; Román Munkáspárt, Bukarest, 1949 (Marxista-leninista könyvtár)
Nemzeti kérdés és leninizmus; Román Munkáspárt, Bukarest, 1949 (Marxista-leninista könyvtár)
A leninizmus kérdéseihez; Román Munkáspárt, Bukarest, 1949 (Marxista-leninista könyvtár)
A nagy fordulat éve. Az Októberi Forradalom 12. évfordulójára; Román Munkáspárt, Bukarest, 1949 (Marxista-leninista könyvtár)
A leninizmus alapjairól; Szikra, Bp., 1949 (A marxizmus-leninizmus kis könyvtára)
A Szovjetunió agrárpolitikájáról. Gyűjtemény Sztálin műveiből; Szikra, Bp., 1949
A pártmunka fogyatékosságairól s a trockista és egyéb kétkulacsosok felszámolását célzó rendszabályokról; Szikra, Bp., 1949 (A marxizmus-leninizmus kis könyvtára)
A Szovjet Szocialista Köztársaságok Szövetségének alkotmánytervezetéről; Szikra, Bp., 1949 (A marxizmus-leninizmus kis könyvtára)
Lenin–Sztálin: A sajtóról. Cikkgyűjtemény; Román Munkáspárt, Bukarest, 1949 (Marxista-leninista könyvtár)
A gazdasági vezetők feladatairól; Szikra, Bp., 1949 (A marxizmus-leninizmus kis könyvtára)
Anarchizmus vagy szocializmus?; Szikra, Bp., 1949 (A marxizmus-leninizmus kis könyvtára)
Az Októberi Forradalomról. Gyűjtemény Lenin és Sztálin műveiből; Szikra, Bp., 1949
Kivonatok Sztálin Néhány szó a pártonbelüli nézeteltérésekről c. művéből. Irodalom a háromhónapos pártiskolai színvonalon tanuló elvtársak számára; MDP, Bp., 1950
A kritikáról és önkritikáról. Szemelvények Sztálin elvtárs műveiből; Szikra, Bp., 1950 (Pártépítés kiskönyvtára)
A kádermunkáról. Szemelvények Sztálin műveiből; Szikra, Bp., 1950 (Pártépítés kiskönyvtára)
Sztálin Kínáról. Gyűjtemény Sztálin műveiből; ford. S. Nyírő József; Szikra, Bp., 1950
Párt és pártépítés. Gyűjtemény Lenin és Sztálin műveiből; szerk. Czóbel Ernő; Szikra, Bp., 1950
Az ifjúságról. Szemelvények Lenin és Sztálin műveiből; ford. átnézte Fedor János; Szikra, Bp., 1950
Beszéd az élmunkás kolhozparasztok első szovjetuniói kongresszusán. 1933. február 19. A szovjet kolhózok sztálini mintaalapszabálya; MDP, Bp., 1950
Beszédek; ford. Lovas György, Kövendi Dénes; Tankönyvkiadó, Bp., 1950 (Kétnyelvű nevelői segédkönyvek)
A Sztáchánov-munkáról. Beszéd a sztáchánov munkások első szovjetuniói értekezletén 1935. nov. 17.; Szikra, Bp., 1950
A sajtóról. Gyűjtemény Lenin, Sztálin műveiből; ford. S. Nyirő József; Szikra, Bp., 1950 (A marxizmus-leninizmus kis könyvtára)
A Központi Bizottság politikai beszámolója a SZKP 16. kongresszusának. 1930. jún. 27.; Szikra, Bp., 1950 (A marxizmus-leninizmus kis könyvtára)
Sztálin J. V. műve a dialektikus és történelmi materializmusról. Az SZKP történetét tanulmányozó körök propagandistáinak szemináriumai számára; Szlovákia Kommunista Pártja, Bratislava, 1950
Az Októberi Forradalom és az orosz kommunisták taktikája; Könyv- és Újságkiadó, Uzsgorod, 1950
Moszkva város sztálini választási körzete gyűlésén elmondott beszédei; Könyv- és Újságkiadó, Uzsgorod, 1950
A nyelvtudomány néhány kérdéséről. Válasz Krasenylnnyikova elvtársnőnek; RMP, Bukarest, 1950 (Marxista-leninista könyvtár)
A marxizmus és a nyelvtudomány kérdései; Román Munkáspárt, Bukarest, 1950 (Marxista-leninista könyvtár)
A marxizmusról a nyelvtudományban; Román Munkáspárt, Bukarest, 1950 (Marxista-leninista könyvtár)
Lenin–Sztálin: Párt és pártépítés; Pravda, Bratislava, 1951 (A marxizmus-leninizmus könyvtára)
A Vörös Hadsereg három sajátosságáról; Könyv- és Folyóiratkiadó, Uzsgorod, 1951
A nemzeti kérdés és a leninizmus. Válasz Meskov és Kovalcsuk elvtársaknak, valamint másoknak; Könyv- és Folyóiratkiadó, Uzsgorod, 1951
Lenin–Sztálin: A nők felszabadításáról; Pravda, Bratislava, 1951 (A marxizmus-leninizmus könyvtára)
A kritikáról és önkritikáról. Szemelvények Sztalin műveiből; Pravda, Bratislava, 1951 (A marxizmus-leninizmus könyvtára)
Nemzeti kérdés és leninizmus; Pravda, Bratislava, 1951 (A marxizmus-leninizmus könyvtára)
Beszéd a sztahanovisták első összszövetségi tanácskozásán. 1935. nov. 17.; Szikra, Bp., 1951 (A marxizmus-leninizmus kis könyvtára)
Beszámoló a SZKbP Központi Bizottságának munkájáról a 18. pártkongresszuson. 1939. márc. 10.; Szikra, Bp., 1951 (A marxizmus-leninizmus kis könyvtára)
V. I. Lenin, J. V. Sztálin, M. I. Kalinyin: Az ifjúsághoz; Pravda, Bratislava, 1951 (A marxizmus-leninizmus könyvtára)
Marxizmus és nyelvtudomány; Szikra, Bp., 1951 (Marxizmus-leninizmus kis könyvtára)
A demokratikus centralizmusról. Szemelvények Sztálin műveiből; Szikra, Bp., 1951 (Pártépítés kiskönyvtára)
A Szovjetunió nagy honvédő háborújáról; Pravda, Bratislava, 1952 (A marxizmus-leninizmus könyvtára)
A Központi Bizottság politikai beszámolója a Szovjetúnió Kommunista (bolsevik) Pártja 16. kongresszusának. 1930. június 27.; Pravda, Bratislava, 1952 (A marxizmus-leninizmus könyvtára)
Az Oroszországi Szociáldemokrata Munkáspárt londoni kongresszusa. Egy küldött jegyzetei; Pravda, Bratislava, 1952 (A marxizmus-leninizmus könyvtára)
Az Októberi Forradalomról. Gyűjtemény Lenin és Sztálin műveiből; Pravda, Bratislava, 1952
A Szovjetunió Kommunista (bolsevik) Pártjának 14. kongresszusa. 1925. dec. 18-31.; Pravda, Pozsony, 1952 (A marxizmus-leninizmus könyvtára)
Beszédek a moszkvai "Sztalin" választókerület választóinak választási gyűlésein 1937. dec. 11. és 1946. febr. 9.; RMP, Bukarest, 1952
Az októberi forradalom nemzetközi jellege; Kárpátontúli Területi Könyv- és Folyóiratkiadó, Uzsgorod, 1952
A szocializmus közgazdasági problémái a Szovjetunióban; Szikra, Bp., 1952 (A marxizmus-leninizmus kis könyvtára)
A békéért. Gyűjtemény Stalin háborúutáni beszédeiből és nyilatkozataiból 1946-1951; Szikra, Bp., 1952
A vallásról. Szemelvények Lenin–Sztálin műveiből; Szikra, Bp., 1952 (A marxizmus-leninizmus kis könyvtára)
Beszéd a Szovjetunió Kommunista Pártja 19. Kongresszusán. 1952. október 14; Szikra, Bp., 1952
A békéért. Gyűjtemény Sztálin elvtárs háborúutáni nyilatkozataiból 1946-1952; 2., bőv. kiad.; Szikra, Bp., 1952
Proletárnemzetköziség és hazafiság. Szemelvények Marx, Engels, Lenin, Sztalin műveiből; Szikra, Bp., 1952
A proletárok osztálya és a proletárok pártja. A párt szervezeti szabályzatának első pontjával kapcsolatban; Szikra, Bp., 1952
Az oroszországi szociáldemokrata párt és legközelebbi feladatai; Szikra, Bp., 1952
A Vörös Hadsereg három sajátosságáról. Beszéd a Moszkvai Szovjet ünnepi ülésén a Vörös Hadsereg fennállásának 10. évfordulója alkalmából, 1928. febr. 25-én; Szikra, Bp., 1952
A szocializmus gazdasági problémái a Szovjetunióban; Politikai Kiadó, Bukarest, 1952
Beszéd a párt 19. kongresszusán. 1952. október 14-én; Kárpátontúli Területi Könyv- és Folyóiratkiadó, Uzsgorod, 1952
A pártmunka fogyatékosságairól és a trockisták és más kétkulacsosok felszámolásához szükséges 
intézkedésekről; Román Munkáspárt, Bukarest, 1952 (Marxista-leninista könyvtár)
A jobboldali elhajlásról a SZKBP-ban; Román Munkáspárt, Bukarest, 1952 (Marxista-leninista könyvtár)
J. V. Sztalin beszéde az SZKP XIX. kongresszusának záróülésén; Pravda, Pozsony, 1952
A szocializmus közgazdasági problémái a Szovjetunióban; Kárpátontúli Területi Könyv- és Folyóiratkiadó, Uzsgorod, 1953
A statisztika Marx, Engels, Lenin, Sztálin műveiben. Idézetgyűjtemény; Statisztikai, Bp., 1953 (A szocialista statisztika könyvtára)
Lenin halálára. Beszéd a Szovjetek 2. Összszövetségi Kongresszusán, 1924. január 26-án; Szikra, Bp., 1953
A Szovjetunió agrárpolitikájának kérdéseihez; Kárpátontúli Területi Könyv- és Folyóiratkiadó, Uzsgorod, 1954
Beszámoló a 17. pártkongresszusnak a Szovjetunió Kommunista Pártja Központi Bizottságának munkájáról; Kárpátontúli Területi Könyv- és Folyóiratkiadó, Uzsgorod, 1954
Beszámoló a Szovjetunió Kommunista Pártja Központi Bizottságának munkájáról a 17. pártkongresszuson, 1939. márc. 10.; Kárpátontúli Területi Kiadó, Uzsgorod, 1954
A nevelésről. Szemelvénygyűjtemény Marx, Engels, Lenin, Sztálin műveiből; Tankönyvkiadó, Bp., 1955
Sztálin üzenetváltása az Egyesült Államok és Nagy-Britannia kormányfőivel. 1941-1945, 1-2.; összeáll. a Szovjetunió Külügyminisztériumának a diplomáciai okmányok kiadásával foglalkozó bizottsága; Kossuth, Bp., 1958
Az 1943 decemberi Benes-Sztálin-Molotov megbeszélések dokumentumai; ford., sajtó alá rend. Gulyás László; JATE, Szeged, 1993 (Documenta historica)
Isaac Deutscher: Sztálin (London, 1951, magyarul: Bp., 1992) – (az első számú, évtizedekig legfontosabb mű Sztálinról)
Alexander Rybine: Rjadom Sztálinüm, Szociologicseszkije Iszszledovanyija. 1988. 3.
Robert C. Tucker: Sztálin (I. A forradalmár II. A diktátor) (Szeged, 2006, Szukits Kk.)
Stephen Kotkin: Stalin. Volume I. Paradoxes of Power, 1878–1928 (Penguin, 2014)
Oleg V. Khlevniuk: Stalin. New Biography of a Dictator (Yale University Press, 2015)
Stephen Kotkin: Stalin. Volume II. Waiting for Hitler, 1929–1941 (Penguin, 2017)
Christopher Read: Stalin. From the Caucasus to the Kremlin (Routledge, 2017)A szerzők magyar neve: Szvetlana Joszifovna Allilujeva (Sztálin lánya), Nyikita Hruscsov (Sztálin utóda), és Alekszander Rjibiny (Sztálin testőrségének parancsnoka).
Bíró László (író). „Sztálin – Diktatúra és a Nyugat „utolérése””, Kiadó: História folyóirat. [2015. május 10-i dátummal az eredetiből archiválva].  
Olga Craig:How Stalin's brutal massacre at Katyn shamed his PoW son into suicide (angolul)
Tracy Dove:Prince Harry in Iraq- Lessons From the Fate of Stalin's Son (hosszabb szakasz Jakov Dzsugasvili és apja Sztálin kapcsolatáról)

A sztálinizmus kifejezéssel Joszif Visszarionovics Sztálin ideológiáját, politikai praxisát jelölik. Sztálinistának nevezik még azokat a politikai rendszereket is, amelyek a sztálinizmuson alapulnak.
Sztálin önmagát nem nevezte sztálinistának, hanem marxista–leninistának. Ez a helyzet a sztálinistákkal is, akik szintén marxista–leninistának tartják magukat, és nem sztálinistának.
Sztálin egyik főbb újítása Leninhez képest az osztályharc folytatódásának elve a kommunista hatalomátvétel után. E szerint a proletárdiktatúra bevezetése után nem csökkennek, hanem nőnek az osztályellentétek, mivel a volt kapitalisták egyre agresszívabban lépnek fel a kapitalizmus visszaállítása érdekében, csak most már ezek az erők nem antikommunista szervezetekben, hanem a kommunista párton belül jelennek meg. Ez az elv volt Sztálin idejében a tömeges terror növelésének ideológiai alapja. Jelenleg egyetlen országban működik a sztálini kommunista ideológián alapuló rendszer: Észak-Koreában.A sztálinizmus ugyanakkor egy korszak, amely Sztálin uralomra jutásától egészen haláláig tartott. Ez a csaknem három évtizednyi korszak több tízmillió ember halálát okozta nemcsak a Szovjetunióban, hanem más kommunista országokban is. Tömeges letartóztatások, statáriális eljárások, bebörtönzések és kivégzések zajlottak. Tömegeket taszítottak nyomorba, tartottak rendszeres terror alatt, illetve kínoztak meg. Feljegyzések vannak egyebek között arról, hogy a kommunista vezetők merő szórakozásnak tartották, ha egyszerűen ok nélkül agyonlőtték beosztottjaikat. Alekszandr Szolzsenyicin úgy fogalmazott, hogy a Szovjetunióban negyven éven át hivatalos szinten „állami terrorizmus” működött. A faji megkülönböztetés is éppúgy helyet kapott a likvidálásra kijelölt személyek, vagy tömegek kiválasztásánál. Így a második világháború után a kollektív bűnösség elve szerint németeket, magyarokat, tatárokat, erdélyi szászokat és lengyeleket hurcoltak el, vagy öltek meg, akik vélt kollaboránsok voltak. A katyńi vérengzés során lengyel katonatisztek tízezreit gyilkolták meg hidegvérrel, az elsődleges szempont pedig a nemzetiségük volt. Magyarországnak a második világháború végétől, s a kommunista hatalomátvételtől (1948), egészen az 1956-os forradalomig tartó időszakban volt része a sztálinizmusban.
A független elemzők, a kommunizmus ellenfelei és a legtöbb kommunista a sztálinizmust nem tartja önálló ideológiának, rámutatva arra, hogy Sztálin nem változtatott lényegesen a Lenin által kialakított társadalmi renden. Sem a tömeges terror, sem a kritikus vélemények elnémítása nem Sztálin találmánya, ezeket a módszereket a rendszer a kezdettől fogva alkalmazta. Emellett a Lenin által kialakított rendszer eleve egy totalitárius rendszer volt, bármiféle társadalmi kontroll nélkül. Sztálin csupán megerősítette ezt a hatalmat, az addigi kollektív vezetést, mely 10-12 ember ellenőrizetlen teljhatalmát jelentette, egyetlen személy ellenőrizhetetlen teljhatalmával váltotta fel. Ezen álláspont szerint Sztálin tevékenysége nem több, mint Lenin munkásságának logikus és magától következő folytatása. Egyetlen fontosabb új elképzelés, melyet Sztálin fejlesztett ki, az osztályharc folytatódásának elve a kommunista hatalomátvétel után.
Ezzel szemben a kommunisták egy része a sztálinizmust a lenini kommunizmushoz képest radikális újításnak tekinti. Ezen elmélet szerint radikális változtatás, hogy míg Lenin alatt proletárdiktatúra volt, addig azt Sztálin egyszemélyi diktatúrával váltotta fel. Fontos különbségnek tartják azt is ezen álláspont hívei, hogy az állami terror mértéke kisebb volt Lenin alatt, s úgy vélik, hogy a Lenin alatti terror szükségszerű és korlátozott volt, szemben a Sztálin-időszak nagyobb mértékű és szerintük nem igazolható repressziójával. A gazdaságpolitika terén is fontosnak tartják azt a különbséget, hogy míg Lenin a magántulajdon korlátozott szerepét megengedhetőnek tartotta (NEP), addig Sztálin a magántulajdont teljes egészében megszüntette.
A klasszikus Sztálinizmus időszaka Magyarországon (1949-1953) (Az 1956-os Magyar Forradalom Történetének Dokumentációs és Kutatóintézete Közalapítvány, 2000)

A celeb a 21. század első évtizedében divatossá vált, főleg a médiában használatos szó, amely a celebritás (angolul: celebrity - jelentése: híresség, hírnév, híres ember, ismert személyiség) rövidüléséből származik. Elsődleges jelentése: felkapott, „ünnepelt” híresség. A kifejezés mellékjelentésként azt a tartalmat is hordozza, hogy az ismertség alapja nem (vagy nem szükségszerűen) az illető tudása, ill. egyéb autonóm képessége, hanem egy, a média által róla mesterségesen kialakított kép, amely beépült a fogyasztók (olvasók, nézők) gondolatvilágába. E mellékjelentés nem tagadja, hogy a celebnek kikiáltott személyek társadalmilag valóban értékes teljesítményt produkálhatnak, csupán arra utal, hogy e produktum nem szükségszerű.
A celebek között találunk többek között filmsztárokat, színészeket, sportolókat, énekeseket, popegyüttesek tagjait, tévés személyiségeket, valamint – ritkábban – írókat, de akár bűnözőket is.
Az emberek számára a celebek éles különbözősége a lényeg, mert így válnak kiugróvá, magukra irányítják a figyelmet. Aki pozitív és rokonszenves számunkra arról azért beszélünk, mert jó, értékes, felnézünk rá. Ellenben aki taszító és ellenséges, ő is lehet éppen annyira érdekes, mint aki rokonszenves. Az ellenszenves, idegesítő celebek is beszédtémák alapját képezik. Profi bűnbakot is kreálhatunk belőlük azáltal, hogy kivetítjük rájuk saját rossz tulajdonságainkat, így azt gondolhatjuk, hogy rosszabbak hozzánk viszonyítva.
Celebekkel manapság már mindenhol találkozhatunk, televízióban, interneten, rádióban, vagy akár az utcán is. Sok esetben azáltal, hogy legtöbben nyilvánosan élik magánéletüket, akár mintaként is szolgálhatnak követőik számára. A celebség jelenléte erősen csoportképző tevékenység azáltal, hogy az emberek együtt, közösen „kivesézik” az illetőt. Így a társadalmi normák megerősödését is jelentheti.
A közelmúltban egy amerikai hírességekkel végzett kutatás a "celeblét" egzisztenciális szintű problémáit vizsgálta. A vizsgálatban több, különböző szociális szférából érkező celebbel végeztek interjúkat, így például a jog, üzletvilág, sportvilág, szórakoztatóipar hírességeit kérdezték. A celebek arról számoltak be, hogy ennek a létformának kritikus hatásai vannak a magánéletre (pl. a magánszféra elvesztése, megnövekedett elvárások, izoláció, bizalmatlanság másokkal szemben), ám ezen hátrányok ellenére az összes megkérdezett híresség azt nyilatkozta, hogy semmiképp nem mondana le erről az életformáról.

A Sztójay-kormány 1944. március 22-e és augusztus 29-e között volt hatalmon Magyarországon, Sztójay Döme vezetésével. A kormány az 1930-as évek eleje óta először volt ismét koalíciós; az 1939 februárja óta Magyar Élet Pártja (MÉP) néven futó egykori Egységes Párt, illetve az Imrédy Béla vezette Magyar Megújulás Pártja (MMP) alkották. Utóbbi szélsőjobboldali elemeket is magában foglalt. Az MMP-t augusztus 7-én eltávolították a hatalomból, onnantól egypárti kabinetként működött leváltásáig.
Megalkuvást, kitérést nem ismerő, egyenes és tiszta keresztény erkölcs alapjain álló jobboldali  és fajvédő politika.
A hagyományos és hűséges magyar-német fegyverbarátság fényes megújhodásban tündököl. 
Magyarország német megszállását (Margarethe hadművelet; március 18-19.) követően alakult azzal a céllal, hogy az ország legalább részleges önállóságát fenntartsák, s így ne süllyedjen Magyarország a Cseh–Morva Protektorátus szintjére. Sztójay kinevezéséig a Magyar Királyság berlini nagykövete, s mint ilyen, erősen németbarát volt, szemben elődjével, Kállay Miklóssal. A németek követelése ellenére a kormányba nem kerültek be az általuk kívánt szélsőjobboldali elemek (pl. Ruszkay Jenő) de ennek ellenére (vagy éppen ezért) igyekeztek kiszolgálni a német zsidópolitikát.
Március 31-én rendeletet hoztak arról, hogy a vonatkozó törvények alapján minden zsidónak minősülő és 6 évesnél idősebb személynek április 5-től „házon kívül” 10x10 cm nagyságú, szövetből, selyemből vagy bársonyból készült, kanárisárga színű, hatágú csillagot kötelező viselnie ruhája bal mellrészére varrva.
Ezzel egyetemben Jaross Andor államtitkáraival, Baky Lászlóval és Endre Lászlóval, valamint Ferenczy László csendőr alezredessel (a „három Laci”) megszervezte és végrehajtotta a vidéki zsidóság deportálását („munkaerő-kölcsönzés” címén), míg a budapestit (Európa ekkoriban legnagyobb zsidó közösségét) gettóba záratta, mivel Horthy az erősödő nemzetközi nyomás, illetve az Auschwitz-jegyzőkönyv napvilágra kerülése miatt a deportálásokat egy kisebb incidens után július 6-án leállíttatta.  Mintegy két héttel korábban, június 26-án ugyanis Horthy koronatanácsot hívott össze, amin javasolta a deportálások leállítását. Ezt a „három Laci” figyelmen kívül hagyta és folytatták ez irányú tevékenységüket; mikor azonban Baky július elejére több ezer csendőrt akart a fővárosba vezényelni, hogy azok deportálják a budapesti zsidóságot is, Horthy egy esetleges puccstól tartva több páncélos egységet is a csendőrök elé vezényelt, akik sikerrel akadályozták meg, hogy azok bejussanak a városba. Ezután történt a deportálások azonnali és teljes körű leállítása.A zsidó szerzők műveit ettől függetlenül Kolosváry-Borcsa Mihály, a sajtó, a rádió, a könyvkiadás és a külföldi hírszolgálat kormánybiztosának vezetésével megsemmisítették. Ezt követően július 18-án a kormány ajánlatot tett a németeknek (ún. Horthy-ajánlat) a még nem deportált zsidók külföldre evakuálására, elsősorban Svédországba és Palesztinába. Az ajánlat süket fülekre talált.
A kormány a fentiekkel párhuzamban betiltotta többek között a Magyarországi Szociáldemokrata Pártot, a Független Kisgazdapártot, a Magyar Parasztszövetséget és a Nyilaskeresztes Pártot, valamint még nagyjából 100 egyéb társulatot és kulturális egyesületet (pl. a Keresztény Női Tábort), valamint mintegy 150 folyóiratot és 18 napilapot (köztük a Népszavát, az Ellenzéket és a Magyar Nemzetet) is. A "Magyar Nők Szentkorona Szövetsége", valamint a "Magyar Férfiak Szentkorona Szövetsége" nevű legitimista egyesületeket is betiltotta, amelyek országszerte zavartalanul működtek 1926 óta.
A közhivatalokat és az állami cégek vezető tisztségeit „megtisztították” a szélsőjobboldali elemektől, helyeiket a Magyar Élet Pártja (a kormánypárt) illetve a Magyar Megújulás Pártja (Imrédy és köre) tagjaival és híveivel töltötték fel a kormány (és rajta keresztül Horthy) befolyását és kontrollját növelendő.
Augusztus 7-én maga a kormány is átalakításon esett át; Kundert és Jarosst (államtitkáraival együtt) leváltották, helyükbe mérsékeltebb politikusok kerültek, illetve Imrédy pozícióját megszüntették. Ezzel gyakorlatilag kiiktatták a Magyar Megújulás Pártját a hatalomból. Végül augusztus 29-én a románok átállása miatti átmeneti zűrzavart kihasználva Szent-Iványi Domokos és szervezete, a Magyar Függetlenségi Mozgalom hathatós segítségével a teljes kormányt leváltották, helyükre a Lakatos-kormány került, amit megbízható(nak vélt) katonákból állítottak össze és legfőbb feladatuk a háborúból történő kiugrás előkészítése és végrehajtása lett volna. Szinte azonnal elbuktak, mivel a németek ügynökeik révén gyakorlatilag mindenről tudtak, így alig hat héttel Lakatosék kinevezése után Szálasi Ferencet és a nyilasokat segítették hatalomra puccs révén. A Szálasi-kormányban a Sztójay kabinet egykori miniszterei közül Reményi-Schneller Lajos, Szász Lajos és Jurcsek Béla is részt vett.
A háború után a Sztójay-kormány még életben lévő tagjait Bonczos Miklós és Csatay Lajos (aki 1944-ben, a nyilas hatalomátvételt követően öngyilkos lett) kivételével elfogták és Magyarországra szállították, ahol a népbíróság mindannyiukat háborús bűnökért halálra ítélte. Közülük Antal István, Kunder Antal és Rátz Jenő ítéletét kegyelemből életfogytiglanra változtatták, míg a többieket 1946-ban kivégezték. Rátz 1949-ben a börtönben halt meg, míg Kunder az 1956-os forradalom alatt a börtönből ki-, majd Brazíliába szökött, Antal pedig 1960-ban amnesztiával szabadult. Bonczost sosem fogták el, ő Argentínában élte le élete hátralevő részét.

A Szu–17, a Szu–20 és a Szu–22 (NATO-kódja: Fitter) szuperszonikus, egyhajtóműves, változtatható nyilazású szárnyú harcászati vadászbombázó repülőgép-család, melyet a Szu–7 továbbfejlesztésével a OKB Szuhoj hozott létre a Szovjetunióban az 1970-es évek elejére, a szárazföldi csapatok harcának támogatására. A Szu–17 típusjelzést a Szovjetunióban hadrendbe állított gépekre használták, a Szu–20 és 22 a külföldre exportált gépek jelzése volt. A viszonylag erős fegyverzetű repülőgépet számos országba exportálták, több fegyveres konfliktusban is részt vett. A Magyar Néphadseregben és Honvédségben 1984-től 1997-ig egy századnyi repülőgép állt hadrendben.
A Szu–17 egyhajtóműves, hagyományos aerodinamikai elrendezésű, változtatható szárnynyilazású, középszárnyas repülőgép. A félszárnyak csak a külső kétharmadának nyilazási szöge változtatható. A fix részen és a törzs alatt helyezték el a fegyverfelfüggesztő pontokat. A félszárnyak mozgatható részén a belépőélen orrsegédszárnyat, a kilépőélen csűrőlapokat, belső részükön fékszárnyat helyeztek el. A fix szárnyrész kilépőélén kétrészes fékszárny van. A vízszintes vezérsíkok teljes egészében kitéríthetőek, és magassági kormányként szolgálnak, az egyetlen, nyilazott függőleges vezérsíkon helyezték el az oldalkormányt. A törzs hátsó részén, a szárny és a vízszintes vezérsíkok között négy törzsféklap van.
Az utánégetős gázturbinás sugárhajtóművet a henger alakú törzs hátsó részén, a Mach-kúppal változtatható keresztmetszetű levegőbeömlő nyílást a gép orrában helyezték el, az orr két oldalán két-két pompázsgátló redőnnyel. A levegő-beömlőnyílás felett helyezték el az elsődleges és a tartalék Pitot-csövet, az elsődleges Pitot-csövön pedig a kombinált csúszási- és állásszögadókat. Futóműve hagyományos, tricikli-rendszerű, az egykerekes főfutókat a szárnyfelekbe befelé, a szintén egykerekes orrfutót a törzsbe, hátrafelé húzzák be. A pilótakabin teteje a Szu–17-nél buborék formájú, a Szu–17M3-tól a megnövelt törzsgerincbe illeszkedik és felfelé nyílik.
Az 1960-as években a Szovjet Front Légierő fő csapásmérő típusa a Szu–7 volt, amely a feladatának csak komoly kompromisszumokkal tudott megfelelni. A repülőgép terhelhetősége és hatótávolsága kicsi, felszállási úthossza viszont nagy volt, ami miatt csak nagy méretű és jó állapotú futópályákról lehetett alkalmazni, ez viszont egy esetleges háborúban, mint azt az 1967-es „Fókusz” hadművelet is megmutatta, az ellenséges légierők elsődleges célpontja. A tervezett új harci repülőgépekkel elsősorban a nagy repülőterektől való kisebb függőséget várták el. A Mikojan–Gurjevics OKB egy teljesen új, helyből felszálló vadászrepülőgépen kezdett el dolgozni, amely később a MiG–23-as lett (ami végül nem lett helyből felszálló), az OKB Szuhoj egy kevésbé ambiciózus programot, a Szu–7 változtatható szárnynyilazású változatának kifejlesztését tűzte ki célul. Azzal, hogy csak a félszárnyak külső kétharmadának nyilazását tették változtathatóvá, sikerült elkerülni a törzs áttervezését, a mozgató mechanizmus ugyanis elfért a szárny belső részében is. A megtermelt felhajtóerő vándorlását is sikerült alacsony szinten tartani (amikor a szárny hátra van nyilazva, a felhajtóerő is hátrébb keletkezik, mint az előrenyilazott helyzetben, emiatt a gép hol orrnehézzé válik, azaz előre akar dőlni, hol faroknehézzé).
A változtatható nyilazású szárnyat egy sorozatgyártású Szu–7BM-re szerelték fel először, a törzshátsórész egy Szu–7BKL-ről származott, az így kapott Sz–22I (oroszul: изменяемая геометрия, izmenyajemaja geometrija, változtatható geometria) első felszállását 1966. augusztus 2-án, Vlagyimir Szergejevics Iljusin irányításával végezte. A gép, melyet bemutattak az 1967-es domogyedovói repülőnapon is, még az év végére sikeresen teljesítette a berepülési programját: fel- és leszállási tulajdonságai javultak (feleakkora futópálya is elég volt számára), hatótávolsága, dacára a bonyolult szárnymechanika által elfoglalt tüzelőanyag-tartályoknak, még nőtt is valamelyest.
1969 folyamán két előszéria-repülőgépet építettek, számos apró módosítással. A törzs tetejére, a Szu–7U-hoz hasonlóan, kis méretű gerinc került. A pilótakabin teteje hátrafelé nyílt (a korábbi változatokon hátracsúszott). A szárnynyilazást váltó mechanizmus hidraulikáját megduplázták. Eredetileg csak két állása volt a külső szárnyaknak: 30° fel- és leszálláshoz, valamint 63° repüléshez, később ezt kiegészítették egy közbenső, 45 fokos állással. A hátsó véghelyzetből 19 másodperc alatt lehetett a legkisebb nyilazási szögre váltani, visszafelé ez 16 másodpercet vett igénybe. A fix szárnyrészek legkülső részén egy áramlásterelő lapot helyeztek el, később a közepére is került egy.
A törzs alatt oldalanként egy-egy, félszárnyak alatt két-két fegyverfelfüggesztő pontot alakítottak ki, egyet a mozgó szárnyrész csatlakozásánál, az áramlásterelő lap alatt, egyet beljebb, körülbelül félúton a törzs felé. Az avionikát jelentősen korszerűsítették, beépítettek új rádiókat, SZPO–3 Szirena–10 besugárzásjelzőt, RV–5 rádió-magasságmérőt és SZAU–22, később a SZAU–22–1 robotpilótát, mely a fel- és leszállást egyszerűsítette, valamint lehetővé tette a hajító bombázást. A Mach-kúpba épített rádiólokátort a Gyelta–NM adatátviteli berendezésre cserélték, mely a rádió-távirányítású H–23 rakétával tarthatta a kapcsolatot.
A fegyverzet a két darab beépített NR–30 gépágyún és a H–23 rakétákon kívül szabadesésű bombákból, az egyesével függeszthető SZ–24 és a 16 és 32 csöves tárakban függeszthető SZ–5 nem irányított rakétákból, valamint az új SZPPU–22–01 gépágyúkonténerből állt, melynek érdekessége, hogy a bele épített GS–23 gépágyú csövét lefelé is lehetett irányítani, valamint a konténer hátra nézve is függeszthető volt, így – célzás nélkül – hátrafelé is tüzelhetett. Lehetőség volt az MBDZ–U6–68 hatzáras tartók függesztésére, így, ha a terhelhetőségen belül volt, csomópontonként a repülőgép akár hat bombát is szállíthatott. A gépre függeszthető maximális mennyiség a 100 kilogrammos FAB–100-as bombákból 20, a FAB–250-es bombákból 10 darab volt. A 3400 literes belső tüzelőanyag-kapacitást a Szu–7-es régi 1150 literes tüzelőanyag-póttartályaival, valamint az újonnan tervezett 820 literes tartályokkal lehetett kiegészíteni, előbbieket csak a szárny alatti külső csomópontokra, utóbbiakat a törzs és a szárnyak alatti külsőkre lehetett függeszteni.
A Szu–17-ből 1971 és 1973 között 224 darabot gyártottak, csak Egyiptom számára exportálták kis számban, Szu–17K néven.
A Szu–17 megörökölte az eredeti Szu–7-es nagyon kis hatótávolságát, amelyet elsősorban az 1950-es évek technológiai színvonalát képviselő AL–7F hajtómű okozott. A vietnámi háborúban számos amerikai F–4 Phantom II vadászgépet lőttek le, ezek J79 hajtóműveinek felhasználásával tervezte Arhip Mihajlovics Ljulka az új AL–21F hajtóművet, melynek tolóereje 76,5 kN (110 kN utánégetővel) lett, tüzelőanyag-fogyasztása pedig lényegesen alacsonyabb volt az elődjénél. A hajtómű kisebb átmérője miatt a törzshátsórészt áttervezték, a tüzelőanyag-kapacitás – a több belső hely miatt – 4430 literre nőtt.
A gép orrán megjelent a második Pitot-cső, a radarbesugárzás-jelző antennáját a függőleges vezérsík tetejéről a tövébe, az áramvonalasabb formájúra áttervezett fékernyőkonténer fölé helyezték. A hidraulika rendszert teljesen áttervezték, háromszorozott helyett csak kétszerezettre. A fegyverzetet kiegészítették az R–13 légiharc-rakétával.
Az új hajtóművel felszerelt Szu–17M tervezése 1970-ben kezdődött meg, első felszállására, Jevgenyij Szolovjov irányításával, 1971 decemberében került sor. Az 1972-től 1976-ig tartó gyártás során 253 gépet építettek.
A Szovjet Front Légierő elsődleges csapásmérő típusának tervezett MiG–23B (később MiG–27) fejlesztése jelentős késésben volt, viszont a számára létrehozott avionika és fegyverrendszerek időre elkészültek, emiatt ezeket a Szu–17 következő változatába, a Szu–17M2-be építették be. Az orr-részt 20 centiméterrel megnyújtották, ebbe került a KN–23 navigációs rendszer, mely egy analóg számítógépből, egy doppler-radarból, melynek antennáját az orr-rész alá építették be, tehetetlenségi navigációs rendszerből és új robotpilótából állt, melybe három fordulópont és négy célrepülőtér adatai voltak betáplálhatóak, a megadott útvonalat pedig automatikusan tudta lerepülni. A tüzelőanyag-kapacitás 4590, majd 4705 literre nőtt. Az orrkúpba a Gyelta–NM adatátviteli berendezés helyett, melyet a gép külön konténerben hordozhatott, a Fon–1400 lézertávmérőt építették be.
A függeszthető fegyverzet számos lézerirányítású levegő-föld rakétával bővült: a H–23 mellett a H–25L, H–29L és SZ–25L is megjelent a fegyverzetben, ezeket a Prozsektor–1 célmegjelölő konténerrel lehetett célra vezetni. A légiharc-fegyverzet a korszerűbb R–60 légiharc-rakétával bővült ki.
1974 és 1979 között 268 Szu–17M2 készült. Ezek közül néhányat alkalmassá tettek a számos változatban készült KKR–1 és KKR–2 felderítő konténer hordozására, ezek típusjele Szu–17M2R lett. A konténert a törzs középvonala alatt számára kialakított csomópontra lehetett rögzíteni. A pilótakabint kiegészítették a rendszer kezelőszerveivel.
A Szu–17-esek típusátképzését eredetileg a Szu–7U-val végezték, de ennek repülési tulajdonságai pont a leglényegesebb pontokon (fel- és leszállás, fegyverzet) tértek el a Szu–17-esekétől. Az új kétüléses repülőgép, a Szu–17UM (eredeti nevén Szu–19U), kétüléses kabinjában elöl a növendék, hátul az oktató ült az új K–36DM katapultülésekben. A megnövekedett pilótakabin mögött megnőtt a törzsgerinc mérete, az iránystabilitás megőrzése miatt új, magasabb függőleges vezérsíkot, valamint a törzs alá két pótvezérsíkot szereltek. Az orr dőlésszöge meredekebb lett, javítva az előre-lefelé történő kilátást, a doppler-radart besüllyesztették a törzsbe.
A Szu–17UM 1975 szeptemberében repült először, az 1976-tól 1981-ig tartó sorozatgyártás során 75 darab épült.
A Szu–17UM-mel együtt fejlesztett változat, melynek törzsgerince megegyezik a kétüléses gyakorlóváltozatéval, de az oktató kabinja helyett újabb tüzelőanyag-tartályt építettek be, a tüzelőanyag-készletet ezzel 4880 literre növelve. A navigációs-támadó rendszer a korszerűbb K–23–1 lett, új célzókészülékkel, robotpilótával, saját-idegen azonosítóval és rádiónavigációs berendezéssel. A lézertávmérő helyett az orrba a Kljon–PSZ lézeres célmegjelölő berendezést építették, melynek látómezeje oldalra 12–12°, felfelé 6°, lefelé 30° volt. A berendezéshez, ellentétben a nyugaton használt típusokkal, nem tartozott sem képernyő, sem kis botkormány, amivel az optikát irányítani lehetett. A repülőgép irányzásával célzókészülék fix markerjelét a célra kellett vinni, elvégezni a befogást, ezután a berendezés automatikusan követte a célt. A beépített besugárzásjelzőt a korszerű SZPO–15 Berjoza–L típusra cserélték.
A törzs hátsó részének tetejére két KDSZ–23 infracsapda-szóró berendezést szereltek. Négy új fegyverfelfüggesztő csomópontot kapott a repülőgép: két kisebb teherbírású csomópont a törzs hátsó részére került, két másik pedig a szárnyakra, a meglévők közé, ez utóbbiakra kizárólag az R–60 kis hatótávolságú légiharc-rakétát függeszthették.
A gépek egy részét Szu–17M3R, néven, felderítésre optimalizálták, ezek a gépek a törzs alatt a KKR felderítő konténereket hordozhatták. A Szu–17M3P változat a Vjuga–17 rádióelektronikai konténerrel légvédelem elleni feladatokat látott el, fegyverzetét kibővítették a H–28 és H–58 lokátorromboló rakétákkal.
A Szu–17UM korszerűbb változata, melybe beépítették a Szu–17M3 korszerűbb avionikáját. 1978-ban repült először, összesen 165 darab készült belőle. Később az eredetileg Szu–17UM-nek készült gépek nagy részét is átépítették erre a változatra.
Az utolsó, sorozatban gyártott változat, melynek navigációs-támadó rendszere a digitális számítógépekre épülő PrNK–54, korszerűbb robotpilótával, új, Kljon–54 típusú lézeres célmegjelölő/lézertávmérő berendezéssel. Az eddig mozgatható orrkúp fix beépítésű lett, ami visszafogta a repülőgép teljesítményét a hangsebesség felett, 2,0 Machról 1,7-re csökkentve a maximális sebességet. A függőleges vezérsík tövében egy új, kis levegőbeömlő-nyílást alakítottak ki. A gépbe a K–36DM katapultüléseket építették.
A Szu–17M3-hoz hasonlóan gépek egy részét, Szu–17M4R néven, felderítő feladatkörre, egy másik részét, Szu–17M4P néven, légvédelem elleni feladatra optimalizálták.
A változat első felszállását 1980. június 19-én teljesítette, 1984-ben állt hadrendbe és 1990-ig 231 gépet építettek belőle.
A Szu–17M exportváltozata, 1973 és 1976 között gyártottak 136 gépet. KKR-felderítőkonténerekkel szerelt változata a Szu–20R volt.
A Szu–17M2D exportváltozata, melyet az AL–21F hajtómű helyett, melyet a szovjetek nem akartak exportálni, a MiG–23 olcsóbb, de többet fogyasztó és nagyobb méretű Tumanszkij R–29BSZ–300 (78,4/112,3 kN) hajtóművével és az ennek megfelelően áttervezett, kevesebb tüzelőanyag tárolására alkalmas törzshátsórésszel gyártottak. A Szovjet Front Légierőnek nem volt szüksége a Szu–17M2D-re, de Szu–22 néven exportálták. 1976 és 1979 között 90 repülőgépet építettek, egy részüket Szu–22R néven, KKR-felderítőkonténerekkel szállítottak le.
A Szu–17M3 sárkánya, R–29BSZ–300 hajtóművel, és a Szu–17M2 fegyverrendszerével, Fon–1400 lézertávmérővel. 272 gépet építettek.
A Szu–17M3 exportváltozata, R–29BSZ–300 hajtóművel. 59 gép épült, közülük néhány KKR-konténerrel felszerelt felderítő. 12 gép került a Magyar Néphadsereghez.
A Szu–17UM exportváltozata, R–29BSZ–300 hajtóművel, 9 gép épült, ebből három került a Magyar Néphadsereghez.
A Szu–17UM export exportváltozata, az export számára felszabadított AL–21F hajtóművel. 41 gép épült.
A repülőgép félszárnyainak tövébe oldalanként egy-egy NR–30 típusú gépágyút építettek (a Szu–17UM-en a bal oldalit elhagyták). A gépeken a törzs alatt 2, a Szu–17M3-tól (az exportra kerülő gépeknél a Szu–22M3-tól) kezdve 4 fegyverfelfüggesztő csomópontot alakítottak ki. A félszárnyak alatt 2-2, a Szu–17M3-tól 3-3 csomópont van.
A gépre az MBDZ–U6–68 hatzáras bombatartó segítségével maximum 20 FAB–100, OFAB–100M, vagy 10 FAB–250–54 repeszbombát lehetett függeszteni, hordozható volt a FAB–500 repeszbomba, a ZB–500 és ZB–500S gyújtóbomba is. Nagyobb bombákhoz az 500 kg teherbírású BDZ–56FNM, BDZ–57M és MT bombafüggesztőket alkalmazták, ez utóbbiak lehetővé tették a szuperszonikus bombavetést is.
A gép maximum egy harcászati atombombát is hordozhatott, a törzs alatti bal mellső csomóponton. Ez lehetett 1 kilotonnás RN–28, 5 kT-s 244N, 10 kT-ás RN–24, illetve a régebbi fejlesztésű 8U49, 6U57, 8U63 bomba.
A Szu–17M4 fegyverzetébe integrálták a KAB–500L lézerirányítású és a KAB–500Kr televíziós irányítású légibombákat.
Irak vegyi töltetű légibombákat is kifejlesztett és alkalmazott a Szu–22-esekről, a 250 és 420 kilogrammos bombákat mustárgázzal és tabunnal töltötték meg.
A Szu–22 az 57 milliméteres SZ–5 (maximum 6 darab 16 vagy 32 rakétát tartalmazó konténerekben) és a 240 milliméteres SZ–24 (egy rakétás indítósínen), később a 80 milliméteres SZ–8 (a maximum 4 darab 20 rakétás B–8 blokkban) és a 340 milliméteres SZ–25 (egy-egy rakétát tartalmazó indítócsövekben, ezek űrmérete 250 mm volt) nem irányított rakétákat hordozhatta.
A repülőgépek első változatai a H–23 rádió-távirányítású földi célok elleni rakétát hordozhatták, a Szu–17M2-n jelentek meg a H–25L, és ML, H–29L, SZ–25L lézeres félaktív önirányítású rakéták, valamint az ezeket irányító Prozsektor–1 célmegjelölő konténer. A nagyobb H–29, H–58 rakétákból csak kettő volt hordozható a törzs alatt, a H–25-ösből négyet lehetett függeszteni.
A Szu–22M2-n jelent meg a H–28, az első szovjet lokátorromboló rakéta, melyből a törzs alatt hordozhatott egyet, a PU–28SZ indítósínen. A későbbi változatok a korszerűbb H–25MP és a H–27PSZ, a légvédelem elleni Szu–17M3P és Szu–17M4P változatok a nagyobb teljesítményű H–58E lokátorromboló rakétákat, valamint a Vjuga–17 konténert is hordozhatták.
A Magyar Honvédség gépein a H–23 (APU–68U indítósínre függesztve), H–25ML és MP rakéták álltak rendszerben. A H–29L-t a magyar gépeken is rendszerbe állították, azonban a hozzá tartozó AKU–58E indítósínt nem rendelték meg (később sem), így a rakétákat nem lehetett a gépekre függesztve alkalmazni.
A félszárnyak külső csomópontjai és a törzs alatti két mellső csomópont alá egy-egy 820 (PB–80) vagy 1150 (PB–1150) literes tüzelőanyag-póttartályt lehet függeszteni.
Önvédelem céljára a Szu–17M az R–13, a Szu–17M2-től az R–60 légiharc-rakétákat használhatta, a szárnyak alatti belső vagy az újabb, középső csomópontra függesztve.
A GS–23L gépágyú többféle változata, a hagyományos UPK–23–250 (250 lőszert befogadó), valamint a 30 fokban lefelé dönthető, SZPPU–22–01 (maximum kettő, a legkülső csomópontokra) gépágyúkonténer is függeszthető volt. A Szu–17M3 hordozhatta az SZPSZ–141 rádióelektronikai zavarókonténtert, a KKR–1 és –2 felderítő konténert, valamint a KMGU–1 és –2 aknaszóró konténert is.
A Szovjet Légierő a típust fő rendszeresítőjeként mintegy 1704 repülőgépet állított hadrendbe, ebből a Haditengerészet mintegy 35-öt. A gépeket repülte többek között a
A Szu–17-est a Vörös Hadsereg Déli Hadseregcsoportjának két Magyarországra települt ezrede is repülte. Az 1. Gárda Vadászbombázó Ezred Kunmadarason, 1976 nyarán kapta meg összesen 42 Szu–17M2 és Szu–17UM repülőgépét az addig használt Szu–7B és BM leváltására. A gépek eredetileg a típus korai példányaira jellemző natúr fémszínűek voltak, idővel megkapták zöld-barna terepszínű álcafestésüket. A gépekre fehérrel keretezett kék lajstromszámokat festettek. 1988-ban az ezred a „Gránit” hadgyakorlat alatt Taszárra települve a magyar Szu–22-esekkel hajtott végre feladatokat. 1989 nyarán az ezredet átfegyverezték MiG–27D típusra.
A szintén Kunmadarason állomásozó 328. Gárda Felderítő Repülőezred 1982-től cserélte le második századának MiG–21R repülőgépeit 12 Szu–17M4R és 3 Szu–17M3 repülőgépre (az 1. század 13 lényegesen erősebb Szu–24MR-t kapott). A gépeket 1991. április 14-én az Azerbajdzsáni Dalljarba vonták vissza, az ottani 827. felderítőezrednek átadva.
18 Szu–22M4-est és 3 Szu–22UM3-at vásárolt 1984-ben, majd még 6 Szu–22M4-et 1988-ban. A gépeket a Dobrics repülőterén települt 26. felderítő ezrednél állítottak hadrendbe, majd 1999-ben a repülőtér bezárásával áttelepítették őket Bezmerbe. A gépek nagy részét 2002-ben vonták ki a hadrendből, néhány gép felderítő feladatkörben 2004-ig repült, a megmaradt egyetlen gépet ekkor vonták ki a hadrendből.
A Csehszlovák Légierő első Szu–22M4-eseit 1984 márciusában kapta (6 Szu–22M4 és 2 Szu–22UM3), ezeket szétszerelve Il–76-os szállító-repülőgépeken szállították le, összeszerelésük után a pardubicei 47. „Atlanticky” pzlp-nél (felderítő ezredben) álltak hadrendbe, leváltva az ott repülő MiG–21R-eket. A gépek nem kapták meg az M4 változat összes berendezését, többek között a televíziós irányítású rakéták kezelőszervei hiányoztak, a törzs végébe a négy helyett pedig csak két ASZO–2V infracsapda-szóró berendezés volt beépítve.
A 20. „Biskajsky” sbolp (vadászbombázó ezred) Náměšť nad Oslavouban 1987 augusztusában kapta meg első 13 Szu–22M4-esét, két Szu–22UM3-mal, ezeket Hradec Královéban szerelték össze leszállításuk után, és az ezrednél addig repülő Szu–7BM-ek leváltását kezdték meg velük. 1988 májusában-júniusában a přerovi 6. sbolp kapott 6+2 gépet, MiG–21MF-eit leváltva, majd 1989 augusztusában a 20. sbolp újabb 16+2 gépet. Az utolsó 6 Szu–22M4-est 1990 januárjában szállították le, ezeket a 6. sbolp kapta. Csehszlovákia felbomlásakor (1993. január 1.) az akkor meglévő gépállományból a Cseh Légierő 31 együlésest és 5 kétülésest, a Szlovák Légierő 18 együléses és 3 kétüléses repülőgépet kapott.
A Cseh Légierő a rendszerváltás és az ország kettészakadása után jelentős leépítésen ment keresztül, a Szu–22-eseket repülő egységeket is folyamatosan felszámolták. A 6. sblp-t 1991-ben, a 20. sblp-t 1993-ban, a 47. pzlp-t 1994-ben oszlatták fel, gépeiket a Náměšť nad Oslavouban 1994-ben felállított 32. harcászati vadászszázad vette át. Az üzemeltetés időtartama alatt összesen 3 gép veszett oda, mindegyik pilótahiba miatt.
A Csehszlovákiától megörökölt 21 gép (eredetileg a 47. pzlp gépei) Malackán, a 2. vadászbombázó ezred 1. századában (2e stihacie bombardovacie letecke kridlo, 1 stihacie bombardovacia letka) álltak hadrendbe, 11 gépet (10 Szu–22M4 és egy Szu–22UM3K) 1999-2000-ben eladtak Angolának, az akkorra megmaradt hat gép 2003. január 1-ig állt hadrendben. Kivonásuk után egy gépet kiállítottak a kassai repülőmúzeumban és legalább kettő látható a malackai légibázison kiállítva (egy, a 3316-os statikusan a bejáratnál, egy pedig, a 3311-es mobil).
A Lengyel Légierő első Szu–20-asait 1974-ben kapta, a típus összesen 27 példánya állt hadrendbe Powidzban, a 7. bombázó-felderítő repülődandárnál, ahol az Il–28-asokat váltotta le. A típusra történő kiképzést a Szu–7U lengyel változatával (SBLim–2) végezték. A gépek feladata elsősorban atomcsapás mérése lett volna, Lengyelországot a szovjet politikai vezetés az Egyesült Királysághoz és Franciaországhoz hasonló atomhatalommá kívánta tenni. A lengyel gépekre rendszeresen függesztették az RN–24 atombomba gyakorló változatát. Az 1980-as rendkívüli állapot bevetése után az atomtölteteket visszaszállították a Szovjetunióba. A gépek egy része a KKR–1 felderítőkonténer hordozására alkalmassá tett Szu–20R volt, ezekkel főleg Dánia partjai mentén repültek felderítő bevetéseket, a harmadik világháborúban ugyanis a lengyel fegyveres erők feladta Dánia megszállása lett volna. A gépek 1997-ig álltak hadrendben.1983. és 1988. között 90 Szu–22M4 és 21 Szu–22UM3K repülőgépet állítottak hadrendbe, ezek először a 7 PLB-R (felderítő-bombázó ezred), majd a 6 PLM-B (6. vadászbombázó-ezred) és a 40 PLM-B állományába kerültek. Az első 30 gép szintén alkalmassá volt téve atomcsapás mérésére, a későbbiek műszerfalán az atomfegyverek kezelőszervei helyett képernyő volt a televíziós irányítású H–29T rakéták számára. A gépek száma a 2000-es évekre 48 darabra csökkent: 3, 16 gépes század: a 7. és a 40. elt (harcászati vadászszázad, lengyelül: Eskadra Lotnictwa Taktycznego) Świdwinben, a 8. elt pedig Mirosławiecben üzemeltette a repülőgépeket. 2007-ben a 7. elt-t feloszlatták. A típus várhatóan 2014–15 körül, a gépek tervezett élettartama végén lesz kivonva a hadrendből.
A Német Demokratikus Köztársaságban Szu–22 két ezredben állt hadrendben, mindkettő Laagében állomásozott. Az 1984-ben felállított JBG 77 („Gebhard Leberecht von Blücher“), két századnyi, összesen 24 Szu–22M4-gyel illetve összesen 4 Szu–22UM3K-val. Az MFG 28 („Paul Wieczorek”) haditengerészeti repülőezred 1985-ben állt fel, 1990-ben 23 Szu–22M4 és 4 Szu–22UM3K volt hadrendben. A tengerészeti a gépek erősebb fegyverzettel rendelkeztek, a H–29T televíziós irányítású rakétákat is rendszeresítették hozzájuk, valamint több infracsapdát is hordozhattak.
Az egyesítés után az új német légierőben kiértékelték a típust és úgy találták, hogy elavult vezérlőrendszere és gyenge elektronikája ellenére a jól eltalált hidraulika-szervó és botkormány összhang miatt 60 méteres magasságig könnyen és biztonságosan repülhető földközeli bevetéseken. Ennek ellenére a gépeket leállították, majd eladták Lengyelországnak, amely a típus egyik legnagyobb üzemeltetője.
Magyarországon az 1980-as évek elején döntöttek a szárazföldi csapatok harcát támogató repülőgép beszerzéséről, amelyből végül 15 darabot rendszeresítettek. Az első Szu–22M3K gépek 1983-ban érkeztek Magyarországra, majd az összeszerelésük után, 1984-től repültek. A gépeket – amelyek közül 3 Szu–22UM3K kétüléses gyakorló-változat volt – a szárazföldi csapatok alárendeltségébe tartozó 101. Felderítő Század üzemeltette. Először az 1989-es kecskeméti repülőnapon került bemutatásra a magyar közönség előtt a típus, ugyanis az 1985-re tervezett díszszemle-repülést költségvetési problémák miatt törölték. Végül a Szu–22-eseket 1997-ben kivonták a hadrendből. A Magyarországon üzemeltetett gépek nem a típushoz általánosan használt Ljulka AL–21, hanem a Tumanszkij R–29BSZ–300 utánégetős gázturbinás sugárhajtóművel készültek, a Magyar Légierőben szintén kis darabszámban rendszeresített MiG-23MF vadászrepülőgépekkel való alkatrész-közösség biztosítása érdekében. Ez legfeljebb részben valósult meg, mert a Szuhoj hajtóműve nem volt csereszabatos a MiG–23MF R–29B–300 hajtóművével.
Magyar pilóták gyakorlati tapasztalatai szerint a Szu–22 manőverező légi harc imitálása során erős hajtóművének köszönhetően függőleges manőverek alkalmazásával általában felülkerekedett a MiG–21MF és bisz vadászrepülőgépeken, bár a hasonlóan erős turbinájú MiG–23MF-fel szemben alulmaradt. A magyar légierőben kivonásukig rendszeresen adtak nappali vadászrepülő készültséget R–60 rakétákkal felszerelt Szu–22M3 gépek, amelyek emellett saját eredeti feladatukat, a 30 mm-es gépágyúkkal és lézerirányítású fegyverekkel történő földi csapásmérést, illetve harctéri felderítést is gyakorolták.
A Magyar Légierő egyik legsúlyosabb katasztrófájában egy Szu–22 célrepülőgépbe légicél-elfogás gyakorlat során ütközött a 14-es oldalszámú kétüléses MiG–23UB gyakorlógép (aláfordult). A repülés egy olyan feladat begyakorlására irányult, - vizuális megközelítés és igazoltatás - amit a készültségi szolgálat részére egy okmány már nagyon régóta előírt, de a pilóták ezt konkrétan még nem gyakorolták. A célra a gépet a földről vezették rá, de 1-2 km-en belül, ahol már úgy a földi, mint a fedélzeti radarok holtzónájában voltak, már vizuálisan kellett a célt megközelíteni, tartva az előírt biztonságos szintkülönbséget. Itt a személyzet éjjellátó híján csak a saját szemére hagyatkozhatott. Vélhetően éppen ezért lettek kijelölve a feladatra a radar nélküli, ám kétszemélyes repülőgépek. A Szu–22-es pilótája katapultált, a MiG–23UB kétfős személyzete a Pápán való leszállást megkísérelve szolgálatteljesítés közben életét vesztette. A tragédia mindkét repülőalakulat későbbi megszüntetéséhez jelentős mértékben hozzájárult.
Az egykori Afgán Légierő mintegy 60 Szu–20M-t és Szu–22M3K-t állított hadrendbe Szu–7-esei leváltására, ezek közül néhány az afganisztáni polgárháború utolsó napjaiig bevethető maradt.
Algéria 32 Szu–22M3-ast és Szu–22UM3K-t vásárolt Szu–7-esei leváltására, a gépeket napjainkra kivonták a hadrendből.
Angolába az első 10-12 Szu–20-as 1982-ben érkezett meg, ezekből alakult meg a 15. vadászbombázó század. A gépeket intenzíven használták a polgárháborúban, emiatt számuk, részben a gyenge kiképzés miatt, gyorsan fogyott, 1985-re hat, 1988-ra további három gép veszett oda elsősorban balesetekben, 1989-re összesen kettő maradt belőlük. 1989-90-ben 14 Szu–22M4K és Szu–22UM3K érkezett az országba, melyeket a 26. repülőezredben (Mocamedes) állt hadrendbe, azonban a polgárháború folyamán rendszeresen áttelepültek a Lubago légibázisra. 1999-2000 folyamán Szlovákiától vásároltak további 10 Szu–22M4-est és egy Szu–22UM3-at.
Egyiptom 1972-ben legalább 8 Szu–20-ast (néhány forrás Szu–17K néven említi) rendszeresített, melyeket a jom kippuri háborúban be is vetettek. A Szovjetunióval történt szakítás után a gépeket az 1970-es évek végén kivonták a hadrendből. 1978-ban két Szu–20-ast eladtak az USA-nak, majd 1985-ben két gépet Nyugat-Németországnak, ahol az Erprobungstelle 61 a gépeket kiértékelte.
Irak az 1970-es évek közepétől mintegy 160 darab Szu–20, Szu–20M, Szu–22M3 és M4 típusú repülőgépet szerzett be, a gép az irak–iráni háború második felére az Iraki Légierő fő csapásmérő típusa lett. A háborúban repülőgépek mintegy fele odaveszett, majd legalább két századnyi gépet bevetettek Kuvait megszállásánál is, ekkor csak egy gépet lőtt le egy kuvaiti MIM–23B I-Hawk üteg.
Az öbölháborúban 24 gép menekült át Iránba, de hármat 1991. február 7-én amerikai F–15C-k AIM–7 Sparrow légiharc-rakétákkal lelőttek. A háború után a gépek egy részéből kiszerelt korszerű elektronikát a MiG–23-asokba építették be, mert az amerikai légi fölény miatt a vadászgépek repülését fontosabbnak tartották a csapásmérőkénél. Ennek ellenére sikerült volt szovjet utódállamokból pótalkatrészeket beszerezniük, így még az „iraki szabadság” hadművelet előtt közvetlenül is voltak bevethető gépeik, melyekkel gyakoroltak. Ezeket közvetlenül a háború 2003. márciusi kitörése előtt szétszerelték és elásták.A repülőgépekhez Irak rendszeresítette a H–23, H–25, H–28 és H–29 földi célok elleni rakétákat, utóbbi helyi gyártására is felkészültek. A gépeket használták az iraki rezsim által használt vegyi fegyverek célba juttatására is, 2200 literes tartályokból permetezték a mérgező harcanyagokat, később vegyi töltetű bombákat is kifejlesztettek. A vegyi fegyvereket a kurd lakosság mellett az iráni fegyveres erők ellen is bevetették.
A Szu–22-est a két részre szakadt Jemen északi (22 Szu–22 és Szu–22M4) és déli (25 Szu–22 és Szu–22M4) fele is üzembe állította. Az egyesített Jemeni Légierő napjainkban két század Szu–22M4-est üzemeltet Szanaa nemzetközi repülőteréről.
Líbia összesen 90 Szu–22-est és 40 Szu–22M3-at és Szu–22UM3K-t vásárolt, nagy részüket az 1970-es évek végén, melyek napjainkban is hadrendben állnak. A gépek érdekessége, hogy nagy részükbe a Magyar Légierő gépeiben is használt Tumanszkij R29-es hajtóművet építették.
A Perui Légierő 1977-ben 30 darab Szu–22MK és 6 Szu–22UM3K repülőgépet kapott, melyek a 411. vadászbombázó századnál (Mariano Melgar légibázis, La Joya) álltak hadrendbe, majd 1981-ben 16 Szu–22M3K repülőgépet, melyek a 111. „Los Tigres” századnál (Cpt. Montes légibázis, Talara) álltak hadrendbe. Az R–3SZ és R–13 légiharc-rakétákkal és lézertávmérővel is felszerelt gépek avionikáját sok kritika érte, emellett a hatótávolságukkal is elégedetlenek voltak, francia segítséggel megpróbálták a gépeket légi utántöltésre alkalmassá tenni (legalább egy repülőgépre fel is szerelték a légi utántöltő berendezés csonkját), de ez elsősorban pénzhiány miatt nem sikerült.A gépeket az Ecuadorral történt fegyveres konfliktus során rendszeresen bevetették, 1995. február 10-én egy Ecuador fölé mintegy 16 kilométer mélyen berepült géppárt az Ecuadori Légierő készültségi Mirage F1JA géppárja (a FAE 807 és 806 lajstromjelű gépek, pilótáik Raul Banderas őrnagy és Carlos Uzcategui Soli százados) megtámadott, az egyik gépet R550 Magic légiharc-rakétával lelőtték (pilótája, Victor Manuel Maldonado-Begaza alezredes katapultált, de az őserdőben nyolc nap múlva sérüléseibe belehalt), a másikat (pilótája Enrique Caballero „Poeta” Orrego) eltalálták, elmenekült, de a bázisát már nem érte el: a gép roncsait és a pilóta holttestét öt év múlva találták meg. A Perui Légierő egyik esetben sem kísérelt meg kutató-mentő bevetést.
A gépek lelövésében szerepet játszott gyenge önvédelmi elektronikájuk, ezt később izraeli és francia segítséggel korszerűsítették, valamint KKR–1 felderítő konténereket is beszereztek hozzájuk.
Szíria 1973-ban 15 Szu–20K gépet vásárolt, melyeket a jom kippuri háborúban be is vetettek.
Az ötödik arab-izraeli háború után Szíria további mintegy 70 Szu–22M3 és M4 repülőgépet szerzett be. Jelenleg a 677. (Szu–20/Szu–22M2) és a 685. (Szu–22M4) századok (Sharyat), a 827. század (Szu–22M4, Tiyas), valamint egy ismeretlen számú század (Szu–22M2, Dumayr) alkalmazza a típust.
Vietnám légiereje összesen 45-150 Szu–22M4-et és Szu–22UM3K-t vásárolt. A 923. ezred (Tho Xuan repülőtéren) 1980-ban kapta meg 32 Szu–22M3K-ját, melyekkel az amerikai zsákmány A–37 Dragonflyokat váltották le 1980-ban. A Phan Rang repülőterén települt 937. ezred 1989-ben kapta meg Szu–22M4-eseit. Egyes források szerint Csehországtól (2005-ben 5 gépet), Ukrajnától (2005-ben 3 gépet) és Lengyelországtól (szintén 2005-ben, 40 gépet) is vásároltak használtan gépeket, ezeket valószínűleg már nem állították hadrendbe, csak pótalkatrésznek használták fel. Legalább 32 gépek a KNAAPO segítségével modernizáltak 1996-1998 között.
Egyiptom és Szíria légiereje közvetlenül a jom kippuri háború kitörése előtt állította hadrendbe a Szu–20-ast, amit a háborúban, kis számban, be is vetettek. Légi harcban három egyiptomi gép veszett oda, ebből kettőt Giora Epstein lőtt le, a 61-es lajstromszámú Nesherrel.
A háború kitörésekor a Szír Légierő két ezredében állt hadrendben a Szu–20 és a Szu–22M típus, a 34. repülődandárnál, an-Nászirijja légibázison, és a 68. repülődandárnál, Homszban (mindkét repülőtéren MiG–23BN-ekkel vegyesen). Az Izraeli Légierő által hamar kivívott légi fölény miatt a gépek összesen mindössze 10 bevetést repültek, tragikus eredménnyel, ugyanis hét repülőgép veszett oda, ez részben a gépek gyenge felszereltségének is betudható, még infracsapda-szóró berendezésekkel sem voltak ellátva.
1982. június 11-én hajnalban a repülőgépek csapást mértek a Baruk-hegyen lévő izraeli vezetési pontra, ahol magas rangú tisztek tartózkodtak. Egy Szu–22M géppár H–28-as rakétákkal a nyolcgépes támadókötelék számára tisztította volna meg az utat az izraeli légvédelem MIM–23 Hawk légvédelmi rakétáinak megsemmisítésével, de nem találtak egyet sem. A támadókötelék gépei, egyenként négy FAB–500-as bombával támadtak, de az első géppár kivételével a célig sem jutottak el, az izraeli vadászgépek lelőtték őket.
Irak az első 80 darab Szu–20-ast 1973-ban, Szu–22-eseket 1976-tól állította hadrendbe, a háború kitörésének idején az 1., az 5., a 44. (al Hurrijah légibázis, Kirkuk), valamint a 109. (Shoibiyah légibázis, al Wihda) vadászbombázó századok voltak a gépekkel felszerelve. A típus szerepe a háború második felében nőtt meg, mert a MiG–23-asok nem tudták teljesíteni a velük szembeni elvárásokat. A gépek elsősorban szárazföldi célokat támadtak SZ–5 nem irányított rakétákkal és ejtőernyő-fékezésű nem irányított bombákkal, ritkábban H–29L vagy az Irakban licencben gyártott H–28 típusú irányított rakétákkal. H–29L rakéták bevetése esetén gyakran repültek Mirage F1-esekkel együtt, ez esetben a Mirage ATLIS konténerével jelölte meg a célt a Szu–22-esnek.
Esetenként iráni olajat szállító tankereket is megtámadtak, 1982. február 27-én egy Szu–22-es Bandar-e Khomeininél elsüllyesztette az Azadeh iráni tankert, 1986. szeptember 4-én pedig Mirage F1-esek és Szu–22-esek nyolc iráni partraszállító hajót süllyesztettek el bombákkal. A repülőgépek emellett 1986. után gyakran hordozták az SZPSZ–141 rádióelektronikai zavarókonténert, mely elsősorban az iráni MIM–23 Hawk légvédelmi rakéták rádiólokátoraival szemben volt hatásos, és amellyel zavarfedezetet adtak gyakran más repülőgépeknek is. Ezen faladatuk olyan fontosnak számított, hogy a Szu–22-esek csak az oltalmazott kötelék utolsó gépének távozása után indulhattak haza, egy ilyen bevetés után az egyik Szuhoj, tüzelőanyagából kifogyván, egy autópályán hajtott végre kényszerleszállást, eközben több kamionnal is ütközött.
A repülőgépeket néhány alkalommal elfogóvadászként is bevetették, főleg 1980-ban, de nem sok sikerrel (a gépekre csak a korszerűtlen R–3SZ rakétákat függesztették). Az Iráni Légierő összesen 3 Szu–20-ast, 2 Szu–20M-et és 19 Szu–22-est lőtt le légi harcban, az egyik Szu–20-ast iráni állítás szerint egy AH–1J Cobra harci helikopter, 20 milliméteres gépágyúval, 1984. február 27-én.
Kuvait 1990. augusztus 2-án kezdődő megszállásában az Iraki Légierő két, as-Shoibiyah légibázison települt százada vett részt, ezek közül a 109. század egy gépét (valamint a 49. század egy MiG–23BN-jét) egy, a Bubyan-szigetre települt (egyébként amerikai zsoldosok által üzemeltetett) MIM–23 Hawk légvédelmi üteg lőtt le hajnali 5 óra körül. Válaszul a század egy másik gépe egy H–25MP lokátorromboló rakétát indított az üteg rádiólokátora ellen, emiatt azt, a találat elkerülése miatt, kikapcsolták. Az indítóállást reggel 9 órakor elfoglaló kommandó már nem talált embereket a komplexumban.
Az öbölháborúban a csapásmérő Szu–22-esek alárendelt szerepet kaptak, néhány, Irán felé menekülő példányukat sikerült amerikai vadászgépeknek lelőniük. 1991. február 7-én egy F–15C géppár lőtt le AIM–7 Sparrow légiharc-rakétákkal két Szu–22-est és egy Szu–7-est (egy negyedik győzelmet is valószínűsítenek). 1991. március 20-án két F–15C egy újabb, a már időközben életbe lépett repülési tilalmat megsértő iraki géppárt, ezúttal AIM–9 Sidewinder légiharc-rakétákkal lőttek le. Ez esetben az egyik győzelmet egy iraki PC–9-es kiképző repülőgép pilótája látta, és ennek hatására késlekedés nélkül katapultált is. A légitámadások során a földön megsemmisült további 14 gép, 4 Szu–20-as és mintegy 40 Szu–22-es pedig Iránba szökött, ezeket később sem adták vissza Iraknak. A háború után Iraknak mintegy 30 bevethető Szu–22-ese maradt.
A Líbiai Légierő az 1970-es évek végén megkapott gépeket rendszeresen bevetette nem csak csapásmérő, de elfogóvadász feladatkörben is. A típus a vitatott hovatartozású Szidrai-öböl feletti összetűzéseknek is rendszeres résztvevője volt.
1981 augusztusában az Amerikai Egyesült Államok Haditengerészete két repülőgép-hordozóval (USS Forrestal és USS Nimitz) megerősített harccsoportot vezényelt az öbölbe, megsértve a líbiai felségvizeket, és csatlakozó övezetet, többek között légi célok elleni éleslövészet végrehajtására. A gyakorlat augusztus 18-i megkezdésekor azonnal nagyszámú líbiai vadászgép kezdett akcióba, és próbálta a repülőgép-hordozókat kiterelni a líbiai vizekről, ezért nem kevesebb, mint hét F–4 (a Forrestalra telepített VF–11 és VF–31 repülőszázadok gépeit) és F–14A (a Nimitzre telepített VF–41 'Black Aces' és VF–84 'Jolly Rogers') géppárt emeltek, melyek feladata a jogszerűen tevékenykedő líbiai gépek (mintegy 35 géppár) visszafordítása volt.
Augusztus 19-én kora reggel folytatódtak a líbiai légvédelem kísérletei az ország légterének és vizeinek megvédésére. Az elsőnek közeledő repülőgépek feltartóztatására két, már a levegőben járőröző géppár egy-egy F–14-esét (a Fast Eagle 107 hívójelű gép, pilótája Henry „Hank” Kleeman százados és David „DJ” Venlet hadnagy fegyveroperátor, ő később, altengernagyként az F–35 programot irányította, 2010-től, valamint a Fast Eagle 102, Lawrence „Music” Muczynski és James „Amos” Anderson hadnagyok) irányították. A berepülő Szu–22 géppár egyik gépe az F–14-esek felé közeledve hibázott: vagy ténylegesen elindított az egyik Tomcatre egy K–13 légiharc-rakétát, vagy csak a tüzelőanyag-póttartályait oldotta le (hogy a fölösleges súlytól megszabadulva jobban manőverezhessen az ellenséges gépek közelében), de a tartályt (és a belőle szivárgó és szétporladó tüzelőanyagot) a szemből közeledő Tomcatek személyzete rakétának nézte. A két F–14-es élesen balra utánafordult a Szu–22-eseknek, és AIM–9L Sidewinder légiharc-rakétákkal lelőtte őket. Az egyik líbiai pilóta életét vesztette az akció során.Líbia Szu–22-eseit Csád 1980-as megszállása után a polgárháborúban is bevetették. 1987. szeptember 5-6 éjszakáján, a Ma’atan Bishrah légibázis elleni csádi ellentámadás során legalább nyolc Szu–22-est semmisítettek meg a földön, a támadás sikere hozzájárult a két ország közötti tűzszünet életbe lépéséhez, ezek után líbiai repülőgépek még hajtottak végre szórványos támadásokat észak-csádi célpontok ellen, ezek közül egy Szu–22M2K-t október 8-án FIM–92A Stinger kézi légvédelmi rakétával lelőttek.
A repülőgép az afganisztáni polgárháborúban az első évektől részt vett a Szovjet Front Légierőtől és az Afgán Légierőtől kezdve a különféle gerillamozgalmak repülőcsapatain át egészen az ország nemzetközi megszállásáig, az utolsó gépekkel a tálibok még 2000-ben is repültek bevetéseket. Az Afgán Légierő a Szu–7 leváltására a típust rendszeresítette, emiatt logisztikai okokból a Szovjet Hadsereg is ezeket a repülőgépeket preferálta a MiG–27 helyett.
Afganisztán 1979. december 25-én elkezdődött megszállása után az országot elfoglaló 40. Hadsereg megkezdte a légi fedezetet nyújtó repülőgépek áttelepítését az országba. A 217. IBAP (vadászbombázó-ezred) 16 Szu–17-ese és egy Szu–17UM-e napokon belül áttelepült Türkmenisztánból, Kizil-Arvat repülőteréről Sindandba, később Bagramba és Kandahárba. Egy évvel később a chirchiqi 136. vadászrepülő ezred települt Sindandba, újabb egy év múlva a türkmenisztáni Mari–2 repülőterén települt 156. vadászrepülő ezred is bekapcsolódott a harcokba, tüzelőanyag-póttartályokkal repülve a bevetéseket. Bagramban települt a Szu–22-esekkel felszerelt afgán 355. vadászbombázó ezred is.
A szélsőséges éghajlaton a nem szokványos harcmodort alkalmazó ellenséggel szemben alkalmazott repülőgépek üzemeltetése számos akadályba ütközött, a harci tapasztalatok miatt számos módosítást hajtottak végre a gépeken. A sérülésállóság javítása érdekében a tüzelőanyag-tartályokat semlegesgáz-rendszerrel és poliuretánhab kitöltéssel látták el. A nagy tengerszint feletti magasság és a forró éghajlat miatt teherbírásuk lényegesen csökkent.
Az alkalmazott fegyverek közül elégtelennek bizonyultak a 100 kilogrammosnál könnyebb légibombák, a kis kaliberű nem irányított rakéták és a gépágyúkonténerek, ez utóbbiak helyett elegendőnek bizonyult a két beépített gépágyú. Az irányított fegyvereket elsősorban a Szu–24-esekről vetették be. Általában az OFAB vagy a FAB–250 és 500 légibombákat, az RBK–250 és 500 kazettás bombákat és az SZ–8 és SZ–24 nem irányított rakétákat alkalmazták, utóbbiakkal különösen kedvező tapasztalatokat szereztek, pontos, nagy hatótávolságú fegyvernek bizonyult. A felkelők utánpótlásának elvágására gyakran telepítettek a levegőből aknákat KMGU konténerekkel. A BetAB betonromboló bombákkal sziklaomlásokat idéztek elő, így az utánpótlásra használt kisebb hegyi utakat le tudták zárni.
A típust gyakran alkalmazták felderítésre is, KKR–1 és –2 fotó- és infravörös illetve SZRSZ–13 rádiófelderítő konténerekkel. Az éjszakai fotófelderítést a világítóbombák fényénél a sziklák által keltett árnyékok gyakorlatilag kiértékelhetetlenné tették, az infravörös műszerek azonban hatékonynak bizonyultak, a kialudt tábortüzek helyeit is fel tudták deríteni. Az átlagos éjszakákon 4-6 gép végzett felderítést a másnapi hadműveletek előtt.
A háború első néhány évében a mudzsahedek csak csöves légvédelmi tüzérséggel rendelkeztek, ez 1983-tól kezdve, a kézi légvédelmi rakéták megjelenésével alapvetően megváltozott. Először viszonylag kis mennyiségű 9K32 Sztrela–2 rakétát kaptak egyiptomi forrásból, később a FIM–43 Redeye és a brit Blowpipe is megjelent az arzenáljukban. Emiatt 1985-től a repülőgépeket infracsapda-kilövő berendezésekkel szerelték fel. Kezdetben 4, majd 8, végül 12, egyenként 32 PPI–26 (LO–56) piropatront tartalmazó ASZO–2B kilövőt szereltek a gépek törzsére, majd még 12 erősebb, LO–43 patront tartalmazó indítóberendezést is beépítettek. A repülőterek környékén, a fel- és leszállások közben, az ilyenkor sérülékenyebb repülőgépeket Mi–24-es harci helikopterek járőröztetésével fedezték. A FIM–92 Stinger megjelenésével a helyzet drámaian leromlott, mert ezen rakétáknak sokkal érzékenyebb, nehezebben zavarható keresőfeje volt, és alkalmas volt a szembetámadásra is.
Bár a szovjet erők kivonulása utáni pár évben a néhány hadúr által uralt, részekre szakadt országban dúló polgárháború nem kedvezett a bonyolultan üzemeltethető szuperszonikus harci repülőgépek alkalmazásának, a rendszeres külföldi segítségnek köszönhetően a repülőgépek egy része (többek között 8 Szu–22-es is) a 2001-es amerikai megszállás kezdetéig bevethető maradt annak ellenére, hogy nagy részük többször is gazdát cserélt. A Vörös Hadsereg kivonulásának idején az Afgán Légierő mintegy 60 Szu–20M, Szu–22M3K, Szu–22M4K repülőgépe a 321. vadászbombázó ezred állományában Bagramban állomásozott, és a Muhammad Nadzsibullah vezette kormányerők oldalán részt vett a mudzsáhidek támadásainak visszaverésében. A Szovjetunió komoly segítsége (1991 októberében még 15 Szu–24MK-t terveztek átadni, de erről letettek) ellenére a személyi állomány demoralizálódása és a tömegessé váló dezertálások miatt a gépek hadrafoghatósága rohamosan esett.
A Nadzsibullah-vezette kormányzat 1992 áprilisi összeomlásakor a légierő azon gépei, melyek még nem dezertáltak, az északnyugati országrészt uraló Rasid Dosztum és az általa vezetett milícia kezébe kerültek, amely aktívan használta is a gépeket Kabul elfoglalásakor. 1993-ban Dosztum Golboddin Hekmatjarral kötött szövetséget (pedig egy évvel korábban vadászbombázói, főleg a Szu–22-esek, komoly veszteségeket okoztak Hekmatjar Kabult lövő tüzérségének), és elsősorban az északi Mazar-e-Sarif repülőteréről, ennek 1994 májusi eleste után más, kisebb repterekről repültek, üzbég és tádzsik műszakiak támogatásával. Képzett pilóták hiányában (ezek fogságba estek, vagy dezertáltak) igyekeztek megszervezni a pilótaképzést, ezért Üzbegisztántól két L–39 Albatrost vásároltak, két Szu–22-essel fizetve, melyek közül az egyik, úton Üzbegisztán felé, 1995. január 26-án lezuhant. Az időközben a Pakisztáni Katonai Hírszerzés által megszervezett tálib erők 1995-re erősödtek meg annyira, hogy támadásba lendüljenek, gyorsan foglalva el Hekmatjar területeit. Az egyik ellentámadás közben a tálibok időközben megszervezett légierejének egyik MiG–21-ese 1995. június 7-én lelőtte a Khenjet támadó Szu–22-es kötelék egyik gépét.
A meggyengült szövetség ekkor beolvadt az orosz és iráni segítséggel megerősödő Ahmed Sah Maszúd milíciájába. A Kandahar repülőterén települt tálib légierő megsemmisítésére szervezett 1995. november 1-i sikertelennek bizonyult légitámadásukban újabb Szu–22-est vesztettek, ezután a szövetség légierejének bevethetősége gyorsan hanyatlott, 1996-ra már nem maradt bevethető gépük. Afganisztán felett a tálibok szerezték meg a légi uralmat, majd a bagrami légibázis elfoglalásával hozzájutottak Maszúd sértetlen gépeihez is. Maszúdnak 1998-ban sikerült revánsot vennie, és Bagram visszafoglalásával vadászgépeket szereznie a táliboktól, bár azok körültekintőbbek voltak, az áttelepülésre képtelen gépeket megrongálták vagy megsemmisítették. A tálibok légiereje 2000-re érte el működésének csúcsát, nyári offenzívájukkor több, mint 30 gépük két hét alatt 160 bevetést teljesített, bár az év folyamán Sztrela–3 légvédelmi rakétával legalább nyolc gépüket lelőtték.
Papp, Levente: A Szu-17/20/22 Fitter típusváltozatai. JetFly.hu. (Hozzáférés: 2010. május 23.)
A Federation of American Scientists (FAS) cikke a Szu–17/20/22 repülőgépekről (angolul)

A Szu–27 kéthajtóműves, negyedik generációs, nehéz elfogó vadászrepülőgép, melyet az 1980-as évek közepére fejlesztettek ki a Szovjetunióban Mihail Petrovics Szimonov vezetésével, az amerikai F–14, F–15, F–16 és F/A–18 repülőgépek ellen, a korábbi elfogóvadászok, elsősorban a MiG–25, a Jak–28 és a Szu–15 leváltására. A repülőgép kiemelkedő manőverező képessége, nagy hatótávolsága és erős fegyverzete miatt rendkívül sikeres, viszonylag magas ára ellenére a Szovjetunió összeomlása után is gyártásban maradt, nagy számban exportálják, Kína licencben gyártja.
A jól sikerült repülőgépet folyamatosan továbbfejlesztik, és számos típusváltozatát fejlesztették ki. A repülőgép kétüléses gyakorlóváltozatából fejlesztették ki a Szu–30 vadászbombázót, ezt Kína és India licencben gyártja. A Szu–33 Oroszország egyetlen repülőgép-hordozóján, az Admiral Kuznyecovon szolgálatban álló tengerészeti vadászrepülőgép, a Szu–34 kétüléses vadászbombázó, a Szu–35 pedig a továbbfejlesztett együléses vadászbombázó elnevezése.
Az Amerikai Légierő 1966-ban írta ki az FX (Fighter Experimental, Kísérleti Vadász) programot, az elöregedőfélben lévő F–4 Phantom II vadászbombázóinak leváltására. A vietnámi háború légi harcainak tapasztalataiból okulva, a leendő repülőgép egyik fontos tulajdonságául a jó manőverező képességet szánták. A programot megismerve a Szovjet Légierő 1971-ben kiírta az ellene szánt vadászrepülőgép, a PFI (ПФИ, Перспективный Фронтовой Истребитель, Perspektivikus Frontvadász) fejlesztési programját, amelyre a Szuhoj, a Mikojan–Gurjevics- és a Jakovlev-tervezőirodákat hívták meg. A szovjet kiírás az amerikai megfelelője volt, de mivel szovjet gépnek jobbnak kellett lennie, az előírt paramétereket megnövelték mintegy 10%-kal. A repülőgép koncepcionális tervezése 1970–71-ben zajlott (részben a PFI pályázat kiírása előtt), ekkor, részben angol előképeket követve, a Concorde-éhoz hasonló, szinuszos szárnyat választottak, a bekötésnél előrenyúló belépőéllel (LERX, Leading Edge Root Extension). A teljes repülőgép sárkányát integrált formában képzelték el, azaz a törzs és a szárny átmenet nélkül csatlakozott egymáshoz (a két hajtómű miatt kialakított széles törzs is jelentős felhajtóerőt termelt). A hajtóműveket a törzs alatt helyezték el, az eredeti koncepció szerint tandemfutóműveket kapott volna a gép, de ezt hamar elvetették. Az aerodinamikai kialakítást, az ekkortájt fejlesztett T–4 szuperszonikus nehézbombázó tapasztalatai alapján a szubszonikus sebességtartományban instabilra tervezték, így szükség volt a számítógépes irányítórendszerre. A tervek alapján gyártott makettekkel kísérleteket végeztek a CAGI szélcsatornájában, valamint összehasonlították az F–15-ről készült makett aerodinamikai tulajdonságaival.
A tervezőirodák elképzeléseit 1972-ben értékelték ki, ekkor esett ki a programból a Jakovlev Jak–45 könnyű- és a Jak–47 nehézvadász koncepciója. Az eredeti elképzeléseket ekkor már teljesíthetetlennek tartották, a nagy hatótávolságot nem lehetett a kis felszálló tömeggel és a jó manőverező képességgel összeházasítani, így, elsősorban a Mikojan–Gurjevics iroda javaslatára, a programot szétválasztották egy könnyű- (ЛПФИ, Легкый Перспективный Фронтовой Истребитель, Könnyű Perspektívikus Frontvadász, ez lett a későbbi MiG–29) és egy nehézvadász (ТПФИ, Тяжелый Перспективный Фронтовой Истребитель, Nehéz Perspektívikus Frontvadász, Szu–27) programra. Az Egyesült Államokban hasonlóképpen döntöttek, az F–16 és az F–15 rendszeresítésével. A MiG–29 feladatává a harcoló csapatok közvetlen légvédelmét tették, míg a Szu–27-nek kellett felvennie a harcot az ellenség hátországa felett repülő gépekkel, vagy a saját támadó repülőgépeket kísérnie és védenie.
A repülőgép részletes tervezésével 1975–76-ra végeztek, és ekkor kezdték meg a két prototípus építését, melyek közül az első, T–10–1 jelű gép 1977-re  készült el, és ez év május 20-án repült először, Vlagyimir Iljusinnal, a Szuhoj vezető berepülőpilótájával (aki Szergej Iljusin repülőgép-tervezőnek a fia) a fedélzetén. A repülést Pavel Szuhoj már nem érte meg, ő 1975. szeptember 15-én meghalt. Ezt követte 1978-ban a rövid életű T–10–2, mely 1978. július 7-én, Jevgenyij Szolovjovval a fedélzetén, 1000 méter magasságon, szuperszonikus repülés közben megállíthatatlan rezonanciába kezdett, majd darabokra tört, a pilóta halálát okozva. A repülőgépről a KH–11 fotófelderítő műhold készített felvételt Ramenszkoje repülőterén, így az Amerikai Védelmi Minisztérium, a repülőtérre utalva, a Ram–K ideiglenes nevet osztotta ki. (A MiG–29 a Ram–L nevet kapta.)
Miközben megépült két újabb prototípus, a T–103 és a T–104, már a sorozatgyártású gépekbe szánt AL–31 hajtóművekkel, megkezdődött a felkészülés a sorozatgyártásra az Amur menti Komszomolszkban lévő Gagarin Gépgyárban (a későbbi KNAAPO-ban). A repülőgép felett közben viharfelhők kezdtek gyülekezni. A hajtóműről kiderült, hogy fajlagos fogyasztása nagyobb, tolóereje kisebb lett az eredetileg tervezettnél, emiatt a repülőgép hatótávolsága mintegy 20%-kal csökkent. A szárnnyal kapcsolatban szilárdsági problémák merültek fel, fedélzeti elektronika pedig több száz kilogrammal lett nehezebb (ez utóbbi önmagában is több tonnával növelte volna meg a gép felszálló tömegét). A repülőgép aerodinamikai analízisét végző SzibNIA (СибНИА – Сибирский научно-исследовательский институт авиации имени С. А. Чаплыгина, SZ. A. Csapligin Szibériai Repülési Tudományos Kutatóintézet) szerint a függőleges vezérsíkok sem működtek kielégítően, a szárnyakon pedig már 8–10°-os állásszögnél is drasztikusan csökkent a felhajtóerő a levegő kedvezőtlen áramlása miatt. A repülőgép alapos áttervezése vált szükségessé, annak ellenére, hogy már megkezdték az elősorozat gyártását. Az öt elősorozat-gépet (T–10–5, T–10–6, T–10–9, –10,–11 végül az avionika teszteléséhez használták fel.).
Az áttervezett repülőgépen, mely a T–10Sz (Т-10С, Серийный, azaz Sorozat) típusjelet kapta, a függőleges vezérsíkot megnövelték, és a hajtóművek tengelyétől elmozdították kifelé, egészen a törzs széléig, az alsó oldalon pedig két pótvezérsíkot szereltek fel. A hajtóművek fogyasztását mérsékelni nem tudták, ezért a törzs aerodinamikai keresztmetszetét csökkentették, a hajtóművek segédberendezés-házait az alsó oldalukról a felsőre helyezték át, a szárny íveltségét csökkentették, az emiatt lecsökkent felhajtóerőt a T–10-esen eredetileg nem alkalmazott orrsegédszárnyak alkalmazásával ellensúlyozták, ami miatt viszont a szárny jellegzetes, íves formája megszűnt. A szárny szilárdságának növelésére a törővégen lévő rakétaindító sín ballasztsúlyként működik. A T–10-en alkalmazott hagyományos csűrők és fékszárnyak helyett az új gép szárnyaira flaperonokat helyeztek el. A féklapokat a szárnyakról áthelyezték a törzs felső oldalára. A fedélzeti elektronikát egyszerűsítették, a fixen beépített, elektronikus sugáreltérítésű antenna helyett a hagyományos antennával rendelkező N001 Mecs (Меч, azaz Kard) rádiólokátort építettek be, úgy tervezték, hogy a később kifejlesztendő Szu–27M-be építik a késéssel kifejlesztett elektronikai berendezéseket.
Az új repülőgép prototípusa (T–10–7, más néven T–10Sz–1) 1981. április 20-án repült először, Vlagyimir Iljusin irányításával, és hamarosan felszállt a második gép is (T–10–12), bár mindkettő még ez évben lezuhant, az első szeptember 3-án, a tüzelőanyag-rendszer meghibásodása miatt, az ekkorra mintegy 140 típust repülő Iljusint élete első katapultálására kényszerítve, majd december 23-án, a második gép orr-része tört össze nagy sebességű repülés közben, Alekszandr Komarov pilóta halálát okozva. Ez azonban már nem késleltette tovább a sorozatgyártás beindítását (bár a második baleset okát nem sikerült pontosan megállapítani), 1982-ben három, 1983-ban további kilenc gép hagyta el a gyárat, a következő évre pedig a legyártott gépek száma megközelítette a százat.
A repülőgép kétüléses kiképzőváltozatának tervezését az 1970-es évek legvégén kezdték meg. A tervezés elsődleges szempontja az volt, a repülőgép minden képességét megtartsa, azaz a második pilóta munkahelyét ne az avionika vagy a tüzelőanyag-készlet rovására alakítsák ki. Így a kétüléses repülőgép harcfeladatra is korlátlanul alkalmas lett, emellett képes volt olyan feladatok ellátására, melyre az alaptípus nem. Ezzel a megoldással például jobban ki lehetett használni a típus nagy hatótávolságát, hiszen a két pilóta felváltva irányíthatja a gépet, együtt kevésbé fáradnak el. Emellett a gép alkalmassá tehető célmegjelölésre irányított fegyverek számára, rádióelektronikai zavarásra, és egyéb olyan tevékenységre, amely kétüléses repülőgépet igényel, bár a fedélzeti elektronika erre, legalábbis a sorozatgyártás kezdetén, nem volt alkalmas. (Ilyen feladatok ellátására a jóval később gyártásba került, továbbfejlesztett Szu–30 változatot szánják, ezt egyelőre azonban csak exportra gyártják.)
A második pilóta helyét az első mögött, megemelve helyezték el, így számára is biztosított a jó kilátás, a törzs kabin alatti és mögötti részében pedig jutott elegendő hely a tüzelőanyagnak. A megemelt pilótakabin részben árnyékolja a függőleges vezérsíkokat, ezért ezek felületét egyenként 1,5 m²-rel megnövelték egy 420 mm magas toldalékelem beillesztésével. Az így átalakított gép első prototípusa, a T–10U–1, 1985. március 7-én repült először, Nyikolaj Szadovnyikov irányításával. Összesen három prototípus épült, az első sorozatgyártású gép, a T–10U–4, 1986. szeptember 10-én szállt fel először.
A nagy teljesítményű repülőgépet a kor szellemének megfelelően propagandacélokra is felhasználták, a cél a fő vetélytárs F–15 által felállított világrekordok felülmúlása volt. Erre a célra a sorozatgyártás egyik első gépét, a T–10–15-öt építették át, a gép neve a dezinformáció jegyében P–42 lett. (Pobjeda 42, a kurszki győzelemre utalva). Minden felesleges berendezést kiszereltek, a gép orrkúpját egy fémből gyártottra cserélték, ez könnyebb volt, kiszerelték a törzsféklapot, még a függőleges vezérsíkok felületét is lecsökkentették. A gép felszálló tömege (lényegesen kevesebb tüzelőanyag betankolásával) így 14 100 kilogrammra csökkent. Hajtóműve a dezinformáció miatt R–32-es jelölést kapott AL–31F egy speciálisan a rekordrepülésekhez módosított változata lett. A turbina előtti gázhőmérséklet megnövelésével a fékpadi tolóerő 13 600 kg lett forszázson, ami papíron biztosította a közel 2:1-es tolóerő–tömeg arányt.
Az amerikai Streak Eagle programhoz hasonló módon a gépet ugyanúgy egy elektromos oldású kábellel rögzítették, csak nem egy betontömbhöz, hanem egy harcjárműhöz. A kábel kioldását követően a gép amerikai vetélytársához hasonlóan körülbelül 150 méter gurulást követően rugaszkodott el a betonról, de azzal ellentétben rögtön közel függőleges emelkedésbe ment át. A P–42 így alig pár százalékkal, mindössze 2 másodperccel javította meg a 12 000 m-re emelkedés rekordját. A rekordrepüléseket a Szuhoj négy legtapasztaltabb berepülőpilótája, Viktor Pugacsov, Jevgenyij Frolov, Nyikolaj Szadovnyikov és Oleg Coj hajtották végre. A géppel, mivel a rekordrepülések során nem a Streak Eagle dinamikus profilját választották, mindössze 22 000 méterig emelkedtek, de az oroszoknál nem is volt cél az amerikaiak által elért 30 000 méteres magasság beállítása, mivel azt már a Je–266M-mel teljesítették.
A géppel a 12–16 tonnás kategóriában, illetve a sugárhajtású repülőgépek kategóriájában, majd később az STOL kategóriában állítottak fel 1986–1988 között összesen 41 rekordot. Az FAI-nak jelentett R–32-es hajtóműjelölés egyik folyománya lett az, hogy a Nyugat szakértői sokáig tévesen Tumanszkij hajtóművesként jelölték a Szu–27-est. (Ennek oka, hogy a Je–266M Tumanszkij R–15F2SZ–300-as hajtóművét az 1977-es emelkedési rekordokhoz R–31F-ként jelölték, ebből külföldön arra következtettek – tévesen – hogy az R–32 is egy Tumanszkij-hajtómű lehet.)
A P–42-es egyedülálló módon részese volt az 1989-es tusinói légibemutató dinamikus programjának is. Ezen kívül mindössze egyszer láthatta a nagyközönség közelről, 2004-ben Zsukovszkijban megrendezett „kis MAKSZ”-on, a statikus soron.
A Szu–27 nemzetközi bemutatkozására 1987-ig kellett várni, és meglehetősen szokatlan formában került rá sor, ami előrevetítette a repülőgép részben balszerencsés szerepléseit is. A Szovjetunióban nagy hagyománya volt a titkolódzásnak, ami különösen katonai téren nyilvánult meg, de természetesen az általuk tervezett és gyártott fegyverek harcértékét igyekeztek a lehető legjobb színben feltüntetni, elrettentendő az ellenséget. A repülőgépek megismertetésének egyik módszere a nemzetközi légtérben, ellenséges repülőgépek közelében végzett tevékenység volt.
1987. szeptember 13-án, a Barents-tenger felett, nemzetközi légtérben egy norvég P–3B Orion járőrözött, hogy egy szovjet hajócsoportot tartson szemmel. A Szovjet Légvédelem a járőröző Orionra a Kilp-Javr repülőtéren települt 941. IAP (Elfogóvadász-század) egyik (más források szerint két) Szu–27-esét emelte, melynek fiatal pilótája, Vaszilij Cimbal nem csak megfigyelte a norvég gépet, de igyekezett pilótáinak munkáját is (a szemben álló nagyhatalmak bevett gyakorlatának megfelelően) alaposan megnehezíteni. Többször veszélyesen megközelítette az Oriont, illetve igyekezett közvetlenül a gép légcsavarjai elé kerülni, ugyanis előttük utánégetőt kapcsolva, a hajtóművekben pompázst tudott okozni, amely a leállásukat okozza anélkül, hogy az ellenséges repülőgéphez közvetlenül hozzáérne, így hivatalosan is balesetet és nemzetközi bonyodalmat okozna. Az egyik ilyen megközelítésnél a Szu–27 függőleges vezérsíkja bekerült az Orion légcsavar-lapátjai közé. A légcsavar összetört, a lapátok szétrepülő darabjai sérüléseket okoztak a Szu–27 függőleges vezérsíkján, és kilyuggatták az Orion törzsét, amely így kihermetizálódott. Mindkét gép vészhelyzetet jelentett, és visszafordult saját bázisa felé, ahol sikeresen leszállt. Az incidens során a norvég repülőgép személyzete bőséges mennyiségű fényképet készített az addig alig ismert repülőgépről.1988-ban került sor a repülőgép első nemzetközi szereplésére az angliai Farnborough-ban, majd 1989 májusában a párizsi légiszalonon. Itt bemutatót már a később világhírnévre szert tett Viktor Pugacsov repülte, és ekkor mutatta be a róla Pugacsov-kobrának (vagy röviden csak kobrának) elnevezett manővert is, mely, bár jól mutatja a repülőgép nem mindennapi manőverező képességét, csekély harcértékkel bír.
A rohamosan szegényedő Szovjetunióban igyekeztek mindent pénzzé tenni, többek között a gyártók  szinte bármilyen fegyvert hajlandóak voltak bárkinek eladni, ha a vevő kemény valutával fizetett, és intenzív, de rosszul szervezett marketingkampányba kezdtek többek között a Szu–27 eladásának érdekében is. Úgy gondolták, hogy a repülőgép a nyugati konkurenciát meghaladó harcértékét manőverező képességének demonstrálásával tudják a legjobban bemutatni, így ezek a repülőgépek nagyobb repülőnapokon és haditechnikai vásárokon rendszeresen repültek lélegzetelállító, és sajnos sokszor veszélyes programokat. Jellemző, hogy a repülőgép engedélyezett legnagyobb állásszöge csak 24–26°, a számítógépes vezérlőrendszer az ennél nagyobb állásszöghöz vezető manővereket letiltja. A repülőnapokon látott (a Pugacsov-kobra esetén a 120°-ot elérő) nagy állásszögű repülések a számítógépes vezérlőrendszer korlátozásainak szabályellenes és veszélyes inaktiválásával érhetők el. Ennek a mentalitásnak több katasztrófa lett az eredménye, melyeket rendszerint a típus repülési képességeinek túlbecsülésére lehet visszavezetni.
1990. szeptember 9-én az olaszországi salgaredai repülőnapon lezuhant a Szovjet Légierő egyik együléses gépe. Ez a típus egyik korai nyilvános katasztrófája, amely egy alacsonyan kiemelt bukfencet követően következett be, amikor a gép egyenes vonalú süllyedésben a földbe csapódott. A pilóta – Rimantas Antanas Stankevicius, litván kozmonauta, aki repülte a szovjet Buran űrrepülőgépet is – nem katapultált, a gépben életét vesztette, a robbanást követően a földön egy néző is meghalt.
1995. december 12-én, Malajziából hazatérőben a Russzkije Vityazi (Orosz Lovagok) műrepülő csapat három repülőgépe a vietnámi Cam Ranh Bay orosz katonai támaszpont repülőterére történő leszállás közben, ködben hegynek ütközött, négy pilóta halálát okozva. A baleset fő oka az volt, hogy a honi légvédelmi feladatokra felkészített repülőgépek nem voltak megfelelő navigációs rendszerrel ellátva.
1997. június 21-én a pozsonyi SIAD '97 repülőnapon Szergej Klimov a Russzkije Vityazi 15-ös számú gépében leszállás közben elfelejtett futóművet nyitni és hasraszállt a futópályára. A gép a törzs alatti rakétaindító síneken csúszott végig, komoly kár nem érte. Később szakszerűen felemelték és saját futóművén távozott a gurulóútra.
1999. június 12-én a Párizsi Légiszalonon rosszul megválasztott magasság miatt a futópályához ütközött a Szu–30MKI prototípusa, majd visszaemelkedve a levegőbe az égő gépből a két pilóta – Vjacseszlav Averjanov és a mögötte ülő Vlagyimir Sendrik – sikeresen katapultált (utóbbi indította el a katapultálási folyamatot).
2002. július 27-én Lvivben zuhant a látogatók közé egy kétüléses ukrán gép, a repülőnapok történetének legsúlyosabb katasztrófáját, 83 ember halálát és 199 sérülését okozva. A baleset oka valószínűleg pilótahiba volt.
2009. augusztus 16-án Zsukovszkij mellett, a MAKSZ 2009 haditechnikai vásárra készülve a Russzkije Vityazi két gépe ütközött, két pilóta sikeresen katapultált, ők súlyos sérüléseket szenvedtek, de a bemutatócsoport parancsnoka, Igor Tkacsenko meghalt, mert ejtőernyője tüzet fogott, egy személy a földön is megsérült.
2009. augusztus 30-án a lengyelországi Radomban a Fehérorosz Légierő Szu–27UBM-je szenvedett katasztrófát, két pilótája, Aljakszandar Marficki és Aljakszandar Zsuravlevics ezredesek meghaltak.Bár az Orosz Légierő túl van morális mélypontján, a katonák és a pilóták motiváltsága és fegyelme ma is sok kívánnivalót hagy maga után, így napjainkban is előfordulnak kirívó esetek: Anatolij Kvocsur 2006-ban Krasznojarszk belvárosa felett tartott repülésbiztonságilag megkérdőjelezhető műrepülést.
Az ígéretes repülőgép fejlesztési programja nem állt meg a rendszeresítéssel, a tervezők igyekeztek megrendelést szerezni az újabb és újabb változatokra, vagy legalább a túlélésüket biztosító állami támogatást a soron következő fejlesztési programhoz. A T–10–24 számú gépet a nagy állásszögű repülést vizsgáló repülő laboratóriummá alakították át, a repülőgép stabilitását egy, a pilótakabin vonala mögé elhelyezett kacsa-vezérsíkkal javították. A módosítás bevált, és a repülőgép továbbfejlesztett változatainak mindegyikénél alkalmazzák. A T–10–26 számú gépet a változtatható tolóerő-vektorú hajtómű tesztrepülőgépévé alakították át, az egyik hajtómű cseréjével.
Messze a legsikeresebb változat, több száz példányt gyártottak belőle, de csak a külföldi vevők részére. A gép karrierje elég érdekesen indult, eredetileg Szu–27UBK néven a kétüléses Szu–27UB légi vezetési pont céljára átalakított változata lett volna, melynek feladata néhány gépes elfogóvadász-kötelékek tevékenységének koordinálása lett volna a Szovjetunió elhagyatott szibériai és távol-keleti területei felett, ahol a gyéren telepített légvédelmi lokátorok között nagy távolságok vannak (A MiG–31-est hasonló feladatra tervezték.). Légi utántöltő berendezéssel is felszerelték, így nagy távolságú bevetéseknél is alkalmazni tudták, a két pilóta munka közben válthatta egymást, így megnőtt a levegőben tölthető idő. Exportra is ajánlották, Szu–30K néven.  Az 1990-es években a repülőgép átesett azokon a korszerűsítéseken, amelyeken az összes hasonló repülőgép, fegyverzetét kibővítették, ez lett a Szu–30MK. A nagy áttörés 1996-ban következett be, amikor India 40 gép vásárlását jelentette be (Szu–30MKI változat), később megkezdte a gépek licencgyártását. Azóta Algéria (Szu–30MKA), Kína (Szu–30MKK), Malajzia (Szu–30MKM), Venezuela (Szu–30MKV) rendelt a gépből.
A repülőgép haditengerészeti változatának megépítését már az 1970-es évek legelején tervbe vették, majd többször módosították a hordozására szolgáló hadihajó terveivel együtt. Az eredetileg T–10K-nak nevezett repülőgép tervezésének alapja a kacsavezérsíkos T–10–24 volt, ennek szerkezetét, különösen a futóműveit, megerősítették, szárnyait és vízszintes vezérsíkjait felhajthatóra alakították, farka alá a repülőgép-hordozókon történő leszálláshoz fékhorgot szereltek. Az Orosz Haditengerészet egyetlen repülőgép-hordozója, az Admiral Kuznyecov túl kicsi a gőzkatapultokkal segített felszálláshoz, ezért a hajó orrára síugrósáncot szereltek, és a repülőgépek külső segítség nélkül szállnak fel, ezt rendkívül kedvező tolóerő-súly arányuk teszi lehetővé. Orrukba légi utántöltő berendezést szereltek, korszerűbb navigációs rendszert kaptak, fegyverfelfüggesztő csomópontjaik számát 12-re növelték. 24 gépet gyártottak, ezek ma is rendszerben állnak. Kétüléses kiképzőváltozata a Szu–27KUB (újabban Szu–33KUB-nek nevezik), melynek pilótakabinjában, eltérően a Szu–27UB-től, a két pilóta egymás mellett ül.
Tervezett csapásmérő változat, részben a Szu–30-aséval megegyező feladatkörrel, de az Orosz Légierő számára, a meglévő Szu–17, MiG–27 és Szu–24 repülőgépek leváltására. Az 1980-as évek első felében a Szu–27UB áttervezését tervezték (a Szu–30-ashoz hasonlóan), Szu–27IB néven, ezt a döntést később megváltoztatták, és teljesen áttervezett törzs-elsőészben a pilótaüléseket egymás mellett helyezték el, javítva ezzel a két pilóta együttdolgozását. A kabintető fix kialakítású, a gépbe az orrfutóaknából leereszthető lépcsőn lehet beszállni. A főfutókat teljesen áttervezték a mintegy 30%-kal megnőtt felszálló tömeg miatt, ezek kétpontosak lettek. A repülőgépbe egy kis WC-t is beépítettek a hosszú bevetési idő miatt, ami a szovjet viszonyok között fényűző luxusnak számított. A T–10V1 jelű prototípus 1990. április 13-án repült először. Az 1990-es évek pénzhiánya miatt a fejlesztés hosszú időre lelassult, a gépet exportra ajánlották Szu–32FN elnevezéssel, eredménytelenül. A 2000-es évek orosz fellendülésének köszönhetően a sorozatgyártás lassan beindult, 2006 végén átadták az első két hadrendi példányt a Lipecki Kiképző Ezrednek.
A repülőgép annyira eltért az eredeti repülőgéptől, hogy a NATO kódnevek kiosztását végző bizottsága (Air Standardization Coordinating Committee, ASCC) új NATO-kódnevet adott ki, a gép új kódneve Fullback lett.
A repülőgép korszerűsített változatának, a Szu–27M-nek a kifejlesztése már az alaptípus fejlesztésekor felmerült, elsősorban az avionikával kapcsolatos kényszerű kompromisszumok miatt. A szovjet elektronikai ipar az 1980-as évek legvégére alkalmassá vált a repülőgépre eredetileg tervezett elektronika legyártására, ezt a Szu–27K (Szu–33) sárkányába építették. A repülőgép így megkapta a kacsaszárnyakat, a megerősített futóművet, emellett a szárnyakat vastagabb keresztmetszetűre gyártották, ami több tüzelőanyag betöltését tette lehetővé. A nagy túlterhelések elviselése érdekében, hasonlóan az F–16-oson alkalmazott megoldáshoz, a katapultülést 30°-kal hátradöntötték. Az avionika központi eleme az N011 rádiólokátor, melynek zavarvédelmét javították elsősorban. A műszerfalba a korábbi hagyományos műszerek helyett három monokróm katódsugárcsöves kijelzőt, később színes folyadékkristályos kijelzőket építettek. Egyes példányokon a törővégi rakétaindító sín helyére a Szorbcija rádióelektronikai zavaróberendezést építették. A fegyverzetet, melyet, hasonlóan a Szu–33-hoz, 12 csomópontra lehetett függeszteni, kiegészítették az R–77 légiharc-rakétával, valamint a H–29 televíziós irányítású és a H–31 lokátorromboló rakétával. A prototípus 1988. június 28-án repült először Oleg Coj irányításával, 1992-ig körülbelül egy tucatnyi gépet gyártottak le, ezeket elsősorban kísérleti célokra használják. A repülőgépet folyamatosan továbbfejlesztik, elképzelhető, hogy sorozatgyártásba kerül. Az 1990-es évek közepén megépült Szu–37 repülőgép a Szu–35 vektorálható tolóerejű AL–31FN hajtóművel ellátott változata.
A Szu–27-es avionikája már a rendszeresítés pillanatában is elavult volt, még a légi célok ellen is, ezt a legelső pillanattól korszerűsíteni tervezték, de a Szu–27M repülőgép sorozatgyártására a Szovjetunió összeomlása miatt már nem maradt idő. Az 1990-es években egyre-másra jelentek meg az újabb és újabb típusváltozatok, melyekből néhány darabnál több pénzhiány miatt nem készült, pedig a korszerű gépekre a csecsen polgárháború során égető szükség lett volna. 2000 körülre látták be, hogy az Orosz Légierő, mely a típus legnagyobb üzemeltetője, nem tudja új gyártású repülőgépekkel leváltani Szu–27-eseit, ezért kidolgozták a repülőgépek több korszerűsítési programját, mellyel költséghatékonyan elvégezhető a repülőgépek kapacitásának alapvető növelése. 2001-re indult volna be a kétüléses gépek Szu–27UBM változatra alakítása, de ezt 6-8 gép átépítése után abbahagyták, valószínűleg a programokban (ellen)érdekelt, részben privatizált cégek intrikái miatt.
Az Orosz Légierő számára készült gépek a Szu–27SZM, az exportra készülők az Szu–27SZK elnevezést kapták. (A fejlesztési programban alapja a Szu–30KI volt.) A program fő célja az avionika korszerűsítése, a földi célok elleni csapásmérő kapacitás megteremtése (irányított fegyverekkel), az üzemeltetési költségek csökkentése korszerűbb diagnosztikai eszközök alkalmazásával (áttérés a részleges állapot szerinti javításra), valamint a repülőgép tervezett élettartamának megnövelése a sárkányszerkezet üzemeltetési tapasztalatok alapján történő megerősítésével.
A fedélzeti elektronika elemeit az amerikai MIL–1553B katonai szabványnak megfelelő adatbusz köti össze. A fedélzeti számítógépet kicserélték BVCM–486 típusúra, érdekes módon ennek processzora az Intel 80486DX33 processzora, melyhez, részben elavultsága miatt, már orosz katonai cégek is hozzáférhetnek. A rádiólokátort korszerűsítették, az eredeti N001 radar N001VE változatát alkalmazzák, ez még mindig mechanikusan eltérített antennájú, de már földi célok elleni funkcióval is ellátták (nagy hajókat 200–250 km-ről derít fel). Az infravörös érzékelőt kicserélték, az új berendezés nagy magasságban, utánégetővel távolodó célokat akár 90 kilométerről is észlel. A berendezést a gép hossztengelyétől jobbra eltolva építették be, az orr bal oldalára a légi utántöltő berendezés kitolható fogadócsonkja került. A kicserélt lézertávmérő korlátozott mértékben (mivel az orr felső részén van) alkalmas földi célok megjelölésére lézerirányítású fegyverek számára.
A műszerfalba két folyadékkristályos kijelző van beépítve, emellett sisakba épített kijelzőt is rendszeresítettek. A pilóta a repülés előtt megtervezett repülés paramétereit mágneskazettán viszi magával, hasonlóan a repülés utáni adatokhoz. A navigációt integrált inerciális és GPS navigációs rendszer segíti, ez utóbbi az amerikai Navstar- és az orosz GLONASZSZ-műholdak jeleit is veszi.
A pilótakabin nem kompatibilis az éjjellátó készülékekkel. A géphez felderítő és célmegjelölő konténert nem rendszeresítettek.
A légi célok elleni fegyverzetet kiegészítették az R–77 rakétával, mely aktív lokátoros önirányítású, és a repülőgép a passzív szakaszon egyszerre két rakéta számára tudja a célok adatait frissíteni. A rakéták saját lokátora a céltól 5–20 km-re kapcsol be, ezután a repülőgéppel nem kommunikálnak, így az újabb rakétákat indíthat.
A földi célok ellen a gép szinte az összes orosz repülőgép-fedélzeti fegyvert alkalmazhatja. Irányított légibombák közül a KAB–500Kr és KAB–1500Kr televíziós, valamint a KAB–500L és KAB–1500L lézerirányítású bombákat, bár ez utóbbiak számára a célt nem tudja saját maga számára megjelölni, célmegjelölő konténert pedig nem rendszeresítettek. Földi célok elleni irányított rakéták közül a H–25, H–29, H–31, H–35 és H–59ME rakétákat hordozhatja, az utóbbival a kapcsolatot az egyik szívócsatorna alá függesztett APK–9E konténerrel tarthatja fent. A repülőgép besugárzásjelző rendszerét integrálták a H–31 rakétával, azaz a gépet ért sugárzás alapján képes a radar földrajzi helyzetének megállapítására, a rakéta számára a repülési paraméterek meghatározására. Számos korszerű fegyverkategória (például GPS-irányítású bombák, robotrepülőgépek) nem található meg a gép arzenáljában. Bár a repülőgépen elvben minden fegyver integrációs programja befejeződött, újabb és újabb hírek repülnek fel ezen fegyverek rendszeresítéséről, azaz a valóságban jócskán lemaradtak a kommunikált célokhoz képest.
Teljesen fémépítésű, két hajtóműves, középszárnyas repülőgép, osztott függőleges vezérsíkokkal, hagyományos aerodinamikai elrendezéssel, mely nagyon hasonló a MiG–29-eséhez. Az első, aerodinamikailag instabil szovjet repülőgép. A nyilazott félszárnyakon orrsegédszárnyat és flaperont helyeztek el, a magassági kormányként szolgáló vízszintes vezérsík teljes egészében elfordítható. A szárnytövet előrefelé megnyújtották (Leading Edge Root Extension, LERX), ez a nagy állásszögű stabilitást javítja. A későbbi változatokon itt helyezték el teljesen elforgatható a kacsa-vezérsíkokat. A szárny a törzs centroplánnak nevezett, a tüzelőanyag-tartállyal integrált teherviselő eleméhez csatlakozik, ennek tetején alakították ki az F–15-ösön alkalmazotthoz nagyon hasonló, nagyméretű törzsféklapot, melyet a legújabb változatokról elhagytak. A két hajtóművet a törzs alatt, egymástól elkülönítve helyezték el. A futómű tricikli-rendszerű, az orrfutót a törzsbe, hátrafelé, a főfutókat a kerekek 90°-os elforgatása után előrefelé, a szárnytőbe húzzák be. A földhöz meglehetősen közel elhelyezett levegő-beömlőnyílások miatt a futószárak meglehetősen hosszúak (hogy a hajtóművek ne szívjanak be szennyeződést), emiatt a repülőgép nagy részét csak létráról lehet elérni, ez nehezíti a karbantartást. A korábbi, 210 atmoszféra nyomású helyett ezen a gépen alkalmaztak először 280 atmoszférás hidraulikarendszert, ez – jobb minőségű anyagok felhasználása és a korábbi gépekétől eltérő kiszolgálóeszközök rendszeresítése árán – jelentős tömegmegtakarítást eredményezett. A pilótakabint a törzsből kiemelve, jó kilátást biztosítva helyezték el. A gép meglehetősen nagy átmérőjű orrában van a rádiólokátor, a pilótakabin szélvédője előtt az infravörös érzékelővel kombinált lézertávmérőt.
A repülőgép jobb oldali szárnytövébe be egy GS–301 típusú, egycsövű, 30 mm-es gépágyút építettek, melynek javadalmazása 150 lőszer, emellett 10 (a későbbi változatokon 12) fegyverfelfüggesztő csomóponton elhelyezett fegyverzetet hordozhat. A gép összes csomópontja száraz, azaz tüzelőanyag-póttartályt nem lehet rá függeszteni.
A fegyverfelfüggesztő csomópontok számozása nem szokványos, a törzs középvonala alatti az 1-es és a 2-es, majd a szárnyak alatt kifelé haladva a 3–8 számúak (a jobb oldaliak a páratlanok), a levegő-beömlőnyílások alatt pedig a 9-es és a 10-es.
A repülőgépet elsősorban légiharc megvívására tervezték, ennek fő fegyvere az R–27 típusú, közép-hatótávolságú légiharc-rakéta, melyből maximum hat darabot hordozhat. A szovjet gyakorlatnak megfelelően létezik félaktív lokátoros önirányítású ás passzív infravörös önirányítású változata is. A lokátoros változat csak a cél közelében igényli a cél lokátoros megjelölését, a röppálya nagy részén az előre kiszámított találkozási pontig tehetetlenségi navigációs rendszer irányítja. A cél kitérő manővereinek megfelelően a rakéta röppályáját menet közben is lehet módosítani.
A légi közelharcra szolgáló rakéta az R–73, ami egy nagy szögeltéréssel indítható, részben tolóerő-vektor kormányzású, infravörös önirányítású légi közelharc-rakéta. Használatához nem szükséges a lokátor bekapcsolása, indítható a lézertávmérővel kombinált infravörös érzékelő adatai alapján. A cél kijelölése lehetséges a sisakra szerelt Sjel típusú sisakcélzóval is, ekkor a rakéta infravörös érzékelője követi a pilóta fejmozdulatait, amikor az a célra néz, a rakéta automatikusan befogja azt, amit a célzóberendezés optikáján megjelenő ikon jelez a pilótának, ezután a rakéta indítható.
A repülőgéphez utólag rendszeresítették az 1990-es évekre kifejlesztett R–77-es aktív lokátoros önirányítású légiharc-rakétát, ezt elsősorban exportra gyártják, bár az Orosz Légierő is kapott belőlük, a pénzhiánynak köszönhetően kisebb mennyiségben. Tervezik a hosszabb ideje fejlesztés alatt álló, nagyon nagy (akár 400 kilométeres) hatótávolságú KSZ–172 légiharc-rakéta integrációját is, amennyiben a fegyver gyártásba kerül, erre azonban kicsi az esély.
Bár a repülőgépbe beépítették a földi célok elleni nem irányított rakéták és bombák alkalmazásához szükséges kábelezést, a CFE fegyverzetkorlátozási egyezmények miatt a gépek eredetileg földi célok elleni fegyvereket nem hordoztak. A nagy tömegben hadrendben álló, elavult vadászbombázó repülőgépek (elsősorban a MiG–27 és a Szu–17) selejtezése után azonban lehetőség nyílt a ilyen fegyverek rendszeresítésére.
A szárnyak alatti belső, a levegő-beömlőnyílások alatti, valamint a törzs középvonala alatti két-két csomópontra lehet összesen 38 darab 100 kilogrammos, vagy (az 1-4, 9 és 10-es csomópontokon) hatzáras tartókra 36 darab 250 kilogrammos FAB–250M54, ugyanide háromzáras tartókra 18 darab FAB–250M62  bombát függeszteni.
Négyzáras tartókra 16 darab FAB–500M54 (1., 2., 9., 10. csomópontok), vagy 10 darab 500 kilogrammos FAB–500M62-es (az 1-4 csomópontokra kétzáras tartókon, a 9-10-esre egyet-egyet) nem irányított légibomba függeszthető.
A bombák helyett lehetőség van 6 darab SZ–25 nem irányított rakéta, vagy B–8M1 (2-2 darab a 3-4-es csomóponton, egy-egy a 9-10-esen) vagy 6 darab B–13L típusú, nem irányított rakétákat tartalmazó blokkok függesztésére is, a hozzájuk tartozó maximum 120 darab SZ–8 vagy 30 darab SZ–13 rakéta hordozására.
A repülőgép alapváltozata nem hordozhat célmegjelölő konténert, emellett egyik változat sem alkalmas tüzelőanyag-póttartályok hordozására. Lehetőség van a törővégi rakéta-indítósín helyett a Szorbcija típusú rádióelektronikai zavarókonténer hordozására.
Kis mennyiségben gyártott elősorozat-gép, lényegében megegyezik a későbbi Szu27SZ-szel
Együléses demonstrátor, légi utántöltő-berendezéssel, továbbfejlesztett avionikával.
A Szu–30MK alapján Indiának épített gép, vektorálható fúvócsövekkel, kacsaszárnyakkal, külföldi eredetű avionikával.
Együléses demonstrátor Indonézia számára a Szu–27SZMK-ból továbbfejlesztett avionikával, nem gyártották.
Az együléses Szu–27SZ korszerűbb avionikájú változata, fejlesztését már az 1980-as években elkezdték.
A meglévő Szu–27SZ repülőgépek korszerűsítésével létrehozott vadászbombázó az Orosz Légierő számára, jelenleg körülbelül egy ezrednyi átépített gép áll hadrendben.
A Szu–27SZK repülőgépek alapján továbbfejlesztett változat légi utántöltő berendezéssel és beépített aktív rádióelektronikai zavaróberendezéssel.
A Szu–27SZK-nak megfelelő, a Szu–27UB-ből átépített kétüléses vadászbombázó repülőgép.
Kétüléses csapásmérő változat áttervezett törzs-elsőrésszel, egymás mellett ülő pilótákkal, a Szu–34 prototípusa.
Kétüléses csapásmérő változat az Orosz Légierő számára a Szu–24 leváltására, jelenleg a sorozatgyártás és a rendszeresítés elején jár.
Kétüléses haditengerészeti kiképző repülőgép, egymás mellett ülő pilótákkal, de a Szu–34-től eltérő (nem papucs alakú, hanem hengeres) orr-résszel.
A Szu–27-es kifejlesztéséről szóló döntést az F–15 kifejlesztésének ismeretében hozták meg, a tervezés során, mely az amerikai gépet körülbelül egy évtizeddel követte. Elsődleges szempont volt az akkor már jól ismert amerikai típus paramétereinek felülmúlása. A két típus még nem találkozott éles helyzetben, de a világ több pontján ez elképzelhető. A Szu–27-es emiatt korszerűbb elvek szerint készült, tervezésénél alaposan kihasználták az időközben nagyot fejlődött aerodinamikát. Homlok-légellenállása és légellenállás-felhajtóerő aránya kedvezőbb. Ezen a téren viszonylagos előnyét az amerikai gép korszerűbb, digitális elektronikus vezérlésű hajtóműve ellensúlyozza, ennek bár fékpadi tolóereje alacsonyabb, a repülőgépbe beépítve már az amerikai gép van fölényben (az F–15 tolóerő–tömeg aránya teljes légiharc-fegyverzettel és 50% tüzelőanyaggal 1,23, a Szu–27-é csak 1,06). Az amerikai gépen emellett a törzsbe félig besüllyesztett AIM–7 vagy AIM–120 rakéták kevesebb légellenállást és rezonanciát okoznak. Avionikájuk kezdetben nagyjából hasonló volt, napjainkra azonban az amerikai típus tetemes fölénybe került, mert rádióelektronikai rendszereit több lépcsőben korszerűsítették, fedélzeti rendszerei naprakésznek tekinthetőek. Az orosz gépeken a 2000-es években kezdtek korszerűsítési programot, amit az évtized végére körülbelül egyszázadnyi mennyiségen végeztek el. A gépek többsége azonban az eredeti, 1970-es évek technikai színvonalán áll.
Napjainkban a Szu–27-es géptípust, illetve annak modernizált változatait a világ számos haderejében üzemeltetik, ill. tervezik a hadrendbe állítását. A típusból napjainkig kb. 680 darabot építettek a Szovjetunióban, illetve Oroszországban.
A valamikori Szovjet Légierő utódjaként a gépek nagy részét üzemelteti, jelenleg 397 Szu–27-est és 52 Szu–33-ast tart hadrendben, ezek a következő repülőtereken települnek:
Kant (Kirgizisztán, 5 gép)2009 nyarán jelentették be, hogy a légierő korszerűsítésére 48 Szu–35-öst rendel Oroszország. A gépeket 2015-ig tervezik leszállítani.
25 körüli mennyiségű gép áll rendszerben, ezeket nemrégiben korszerűsítették. Egy kétüléses repülőgép 2009 augusztusában lezuhant a lengyelországi Radomban megtartott repülőnapon.
Jelenleg 30, a szovjet időkből örökölt Szu–27-essel rendelkezik, további 12 gépet tervez vásárolni.
65, szintén szovjet gyártású repülőgépet tart hadrendben, ezek közül két Szu–27UB-t 2009-ben a TacAir amerikai magáncégnek adott el, utóbbi 2009-ben árulni kezdte a gépeket mintegy 5 millió dollárért.
25 Szu–27SZ-t ls 6 Szu–27UB-t örökölt a szovjet időkből, ezek eredetileg a 62. BAP (vadászbombázó-ezred) állományába tartoztak Andijon repülőterén, jelenleg a gépek Karshi-Khanabad repülőterén települnek, egy részük Fergana repülőterén van tárolva.
Algéria 28 Szu30–MKA-t rendelt, ezeket 2009-ig tervezik leszállítani. A gépekkel együtt rendelt MiG–29SZMT és MiG–29UB-ket Algéria visszaküldte a gyártónak arra hivatkozva, hogy a gépek nem új gyártásúak, ezek helyett is, megfelelő értékben, Szu–30MKA-kat vásároltak, 16 darabot.
A polgárháborútól sújtott ország 2000-ben vásárolt 8 együléses Szu–27SZ-t és két kétüléses Szu–27USZ-t, melyeket ukrán zsoldos-pilóták repültek, ezek közül az első még ez év november 19-én lezuhant, az UNITA állítása szerint ők lőtték le Sztrela–3 rakétával.
Eritrea az Etiópiával vívott háború után, 2003-ban vásárolt néhány Szu–27SZK-t, Ezek jelenleg is Aszmara nemzetközi repülőterén állomásoznak.
Etiópia 1998-ban rendelt hat együléses Szu–27SZ-t és két kétüléses Szu–27USz vadászrepülőgépet, használtan, ezeket intenzíven használták az Eritreával vívott háborúban.
India 40 Szu30–MKI-t rendelt 1996 novemberében (Ebből nyolc, kizárólag légvédelemre alkalmas Szu–30K), emellett a Hindustan Aeronautics további 140 gép helybeni legyártására kötött licencszerződést, ezeket 2020-ig tervezik legyártani. A szerződés teljesítése során súlyos határidő-csúszások merültek fel.
Indonézia ellen, emberi jogi politikája miatt fegyverszállítási embargó lépett életbe, nyugati eredetű repülőgépeikhez ezért nem kaptak pótalkatrészt, így Oroszországtól vásároltak először két Szu–27SZK és két Szu–30 repülőgépet, amit 2006-ban három Szu–27SZKM-mel és három Szu–30MK2-vel egészítettek ki egy egész századdá.
Kína egy 1998-as szerződés alapján Oroszországtól 76 Szu–27-est vásárolt, további 200 gép építésére kapott engedélyt orosz licenc alapján. 2004-ig 90–100 gép épült meg Kínában J–11 típusmegjelöléssel. 2006-ban emellé 100 darab Szu–30MKK és 48 Szu–33 repülőgépet is rendeltek.
A LAVEX 2009 fegyverkiállításon jelentették be 12-15 Szu–35 és 4 Szu–30 vásárlását, más repülőgépekkel együtt, mintegy 1 milliárd USD értékben.
18 Szu–30MKM repülőgépet rendelt összesen 900 millió USD-ért, ezek az indiai Szu–30MKI-kra hasonlítanak, de az azokban alkalmazott elektronika izraeli komponenseit az ország erősen Izrael-ellenes beállítottsága miatt orosz és francia eredetű berendezésekkel váltották ki.
Uganda légiereje 2010 márciusában rendelt hat Szu–30MK2 repülőgépet, mintegy 200 millió dollárért.
Az ország légiereje Hugo Chávez radikális baloldali politikája miatt az addig üzemeltetett amerikai típusokhoz – a pótalkatrészek hiánya miatt, melyeket az amerikai fegyverembargó okozott – egyre kevesebb tartalék alkatrészt tudott szerezni, ezért más országokhoz, elsősorban Oroszországhoz fordult fegyverekért, ennek keretében 1,5 milliárd dollárért 24 Szu–30MK2 vadászbombázót vásároltak, 2005–2008 közötti szállítással, Szu–30MKV néven. Az első gépeket nagyon röviddel a megrendelés után megkapták, ezek valószínűleg eredetileg Kínának legyártott, de visszaszállított repülőgépek voltak, 2008 májusában a flotta már 22 gépből állt.
36 Szu–27SZK és 12 Szu–30 áll hadrendben, 2009 tavaszán további 12 Szu30–MK2 gép rendelését jelentették be, gépenként 42 millió dollárért.
Szíriának, mint a szovjet fegyverek hűséges vásárlójának, többször felajánlották a Szu–27-est, legalább két alkalommal a gépek fel is tűntek – szír felségjelzéssel – az országban, de az ország anyagi helyzete (az 1980-as években vásárolt repülőgépek teljes vételárát sem fizették ki) nem tette lehetővé a nagy értékű és sikeres gépek megvásárlását, ehelyett inkább 22 használt MiG–29-est vásároltak.
2007 közepén röppent fel a hír, hogy sikeres befejezésükhöz közelednek az orosz fegyverexport-céggel, a Roszobronekszporttal folytatott tárgyalások, Irán 250 darab Szu–30MK és 20 Il–78 légi utántöltő repülőgép vásárlásáról. Utóbb ezt nem erősítették meg, valószínű, hogy az Egyesült Államokkal zajló szóbeli háború egyik hadműveletéről volt szó. Az exportra szánt gépek avionikájában gyakran vannak izraeli eredetű elektronikai berendezések, amelyeket Irán nem kaphatna meg, ezek kiváltása a maláj gépek esetében is megoldandó feladat volt.
Eritrea 1991-ben, 30 éves háború végén vált függetlenné Etiópiától. A két ország közötti folyamatos feszültség azonban újabb háborúra történő felkészüléshez vezetett, mely 1998-ban tört ki Badme város hovatartozása körül. A konfliktus kirobbanásakor mindkét ország légiereje viszonylag fejletlen volt, a háború kitörése, majd az ideiglenes tűszünet 1998 augusztusi tető alá hozása után rohamléptekkel kezdték meg a lemaradás ledolgozását, mindkét oldal volt szovjet tagköztársaságoktól vásárolt vadászrepülőgépeket. Eritrea Oroszországtól hat MiG–29-est (még 1998-ban, csak a gépekért 150 millió dollárt fizettek), Grúziától nyolc Szu–25-öst (1999-ben), Etiópia pedig Oroszországtól rendelt – többek között – hat Szu–27SZ és két Szu–27USZ vadászbombázót, melyek közül az első gépek 1998. december 15-én érkeztek meg orosz teherszállító repülőgépeken. Jellemző a gépek rendszerbe állításának erőltetett menetére, hogy még decemberben egy éjszakai repülésen lezuhant az egyik Szu–27Sz, az etióp pilóta halálát okozva, majd január 6-án egy kétüléses gép veszett oda, egyes források szerint az összeszerelés utáni berepülés, más források szerint műrepülés közben. Az orosz pilóta, Vjacseszlav Mizin sikeresen katapultált, az odaveszett gépet az oroszok pótolták. Oroszországba pilótákat küldtek kiképzésre, de még hazaérkezésük előtt rendszerbe állították a gépeket az 5. vadászbombázó századnál, Debre Zelt repülőterén, orosz zsoldospilótákkal.
Az új fegyverek élesben történő kipróbálására nem kellett sokáig várni, 1999 februárjában ugyanis kiújultak a harcok, az Etióp Légierő számos közvetlen támogató bevetést repült, az Eritreai Légierő erősségének számító MiG–29-esek pedig kénytelenek voltak a közelben járőröző Szu–27-esekkel felvenni a harcot. 1999. február 25-én került sor az első légiharcra, ekkor négy MiG–29-es támadott meg egy etióp géppárt, mely a túlerő miatt menekülni kezdett, miközben az eritreaiak számos R–27-es rakétát indítottak, melyeket sikerült a Szu–27-eseknek manőverezéssel lerázni, majd a szorult helyzet miatt ellentámadásba lendültek. Ekkor a Szu–27-esek indítottak számos R–27-est, szintén eredmény nélkül, az ezt követő manőverező légiharcban viszont Workneh őrnagynak sikerült R–73 rakétával lelőnie az ellenséges  kötelék vezérgépét, melyet Habte Zion Hadgu dandártábornok, az Eritreai Légierő parancsnoka vezetett.
Egy napon belül újabb légi győzelmet arattak az etiópok, ezúttal Aster Tolossa egyedül kísért MiG–21-eseket, mikor egy – valószínűleg fegyvertelen – MiG–29UB-t talált, amelyet rádión keresztül megpróbált leszállásra kényszeríteni Debre Zelten (eközben kiderült, hogy a gép pilótája az ő korábbi oktatója), majd valószínűleg két R–73-as légiharc-rakétával és gépágyútűzzel lelőtte, így Tolossa lett az első, légi győzelmet elért pilótanő a sugárhajtású repülés történetében. (Más források szerint a légiharc másképpen zajlott, egyébként ekkor nem is volt pilótanő az Etióp Légierőben). Március végén újabb két MiG–29-est lőttek le Szu–27-esek, bár ezt szintén vitatják. 1999 második felében az etióp támadások elcsendesültek, eközben (augusztus 29-én) egy Szu–27-es tévedésből lelőtte a dél-afrikai Execujet cég Learjet 35-ös business-jetjét, mely Nápolyból repült volna Dzsibuti érintésével Johannesburgba. A gép lezuhant, két pilótája meghalt.
A 2000 májusában kiújult harcokban először május 16-án rongáltak meg egy földi célokat támadó MiG–29-est, melynek sikerült leszállnia Asmarán, majd két nap múlva egy újabb gépet sikerült egy etióp Szu–27 géppárnak elfognia, igaz, későn, akkor már legalább két MiG–21-est sikerült lelőnie R–73 rakétával. Az ezután következő légiharcban az egyik Szu–27 egy nagy testű madárral ütközött, és kényszerleszállást kellett végrehajtania, a másik viszont lelőtte a MiG–29-est.
Az etióp Szu–27-esek 4+1 igazolt és három valószínű légi győzelmükkel nagy népszerűséget vívtak ki hazájukban, jellemző, hogy Mekkelében „Szu” nevű bár is van, de a háború után, az orosz zsoldosok és tanácsadók távoztával a gépek hadrafoghatósága hanyatlásnak indult, a bevethető gépek száma általában négynél nem több, emellett újabb politikai tisztogatások miatt az etióp személyi állomány nagy része emigrált. Eritrea pótolta készleteit, újabb MiG–29-esek mellett Szu–27-eseket is vásároltak 2003-ban, ezek a MiG–29-esekkel együtt Aszmarán állomásoznak.
Kővári László: Eagle kontra Flanker. In Aranysas. I. rész 2002/8 augusztus, 20-23. o., II. rész 2002/9 szeptember, 20-23. o., III. rész 2002/10 október, 22-25. o.
Modern Combat Aircraft: Reference guide pp. 50–51 Minszk, "Elida", 1997, ISBN 985-6163-10-2. (oroszul)
Sukhoi Su-27/Su-30/Su-33/Su-35/Su-37 Flanker – Festésminták a WINGS PALETTE oldalán

Szucsou (Suzhou) klasszikus kertjei a kínai kert művészetének kiemelkedő példái, Kína legnevezetesebb turisztikai látványosságai közé tartoznak és az UNESCO világörökségi listáján szerepelnek 1997 illetve 2000 óta. A kelet-kínai Csiangszu (Jiangsu) tartományban, Szucsou (Suzhou) városában találhatók.
A kertek csaknem ezer év alatt, a 11. századtól a 19. századig terjedő korban jöttek létre. A kertépítés kínai tudósai romantikus tájakat hoztak létre az adott területen a természetesre emlékeztető módon, sziklákkal, patakokkal, dombokkal és pavilonokkal, pagodákkal.A híressé vált szucsou (suzhou)i kerteket Kína-szerte utánozták, még a császári parkokban is.  Az UNESCO értékelése szerint a kertek a kínai tájépítészet kétezer éves fejlődését mutatják be.
Ezek a kertek a Ming-dinasztia derekán érték meg legnagyobb virágzásukat, amikor közel 200 ilyen magánpark volt a városban.  Mára 69 kertet sikerült megőrizni, 1997-ben és 2000-ben közülük nyolcat, valamint még egyet a közeli Tungli (Tongli) városkából a világörökség részévé nyilvánítottak. A világörökségi helyszínek felülvizsgálati programja keretében ezeket a kerteket is átfogó terv keretében felügyelik, ami kiterjed a rutinszerű karbantartástól a programozott fenntartási projektekre egyaránt.A szucsou (suzhou)i kertépítészet neves mesterei voltak: Csan Liang (Zhang Liang), Csi Cseng (Ji Cheng), Ko Jü-liang (Ge Yuliang), és Csen Cung-csou (Chen Congzhou).
Ez a szócikk részben vagy egészben  a   Classical Gardens of Suzhou című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Szucsou (kínai nyelven: 苏州市; pinjin átírás: Suzhou, régebbi angolos latin betűs átírással Soochow), az egyik leghosszabb történelmi múltra visszatekintő, a 21. század elején pedig az egyik leggazdagabb kelet-kínai város és prefektúra Csiangszu (Jiangsu) tartományban, Sanghaj (Shanghai) és Hangcsou (Hangzhou) közelében, a Nagy-csatorna mentén. Földrajzilag a Jangce alsó folyása közelében, a folyó deltavidékén, a Taj-tó (Tai-tó), magyarul Nagy-tó partján terül el. Közigazgatásilag prefektúrai szintű város. A hozzá tartozó terület nagysága 8488,24 km², ebből 2743 km² a városi terület. Lakossága 2012 végén 6 478 100 volt, ebből 3 289 900 a városi lakos.
A várost i. e. 514-ben alapították. 2500 éves történelme gazdag eseményekben. A Han-dinasztia idejére tehető az első virágzása. I. sz. 100 körül a nagy számban beáramló lakosság révén az akkori világ tíz legnagyobb városa között volt. A 10. században, a Szung-dinasztia idején az ország egyik fontos kereskedelmi központja volt. A Ming és a Csing-dinasztia (Qing-dinasztia) idején a gazdasági erő mellett már kulturális központnak is számított, és egyben a világ legnagyobb olyan városa volt, amelyiknek nem volt fővárosi rangja. Nagyjából a 19. század derekától, a tajping-felkelés idején, de nem elsősorban annak következtében vesztette el regionális gazdasági vezető szerepét a feltörekvő kikötővárossal, Sanghaj (Shanghai)jal szemben. Nagy szerepe volt ebben a csatornákon zajló vízi közlekedés fokozatos háttérbe szorulásának is az épülő vasutakkal szemben.
A város gazdasági fejlődésének lefékeződése azonban azzal a jótékony hatással is járt, hogy a 20. század ipari fellendülése nem tett nagy kárt a gazdag műemlékekben, különösen a világszerte híressé váló kertekben, amelyek 1997-ben illetve 2000-ben Szucsou klasszikus kertjei néven az UNESCO világörökségi listájára is felkerültek. A 69 megmaradt tipikus kínai kert közül néhány ezer éves múltra is visszatekinthet.
A Jangce mélyen fekvő deltavidékén elhelyezkedő várost sűrűn behálózzák a csatornák, ezek is hozzájárulnak a festői látképhez. Már a 20. század derekán kiszámították, hogy a csatornákon átívelő 310 híd miatt egységnyi területre több híd jut, mint Velencében.
Az ezredfordulón itt is, mint általában a Kínában meginduló rohamos gazdasági fejlődés során, már nagy tekintettel voltak a műemlékvédelmi és a környezetvédelmi szempontokra is, ezért a város turisztikai vonzereje töretlenül megmaradt.
A Szucsou (Suzhou) nevet hivatalosan i. sz. 589-ben, a rövid életű Szuj-dinasztia (Sui-dinasztia) (581–618) idején használták először.
A 蘇 karakter, vagy egyszerűsítve 苏, a szu (su), tulajdonképpen egy rövidített utalás a közeli Kuszu (Gusu) hegyre. Ennek a névnek a második szótagja egy fűszernövényt, a kínai bazsalikomot (Perilla frutescens) jelöli. Ehhez adódik a városnév második tagja, a csou (zhou), ami eredetileg egy adminisztratív körzetet jelentett, de fokozatosan, metonímia révén tartalma egy ilyen megye vagy tartomány székhelyére, azaz városra tolódott át. (Lásd pl. Hangcsou (Hangzhou)t is.)
A város helyén volt a vu (wu) kultúra bölcsője. A Tavasz és ősz korszaka idején, a Csou-dinasztia (Zhou-dinasztia) (i. e. 1046 körül – i. e. 256) korában a kou vu (gou wu) nevű törzsek éltek a vidéken, a dombok és a vizek találkozásánál, a Taj (Tai)-tó partján.
Sze-ma Csien (Sima Qian) A történetíró feljegyzései című művében számol be arról, hogy a Csou (Zhou)-dinasztia uralkodója, Vu Tajpo (Wu Taibo) az i. e. 11. században megalapította a Vu (Wu) államot a közeli Vuhszi (Wuxi) várossal mint központtal. Az udvart később a modern Szucsou (Suzhou) körzet helyén fekvő Kuszu (Gusu) városba költöztették, amit a királyság nevéről Vu (Wu)nak is neveztek. I. e. 514-ben Ho Lü (Helü) király új fővárost alapított Ho Lü (Helü) városa néven, és ebből fejlődött ki a mai Szucsou (Suzhou). I. e. 496-ban Ho Lü (Helü) királyt a város mellett lévő Tigris-hegyen temették el. I. e. 473-ban Vu (Wu) államát legyőzte Jüe (Yue) királysága, és területét annektálta. Jüe (Yue) királyságát később, i. e. 306-ban Csu (Chu) állama foglalta el. Ebből a korból származnak a városfal egyes fennmaradt részei.
A Hadakozó fejedelemségek korában a várost Vu (Wu) megye (Vuhszian (Wuxian)) vagy parancsnokság (Vucsün (Wujun)) néven ismerték.). A Kínát egyesítő első császári uralkodóház, a Csin-dinasztia (i. e. 221 – i. e. 207) (Qin-dinasztia) idején a nevét Kuajcsi (Kuaiji)ra változtatták. Hsziang Jü (Xiang Yu), a híres hadvezér i. e. 209-ben itt indította meg felkelését, ami hozzájárult a Csin (Qin)-dinasztia megdöntéséhez.
A Nagy-csatorna megépülte után, i. sz. 605-től Szucsou (Suzhou) stratégiai pozícióba került e fontos gazdasági útvonal mentén, és ettől kezdve a város az egész kínai történelem során ipari és kereskedelmi központ volt. A Tang-dinasztia idején a nagy költő és kormányzó Po Csü-ji (Bai Juyi) megépíttette a Santang (Shantang)-csatornát, ami azóta is összeköti a város központját a Tigris-heggyel. 1035-ben Konfuciusz-templomot alapított itt a híres költő és író, Fan Csung-jen (Fan Zhongyan). A város az egyik fontos székhelye lett a császári vizsgáknak is. Ezen a hagyományon alapult az 1910-es években itt megnyitott korszerű főiskola.
1130-ban az északi Csin-dinasztia (1115–1234) (Jin-dinasztia (1115–1234)) feldúlta a várost. Ezt követte a mongol invázió 1275-ben. 1356-ban Szucsou (Suzhou) a vörösturbánosok felkelése egyik vezetőjének, Csang Si-cseng (Zhang Shicheng)nek a székvárosa lett, aki királynak kiáltatta ki magát. 1367-ben riválisa, a szintén a Jüan-dinasztia (Yuan-dinasztia) ellen lázadó Csu Jüan-csang (Zhu Yuanzhang) 10 hónapos ostrom után foglalta el a várost, majd Hung-vu (Hongwu) néven császárrá proklamálta magát, és ezzel megalapította a Ming-dinasztiát. Az új uralkodó leromboltatta a belvárosi palotákat és súlyos adókat vetett ki a helyiekre. A helyi vezető réteg egy része az új fővárosba, Nanking (Nanjing)ba költözött. Ennek ellenére a város hamarosan újra gazdasági virágzásnak indult.
Marco Polo is öregbítette a város hírnevét a 13. században. Feljegyezte, hogy itt nagy tömegben gyártanak selymet, brokátot; iparból és kereskedelemből élnek. A nagy itáliai utazó szokásos túlzásaitól nem mentesen azt írta, hogy a város kerülete negyven mérföld és hatezer magas kőhíd található benne.
1488-ban a koreai Csoszon-dinasztia egy magas rangú tisztviselője, Cshö Bu (Choe Bu) járt a városban, és úti beszámolójában elragadtatással emlékezett meg annak szépségéről és gazdagságáról. A város már ekkor is messze földön híres volt kertjeiről.
Hszü Jang (Xu Yang) (Szucsou (Suzhou), 1712–1777 után), Csien-lung kínai császár (Qianlong kínai császár) udvari festője 1759-ben alkotta ezt a 12 méter hosszú tekercsfestményt, ami művészi értéke mellett felbecsülhetetlen értékű dokumentuma a város akkori állapotának, életének, a korabeli kínai hétköznapoknak. A tekercset asztalra helyezve, a jobb oldalán kezdve lehetett megtekinteni, szakaszonként, mintegy utazást téve a városban és környékén. Ebben a korban a kínai festők már kezdték alkalmazni a nyugati perspektivikus ábrázolást, ezért a kép részletei nagy hűséggel és jól tanulmányozhatóan ábrázolják a 18. századi kínai városok életének egyes jeleneteit. A festményen több mint 4800 emberi alak, 2000 építmény és 400 hajó, csónak látható. A művet 2013 októberétől 2014 januárjáig a londoni Victoria and Albert Museumban állították ki.
1860-ban újabb csapás sújtotta a várost, a tajping-felkelés katonái foglalták el. Az ópiumháborúk nyomán félgyarmati sorba süllyedt Kínában a Charles George Gordon brit hadvezér vezette császári csapatok foglalták vissza 1863-ban.
Lóczy Lajos már a tajping-felkelés után látogatta meg a várost. Úti beszámolója szerint a szabályos négyzet alakú várost 20 kilométernyi magas kőfal és széles csatorna vette körül. Vízi útjait a hajók tömkelege lepte el. A város ebben a korban, a 19. század végén is selyemszöveteiről, porcelánjáról – különösen a vörös mázas, úgynevezett bikavér vázákról – volt híres messze földön. A kor kínai divatáruit Szucsou (Suzhou) neve úgy fémjelezte, ahogy Európában Párizs vagy London neve segített eladni az árukat.
A város történetében a következő katasztrófát a második kínai–japán háború jelentette 1937-ben, amikor a japán invázió során számos kert is elpusztult. Ezek helyreállítása csak az 1950-es években indult meg.
Baracs Dénes az 1970-es években is arról számolt be, hogy a csatornák sűrű hálózata meghatározza a város életformáját, ezért is nevezik Szucsou (Suzhou)t Kelet vagy Kína Velencéjének. A lakosság jelentős hányada a vízen ringó hajókon születik, ott él, dolgozik és ott is hal meg végül. A csatornák partját szegélyező egy-két emeletes házak mindegyikéből lépcső vezet le a partra. A kor új jelensége volt a vasbeton bárkák megjelenése. A drága fa helyettesítésére vékony vasbetonból építették a hajókat, nagy, zárt légkamrákkal, amik biztosították ezeknek az 5–30 tonnás teherbírású alkotmányoknak az úszóképességét.
Szucsou (Suzhou) prefektúra a Kínai-alföld délkeleti részén, Csiangszu (Jiangsu) tartományban, a Jangce torkolatvidéke feltöltött síkságának és a dombvidéknek a találkozásánál fekszik. Keleten Sanghaj (Shanghai), délen Csöcsiang (Zhèjiāng) tartomány, nyugaton a Taj (Tai)-tó, északon a Jangce határolja.
Szucsou (Suzhou) a monszun által befolyásolt nedves szubtrópusi éghajlati övezetben fekszik. Nyarai forrók és nedvesek, a tél hűvös, párás. A téli, Szibéria felől fújó északnyugati szelek erős éjszakai lehűlést, havazást is okozhatnak. A hőmérsékleti maximum rekordját, az 1951-ben indult mérések óta, 2013. július 31-én mérték 40,1 °C-kal. A negatív rekordot 1958. január 16-án jegyezték fel −9,8 °C-kal.
A város legfontosabb látnivalói a kertek, a kínai kertművészet kiemelkedő alkotásai, amelyek a világörökségi listára is felkerültek. A kertek általános jellemzői a kis tavak és a csatornák, a közeli Taj-tóból származó fantasztikus alakú sziklák, valamint a pavilonok és más építmények egyedi kombinációi. A kertépítés csúcspontján, a Ming-dinasztia idején 150–200 kert volt a városban, amiből mára 69 maradt fenn, ezek közül pedig 9 került fel a világörökségi listára.
A kínai kertek társadalmi szervezete, a Chinese Garden Society a kulturális forradalom kényszerű szünete után 1978-ban újította fel a tevékenységét, helyi egyesülete, a Suzhou Garden Society pedig egy évvel később alakult. A szervezet a nagy nemzetközi érdeklődésre támaszkodva gyorsan élénk kapcsolatokat épített ki, nem függetlenül az Egyesült Államok és Kína közötti kapcsolatoknak az 1970-es években megindult fejlődésétől. Ennek egyik eredménye volt az Astor-udvar (Astor Chinese Garden Court) nevű állandó kiállítás létrehozása 1981-ben a New York-i Metropolitan Művészeti Múzeumban, a szucsou (suzhou)i Hálók mesterének kertje fő motívumaival.A kínai kertek elemeivel is ékesített természetes domb, a Tigris-hegy(en) a történelmi óváros közelében a kínai történelem legnevezetesebb helyei közé tartozik. A 36 méter magas domb szigetként emelkedett ki a vízből, amikor a környéket még a tenger borította. Nevét állítólag alakjáról kapta, mivel némi fantáziával egy kuporgó tigrisre hasonlít. A legenda szerint i. e. 500 körül ide temették a Vu (Wu) állam uralkodóját, Ho Lü (Helü) királyt. Eszerint a sírba temérdek kincset, aranyat és jádét, 3000 kardot helyeztek. A temetés utáni harmadik napon egy fehér tigris jelent meg a dombon. A dombot a későbbiek során számos uralkodó kutattatta, de nem találták meg a kincset. A hely ennek ellenére már a középkorban sok „turistát” vonzott, számos híres ember felkereste és meg is írta itteni élményeit. Szu Si (Su Shi) Szung-dinasztia (Song-dinasztia) kori költő arról emlékezett meg, hogy egy életen át sajnálta: járt Szucsou (Suzhou)ban, de a Tigris-hegy megtekintését elmulasztotta.
A Tigris-dombon áll Szucsou (Suzhou) emblematikus jelképe, a nyolcszögletes, hétszintes, 54 méter magas téglapagoda, amit 959–961 között építettek. A pagoda a pisai ferde toronyhoz hasonlóan megdőlt, teteje 2,3 méterrel tér el a függőlegestől, de a dőlést itt is megállították.
Szucsou (Suzhou) számos híres buddhista és taoista temploma körül a legnevezetesebb a Hansan-templom (Hanshan-templom). Ismertsége nagyrészt a Hupej (Hubei) tartománybeli Csang Csi (Zhang Ji) költőnek köszönhető, aki már a 8. században költeményt írt róla, és ez bekerült A Tang-kor háromszáz verse című nevezetes gyűjteménybe is. A kolostort még 502-ben alapították, de jelenlegi épülete a 19. századból származik.
A városra jellemző csatornák közül a legnevezetesebbek az 1200 éve kiépült 3 kilométeres Santang (Shantang)-utca és csatorna, valamint a 800 éve, körülbelül 120 hektáron létrehozott Pingcsiang (Pingjiang)-úti negyed a csatornáikkal, folyóvizeikkel, ódon házaikkal, kulturális emlékeikkel.
A város új üzleti negyede hatalmas felhőkarcolókkal büszkélkedhet. A legmagasabb a 302 méteres, 64 emeletes, kaput formázó kettős felhőkarcoló, a Kelet kapuja, amit 2014/2015-ben fejeztek be, de teljes magasságát már 2012-ben elérte.
A város gazdasági élete a Tang-dinasztia kora óta a textiliparra, elsősorban a selyem és az arannyal átszőtt brokát gyártására, valamint a fontos vízi utak – a Jangce és a Nagy-csatorna – által elősegített kereskedelemre épült. Már a 15. századtól fennmaradtak adatok a selyemszövő munkások sztrájkjairól, amelyek gyakran erőszakba torkollottak.
A kommunista forradalom győzelem után, 1949-től Szucsou (Suzhou) is az iparosítás útjára lépett. Megjelent, majd megerősödött a városban a fémfeldolgozás, szerszámgépipar, műszeripar, elektronikai ipar, vegyipar. Emellett a hagyományos iparágak is fennmaradtak, a kézműves termékeket, a lakkfa-árut, a jáde- és fafaragványokat, a szantálfából készült termékeket, a bársonyt elsősorban exportra termelték.
Szucsou (Suzhou) a 20. század nagy visszaesései, illetve csendesebb fejlődése után az ezredforduló tájától az országgal együtt a gyors növekedés útjára lépett, és egyúttal a vezető városok közé emelkedett. 2012-ben a GDP termelése szempontjából Kína hatodik városa volt Sanghaj (Shanghai), Peking (Beijing), Kanton (város) (Guangchou), Sencsen (Shenzhen) és Tiencsin (Tianjin) után; az ipari termelés értéke szerint a második volt Sanghaj (Shanghai) után; a helyi költségvetés nagysága szerint a hatodik Sanghaj (Shanghai), Peking (Beijing), Tiencsin (Tianjin), Csungking (Chongqing), Sencsen (Shenzhen) után; az export tekintetében a harmadik Sencsen (Shenzhen) és Sanghaj (Shanghai) után; a befektetett külföldi tőke szerint az ötödik Sanghaj (Shanghai), Tiencsin (Tianjin), Dalien és Csungking (Chongqing) után.
A város, mint közigazgatási egység nemzeti jövedelme 2012-ben 10,1%-kal emelkedett. A helyi költségvetés bevétele 2002-től 2012-ig, összehasonlítható árakon 17-ről 120 milliárd jüan (yuan)ra (CNY, 2014. február 3-án 1 CNY egyenlő 37,6 HUF), mintegy hétszeresére nőtt. A három fő gazdasági ágazat, a mezőgazdaság, az ipar és a szolgáltatások aránya a GDP termelésében 1,5:54,2:44,2 volt.
A nagy külföldi multinacionális vállalatok közül 43 amerikai, 39 japán, 13 francia és 5 brit cég telepedett meg a városban.
A mezőgazdaság (beleértve az erdészetet, állattenyésztést és halászatot is) termelési értéke 2012-ben 4,1%-os emelkedéssel elérte a 33,8 milliárd CNY-t. A gabonatermelés 1,177 millió tonna volt. A város környékén mintegy 1700 fajta terméket igazoltak szennyeződésmentes, „zöld” árunak. 431 új gazdasági szövetkezet alakult, ezzel a városkörnyéki szövetkezetek száma 2012-ben 3928-ra nőtt, amelyekben a vidéki háztartások 96%-a vett részt. A vidéki lakosság átlagos jövedelme 2012-ben 15%-kal nőtt.
A város legújabb ipari fellendülése 1990-ben indult meg egy új ipari terület létrehozásával, amit 1992-re országos szintű kiemelt high-tech zónának nyilvánítottak (Suzhou National New & Hi-Tech Industrial Development Zone, SND). 2007 végére a külföldi vállalatok már 6,8 milliárd dollárt ruháztak be itt. Az SND területén 2014-ben mintegy 1500 külföldi vállalat működik, közülük 40 szerepel a Forbes magazin 500-as listáján.1994-ben avatták fel szingapúri közreműködéssel az óvárostól nyugatra, 288 km² területen létesült másik ipari parkot (Suzhou Industrial Park, SIP). 2002-ben a SIP területén belül létrehoztak egy külön, exportra termelő zónát, fejlett infrastruktúrával. Minden adminisztratív feladatot, vámeljárást már számítógépen lehetett intézni, és a külföldi befektetők jelentős kedvezményeket kaptak.
A város egészének ipari termelése 2012-ben 3,5%-kal nőtt és elérte a 3452,8 milliárd CNY-t. Ebből a magánvállalatok termelése 14%-ot, a külföldi tulajdonban lévő vállalatok termelése 55,4%-ot tett ki. Az építőipar termelése 12%-kal nőtt ebben az évben.
Szucsou (Suzhou) a 274 km hosszú Sanghaj (Shanghai)–Nanking (Nanjing) autópálya vonalán helyezkedik el. Emellett érinti a Jangce folyó menti autópálya, valamint Hangcsou (Hangzhou)ba is vezet egy autópálya. A város körüli külső körgyűrű 2005-ben készült el. A 312-es számú kínai országos főútvonal is érinti a várost. 2012-ben 11,61 milliárd CNY-t fektettek be a közlekedés további fejlesztésébe, ebből 6,07 milliárdot útépítésbe és 3,5 milliárdot kikötőépítésbe. A városban és környékén az autópályák hossza elérte az 533,1 km-t. A magán-személygépkocsik száma egy év alatt 20,65-kal emelkedett és elérte az 1,445 milliót.
Szucsou (Suzhou) a Sanghaj (Shanghai)–Nanking (Nanjing) vasúti korridoron fekszik, amihez három párhuzamos vasútvonal is tartozik. A város központi pályaudvara Kínában a legforgalmasabbak közé tartozik. Ezen halad át a Peking és Sanghaj (Shanghai) közötti „hagyományos” vasútvonal, a Sanghaj (Shanghai)–Nanking (Nanjing) intercity vasút és a nagy sebességű D- és G-sorozatú, főleg szintén Sanghaj (Shanghai) és Nanking (Nanjing) között közlekedő vonatok. A Sanghaj (Shanghai)ig tartó 100 km-es utat a leggyorsabb vonatok 25 perc alatt teszik meg.
A Szucsou (Suzhou) Északi Pályaudvaron halad át a 2011-ben megnyílt Peking–Sanghaj nagysebességű vasútvonal.
Szucsou (Suzhou) elérhető közelségében három repülőtér van. A Vuhszi (Wuxi) városával közösen üzemeltetett Sunan Shuofang International Airport, és Sanghaj (Shanghai) mellett két repülőtér, a Shanghai Hongqiao International Airport és a Sanghaj-Putungi nemzetközi repülőtér (Shanghai Pudong International Airport) is elérhető. Igaz, az utóbbihoz a közvetlen buszjárat menetideje három óra. A gyorsvasúthoz átszállás szükséges, de így is rövidebb idő alatt (két óra körül) megtehető az út. Rendelkezésre áll még 5 utasos iránytaxi  és normál taxi is.
Szucsou (Suzhou) kikötője a Jangce jobb partján 2012-ben 428 millió tonna árut és 5,86 millió konténert mozgatott meg, amivel a világ legforgalmasabb belvízi folyami kikötője lett.
A városban gyors ütemben folyik a tömegközlekedés fejlesztése. A kilenc vonalra tervezett metróhálózat első vonalát 2012 áprilisában, a másodikat 2013 decemberében adták át.A városi buszokkal a település minden része elérhető. A viteldíj a megtett úttól függetlenül 1 CNY, illetve 2 CNY a légkondicionált buszokra.
A taxiközlekedés jól szervezett, okostelefon-applikációkon is megrendelhető. Az alapdíj 2014-ben 15 CNY + 3 CNY kilométerenként.A régi, hagyományos riksák helyett az újabban Nyugaton, illetve Magyarországon is divatos pedálos járműveket, a pedicab-et lehet bérelni. Természetesen a kerékpár-kölcsönzés is széles körben elérhető.
A telekommunikáció szektorában termelt jövedelem 2012-ben 9,1%-os emelkedéssel elérte 18,46 milliárd CNY-t. A telefonok száma 15,47 millió, a széles sávú internetet használók száma 2,678 millió lett.
A 21. század elején a városban virágzó tömegturizmus nagy előzményekre tekinthet vissza. A városba már a kínai középkorban is sok látogató érkezett, az utazgató gazdag írástudók körében szinte elengedhetetlen volt a meglátogatása.
A 20. század viharos évtizedei után, már a viszonylagos konszolidáció hajnalán, a Kínába érkező külföldi turistacsoportokat a Tiltott Város és a kínai nagy fal mellett leggyakrabban a Szucsou (Suzhou)–Sanghaj (Shanghai)–Hangcsou (Hangzhou) háromszög megtekintésére vitték el.
2012-ben már 3,22 millió külföldi turista érkezett a városba, ami 8,1%-os növekedést jelent a megelőző évhez képest. A turizmusból származó jövedelem 15,1%-kal nőtt. A belföldi turistákkal együtt a teljes idegenforgalom elérte a 115 millió főt. A városban 148 minőségi szálloda volt, közülük 75 darab 4 vagy több csillagos minősítésű.
A széles értelemben vett pénzügyi szolgáltató szektorban működő vállalatok száma elérte a 70-et, összesen több mint 800 000 alkalmazottal. Együttes forgalmuk 20%-os növekedéssel meghaladta a 600 milliárd CNY-t. További 260 modern szolgálató vállalkozás jött létre, így számuk összesen 1042-re emelkedett.
Szucsou (Suzhou) városa nagy figyelmet fordít a környezetvédelemre is. 2012-ben a város területén már 339 nap folyamán jó minőségű volt a városi levegő. A vezetékes ivóvíz minősége mindenütt kitűnő volt.
A városban 2012-ben 174 környezetvédelmi projekt végrehajtása volt folyamatban, főleg a különböző légköri szennyező anyagok kibocsátásának csökkentése érdekében.
A K+F kiadások a hegyi GDP 2,6%-át tették ki 2012-ben. A hi-tech ipar termelése 10,9%-kal nőtt. A város nagy figyelmet fordít a szellemi tulajdon védelmére, az elsők között van Kínában e téren. Ugyancsak nagy erőket összpontosítanak tehetségkutatásra, a kiemelkedő képességű fiatalok speciális oktatására.
A városban összesen 97 200 oktatási intézmény működik, köztük 20 egyetem és főiskola.
A színjátszó és kulturális előadócsoportok száma 15, 12 kulturális múzeum és 36 egyéb múzeum valamint 12 közkönyvtár működik. A Szucsou tartomány hagyományos népi színjátszási hagyomány a Kun Qu opera (wd) 2008-ban került fel a UNESCO szellemi kulturális örökségi listájára.
Szucsou (Suzhou)ban 3028 egészségügyi intézmény működik, közöttük 326 kórház. A kórházi ágyak száma 46 000, az orvosoké 20 800 (8,4 illetve 6,4%-os növekedés 2011-hez képest). Az egészségügyi hálózat mind a városi, mind a vidéki körzetek 100%-át lefedi.
A városban a társadalombiztosítás rendszere élenjáró. Ez az első olyan körzet Kínában, ahol a különböző szociális és egészségbiztosítások rendszere gyakorlatilag a lakosság egészére kiterjed. Az egy főre jutó havi átlagjövedelem 2012-ben a körzetben a városi lakosság körében 117 600 forintnak felelt meg, a vidéki lakosság esetében 60 744 forint volt.
A városban született sportolók a 2012. évi nyári olimpiai játékokon két arany- és egy ezüstérmet szereztek a kínai csapatnak. Ebben az évben még négy atléta lett világbajnok, és ezzel Szucsou (Suzhou) világbajnokainak száma 23-ra emelkedett. A városban 2012-ben 23 nemzetközi sportversenyt rendeztek. A lakosság 3,3 milliárd CNY értékben (124 milliárd forint) fogadott a sportra a számítógépes lottón, és ezzel a második lett a kínai nagyvárosok sorában.
„Szüless Szucsou (Suzhou)ban, élj Hangcsou (Hangzhou)ban, egyél Kanton (Guangzhou)ban, halj meg Liucsou (Liuzhou)ban.” (生在苏州, 活在杭州, 吃在广州, 死在柳州) (Azaz Szucsou (Suzhou) az ott született híres emberekről, Hangcsou (Hangzhou) szépségéről, Kanton (Guangzhou) ételeiről, Liucsou (Liuzhou) pedig a nanmu fából készült koporsóiról volt nevezetes, amelyben állítólag nem indul oszlásnak a test).„Fent az ég, lent Szucsou (Suzhou) és Hangcsou (Hangzhou).” (上有天堂，下有苏杭). (Azaz ami az égben a mennyország, az a földön ez a két város.)„Szucsou (Suzhou)ban a vita kellemesebb, mint Kanton (Guangzhou)ban a hízelkedés.” (Utalás a városi vu (wu) dialektus kellemesnek tartott hangzására.)
Ezen kívül a Szucsou (Suzhou) vezette prefektúra, illetve annak egyes városai is létesítettek számos, 2012-ig összesen 25 testvérvárosi kapcsolatot világszerte.
Ez a szócikk részben vagy egészben  a   Suzhou című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ 2013 Survey: 2013 - A Survey of Suzhou (angol nyelven). (Hozzáférés: 2014. február 1.)
↑ Guide: Arne J. de Keijzer, Fredric M. Kaplan. China Guidebook. New York: Eurasia Press (1980). ISBN 09-32030-07-6 
↑ Jiangsu: Suzhou (Jiangsu tartomány hivatalos honlapja a városról) (angol nyelven). (Hozzáférés: 2014. február 2.)
↑ Polonyi: Polonyi Péter. Kína (nagyútikönyv). Panoráma (1986). ISBN 963-243-256-8 
Suzhou hivatalos turisztikai honlapja (angol nyelven). [2014. február 3-i dátummal az eredetiből archiválva]. (Hozzáférés: 2014. február 11.)
