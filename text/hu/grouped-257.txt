
Sárvár város Nyugat-Magyarországon, Vas megyében, a Sárvári járás székhelye. Kereskedelmi szálláshelyeken eltöltött vendégéjszakák tekintetében Magyarország 7. legnépszerűbb települése.
Szombathelytől 25 km-re keletre, Celldömölktől 18 km-re nyugatra fekszik a Rába két partján, a Gyöngyös-patak torkolatától délre a Kemeneshát határán.
A 84-es főúton Sopron és a Balaton felől is megközelíthető. Szombathely felől a 88-as főúton érhető el. Mindkét főút immár elkerüli a települést. Vasútállomása a 20-as számú Székesfehérvár–Szombathely-vasútvonal mellett van. 1913 és 1974 között a Zalabér–Sárvár–Répcevis–Felsőlászló-vasútvonal kötötte össze északra Bükkel és onnan Kőszeggel, illetve délre Zalabérrel is.
A mai város úgy jött létre, hogy 1902-ben Sárvárhoz csatolták Vármellék és Tizenháromváros községeket, 1912-ben Sárt és Péntekfalut, majd 1968-ban még Rábasömjént is.
Neve a Gyöngyös-patak mellékén, mocsaras helyen épített erősségre utal; ez eredetileg földvár volt.
Már az őskorban lakott hely volt, amit neolitikus edénytöredékek, bronzeszközök és temetők leletei bizonyítanak. Földvárpuszta majornál késő bronzkori földvár maradványait tárták fel.
Kr. u. 10-ben a térséget a rómaiak hódították meg, és Bassiana néven alapítottak települést mai Sárvártól északra, a Gyöngyös torkolatának közelében, ahol a borostyánút átkelt a Rábán. Korábban az átkelőhelyen kelta település állt; az ő erődítményük Ostffyasszonyfa-Földvárpusztánál volt. Az út védelmére épített római erőd maradványait a Gyöngyös-patak keleti oldalán, az Óvár nevű helyen találták meg.
A honfoglalás után a magyarok a német támadások ellen a Gyöngyös és a Rába összefolyásánál építettek földvárat, amit először 1192-ben említenek. A vár az 1280-as évekig királyi tulajdon volt, majd a feudális anarchia idején a Kőszegi család birtokába került.
1327-ben Köcski Sándor foglalta vissza Károly Róbertnek a Németújváriaktól, és a király 1328-ban kiváltságokat adományozott a mai belváros területén állt Sársziget lakóinak.
1390-ben Zsigmond király a Kanizsai családnak adományozta, majd miután azok hűtlenné váltak, 1403-ban megostromolta, és visszafoglalta tőlük. 1405-ben a lázadó Ludányiak fosztották ki a várost. 1409-ben Ozorai Pipó lett Sárvár birtokosa, majd 1424-ben a Kanizsaiak visszaszerezték úgy, hogy elcserélték Simontornyára. 1444-ben a vár a Rozgonyiaké lett, és a Kanizsaiak 1454-ben eredménytelen ostrom után csak árulással tudták visszafoglalni. 1532-ben a török sikertelenül ostromolta; eközben száz sárvári esett el a mezőváros és a vár védelmében. Kanizsai Orsolya 1534-ben (vagy 1535-ben) feleségül ment Nádasdy Tamáshoz, és a hozomány részeként Sárvár is a Nádasdy család tulajdona lett.
A művelt humanista Nádasdy Tamás a pusztuló ország egyik kulturális centrumát hozta létre a mezővárosban:
1537-ben pedig nyomdát.A nyomda élére az iskola tanítóját, Sylvester Jánost nevezte ki, ő pedig lefordította és 1541-ben itt nyomtatta ki az Újtestamentum fordítását: ez lett az országban az első, magyar nyelven nyomtatott könyv.
A vár ura volt Nádasdy Ferenc, a „fekete bég” – az ő özvegye volt Báthori Erzsébet, akit csejtei rémtettekkel rágalmaztak meg.
1671-ben Nádasdy Ferenc kivégzésével birtokait is elvették, és a vár a Draskovichoké lett, akik alatt hanyatlásnak indult, ahogy hadi jelentőségét apránként elvesztette. 1704-ben meghódolt a kurucoknak, 1809. június 2-án pedig, a napóleoni háborúk folyamán a város francia kézre került, az idegen csapatok novemberig maradtak itt.
"Elegyes Mezőváros Vas Várm. földes Ura Szily, Brentánó, és a’ Génuai Köz. Társaság, lakosai katolikusok, és másfélék, fekszik Gyöngyös vizénél, Szombathelyhez 4 mértföldnyire. Hajdan Nádasdy Grófoknak lakó helyek vala Vára, ’s könyvnyomtató ház is vala itten; határja jó, vagyonnyai külömbfélék, néha a’ vízáradás ártalmas vidékjének." 	
Az új fellendülés akkor kezdődött, amikor 1803-ban az Este-Modenai család vette meg az uradalmat. A várat igényeiknek megfelelően átépítették. A várost 1871-ben fosztották meg város címétől; ugyanebben az évben érte el a vasút. Elektromos energiát 1897-től kapott az ikervári erőműtől. E két tényező lehetővé tette a nagyipar megtelepedését:
1904-ben műselyemgyárat építettek;fellendült a kisipar és a kiskereskedelem, nőtt a lakosság.
A 20. század elején az uradalmat új tulajdonosa, Lajos bajor királyi herceg mintagazdasággá fejlesztette. Ekkor alapították azokat az oktatási intézményeket, amelyekből a mai iskolarendszer kifejlődött. 1909-ben avatták fel a kórházat. Az első világháború után a település fejlődése megállt, majd a műselyemgyár bezárása után sok lakos kivándorolt Franciaországba, illetve Belgiumba.
A második világháború után új üzem kezdett itt működni, a Baromfifeldolgozó Vállalat, majd 1957 után újabb üzemeket telepítettek Sárvárra. A kőolajkutatók 1961-ben olaj helyett gyógyvizet találtak; ezután a fejlesztésben egyre nagyobb szerepet kapott a gyógy-idegenforgalom. 1968 óta Sárvár ismét város. 1978-ban költözött a Nádasdy-várba Sárvár művelődési központja.
A cukorgyárban 1998-ban állították le a termelést. A városban 1995-től kezdve ipari parkot építenek ki.
A 2011-es népszámlálás során a lakosok 84,2%-a magyarnak, 1,3% németnek. 1,3% cigánynak mondta magát (15,6% nem nyilatkozott; a kettős identitások miatt a végösszeg nagyobb lehet 100%-nál). A vallási megoszlás a következő volt: római katolikus 61,5%, református 1,6%, evangélikus 5,2%, felekezet nélküli 4,8% (26,2% nem nyilatkozott).
Kereskedelmi szálláshelyeken eltöltött vendégéjszakák tekintetében 447 ezer vendégéjszakával (2012) Magyarország 7. legnépszerűbb települése; legnagyobb küldőpiacai Csehország (97 ezer), Ausztria (96 ezer) és Németország (32 ezer).
A Nádasdy-vár elődje 13. századi. Több átépítés után a 17. században a Nádasdyak építették ki reneszánsz várkastéllyá. Legnagyobb látványossága a díszterem, aminek freskóit 1653-ban és 1769-ben festették.
Szent László királynak szentelt római katolikus temploma középkori eredetű; 1645-ben a Nádasdyak építtették át. A Rákóczi-szabadságharcban a templom elpusztult, és 1732-ben barokk stílusban építették újjá. 1830-ban klasszicizálták, utoljára 1926-ban építették át. Előtte áll az 1701-ben készült Krisztus-oszlop.
A Szent László-templom közelében áll a város első, 1535-ben alapított iskolája. Az emeletet 1830-ban húzták rá. Itt tanított Gárdonyi Géza is.
Az egykori Sár község római katolikus templomát Szent Miklósnak szentelték. A templomot 1454-ben említik először. 1830-ban és 1868-ban átalakították, 20. századi átépítéskor neogótikus külsőt kapott. A templom mellé temették Tinódi Lantos Sebestyént, 1556-ban.
A hegyközség kálváriatemplomát 1758-ban építették; 1800-ban kapta mai formáját a két toronnyal.
Gyógy- és Wellnessfürdő: a termálfürdőben 2002 decemberében gyógy- és wellnessfürdőt is nyitottak. A fürdő 2004-ben Wellness Center kategóriában, 2005-ben Wellness Medicina kategóriában nyerte el a Magyar Wellness Társaság nívódíját. 2004-ben Sárvárt felvették az Európai Királyi Fürdők Szövetségébe. 2007-ben a fürdő kiérdemelte az EUROPESPA-med minőségi díjat. 2008-ban a Magyar Fürdőszövetség Minősítő Bizottsága a fürdőt a legmagasabb, négycsillagos kategóriába sorolta.
Hatvany-Deutsch-kastély (más néven Cukorgyári-kastély) az egykori cukorgyár mellett egy ősparkban áll. Az épületet báró Hatvany Béla építtette 1898–99-ben. Tervezője Schannen Ernő budapesti műépítész volt. Jelenleg üres, eladás alatt áll, nem látogatható.
A csaknem tíz hektár területű arborétumot 1802-ben alapították. Nemesítő telepén 520 négyzetméteres növényház és mintegy ezer négyzetméteres tenyészkert segíti az erdészeti növénynemesítést.
Az Xbox konzol nyitányára elkészült egységeket a főként a Flextronics sárvári üzemében gyártották.
Hagyományosan október utolsó szombatján rendezik meg a Simon-Júdás vásárt. Az eseményre piactérré alakul a város főutcája a csatlakozó utcákkal.
Itt építette ki főúri és kultúraszervező központját az 1530-as években Nádasdy Tamás.
Itt tevékenykedett 1534-től 1543-ig Sylvester János nyelvtaníró és bibliafordító.
Itt tevékenykedett 1541 és 1543 között Abádi Benedek nyomdász, a magyarországi első magyar nyelvű könyv kinyomtatója.
Itt tevékenykedett az 1550-es években Szegedi Körös Gáspár (Caspar Fraxinus Zegedinus) orvosdoktor.
Itt halt meg 1556-ban Tinódi Lantos Sebestyén, a magyar epikus költészet jelentős alakja
Itt született 1612-ben Vitnyédy István Zrínyi Miklós a költő és hadvezér közeli barátja és ügyvédje.
Itt született 1870-ben Vass József kalocsai nagyprépost, kereszténypárti politikus, a Bethlen-kormány népjóléti és munkaügyi minisztere
Itt született 1885-ben Rudas László marxista-leninista filozófus, egyetemi tanár, az MTA rendes tagja.
Itt született 1918-ban Zimonyi Róbert (1918-2004) magyar olimpiai bronzérmes és amerikai aranyérmes evezős kormányos.
Itt született 1931-ben (†1966) Horváth István Károly klasszika-filológus, egyetemi oktató, műfordító.
Itt született 1948-ban Hegedűs Csaba olimpiai aranyérmes kötött fogású birkózó.
Itt született 1969-ben Fodor László Kossuth-díjas dzsesszzenész, zenepedagógus.
Itt született 1977-ben Rezes Judit Jászai Mari-díjas színésznő, a Budapesti Katona József Színház tagja.
Itt született Horváth József (1952-1998), aki Dániel Attila néven publikált, posztumusz kötetének címe: Idegmuzsika, megjelent 1999-ben. Zsédenyben nevelkedett, már kisiskolás korában tanárai elismerően beszéltek tehetségéről.  Politikai nézetei miatt a kádári rendszerben elítélték és 12 hónapot töltött a fiatalkorúak börtönében. Az 1968-as lázadó fiatalok között szerepelt a versei miatt.
Itt született 1984-ben Savanyu Gergely színművész, a Soproni Petőfi Színház, korábban a Szegedi Nemzeti Színház tagja.
Tinódi Sebestyén Gimnázium és Idegenforgalmi, Vendéglátói Szakképző Iskola stg.sarvar.hu
Informed.hu - Ideál - Reforméletmód magazin 2005;17(2): 21-23 (A gyógyfürdő vízének összetétele, hatásai és a sárvári termálkristály
A Saturn V (népszerű nevén holdrakéta) az amerikai Apollo-programban használt három fokozatú, folyékony hajtóanyagú óriásrakéta, amellyel az Apollo űrhajókat juttatták a Hold térségébe. A Skylab űrállomást is Saturn V rakétával állították Föld körüli pályára. A rakétával összesen 13 felbocsátást végeztek 1967 és 1973 között, ezek mindegyikét sikeresnek ítélte a NASA (annak ellenére, hogy a második tesztindításkor és a Skylab űrállomás feljuttatásakor messze nem teljesített tökéletesen, utóbbi alkalommal kis híján elveszett az űrállomás). A mai napig ez a hordozóeszköz számít a legnagyobb és legerősebb sorozatban gyártott és szolgálatba állított rakétának, mert bár a szovjet Enyergija tolóerő tekintetében nagyobb volt nála, tömeg, hasznos tömeg és méret szempontjából a Saturn maradt a legnagyobb, valamint a szovjet rakéta sosem vált sorozatgyártott, tényleges szolgálatba állított típussá. 
A rakéta többféle technológia ötvözeteként jött létre, a számos technológiai áttörést jelentő konstrukció vezető tervezője Wernher von Braun volt. A Saturn V a Saturn rakétacsalád legnagyobb és legfejlettebb tagja lett. Az első fokozatában a kerozin-oxigén meghajtást alkalmazták, amely technológia egészen a második világháborús pusztítóeszközig, a V–2-ig nyúlik vissza. A második fokozathoz az éppen születőben levő, vadonatúj technológiát, a hidrogén-oxigén meghajtást választották, amelyet Abe Silverstein és az általa vezetett mérnökcsoport vitt sikerre. A hidrogén-oxigén meghajtás mellett a harmadik fő technológiai újdonság az újraindítható hajtómű volt a holdrakétán. A kétféle meghajtás egy eszközön való alkalmazását, a hajtóművek „clusterekbe” (hajtóműcsokrokba) egyesítését, a rakéta megfelelő pályán tartását végző navigációs rendszer fejlesztését és az egész koncepció rendszerbe foglalását végezte von Braun és az 1945-ben vele az Egyesült Államokba emigrált mérnökcsoport.
A rakéta tervezését az alabamai Huntsville-ben, a Marshall Space Flight Centerben végezték, a gyártása pedig különböző repülőgépgyárak űripari részlegében történt (a fő beszállítók a Boeing, a North American Repülőgépgyár, a Douglas Repülőgépgyár, valamint az IBM számítástechnikai óriás voltak). A részegységek készre szerelése a felbocsátás helyszínén, Floridában, a Cape Canaveral űrrepülőtéren történt. A készre szerelés során is új technológiát vezetett be a NASA, a függőleges szerelés módszerét.
A Saturn V magassága 110 méter, átmérője 10 méter, tömege 2800 t. Alacsony pályára 118 tonna terhet tud szállítani, a Holdhoz 47 tonnát. Az Apollo-programban felhasznált rakétáknak 3 fokozatuk volt:
S-IVB: harmadik fokozatMindhárom fokozat oxidálóanyaga folyékony oxigén, az első fokozat hajtóanyaga RP–1 típusú kerozin, a másik két fokozaté pedig folyékony hidrogén.
A NASA összesen 13 Saturn V hordozórakétát indított 1967 és 1973 között, mindegyiket sikerrel.
Az első két indítás során nem szállított embereket, a következő indításoknál azonban már voltak űrhajósok a fedélzeten. Az utolsó Saturn V-tel állították pályára a Skylab űrállomást.
Németh, Péter: Kiállított eredeti Saturn-V rakéták. Űrvilág.hu, 2009. augusztus 1. (Hozzáférés: 2009. augusztus 1.)
Eric Hartwell: Saturn V rocket plume Összefoglalás a Saturn V repülési profiljáról (angol nyelven)
The Apollo Saturn Reference Page – leírások, adatok a Saturn rakétákról (angol nyelven)
Cliff Lethbridge: SATURN V (APOLLO) Fact Sheet Leírás a Saturn V-ről (angol nyelven)

Savoyai Jenő (németül: Eugen von Savoyen, eredeti teljes francia nevén Eugène-François de Savoie-Carignano gróf (Párizs, 1663. október 18. – Bécs, 1736. április 21.) a Savoyai-dinasztia carignanói ágából származó főnemes, a franciaországi Carignan hercege, német-római császári hadvezér. A német nyelvű történeti írások leggyakrabban Prinz Eugen néven említik, korának egyik legkiválóbb hadvezére. Egyebek között a porosz hadsereg is számos alapvető mintát kölcsönzött tőle, így a poroszok jól bevált aknaharcászata is Savoyai Jenőtől származik.
Édesapja a Savoyai-dinasztia carignanói ágából származó Eugène-Maurice de Savoie-Carignan (1635–1673) volt, Soissons és Dreux grófja, a francia királyi haderő tábornoka, Champagne és Brie katonai kormányzója, Savoyai Tamás Ferencnek, Carignano első hercegének fia.
Édesanyja Olympe Mancini bárónő (1640–1708) volt, Soissons grófnéja, Mazarin bíboros unokahúga.
Anyja korábban XIV. Lajos francia király kegyencnője volt, később azonban udvari intrikák (a mérgezési ügy) folytán kegyvesztetté vált, attól kezdve gyűlölettel viselkedett volt tisztelője iránt. Fiait, köztük a legifjabbat, Jenőt is ebben a szellemben nevelte. A fiatalember homoszexuális kicsapongásai feltűnést keltettek az udvarban. Amikor XIV. Lajos király és Louvois márki, hadügyminiszter az apró termetű és vézna Jenő grófot katonai pályára alkalmatlannak mondták, ehelyett papi pályára akarták küldeni, a „kis apátnak” gúnyolt Jenő, aki csak hadi babérokról álmodozott, 1683-ban bosszúsan elhagyta Franciaországot, és I. Lipót német-római császárnak (és magyar királynak) ajánlotta fel szolgálatait. A bécsi udvarnál szívesen fogadták a „kis csuklyás barátot”, és kérelmére kinevezték egy dragonyos ezredhez.
Ennek soraiban Savoyai Jenő először Petronellnél harcolt, a Bécs ostromára közelgő törökök ellen (1683. július 7.), majd részt vett az ostromlott Bécs felmentésében, amiért egy dragonyos ezred tulajdonosává vált.
Részt vett Buda eredménytelen ostromában (1684) és 1685-ben az esztergomi diadal kivívásában, ahol unokafivére, Lajos badeni őrgróf felismerte hadvezéri tehetségét. Buda várának végleges visszavívásakor (1686) jobb kezén súlyos sebet kapott, melyből Velencében felépülve részt vett az 1687. augusztus 12-én a harsányi lejtőn a török ellen vívott csatában. Lovasaival elsőként törte át az ellenség sáncát. A győzelem hírét ő vitte Bécsbe.
1688-ban már mint altábornagy harcolt Miksa bajor választófejedelem mellett Belgrád bevételénél, ekkor újra megsebesült.
1689–96-ban a pfalzi örökösödési háborúban a franciák ellen harcolt változó szerencsével, előbb a Rajna mellett, majd 1690-től Savoyában viselt hadat rokonának, II. Viktor Amadé savoyai hercegnek oldalán.
1692-ben Dél-Franciaországba tört be, az ingatag savoyai herceg elpártolása után pedig újra Észak-Itáliában harcolt. Ekkor, 1693-ban tábornaggyá léptették elő.
Mihelyt az itáliai háború véget ért, Rüdiger von Starhemberg tábornagy javaslatára I. Lipót császár őt nevezte ki a törökök ellen indított haderő fővezérévé. Savoyai Jenő először Péterváradot védte meg, majd a visszavonuló törököket üldözve Zentánál akkor csapott le a nagyvezír hadára, amikor az éppen átkelt a Tiszán (1697. szeptember 11.) A kettészakadt török sereg két órai harc alatt döntő vereséget szenvedett. A zentai diadal, amely 30 000 török életébe került, véglegesen megtörte a törökök magyarországi hatalmát, és egyúttal megvetette Savoyai Jenő európai hírnevének alapját.
A következő hónapban, október 23-25. között Szarajevó kifosztása és felgyújtása a herceg kevésbé dicsőséges tettei közé tartozik. Igaz, visszavonuló csapataihoz sok boszniai katolikus lakos csatlakozott. Megmaradt fővezérnek, amíg a török a karlócai békében (1699. január 26-án) le nem mondott Erdélyről és a Bánság kivételével egész Magyarországról.
A béke helyreálltával Savoyai Jenő pihenni készült magyarországi birtokain, de a spanyol örökösödési háború kitörése újra a csatatérre hívta. Lipót császár 1703 júniusában kinevezte az Udvari Haditanács elnökévé. Az 1704-es esztendő újabb csapást hozott a Habsburg Birodalomra: Savoyai Jenő korábbi harcostársa, II. Miksa Emánuel bajor választófejedelem nyíltan átpártolt a franciákhoz, a Rákóczi zászlaja alatt felsorakozott magyar felkelők már Alsó-Ausztria és Morvaország határvidékén mutatkoztak.
Savoyai Jenő ezért Pozsonyba sietett a felkelők leverésére, de hamarosan visszarendelték Bécsbe, innen a németországi csatatérre küldték, hogy a francia és a bajor csapatok egyesítését megakadályozza. Bajorországba sietett, ahol egyesült Marlborough herceg hadaival. 1704. augusztus 13-án vívták a szövetségesek Höchstädt és Blindheim (angolosan Blenheim) mellett azt a döntő csatát, amely megakasztotta a francia haderő előrenyomulását a Duna mentén, és Bajorországot a Habsburg császár hatalmába adta. Savoyai Jenő ezek után 1705 elején a déli csatatérre, Itáliába távozott. 1706. szeptember 7-én a császári, porosz és savoyai csapatok Savoyai Jenő vezénylete alatt hirtelen megtámadták és a torinói csatában megverték a francia hadat. A franciák teljesen kiszorultak Itáliából, és XIV. Lajos 1707. március 13-án kénytelen volt lemondani itáliai igényeiről (Nápoly kivételével).
1708-ban a császár Dél-Németalföldre küldte, ahol Marlborough hercegével együtt július 11-én Oudenaarde mellett fényes, de rendkívül véres győzelmet vívott ki. Október 22-én a szövetségesek bevették Lille erődjét, majd Gentet és Brüggét is. 1709. szeptember 11-én újabb diadalt arattak Malplaquet mellett. Ekkor Savoyai Jenő maga is azt tanácsolta a császárnak, fogadja el a francia király békeajánlatát. 1713. április 11-én kötötték meg a hadban állók az utrechti békeszerződéseket, melyekben XIV. Lajos békét kötött Angliával, Hollandiával, Savoyával, Portugáliával és Poroszországgal. VI. Károly császár megbízása alapján Villars tábornaggyal (1714. március 7-én), a Habsburg Birodalom (Ausztria) nevében Rastattban, a Német-római Birodalom nevében pedig a svájci Badenben kötött békét. Elzász megmaradt a franciák kezében, Spanyol-Németalföldet a Habsburg Birodalom kapta meg. A béke helyreálltával Károly császár Savoyai Jenőt az Osztrák Németalföld Habsburg helytartójává nevezte ki.
Amikor a porta megszegte az 1699. évi karlócai békét, a császár 64 000 katonával a törökök ellen küldte győztes vezérét. Ali pasa 150 000 emberrel Pétervárad felmentésére közeledett, mikor Savoyai Jenő és Pálffy János 1716. augusztus 5-én elvágta az útját és teljesen megverte. Savoyai Jenő innen Temesvár alá sietett, a fontos végvárat a Bánság többi váraival együtt elfoglalta a töröktől.
A következő évben, 1717-ben Savoyai Jenő a török szeme láttára szállította át a hadseregét a Dunán és körülzárta Belgrádot. Miközben azonban a várat ostromolta, a nagyvezír erős felmentő serege az ő hadát fogta körül. Ha a várőrség és a nagyvezír egyszerre támadják meg Habsburg–török háború (1716–18) hadseregét, az könnyen válságos helyzetbe kerül. De a nagyvezír hírnöke, Vékony János volt kuruc vitéz Pálffy János kezébe juttatta a belgrádi pasának szánt levelét. Ebből Savoyai Jenő megtudta a támadás tervezett napját, és azt megelőzendő, 1717. augusztus 15-én teljes haderejével megtámadta a nagyvezír hadát, és fényes győzelmet aratott, azután pedig magát Belgrád őrségét is megadásra kényszerítette.
Ezután Szendrőt, Szabácsot és Orsovát hódította meg. E diadalok hatására a szultán 1718. július 21-én megkötötte a pozsareváci (passarowitzi) békét, amelyben a török lemondott Belgrádról, Szerbia és Bosznia nagy részéről, és az Olt folyóig terjedő Kis-Oláhországról.
1734-ben a lengyel örökösödési háború kitörésekor rábízták a birodalmi hadsereg vezérletét, de még mielőtt csatára került volna sor, a 71 éves hadvezért visszahívták. Helyére Károly Sándor württembergi herceget(wd) nevezték ki. Bécsbe visszatérve még sürgette Mária Terézia és Lotaringiai Ferenc herceg egybekelését, és azután szélütés következtében meghalt.
Savoyai Jenő a Habsburg-család legjelesebb hadvezére, a hadtörténet egyik lángelméje volt. Nagy szerepe volt abban, hogy a Habsburgok monarchiája győztes nagyhatalomként emelkedett ki a 17. század fordulóján dúló európai háborúkból, és így abban is, hogy a Magyar Királyság a török hódoltságból kiszabadulva a Habsburg Birodalom tartománya lett. Személyes hősiességét és katonai szaktudását ellenfelei is tisztelték, mint ezt Villars marsallal való levelezése is tanúsítja. Császárai, különösen I. Lipót és I. József nagyra becsülték, saját katonái pedig szinte bálványozták.
A kis termetű férfi a kor szokása szerint óriási parókát viselt, egyszerűen öltözködött, a pompát kerülte, a feltűnéstől idegenkedett és csak egy szenvedélynek hódolt, a tubákolásnak. Szerénységében nem tűrte, hogy Hollandiában szobrot emeljenek neki, az ajándékokat visszautasította, és esküdt ellensége volt a protekciónak. Haláláig megmaradt agglegénynek, és szabad idejét a tudománynak és a művészeteknek szentelte. Bellyén a 18. század első felében vadászkastélyt építtetett, de csak ritkán tartózkodott ott. A bécsi Belvedere-kastély és a morva-mezei Hof-kastély (Schloss Hof), az alsó-ausztriai Schlosshof községben (ma: Engelhartstetten része) voltak kedvenc tartózkodási helyei. Mindkét palotában remek könyvtárat és képtárat gyűjtött; Montesquieu-vel és Leibnizcel bölcsészeti és államjogi kérdésekről levelezett, és ez utóbbival egy Bécsben felállítandó tudományos akadémia alapításának ügyéről tanácskozott. Mecénása volt Jean-Jacques Rousseau költőnek, Pietro Giannone nápolyi történetírónak, és különben maga is értekezett a hadművészetről Marlborough hercegéhez, Stanhope-hoz, Villars-hoz és másokhoz intézett leveleiben. Finom műérzékéről tanúskodik a bécsi Belvedere-kastély és annak gazdag képtára, valamint az Albani bíborossal  folytatott barátságos levelezése. Magyarországi birtoka a Csepel-sziget volt, itt építtette a ráckevei kastélyt, és a budafoki szőlőhegy (Promontor).
A Budavári Palota előtt álló lovasszobrát Róna József készítette, 1900-ban állították.
A bécsi Hofburg előtt álló lovasszobra Anton Dominik Fernkorn műve, 1865-ben leplezték le.
Carrarai márványból faragott életnagyságú szobrát felállították a Hadvezérek csarnokában, a bécsi Hadtörténeti Múzeumban.Az egykori birtokához tartozó Budafok – korábbi nevén Promontor, ma Budapest XXII. kerületének része – főtere a herceg nevét viseli, és rá utal a kerületi Savoya Park nevű bevásárlóközpont elnevezése is.
Elismertségét jelzi, hogy ő az egyetlen olyan személy, akiről négy különböző állam hadihajót nevezett el. Az első világháborúban a brit HMS Prince Eugene monitor és az osztrák-magyar SMS Prinz Eugen csatahajó, míg a második világháborúban a Prinz Eugen német nehézcirkáló és az Eugenio di Savoia olasz könnyűcirkáló viselte a nevét. Ugyancsak róla nevezték el 7. Waffen-SS Önkéntes Hegyivadász Hadosztályt.
Hahner, Péter. Újabb 100 történelmi tévhit. Budapest: Animus, 119-125. o.. 978 963 324 029 8 (2011) 
Szebelédi Zsolt (ford.): Guido Ferrari: Savoyai Eugén herceg magyarországi háborúban végrehajtott haditetteiről szóló három könyv. Máriabesnyő (Attraktor) 2011.
Scampis vagy Scampa ókori római település Illyricumban, a Via Egnatia egyik állomása. Helyén ma a közép-albániai Elbasan városa áll.
A római korban a Via Egnatián épült állomáshely (mansio), később település (vicus) neve Scampis vagy Scampa volt, de egyes források a Hiscampis, Scampinus, Scampin(i), a Scampium és a késő ókor vonatkozásában az Escampenus alakokat is említik. A Scampa változatot előnyben részesítő Elsie szerint a Scampis (vagy görögösen Szkampeisz) a Shkumbin folyó korabeli latin neve volt. Ennek ellentmond, hogy a régészeti szakmunkák a folyót kizárólag Genusus, elvétve Hebrus néven említik, és éppen az ókori Scampis/Scampa településnévben látják a modern Shkumbin folyónév etimológiai forrását. Modern albán szövegekben az ókori település többnyire Skampë / Skampa, ritkábban Skampin / Skampini alakban jelenik meg; előbbi egyebek mellett a helyi Skampa Színház (Teatri Skampa) nevéből is visszaköszön. Egy 6. századi bizánci forrásban Szkeminitész alakban bukkant fel az I. Iusztinianosz által megerősíttetett város neve.
Az ókor időszámítás előtti évszázadaiban a későbbi Scampis vidéke, a Shkumbin (korabeli nevén Genuszosz) völgye az illírek közé tartozó dasszaréták és az északabbra élő parthinok közötti határt jelölte ki. Az i. e. 168. évi harmadik római–illír háborúval a Római Köztársaság leigázta az Illír Királyságot(wd), és az újonnan meghódított területeken az i. e. 2. század második felében megindult az Adriai-tenger partvidékét Byzantiummal összekötő út, a Via Egnatia építése. A Dyrrhachiumból és Apollóniából kiinduló Via Egnatia első nagyobb települése a mai Ohridi-tó partján fekvő Lychnidus (ma Ohrid) volt; körülbelül félúton, a mai Elbasan helyén létesítettek egy mansiót, azaz kisebb állomáshelyet Scampis vagy Scampa néven. Hogy Scampis pontosan mikor épült, bizonytalan. Bár a történész Tajar Zavalani(wd) forrásjelölés nélkül Scampist a rómaiak legelső, i. e. 2. századi hat illíriai kolóniája között sorolta fel, ennek ellentmond, hogy az i. e. 1. században a Via Egnatiáról részletesen számot adó Sztrabón nem említett Scampis vagy Scampa nevű települést.
A régészeti ásatások alapján annyi bizonyosnak tűnik, hogy a mansio az i. sz. 1. században már letelepült népességgel rendelkezett, és közigazgatásilag Dyrrhachiumhoz tartozó vicus volt. A feltárások nyomán több 1. századi sírkő bukkant napvilágra, ezek némelyikére illír eredetű, romanizált neveket írtak (pl. Marcus Linius Plator, lásd Platór; Lupus Parthinus, lásd parthinok), illetve az elhunytakat hagyományos illír öltözékben ábrázolták. Ezek mellett előkerült egy veterán, Marcus Sabidius tiszteletére emelt márvány emlékmű, valamint egy helyi mesterember 2. századi kőfaragványa. Klaudiosz Ptolemaiosz földrajzi munkája alapján a 2. századra Scampis már bizonyosan fontos településsé nőtte ki magát, amelyet a 3. századi Itinerarium Antonini(wd) is feltüntetett. A városban a dyrrhachiumi származású Aemilia gens tagjai játszottak vezető szerepet. Scampis vonzerejét jelzi, hogy az egyik előkerült sírkő felirata alapján Dyrrhachium duumvirje, Quintus Mussius Clementus szolgálata leteltével a városban telepedett le.
A vicus fejlődése maga után vonta az igényt a nyílt völgysíkságon fekvő település megerősítésére, ahonnan egyúttal a Genusus (Shkumbin) és az Eordaicus (Devoll(wd)) völgyének ellenőrzésére is mód nyílt. A rómaiak ezért 320 körül, de mindenképpen a 4. században egy castrumot építettek Scampisban. A kifejezetten katonai céllal épült castrum egy egész légió állomásoztatására alkalmas volt, és eredetileg a polgári lakosság a castrumon kívülre szorult, de a 4–5. századok folyamán katonai és polgári lakosság egyre inkább a falakon belül keveredett. Ezt igazolják vissza a városnak a nyugati kapun kívül, a Via Egnatia kétoldalán elterülő temetőjének sírjai is. A várost a 4. századtól már olyan térképeken is ábrázolták, mint az Itinerarium Burdigalense(wd) (Scampis) és a Tabula_Peutingeriana (Hiscampis).
A Római Birodalom összeomlását követően bizánci fennhatóság alá került Scampis feltehetőleg az 5. században püspöki székhely lett. A castrumtól nyugatra már a 4. században felépült a tepei bazilika, a város legkorábbi ismert ókeresztény temploma, amelyben a 6. században díszes padlómozaikot és püspöki trónust alakítottak ki. Ez azt sugallja, hogy a püspöki székhely fő templomáról lehetett szó. Valamelyest későbbi építésű a szintén díszes mozaikpadlóval rendelkező bezistani bazilika, amelyet a kutatók Scampis 6. századi Szent Péter-székesegyházával azonosítanak. A római castrumot I. Iusztinianosz bizánci császár idejében (ur. 527–565) megerősítették, A 6. századot követően azonban a már az 5. század óta meg-megismétlődő osztrogót, szláv és bolgár betörések következtében a település fokozatosan elnéptelenedett. Az elhagyott település helyén 1466-ban a terjeszkedő Oszmán Birodalom uralkodója, II. Mehmed építtetett fel egy erősséget, a modern Elbasan elődjét.
A szabályos négyzet alaprajzú ókori erőd falai egy-egy oldalon 300 méter hosszan húzódtak, s 10 hektáros területet vettek körbe. A falat 40-50 méterenként félkör alaprajzú tornyok tagolták, amelyek közül nyolc ma is látható teljes, 9 méteres magasságában: kettő a déli, hat pedig a nyugati városfalon. A Via Egnatia kelet–nyugati irányban szelte át a várost, ez meghatározta a tornyokkal védett városkapuk helyzetét is. Eredetileg széles árokkal, valamint egy keskenyebb védőfallal (proteichisma) vették körbe a városfalat. A városfalon belüli terület a modern korban sűrűn beépült, így régészeti feltárásokra egyedül a fallal kerített terület délnyugati sarkában került sor. Itt tárták fel egy ókeresztény bazilika alapjait, de ennél jelentősebbek a déli falon kívül, az Aqif Pasha park területén 2008-ban előkerült 5–6. századi bazilika romjai. A mívesen kidolgozott márvány- és kőfaragványok mellett figyelemre méltóak az innen előkerült ornamentális falfestés maradványai.
Egy harmadik ókeresztény bazilikát tártak fel a közeli Tepe-dombon (é. sz. 41° 06′ 52″, k. h. 20° 04′ 18″41.114444444444, 20.071666666667), amelynek geometriai mintákat ábrázoló mozaikpadlózatát látogathatóvá tették. Ez eredetileg egy fő- és két mellékhajós, apszisos szentélyzáródású bazilika volt, amelybe a főhajóra merőleges tengelyű narthexen keresztül lehetett belépni. Egy későbbi építkezési szakaszban egy kisebb temetőkápolnát építettek az északi mellékhajó szentély felőli végéhez, egyebek mellett itt tárták fel Scampis egyik püspöke, Sztephanosz végső nyughelyét is. A 6. században egy nagyobb exonarthexet toldottak a narthexhez, ahonnan több kőszarkofág, míg a mellékhajókból téglasírok kerültek elő. Dacára a püspöki sírhelynek és a pápai követek 519-es látogatását megörökítő korabeli dokumentumnak, amely a városfalakon kívüli bizonyos Szent Péter-bazilikára utal, a tepei bazilikát mind a mai napig nem sikerült a scampisi püspökség főtemplomaként azonosítani.
Ugyancsak a közelben, Topcia közelében állnak az egykor a Via Egnatia részeként a rómaiak által épített völgyhíd maradványai (é. sz. 41° 05′ 11″, k. h. 20° 03′ 57″41.086388888889, 20.065833333333). A hídtestet eredetileg öt pillér tartotta, amelyet az ókor kései századaiban, a Shkumbin medervándorlásával összefüggésben, tíz további pillérrel meghosszabbítottak. Az eredeti, helyenként hellenisztikus faragványokkal díszített pillérek maradványai ma is láthatóak.
Elbasan közelében találhatóak a Via Egnatia egy másik állomása, Ad Quintum fürdőházának romjai.
↑ Cabanes 1988: Pierre Cabanes: Les illyriens de Bardulis à Genthios (IVe–IIe siècles avant J.-C.). Paris: SEDES. 1988. = Regard sur l’histoire,  65. ISBN 2718138416  
↑ Ceka 2013: Neritan Ceka: The Illyrians to the Albanians. Tirana: Migjeni. 2013. ISBN 9789928407467  
↑ Csaplár 2010: Csaplár-Degovics Krisztián: Az albán nemzettéválás kezdetei (1878–1913): A Rilindja és az államalapítás korszaka. Budapest: ELTE BTK Történelemtudományok Doktori Iskola. 2010. ISBN 978-963-284-176-2  
↑ Dienes 2017: Dienes Tibor: Albánia: Útikönyv. 4. kiadás. Budapest: Hibernia. [2017]. = Varázslatos Tájak,  ISBN 9789637617638  
↑ Durham 2001: M. Edith Durham: Albania and the Albanians: Selected articles and letters 1903–1944. Ed. by Bejtullah Destani. London: Centre for Albanian Studies. 2001. ISBN 1903616093  
↑ Elsie 2010: Robert Elsie: Historical dictionary of Albania. 2nd ed. Lanham: Scarecrow Press. 2010. = European Historical Dictionaries,  75. ISBN 9780810861886  
↑ Elsie 2013: Robert Elsie: A biographical dictionary of Albanian history. London; New York: Tauris. 2013. ISBN 978-1-78076-431-3  
↑ Gilkes 2013: Oliver Gilkes: Albania: An archaeological guide. London; New York: I. B. Tauris. 2013. ISBN 9781780760698  ↑ Hammond 1966: N. G. L. Hammond:  The kingdoms of Illyria circa 400–167 B.C.  The Annual of the British School at Athens,   LXI. évf.   (1966)   239–253. o.
↑ Hammond 1974: N. G. L. Hammond:  The western part of the Via Egnatia.  The Journal of Roman Studies,   LXIV. évf.   (1974)   185–194. o.
↑ Métais 2006: Serge Métais: Histoire des albanais: Des illyriens à l’indépendance du Kosovo. Paris: Fayard. 2006. ISBN 2213628947  
↑ Pasmaqi & Hasekiu 2014: Ornela Pasmaqi – Juliana Hasekiu:  The caracteristics of urban and architectural development in Elbasan in the beginning of the 20th century.  Mediterranean Journal of Social Sciences,   V. évf.  13. sz. (2014. jún.)   555–559. o. Hozzáférés: 2018. aug. 27.
↑ Pollo & Puto 1981: Stefanaq Pollo – Arben Puto: The history of Albania from its origins to the present day. Ass. by Kristo Frasheri, Skënder Anamali; transl. by Carol Wiseman, Ginni Hole. London: Routledge & Kegan. 1981. ISBN 071000365X  
↑ Réti 1991: Réti György: Albánia. Budapest: Panoráma. 1991. = Panoráma Külföldi Útikönyvek,  ISBN 9632433890  
↑ Shpuza 2006: Samir Shpuza: The Roman colonies of south Illyria: A review. In  New directions in Albanian archaeology: Studies presented to Muzafer Korkuti. Ed. by Lorenc Bejko and Richard Hodges. Tirana: International Centre for Albanian Archaeology. 2006.  164–168. o. = International Centre for Albanian Archaeology Monograph Series,  1. ISBN 9994392301  
↑ Wilkes 1992: John Wilkes: The Illyrians. Oxford;  Cambridge: Blackwell. 1992. = The Peoples of Europe,  ISBN 0631146717  
↑ Wilkes 2006: John J. Wilkes: The significance of road-stations for the archaeology of Albania in the Roman era. In  New directions in Albanian archaeology: Studies presented to Muzafer Korkuti. Ed. by Lorenc Bejko and Richard Hodges. Tirana: International Centre for Albanian Archaeology. 2006.  169–176. o. = International Centre for Albanian Archaeology Monograph Series,  1. ISBN 9994392301  
↑ Zavalani 2015: Tajar Zavalani: History of Albania. Ed. by Robert Elsie, Bejtullah Destani. London: Centre for Albanian Studies. 2015. = Albanian Studies,  ISBN 9781507595671
A Scandal (japán kiejtés: [sɯ̥kjandaɽɯ͡β̞], ’Botrány’; stilizálva SCANDAL) japán pop-rock-együttes, amelyet 2006. augusztus 21-én, Oszakában alapított Ono Haruna ritmusgitáros, Szaszazaki Mami szólógitáros, Ogava Tomomi basszusgitáros és Szuzuki Rina dobos. 2008-ban egyetlen független kiadós kislemezzel meghívásokat kaptak Amerikába, Európába és Ázsiába is. 2008 áprilisában az Epic Records kiadóval szerződtek, a mainstream sikert a 2009 októberében megjelent első, Best Scandal című stúdióalbumukkal érték el. A lemezzel az ötödik helyen mutatkoztak be az Oricon eladási listáján, amire egyetlen hangszeres lányegyüttes sem volt képes 2002 óta, valamint jelölték őket a legjobb új előadónak járó díjra az 51. Japan Record Awardson. Második nagylemezük, a Temptation Box 2010-ben jelent meg; megismételte az előző lemez kereskedelmi sikerét, sőt azt valamivel túl is teljesítette; először érték el egy hivatalos slágerlista csúcsát, amikor a Taijó to kimi ga egaku Story kislemez a hongkongi J-pop-lista élére állt, a növekvő népszerűségüknek hála pedig saját televíziós sorozatuk és szinkronszínészi munkák révén a szórakoztatóipar egyéb válfajaiba is belekóstolhattak. Harmadik stúdióalbumukat 2011-ben adták ki, s bár a korábbi lemezekhez képest erősebbek benne a poposabbra vett elemek, azonban a kasszáknál mégis hasonlóan teljesített, mint elődei. Negyedik nagylemezükkel, a 2012-ben megjelent Queens Are Trumps: Kirifuda va Queennel új rekordot állítottak fel, mivel az a negyedik helyezést érte el az Oriconon, mivel korábban egyetlen női együttesnek sem sikerült, hogy az első négy nagylemezük mindegyike a legjobb ötben mutatkozzon be a japán eladási listán. Következő stúdióalbumaikkal, a 2013-as Standarddal, a 2014-es Hello Worlddel, a 2016-os Yellow-val és a 2018-as Honeyvel tovább javítottak saját rekordjukon.
Bevallásuk szerint ők játsszák a „legerőteljesebb lányos japán pop-rock” zenét. Onón, a frontemberen kívül a többi három lány is énekel a dalok többségében. Kezdeti középiskolás imázsukat, amely a blézeres iskolai egyenruhához hasonló formaruhákat és azokhoz illő bakancsokat jelentett, a Baby Action című albumuktól levetették. Dalszövegeiket rendszerint saját maguk írják, a 2014 decemberében megjelent Hello World című stúdióalbummal irányt váltottak, hiszen a lemezen szereplő legtöbb szám zenéjét is ők szerezték.
A zenekar a Zone feloszlása és az idolzene egyre növekvő népszerűsége miatt olyan piaci időszakban alakult, amikor egyetlen japán hangszeres lányegyüttes sem volt, mely a saját szerzésű dalaival képes lett volna kereskedelmi sikereket elérni. A Scandal néhány év leforgása alatt az ország egyik legnagyobb együttesévé nőtte ki magát, ahol egy platina- és két aranylemezük is van, illetve az animékben hallható számaiknak és a tengerentúli fellépéseiknek köszönhetően a szigetország egyik nemzetközileg legnépszerűbb, számottevő külföldi rajongótáborral rendelkező zenekara lett. A japán sajtó szerint a formációnak meghatározó szerepe volt a hangszeres lányegyüttesek számának növekedésében, valamint a „női együttesek új korszakának” első számú képviselőjének, a 2000-es évek hangszeres lányegyütteseinek „úttörőinek” kiáltották ki őket.
Az együttes alapját 2006. augusztus 2-án alapította Ono Haruna, Szaszazaki Mami, Ogava Tomomi és több meg nem nevezett tizenéves lány, amikor Josinaga Jóko (吉永曜子), a Caless ének- és tánciskola elnöke a Kitty Rights & Entertainment japán cég két éve érlelődő felkérésére júniusban javasolta a diákjaiknak, hogy tanuljanak meg valamilyen hangszeren játszani, hogy két éven belül debütálhassanak egy nagykiadónál. A vállalat a Zone 2005-ös feloszlása és az idolzene egyre növekvő népszerűsége miatti piac rést akarta kiaknázni, melyben egyetlen csupalány együttes sem volt képes úgy kereskedelmi sikereket elérni, hogy a dalaikat hangszerrel kísérni is tudják. Habár Szaszazakin kívül mindannyian a táncosként, énekesként vagy divatmodellként látták a jövőjüket, ennek ellenére tíz diák mégis jelentkezett. Augusztus 12-re már csak hárman maradtak, a többiek abbahagyták a hangszeren való zenélést. Ono és Ogava a gitár mellett döntött, Szaszazakit pedig arra osztották be, annak ellenére, hogy tudott dobolni. Ogava később áttért a basszusgitárra, mivel elmondása szerint azon könnyebb leszorítani a húrokat, és a gitáron a kettővel több húr miatt egyébként is képtelen volt megtanulni zenélni. Ugyan a választott hangszerükön egyikük sem tudott játszani, ám Onónak és Szaszazakinak már volt zenei tapasztalata. Előbbinek 2005-ben jelent meg egy gospel-lemeze, amelyen öt csoporttársával énekel a Caless Kid’s Choir (キャレスキッズクワイヤー, ’Caless gyermekkórus’) tagjaként, míg utóbbi 2003-ban kezdett dobolni, majd 2004-ben csatlakozott iskolatársa Anpontans (あんぽんたんズ, ’Tökfejek’) nevű együtteséhez. Szuzuki Rina, a Caless új diákja körülbelül egy héttel a zenekar megalapítása előtt, augusztus 15-én a helyi obonon fogott először dobverőt a kezében. Ugyan olyan borzasztóan játszott, hogy még a tanárai is azt mondták neki, hogy hagyja abba a zenélést, azonban augusztus 21-én, 15. születésnapján az erőfeszítéseinek értékeléseként mégis megengedték neki, hogy csatlakozzon a másik három lányhoz, így hivatalosan is létrehozva az együttest. Szuzuki dobos lett annak ellenére, hogy hároméves kora óta zongorázik és a középiskolában gitározott is, valamint ő is gitározni szeretett volna. A tánciskolában senki sem akart nekik segíteni megtanulni a hangszereiken játszani, mivel azt akarták, hogy valóban megszeressék a hangszereiket, a társaikat, illetve az együttest. Ennek okán kezdetben vajmi keveset fejlődött a tudásuk, a táncolásra sem maradt idejük, így kezdték megbánni, hogy belevágtak a zenélésbe. Egyikük sem gondolta, hogy az együttes valaha is túl fog mutatni az intézményen, hogy valóban debütálni fognak. 1–2 hónappal a zenekar alapítása után, miután a kiadó emberei leteremtették őket eszméltek rá, hogy a cégnek komoly terve van velük, addig egyikük sem gondolta komolyan a zenélést. Mivel Ono és Szuzuki profi szinten szeretett volna táncolni és énekelni, ezért a zenélés miatt úgy érezték, hogy az addig derűs sorsuk hirtelen 180 fokos fordulatot vett. Hamar ráeszméltek azonban arra, hogy a hangszereken való zenélés is az önkifejezés egy módja, így egyre inkább elkezdtek érdeklődni a hangszerek iránt. Szuzuki nehezen jött bele a dobolásba, emiatt önbizalomhiányban szenvedett és alsóbbrendűnek érezte magát, ezért többször is komolyan megfontolta, hogy kilép az együttesből. Társai ezt nem így látták; végül Szuzuki erős akarata rázta egybe a zenekart. Ogava a Hjógo, Szuzuki a Nara, míg Ono és Szaszazaki az Aicsi prefektúrában lakott, így másfél éven keresztül hétvégenként a Caless oszakai épületébe utaztak, ahol napi tíz-tizenkét órát gyakoroltak, míg az iskolai nyári szünetekben kéthetes edzőtáborokat tartottak a Kitty itói stúdiójában. Augusztus 28-án hirtelen nevet kellett választaniuk, mivel másnapra fellépést kaptak egy koncertterembe. A kjóbasi épület, melyben az egyik gyakorlásra használt stúdiójuk volt, több hostess klubnak is helyet adott, ezek közül választották ki a legnagyobb cégtáblával rendelkező és legforgalmasabb klubot, így augusztus 29-én Scandal (スキャンダル, ’Botrány’) lett a zenekar hivatalos neve, katakanás alakban írva. Az egyéb nevek között további klubnevek is felmerültek, így a Namanamasii deszu (生々しいです, ’Élénk vagyok’), a Peach Club (ピーチ倶楽部, ’Barackklub’), a Stewardess monogatari (スチュワーデス物語, ’Légikísérőnő-történet’), a Densa de Go! Go! (電車でGO!GO!, ’Menj, menj [elektromos] vonattal!’) vagy a Nurse dzsogakuin (ナース女学院, ’Nővérképző akadémia’) is, utóbbi néven egy gerillakoncertet is adtak 2013-ban. Ugyanazon napon, alig egy hét gyakorlás után először léphettek fel színpadon, amikor a Caless által szervezett Heavy Rhythm rendezvény nyitózenekara voltak az oszakai Namba Hatch koncertteremben. Egyetlen dalt, a Sadistic Mika Band Time Machine ni onegai (タイムマシンにお願い, ’Kérek egy időgépet!’) című szerzeményét adták elő. A fellépésük rosszabb nem is lehetett volna: Ono nem tudott egyszerre gitározni és énekelni, Szaszazaki, mivel korábban állva még sosem gitározott, ezért természetellenes módon megpróbálta úgy tartani hangszerét, mint ahogy azt ülve tenné, illetve a dal vége felé az egyik gitárhúrját is elszakította, Szuzukinak pedig a dal közben kirepült a dobverő a kezéből, tartalék ütő híján pedig a szám közben, a posztját elhagyva kezdte keresni azt. Annak ellenére, hogy egyáltalán nem voltak képesek a hangszereiken játszani, 2006. október 21-én mégis képzési szerződést írtak alá a Kittyvel, mivel a cég emberei egy évre előretekintve ígéretesnek látták az együttest. Nem sokkal ez után az oszakai kastélyparkban – a helyi amatőr előadók kedvelt fellépőhelyén – zenéltek hétvégenként. Eleinte ezek a 30 perces előadások teljes összevisszaságban zajlottak, semmiképpen sem lehetett őket rendes koncerteknek nevezni. Mivel kezdetben senki sem állt meg meghallgatni őket, vagy éppen akkor adtak koncertet, amikor senki sem volt ott, ezért kézzel készített szórólapokkal reklámozták magukat, így az idő előrehaladtával egy-egy ilyen fellépés alkalmával rendszerint több mint száz néző jelent meg. Olyan, végül meg nem jelent saját számokat játszottak, mint az Asita no asita (明日のアシタ, ’A holnap holnapja’) vagy a Sakura, de gyakran dolgozták fel az éppen az Osaka-jo Hallban fellépő profi zenészek dalait az aréna előtt. Az idő múlásával oszakai és kiotói klubokba, koncerttermekbe kaptak felkéréseket. Növekvő hírnevüknek köszönhetően 2007 augusztusában meghívták őket a rangos Club Asia nevű sibujai klubba, ahol több lemezkiadó ügynöke is jelen volt. Ez volt a Scandal első fellépése Tokióban, és az első a Kanszai régión kívül. Néhány hónap múlva elkezdték a később a névjegyükké váló japán iskoláslányok blézeres egyenruháját mintázó ruhadarabokat viselni, első televízióban is közvetített fellépésükön, az Amerikamura TV újévköszöntő műsorában is ebben jelentek meg.
2008-ban a Scandal immár latin verzális betűkkel írt néven három független kiadós kislemezt készített el, ezek mindegyike kizárólag a Tower Records üzleteiben volt elérhető. Első kislemezük, a Space Ranger 2008. március 3-án jelent meg és a KBS Kyoto Tokoton! Kio no Sports hírműsorának zárófőcím dalaként is felcsendült. Annak ellenére, hogy a lemezből nyomott 1000 példány mindössze 40%-át tudták értékesíteni Japánban, azonban az így is a második helyezést érte el a Tower Records heti független kiadós eladási listáján és az együttes 2008-as nemzetközi koncertjein is nagy sikerrel árulták. A következő hónapokban két újabb kislemezük jelent meg Koi mojó és Kageró címen, mindkettő az első helyet érte el a Tower Records heti független kiadós kislemezlistáján. A Koi mojót 2008. április 16. és április 22. között a „hét dalának” választották a japán iTunes Store-on, illetve a május 31-én bemutatott Corazon de Melon (コラソンdeメロン, ’A szív sárgadinnyéje’) című független film főcímdalául is hallható volt.A Kitty különleges módon, egy tizenkét epizódos animestílusú flash-sorozattal népszerűsítette a zenekart, amelyre később a Seattle-i Sakura-Con animetalálkozó vezetősége is felfigyelt, így az együttes nem sokkal az első kislemezük megjelenése után elhagyta Japánt, hogy megtartsák első turnéjukat a Japan Nite US Tour 2008 keretén belül. A koncertsorozat során a tervek szerint hét nagyvárosban, így Cambridge-ben, Chicagóban, Denverben, Los Angelesben, New Yorkban, San Fransiscóban és Seattle-ben léptek volna fel, azonban a denveri koncertet le kellett mondaniuk, mivel Ogava elveszítette az útlevelét. A turnét követően 7000 ember előtt léptek fel a Sakura-Conon. A különböző technikai problémák mellett az első koncertek alatt az együttes képtelen volt szórakoztatni a közönséget, így feljegyzéseket vezettek arról, hogy miként lehetne javítani a fellépéseik hangulatán, utolsó amerikai koncertjükön az együttes története során először követelte őket vissza a közönség a színpadra. A koncertsorozat alkalmával nyílt először lehetőségük nagyobb közönség előtt fellépni, az, hogy teljesen idegen nézőközönségnek koncerteztek önbizalmat adott nekik a későbbi japán előadásaikra. Hazatérésük után, április 29-én két kisebb fellépést követően a kilenc év után ismét megrendezett Naon no Yaon zenei fesztiválra is meghívást kaptak. Ugyanezen év júliusában 10 000 embernek adtak koncertet a francia Japan Expón, majd augusztusban 8000 fő előtt léptek fel a hongkongi Animation-Comic-Game Hong Kongon. 2007 elején megnyerték a Square Enix japán videojáték-fejlesztő és kiadó cég versenyét, így előadhatták a Star Ocean: Second Evolution szerepjáték PlayStation Portable-verziójának főcímdalát. A Scandal az első középlemeze, a Yah! Yah! Yah! Hello Scandal megjelenésével és az iskolai nyári szünetben megtartott Scandal: Give Me P.P. Tour 2008 Summer nevű első országos koncertsorozatával zárta független pályafutását.
2008 áprilisában lemezszerződést kötöttek az Epickel, bár más kiadók is érdeklődtek az együttes iránt. A szerződés aláírása után a zenekar menedzsmentjét továbbra is a Kitty, majd 2017 szeptemberétől annak Rooftop Inc. nevű leányvállalata vitte tovább. 2008. október 2-án az első nagykiadós kislemezük, a Doll reklámkampányának részeként elindult az első rádióműsoruk, a Scandal no doon (SCANDALのド～ン。, ’A Scandal bummja’), melyet a Nippon Cultural Broadcasting rádióadó sugárzott félórás terjedelemben 2009. október 1-ig. A lemez október 22-én, a Kitty megszabott ütemtervhez képest két hónapos csúszással jelent meg, és a huszonhatodik helyezést érte el az Oricon heti eladási listáján. A Billboard Japan Hot 100 slágerlistájára is felkerült az ötödik helyen, később a digitális eladásoknak köszönhetően pedig aranylemezzé minősítették. A dallal szerepelhettek a Music Station és több másik országos lefedettségű televíziós műsorban is, illetve az több mint negyven AM és FM rádió-, illetve műholdas televízióadó leggyakrabban lejátszott számai közé került, emellett több zenei műsor nyitó- és záródalaként is felcsendült. 2009 és 2012 januárja között a CD Data (később CD&DL Data) zenei magazin rendszeres rovatot vezetett Girls Be Scandalous! néven, melybe az együttes tagjai blogszerű bejegyzéseket, illetve önalbum- és önkoncertelemzéseket írtak. Második kislemezük Szaszazaki és Ogava érettségi bizonyítványának megszerzésének megünnepléseként jelent meg 2009 márciusában Sakura Goodbye címmel. A lemez a harmincadik helyezést érte el az Oriconon, címadó dala a Fuji TV Mecsa-mecsa iketeru! című sorozatának záró- és a Music B.B. nyitódalként is felcsendült. Február végén első alkalommal szervezték meg az együttes saját, éves rendszerességű zenei rendezvényét, a Band jarou jo!!-t (バンドやろうよ!!, ’Játszunk egy együttesben!!’), melyen az évek folyamán olyan előadók léptek fel, mint a 7!!, az Akai kóen, a Cossami, a Flip, a Negoto, Sisido Kavka, a Spyair, a Stereopony vagy a Super Beaver. A következő hónapban a Sódzso S című daluk a Bleach animesorozat tizedik nyitódalaként mutatkozott be. A szám a sorozat 215. és 242. epizódja között volt hallható, az azonos cselekményszálat feldolgozó Bleach DS 4th: Flame Bringer című videojáték főcímdalaként is megjelent. Ez megnövelte a népszerűségüket, két hónappal később a kislemez a hatodik helyen mutatkozott be az Oricon eladási listáján, később aranylemezzé minősítették, és nemzetközi szinten is ismert lett az együttes. A dal megjelenése óta a zenekar összes kiadványa a japán eladási listák legjobb 20 helye között debütált. Május 21-én újabb rádióműsoruk indult Radio Sessions: Scandal – Munaszavagi no After School (Radio Sessions「SCANDAL 胸騒ぎのAFTER SCHOOL」, ’Nyugtalanság az iskola után’) néven, melyet 2012. március 31-ig a Japan FM Network hálózat számos adóján sugároztak, valamint az FM Osaka E-tracks Selection nevű műsorát is vezették 2010. július 13. és december 28. között, tizenhárom epizódon át.Augusztus elején immár második alkalommal léptek fel a hongkongi Animation-Comic-Game Hong Kong rendezvényen. Augusztus 27-én az MTV Student Voice Awards díjátadón előadták a Bukacu no tensi sorozat főcímdalaként is hallható BEAUTeen!! című szerzeményüket, amely az október 14-én megjelent Jumemiru cubasza kislemezre került fel. A korong névadó száma a Nippon TV Ongaku szensi Music Fighter zenei televíziós műsorának volt a nyitódala. A kislemezből megjelenésének hetében 5850 példány kelt el, ezzel az Oricon tizenkettedik helyét érte el. Egy héttel később, október 21-én kiadták első stúdióalbumukat, a Best Scandalt. Az album az ötödik helyen mutatkozott be az Oricon heti eladási listáján, ezzel a Scandal lett az első hangszeres lányzenekar a Zone óta (2002), amelynek bemutatkozó nagylemeze a legjobb öt között debütált. Decemberben a zenekar megtartotta első önálló, négyállomásosra tervezett turnéját, azonban mivel a bejelentés napján mindegyik fellépésre elkelt az összes jegy, ezért egy ráadáskoncertet is adtak Best Xmas néven, mely éves rendszerességű fellépéssé nőtte ki magát. A 2009. december 30-án megrendezett 51. Japan Record Awardson nyertek egy „új előadó” díjat, viszont a legjobb új előadónak járó elismerést elvesztették a dél-koreai Big Bang idolegyüttessel szemben.
2010 februárjában megjelent a Sunkan Sentimental című kislemezük, amely a Fullmetal Alchemist: Testvériség animesorozat negyedik zárófőcím dalaként volt hallható. A korongot megjelenésének napján több mint húszezer példányban vásárolták meg digitális úton, majd végül 2016 januárjában a Japán Hanglemezgyártók Szövetsége platinalemezzé minősítette azt, mivel több mint kétszázötvenezren vették meg annak teljes hosszúságú változatát. A lemez fizikai kislemez formájában kevésbé volt sikeres: egy hét alatt 16 672 példány kelt el belőle, ezzel a hetedik helyet érte el az Oricon listáján. 2010 márciusában Scandal: Sunkan szakura zenszen Tour 2010 Spring néven koncertsorozatot indítottak, azonban ezt megelőzően tartottak egy szavazást a Twitteren, hogy mely másik előadó számát adják elő a turné állomásain. Hatszáz dal közül a rajongók a Zone Secret Base (kimi ga kureta mono) című számát választották, amely később, április 21-én digitális kislemez formájában jelent meg, videoklipjét a koncertsorozat alkalmával vették fel. A Kera divatmagazin 2010. júniusi és 2013. májusi lapszáma közötti kiadásaiban állandó rovatként szerepelt az együttes mindennapi életét bemutató Scandal no gacsinko szeisun Graffiti (SCANDALのガチンコ青春GRAFFITI, ’A Scandal fiatalságtól buzgón versengő graffitije’), de számos alkalommal modellkedtek is benne. Június 2-án megjelent a Taijó to kimi ga egaku Story kislemezük, amely az eladási listák tizedik helyét érte el 12 359 eladott példánnyal. Címadó dala később a Nacu Sacas 2010 Akaszaka Big Bang és az Ucunomija hanabi taikai 2010 elnevezésű tűzijátékok témazenéjeként volt hallható. Június 6-án megjelent első koncertfelvételük, a Scandal First Live: Best Scandal 2009, amely az első önálló turnéjuk ráadáskoncertjének felvételeit tartalmazza. Az Oricon adatai szerint a DVD az ötödik helyet érte el a zenei, illetve az összesített DVD eladások terén is. Eközben Európában lemezszerződést kötöttetek a francia székhelyű Wasabi Recordszal, ami 2010. július 30-án Európában fizikai formában is megjelentette a zenekar bemutatkozó nagylemezét. A következő hónap végén Namida no Regret néven újabb kislemezt adtak ki, melynek hangvétele melankolikusabb, balladaszerűbb lett a rajongók követeléseinek eleget téve. A korong a tizenegyedik helyen mutatkozott be 9304 eladott példánnyal, címadó dala 32 televíziós műsor nyitó- vagy zárófőcím dala volt. 2010. július 2-án a TBS Television adó elkezdte sugározni első saját televíziós műsorukat, a Siteki ongaku dzsidzsót (私的音楽事情, ’Személyes zeneválasztások’), melynek záróepizódja szeptember 24-én került adásba. Május 15-én és 16-án felléptek az Animax Musix 2010 tavasz nevű rendezvényen.Július végén, augusztus elején immár harmadik alkalommal léptek fel a hongkongi Animation-Comic-Game Hong Kong rendezvényen, majd megtartották első hongkongi szólókoncertjüket, amely telt házas volt. Felkerültek a hongkongi Respect zenei magazin címlapjára, majd a korábban megjelent Taijó to kimi ga egaku Story kislemezük a Radio Television Hong Kong J-pop-slágerlistájának élére állt. A rádióadó hallgatói a legjobb újoncnak járó díj bronz fokozatával is megjutalmazták az együttest.Amint visszatértek Japánba kiadták második stúdióalbumukat, a Temptation Boxot, amit az Epic digitális formában negyvenkét országban jelentetett meg, illetve Európában a Wasabi Records fizikai formában is forgalomba hozta. A lemez a harmadik helyen debütált az Oricon eladási listáján, ezzel a Scandal lett az első olyan hangszeres lányzenekar, amelynek sikerült bekerülnie a legjobb három közé a Chatmonchy Kokuhaku című albuma óta (2009. március). Később a korong Hi-Hi-Hi című száma egy frissítés során bekerült az Elsword internetes szerepjátékba, több az együttessel kapcsolatos tárgy, illetve egy Szaszazaki által megszólaltatott szereplő kíséretében. A japán mozikban augusztus 28-án bemutatott Loups=Garous animációs film főcímzenéjét, betétdalát és zárófőcím dalát is a Scandal adta elő. A film produkciós stúdiója, a Production I.G a Koshi-Tantan című dalukhoz egy animestílusú videoklipet is forgatott, emellett a zenekar tagjai kisebb szerepek szinkronizálását is vállalták. Szeptember 18. és október 2. között Scandal Temptation Box Tour 2010: Yeah! tte iei! néven koncertsorozatot tartottak a második stúdióalbumuk népszerűsítésére. Szeptember 18-án a Kitty Scandal Anime címmel DVD-n is megjelentette a 2008-ban az együttes népszerűsítésre használt animációs sorozatot.
Közel két hónappal a Temptation Box megjelenése után, 2010. október 6-án az együttes újabb kislemezzel jelentkezett Scandal nanka buttobasze címmel, melynek névadó dalát Aki Jóko és Uzaki Rjúdó, az „aranypár” írta és komponálta. Ez a harmadik helyezést érte el az Oricon heti eladási listáján 35 772 eladott darabbal. A Teena japán weboldallal együttműködve 2010 és 2015 között minden év végén Scandal Copy Band/Vocalist Contest néven középiskolás lányoknak szóló dalversenyt rendeztek, melyen kizárólag Scandal-számokat lehetett előadni. A versenyre rendszerint 500–650 előadó nevezett be, összesen több mint 3000 fellépője volt. Novemberben megjelent egy feldolgozásalbumuk R-Girl’s Rock! néven, melyen szerepelt a korábban már digitális úton kiadott Secret Base (kimi ga kureta mono) is, és Szuzuki először vállalt komolyabb énekszerepet, a Sunny Day Sunday című dalnál. A kiadvány a kilencedik helyen mutatkozott be az Oricon eladási listáján 13 555 példánnyal. November 3-án ők nyitották meg az Animax Musix 2010 ősz nevű rendezvényt a Yokohama Arenában 11 700 néző előtt. November 14-én közel 3000 helyi rajongó előtt felléptek a szingapúri Anime Festival Asia nevű animetalálkozón.2011. február 9-én Pride néven megjelent a tizenkettedik kislemezük, melynek címadó dalát a Star Driver: Kagajaki no Takuto című animesorozat második záródalaként hallhatta először a közönség. Ugyan a lemez csak a hetedik helyet érte el az Oriconon 16 579 példánnyal, viszont a Billboard Japan Hot Animation listáján az első helyen mutatkozott be, így a magazin jelölte őket az év animációs előadója kategóriában a 2011-es Billboard Japan Music Awards zenei díjátadón. Május 3. és július 8. között Scandal Live Tour 2011: Dreamer néven koncertkörútra indultak, mely körülbelül 15 000 főt mozgatott meg, ami azt jelenti, hogy minden egyes állomása telt házas volt. Július 9-én és 10-én megtartották első Kjú ni kite gomen turnésorozatukat, mely alatt kizárólag olyan városokban, így Macujamában és Takamacuban léptek fel, ahol korábban még nem adtak koncertet. Május 20-án megjelent a Haruka című kislemezük, amelynek névadó dala az első japán készítésű egész estés háromdimenziós animefilmjének, a Tofu kozónak a főcímdala, míg B oldalas száma, a Satisfaction a Japán Strandröplabda-szövetség által a 2011-es tóhokui földrengés károsultjainak megsegítésére rendezett strandröplabda-versenyének témazenéje volt. A korong a harmadik helyen mutatkozott be az Oricon eladási listáján és a Billboard Hot Animation slágerlistáján is, 21 974 eladott példánnyal. Július 2-án a Colors fesztiválon léptek fel Tokióban, majd egy nappal később az anaheimi AM² rendezvény díszvendégei voltak, előadták új kislemezük, a július 27-én megjelenő Love Survive több dalát is. A korong a tizenegyedik helyen mutatkozott be az Oriconon 13 507 eladott példánnyal. Július 8-án a Tokyo MX adó elindította az együttes második televíziós műsorát, a Next Break!!-et, melyet a Hi Lockation Markets zenekarral közösen vezettek szeptember 30-ig. Augusztus 9. és 15. között a Tsutaya japán áruházlánc átalakította egyik tokiói üzletét, amelyben ez idő alatt kizárólag az együttessel kapcsolatos tárgyakat árultak. Mintegy 30 perc alatt 1000 rajongó jelent meg az épületnél, ezzel elérve a belépési korlátot. A későbbi években a Kitty üzleteit alakították át. Augusztus 10-én Baby Action néven kiadták harmadik stúdióalbumukat, mely a negyedik helyen nyitott az eladási listákon. Mivel az első három nagylemezük mindegyike az eladási listák legjobb öt helyének valamelyikén debütált, ezzel beállították a Pink Sapphire 1990. és 1991. között felállított rekordját, hisz erre korábban a csak nőkből álló hangszeres együttesek közül ők voltak képesek. A lemez Burn című dala a Fortissimo Films Rabbit Horror 3D horrorfilmjének főcímdala, míg a One Piece a Kyushu Asahi Broadcasting televízióadó 2011-es japán középiskolai baseball-bajnokság közvetítésének dala volt. A szintén augusztus 10-én megjelent Zone Tribute: Kimi ga kureta mono című Zone-tribute albumra felkerült a Scandal Secret Base (kimi ga kureta mono) feldolgozása. Szeptember 28-án Video Action címmel kiadták az együttes első videoklip-gyűjteményét, rajta Szaszazaki és Ogava Dobondobondo (どぼんどぼんど) elnevezésű hiphop viccegyüttesének első videoklipjével. Október 13. és december 1-je között Scandal Virgin Hall Tour 2011: Baby Action néven adtak koncerteket a harmadik nagylemezük népszerűsítésére, de még ezt megelőzően, szeptemberben egy ázsiai koncertkörutat is tartottak Scandal Asia Tour 2011: Baby Action néven. Mind a szigetországon belüli, mind az azon kívüli állomások telt házasak voltak, csak Japánban 30 000 jegyet váltottak rá. Október 20-án Girls Be Scandalous! címmel megjelent az első fotókönyvük, mely a CD&DL Data (korábban CD Data) magazinban közzétett interjúikat tartalmazza. 2011 végén az NHK J-Melo című televíziós műsorában bejelentették, hogy a műsort hallgatók kéréseit tekintve a Scandal a negyedik helyen végzett, szemben a 2010-es kilencedik helyükkel, ezzel is igazolva a zenekar nagy és egyre inkább gyarapodó tengerentúli rajongótáborát.Onónak a 2011-es évben az állandó koncertezés következtében elment a hangja, ám mivel az együttes tevékenységét nem akarták szüneteltetni, ezért a kiadójuk azt javasolta nekik, hogy Ono nélkül lépjenek fel és készítsék el a következő nagylemezüket. A javaslatot elutasították, Ono playbackelt a koncertek alatt. Ezzel egy időben Ono magáról kialakított „menő rockerlány” képe is összeomlott, úgy gondolta, hogyha nem tudja visszanyerni a hangját, akkor az élete semmit sem ér. Teljes felépülése 2–3 évig tartott.
2011. szeptember 17-én bejelentették, hogy tizenkettedik kislemezük Harukaze néven fog megjelenni 2012 tavaszán és a Bleach című animesorozat nyitódala lesz annak 343. epizódjától. A lemez 25 921 eladott példánnyal a hatodik helyen mutatkozott be az Oriconon, míg a Billboard Hot Animation listáján a másodikon. December 20-án a Stereopony és a Zone társaságában koncertet adtak a 2011-es tóhokui földrengés és cunami károsultjainak megsegítésére. 2012 februárjában és márciusában az MTV Japán MTV Obizarus (MTVオビザラス) című műsorának házigazdái voltak Joannal. Ugyanebben a hónapban a Kitty és az ESP Guitars piacra dobott egy az együttes kabalafiguráját mintázó elektromos gitárt. Március 7-én megjelent első válogatásalbumuk Scandal Show címmel. A lemez az együttes tagjai által választott tizenöt zeneszám mellett tartalmazza a Scandal no Theme című dalt is, amit a zenekar már bemutatkozása óta játszott, ám korábban egyetlen kiadványukra sem került fel. Az album a harmadik helyen mutatkozott be az Oricon eladási listáján 42 246 eladott példánnyal. Március 28-án 8000 embernek adtak szólókoncertet a Nippon Budókanban, ezzel a Scandal lett az alakulásuktól számított legfiatalabb, hangszeres lányegyüttes, amely fellépett az arénában. A jegyeket szélesebb körben február 11-én kezdték el terjeszteni, azonban mindössze 15 perc alatt elkelt az összes. A CD&DL Data japán zenei magazin 2012. márciusi–áprilisi és a 2014. januári–februári lapszáma között Scandal no Tokió Sca-pedia (SCANDALの東京SCA-pedia, ’A Scandal Tokió Sca-pédiája’) néven rovatot vezetett, melyben az együttes tagjai a japán főváros látnivalóit mutatták be. Május 19. és június 17. között egy tizenhét állomásos koncertsorozatot adtak Scandal: Live Ido Live Tour 2012 név alatt. Június 19-én a RecoChokun keresztül digitális formában megjelent a Taijó Scandalous című kislemezük, amely az első helyen mutatkozott be a szolgáltató teljes hosszúságú dalokat vizsgáló napi eladási listáján. A lemez fizikai formában július 11-én jelent meg, amelyen az együttes tagjai kétfős csoportokra osztva (Almond Crush (アーモンドクラッシュ, ’Mandula-törés’) és Dobondobondo) egy-egy, a zenekar stílusától merőben eltérő, electropop, illetve hiphop dalt adtak elő. A korongból megjelenésének hetében 31 583 példány kelt el, ezzel a második helyen mutatkozott be az Oricon eladási listáján. A kiadvány az addigi legsikeresebb Scandal-kislemez lett mind az eladási adatok, mind a slágerlistás helyezések tekintetében. A lemez reklámkampányának részeként annak névadó dalát az Ito En Stylee Sparkling üdítőital televíziós reklámjainak betétdalául, míg a Welcome Home című számot a tizenhatodik KBC mizu to midori Campaign (KBC水と緑のキャンペーン, ’KBC víz és zöld [növényzet]-kampány’) főcímdalául választották. 2012 nyarán számos zenei fesztivál, köztük a Higher Ground, az Otodama Sea Studio, az MTV Zushi Fes, a Colors vagy az Inazuma Rock Fes színpadán is felléptek. Szeptember elején megtartották második Kjú ni kite gomen koncertsorozatukat, amely alatt ezúttal Kórijamában és Moriokában léptek fel. Augusztus 22-én Scandal Japan Title Match Live 2012: Scandal vs Budokan címen megjelent a budókani koncertjük felvétele, amely a második helyet érte el az Oricon zenei DVD és a tizennegyedik helyet az összesített BD eladási listáján 7199, illetve 4519 eladott példánnyal. Szeptember 12-én újabb kislemezük jelent meg Pin Heel Surfer néven, amely a 11 300 eladott példányával a kilencedik helyezést érte el a japán eladási listán. A kislemezt szeptember 26-án Queens Are Trumps: Kirifuda va Queen címmel követte a negyedik stúdióalbumuk. A kiadvány a negyedik helyen mutatkozott be az Oriconon, így a Scandal lett az első hangszeres lányegyüttes, amelynek első négy nagylemeze a legjobb ötben debütált a lista 1987-es bevezetése óta. A lemez Kill the Virgin című száma Igucsi Noboru Dead Sushi horror-vígjátékának főcímdala volt. Az album népszerűsítésére október 11. és november 22. között egy tizenöt állomásos országos koncertturnét tartottak Scandal Hall Tour 2012: Queens Are Trumps: Kirifuda va Queen néven, amely után december 1-jén első japán együttesként szólókoncertet adtak Malajziában. Október 12-én az együttes Feedback! néven elindította a saját ruházati márkáját. Az október 24-én megjelent She Loves You Yui-tribute albumon feldolgozták az énekesnő How Crazy című dalát, amely később Hongkongban vezette a Radio Television Hong Kong J-pop-slágerlistáját. Az évet december 23-án, a már negyedik alkalommal megrendezett Best Xmas-koncertjükkel zárták, amelyet Japánban, Tajvanon és Hongkongban is élőben vetítettek a mozik.A Microsoft 2012 októberében indított, a Windows 8 operációs rendszert népszerűsítő ázsiai televíziós reklámjaiban az együttes Haruka kislemezén megjelent Satisfaction című száma hallható, így a Scandal lett az első japán együttes, amely dala szerepelhetett a cég operációs rendszereinek reklámjaiban. A kislemez 2012. november 5-én „újracsomagolt” változatban is megjelent és 74 hét után ismét felkerült az Oricon eladási listájára, míg a Satisfaction a hongkongi J-pop-, videoklipje pedig a thaiföldi Channel V videokliplistáját vezette. A dal remixelt változata később az FM802 The Nakajima Hiroto Show 802 Radio Masters rádióműsorának zárófőcím dala lett, illetve felkerült Isino Takkjú Takkyu Ishino Works 1983–2017 című válogatásalbumára is.
2013. február 6-án Encore Show néven megjelent második válogatásalbumuk, amely a harmadik helyezést érte el az Oricon heti eladási listáján 28 817 példánnyal. A lemezen tizenöt B oldalas szám mellett, egy új szerzemény, a Kjó, koi vo hadzsimemaszu című film főcímdalaként is hallható Happy Collector, illetve az együttes független pályafutása alatt néhány alkalommal előadott Playboy nevű dal újrakevert változata is helyet kapott. 2013. március 3-án a zenekar legfőbb célkitűzését teljesítve felléptek az Osaka-jo Hallban, a jegyeket kevesebb, mint öt perc alatt eladták. 2013 márciusában Indonéziában, Szingapúrban és Thaiföldön, majd azt követően június 9. és július 7. között Japánban turnéztak. 2013. április 2-án Scanomics néven újabb rádióműsoruk indult a Tokyo FM Radio Dragon című programjának keretében. A műsor 105 epizódot élt meg, utolsó adása 2015. március 31-én került műsorra.Tizennyolcadik kislemezük, az Avanai cumori no, genki de ne 2013. május 22-én jelent meg, névadó dala az Ore va mada honki dasitenai dake élőszereplős film főcímdalaként volt hallható. A kiadvány a negyedik helyen mutatkozott be az Oricon heti slágerlistáján 32 533 eladott példánnyal, a Billboard Japan Hot 100 listáján a tizedik helyig jutott. Május elején megtartották harmadik Kjú ni kite gomen koncertsorozatukat, amely alatt ezúttal Macuéban és Jonagóban léptek fel. Június 5-én újabb dalt jelentettek be Brand New Wave néven, amit először az Ito En Stylee Sparkling üdítőital reklámjában lehetett hallani. Június 9. és július 7. között egy tizennégy állomásos koncertturnét tartottak Scandal Live Tour 2013: Sca va mada honki dasitenai dake címmel. Július 24-én Scandal Osaka-jo Hall 2013: Wonderful Tonight címmel kiadták negyedik koncertlemezüket.Tizenkilencedik kislemezük 2013. augusztus 14-én jelent meg Kagen no cuki címmel. B oldalas dala a Grand Front Osaka Robot Scandal (ロボット・スキャンダル) projektjének keretében a Robi elnevezésű humanoid robothoz írt Kimi to mirai to kanzen dóki. A kiadvány az ötödik helyet érte el a japán kislemezlistán 28 344 eladott példánnyal. Huszadik kislemezük, az Over Drive 2013. szeptember 18-án jelent meg, címadó dalát Nakata Jaszutaka írta, akinek több mint tizenöt éves pályafutása alatt ez volt első szerzeménye, amit egy hangszeren játszó együttesnek írt. A lemez B oldalas száma, a Scandal in the House az együttes első dala, amely merített a rave vagy a dubstep elemeiből, illetve az első, amelyen egyáltalán nem játszanak semmilyen hangszeren. A lemez a hetedik helyet érte el az Oricon eladási listáján 15 957 eladott példánnyal, valamint hatodikat a Billboard Japan Hot 100 slágerlistáján. A kislemezt október 2-án a Standard címmel ellátott stúdióalbum követte, amelyen többek között szerepel a külön a Botrány televíziós sorozat japán sugárzásához írt Weather Report című dal is. Az együttes 2013-ban is számos fesztiválra kapott meghívást, köztük a Kawaii!! Matsurira (április 21.), a Naon no Yaonra (április 29.), a hirosimai virágfesztiválra (május 5.), az Otodama Miyazaki Festivalra (július 27.), a Rock in Japan Festivalra (augusztus 4.), a Girls’ Factoryre (augusztus 7.), a Summer Sonicra (augusztus 10–11.), a Mezamasi Live-ra (augusztus 13.), a thaiföldi Sonic Bangre (augusztus 24.), a Sound Marinára (szeptember 1.), a Berryten Live-ra (szeptember 8.), a Kisidan banpakura (szeptember 14.), az Inazuma Rock Fesre (szeptember 21.), az FNS kajószaira (december 4.), a Radio Crazyre (december 28.) vagy a Countdown Japanre (december 29.). Október 19. és december 3. között huszonegy állomásos országos koncertkörutat tartottak Scandal Hall Tour 2013: Standard néven.
A zenekar a Scandal Collection 2014 nevű rajongói klub-exkluzív koncertsorozattal nyitotta a 2014-es évet, amely keretében január 10. és 17. között felléptek mind a négy, így a nagojai, az umedai, a hirosimai és a sibujai Club Quattro koncertteremben. Az együttes készítette el a 2014. január 23-án megjelent Szengoku Basara 4 című PlayStation 3-játék zárófőcím dalát Runners High címmel. A dal február 12-én a játék nyitófőcím dalával, T.M.Revolution Count Zero című számával egybecsomagolva, a Count Zero/Runners High (Szengoku Basara 4 EP) split lemezen jelent meg. A kiadvány az ötödik helyet érte el az Oriconon 30 178 eladott példánnyal. A lemezt Ono színházi fellépései miatt nem igazán népszerűsítették, helyette viszont két dalt is írtak. Az első ilyen dal, a Rainy a japán mozikban 2014. április 19-én bemutatott A végzet ereklyéi: Csontváros című film helyi vetítésének témazenéje volt. A másodikat, a Departure-t Szaszazaki írta Kameda Szeidzsi hangszerelésében a független lemezkiadós bemutatkozásuk hat-, illetve a budókani fellépésük egyéves évfordulójának megünnepléseként. A két szám végül 2014. április 23-án a Departure kislemezen jelent meg. A kiadvány az ötödik helyezést érte el az Oricon heti kislemezlistáján 30 953 eladott példánnyal. A 2014. március 26-án megjelent Vatasi to Dorikamu: Dreams Come True 25th Anniversary Best Covers című Dreams Come True-tribute albumom feldolgozták a zenekar Oszaka Lover című dalát. 2014 májusának elején megtartották negyedik Kjú ni kite gomen koncertsorozatukat, amely alatt ezúttal Otaruban, Aszahikavában, Hakodatén, Hiroszakiban és Akitában léptek fel. 2014 júniusában Scandal Arena Live 2014 néven egy háromállomásos arénakoncert-turnét tartottak, egyszer az Osaka-jo Hallban (június 22.), míg kétszer a Yokohama Arenában (június 28–29.) léptek fel, ezzel a Scandal lett a második hangszeren játszó lányegyüttes a Princess Princess után (1991), amely két egymást követő napon adott koncertet az aréna 1989-es megnyitása óta. A három fellépésre összesen 35 000 jegyet váltottak, ebből tizenkétezret az oszakai, míg huszonháromezret a jokohamai előadásokra. A 2014. július 16-án megjelent Joake no rjúszeigun című kislemezük címadó dala a Pokémon the Movie XY: Hakai no maju to Diancie animefilm, míg egyik B oldalas száma, a Your Song a J-Melo televíziós műsor zárófőcím dala volt 2014 júniusától szeptemberéig. A kiadvány az ötödik helyet érte el az Oricon heti kislemezlistáján 32 013 példánnyal, illetve az elsőt a Billboard Hot Animation listáján, így jelölték őket az év animációs előadójának járó díjra a 2014-es Billboard Japan Music Awards zenei díjátadón. A kislemezből nyolc hét alatt összesen 42 967 darabot adtak el, így ez lett az együttes addigi legsikeresebb kislemeze. 2014 júniusában a Squier megjelentette Ono (Telecaster), Szaszazaki (Jazzmaster), illetve Ogava (Jazz Bass) saját modellváltozatú (signature) gitárját. Ez volt az első alkalom, hogy a cég egy japán női előadónak szentelt gitárt hozott kereskedelmi forgalomba. A zenekar huszonharmadik kislemeze Image címmel jelent meg november 19-én, melynek címadó dala a japán BS Fuji televízióadó 2014-es IWCC női labdarúgó-klubvilágbajnokság közvetítésének „éljenző dala” volt. A kislemezt a hatodik stúdióalbumuk, a Hello World követte december 3-án. A lemezzel az együttes tizedik évfordulójának előkészítéseként új irányt vettek, hiszen a rajta szereplő dalok többségét teljesen ők szerezték. A kiadványon szerepel a Komuro Tecujával karöltve írt Inochi mirai Project (inochi未来プロジェクト, ’Jövő élet projekt’) témazenéje, a Place of Life is, mellyel a gyermekkori szívbetegség elleni küzdelmet segítették. A lemez a harmadik helyen mutatkozott be az Oricon heti listáján, ezzel tovább erősítve az együttes rekordját. A kiadvány a JPU Records jóvoltából Európában is megjelent fizikai formában. 2014. szeptember 14. és 19. között öt koncertet adtak az Akaszaka Blitzben, valamint szeptember 23. és 28. között szintén ötöt a Dojima River Forumban a Scandal Live House 10 Days: Kjú ni kite moratte gomen 2014: Sinkjoku jaru kara kiite jo elnevezésű turnéjuk során, melyen az Image és a Hello World kiadványok dalait is játszották. A zenekar a 2014-es évben is számos zenei fesztiválra kapott meghívást, köztük több egyetemi fesztiválra, de a Rock in Japan Festivalra (augusztus 10.), az FNS uta no nacu macurira (augusztus 13.), a Girls’ Factoryre (augusztus 18.), a Szenkó Riotre (augusztus 31.), az MBS otomacurira (október 12.), a Countdown Japanre (december 30.) vagy éppen az amerikai Honolulu Ekiden & Music Festivalra (június 1.) vagy a dél-koreai Pentaport Rock Festivalra (augusztus 3.) is.2015. január 14-én Scandal Arena Live 2014: Festival címen megjelent az együttes ötödik koncertfelvétele. Ugyanebben a hónapban a zenekar Scandal World Tour 2015: Hello World címmel világ körüli turnéra indult, harmincegy japán, három európai, három amerikai és három Japánon kívüli ázsiai koncerttel. A turné alatt, május 4-én a JPU kiadásában megjelent a Greatest Hits című válogatásalbumuk, kizárólag Európában, amelyből már előrendelésben elkelt az összes példány. Mindeközben Japánban Szaszazaki közreműködött a Super Beaver együttes Ai szuru című albumán, Ono pedig az FM802 rádióadó Access kampányának 2015-ös dalán.
A Hello World megjelenése után újraformálták az együttes produkciós csapatát, mivel a zenekar tagjai egyre nagyobb késztetést éreztek a dalírásra. Hetedik stúdióalbumuk első kislemeze 2015. július 22-én jelent meg Stamp! címmel. Az „amerikai pop-rock” stílusú címadó dalt Szaszazaki írta, a kiadvány hangmérnöke a háromszoros Grammy-díjas Tom Lord-Alge volt. A lemez az ötödik helyen mutatkozott be az Oricon heti eladási listáján 20 752 példánnyal. 2015. szeptember 7-én újabb kislemezük jelent meg Sisters címmel, hangmérnöke szintén Lord-Alge volt. A kiadványból megjelenésének hetében 14 594 példányt adtak el az Oricon adatai szerint, mellyel az a kilencedik helyezést érte el a listán. A Scandal a kiadvány névadó dalával Japán képviseletében a 2015-ös ABU TV-s Dalfesztiválon is fellépett. Első világ körüli turnéjukról Hello World címmel dokumentumfilmet is forgattak, melyet a japán mozikban 2015. október 17-én mutattak be, lemezen pedig 2015. december 23-án jelent meg. A zenekar 2015-ben is több fesztiválon fellépett, így a Rock in Japan Festivalon (augusztus 1.), a World Happiness-szen (augusztus 23.) vagy a Countdown Japanen (december 31–január 1.) is. 2015 decembere és 2016 januárja között egy Scandal Arena Tour 2015–2016: Perfect World nevezetű arénaturnét tartottak, amely során a kóbei World Memorial Hall, a nagojai Nippon Gaishi Hall és a tokiói Nippon Budókan színpadán léptek fel, utóbbin kétszer is. A koncertsorozat utolsó állomását a Wowow Live televízióadó élőben közvetítette, BD-n és DVD-n pedig 2016. április 13-án adták ki. Hetedik stúdióalbumuk 2016. március 2-án, Yellow címen jelent meg, hangmérnöke a háromszoros Grammy-díjas Tom Coyne volt. Az albumon többek között szerepel a Neko nanka jondemo konai című mangasorozat élőszereplős filmadaptációjának főcímdalául választott Morning Sun, illetve a Hello World dokumentumfilm főcímdalául bemutatott Csiiszana honó is. A lemezen kizárólag saját szerzeményű dalok kaptak helyet, a kiadványt két nemzetközi turnéval támogatták, amelyek során Japánban, Hongkongban, Tajvanon, Szingapúrban, Thaiföldön, Hollandiában, Németországban, Lengyelországban, Ausztriában, Olaszországban, Franciaországban, Spanyolországban és az Egyesült Királyságban koncerteztek. Szaszazaki május 14-én kiszáradás miatt kórházba került, a turné két oszakai állomását későbbi időpontra tolták át, míg a Honolulu Ekiden & Music Festivalon való koncertjüket lemondták, azonban a többi három tag futott a versenyen. A Yellow a második helyet érte el az Oricon heti eladási listáján, ezzel a helyezéseket tekintve az együttes addigi legsikeresebb albuma lett.
A zenekar huszonhatodik kislemeze 2016. július 27-én jelent meg Take Me Out címmel, a lemez címadó dala az Ószama no Brunch televíziós műsor zárófőcím dala és az ABC-Mart 2016 nyári reklámjának témazenéje volt. 2016. augusztus 21-én, az együttes fennállásának tizedik évfordulóján az addigi legnagyobb, szabadtéri szólókoncertjüket adták az oszakai Izumiócu Phoenix színpadán. A felvételek 2016. november 2-án jelentek meg Scandal 10th Anniversary Festival: 2006–2016 címmel. 2016. október 30. és 2016. november 27. között Scandal Mania Tour 2016 néven egy hétállomásos, rajongói klub-exkluzív koncertsorozatot tartottak. 2016. december 21-én Video Action 2 címmel megjelent második videoklip-gyűjteményük. 2017. február 15-én Scandal címmel válogatásalbumuk jelent meg, melyet március és július között egy ötvenhárom állomásos koncertsorozattal támogattak, mely során Japán mind a negyvenhét prefektúrájában adtak koncertet. A turné után felléptek a Rock in Japan Festival (augusztus 6.), a Rising Sun Rock Festival (augusztus 11.), a Monster Bash (augusztus 19.), az Akita Caravan Music Fes (szeptember 3.), a Kisidan banpaku (szeptember 17.) és a Magurock (október 1.) könnyűzenei fesztiválokon, majd a Scandal no taiban Tour nevű turnén a Unison Square Garden, a 04 Limited Sazabys és a Blue Encount együttesekkel közösen koncerteztek. 2017. szeptember 21-én felléptek a Nena pályafutásának negyvenedik évfordulóját megünneplő rendezvényen Hamburgban, ahol a Willst du mit mir gehnt és a 99 Luftballons harmadik verzéjét adták elő kevert, német és japán nyelven. 2017. október 22-én Koiszuru Universe címmel digitális kislemezt jelentettek meg, melynek címadó száma a Bourbon Corporation webreklámjának betétdala volt. 2017 novemberében a Fender megjelentette az együttes tagjainak második saját modellváltozatú gitárjait (Ono: Telecaster, Szaszazaki: Stratocaster, Ogava: Precision Bass), illetve első japán hangszeres lányegyüttesként szerződést kötött a zenekarral.A zenekar nyolcadik stúdióalbuma, a Honey 2018. február 14-én jelent meg, melyet március 3. és május 25. között Scandal Tour 2018: Honey néven egy huszonhárom állomásos országos koncertsorozattal támogattak. Ezt június 10–30. között egy ázsiai turné követett. 2018 szeptemberében egy hat állomásos amerikai turnét tartottak, amely során New Yorkban, San Franciscóban, Anaheimben és Dallasban, illetve Mexikóvárosban és Monterreyben léptek fel. 2018-ban az együttes volt a Kazettaboltok Napjának japán nagykövete.
A zenekar a 2018. december 24-én megtartott koncertjén bejelentették, hogy „her“ néven butikkiadót alapítanak a Victor Entertainment Colourful Records alkiadója alatt és a következő kiadványunk, a Masterpiece/Mabataki című kislemez 2019. március 27-én jelent meg. 2019. augusztus 7-én Fuzzy címmel digitális kislemezt jelentettek meg.
Az együttes dalait elsősorban pop-rock vagy pop-punk stílusba lehet besorolni, de számaikban megfigyelhetőek a dance, az elektronikus zene, a garage rock, a J-pop, a klasszikus rock and roll, a ska punk, a grunge, a shoegazing vagy a reggae elemei is. Kezdetben azt vallották, hogy ők játsszák a „legerőteljesebb lányos japán pop-rock” zenét, de első világ körüli koncertsorozatuk óta gyakran a „happy rock” (ハッピーロック, ’boldog rock’) stílusába sorolják be számaikat, magukat „koncertzenekarnak” tartják. A vokál a dalok többségében szét van osztva zenekar mind a négy tagjára, azonban a legtöbb alkalommal Ono és Ogava hangja dominál. Dalszövegeik 2013 előtt gyakran az álmaikról szóltak, azonban miután beteljesítették első számú célkitűzésüket, az Osaka-jo Hallban való fellépést, inkább a mindennapi élményeikről írnak, gyakran biztató jelleggel. Dalszövegeik rendszerint japán nyelvűek, szórványosan angol szavakkal tűzdelve. Az „erős lány” képe visszatérő témája a dalaiknak. Albumaik stílusa rendszerint jelentősen eltér egymástól, mindig más nézőpontból próbálják megközelíteni azokat, ezért a rajongótáboruk más-más szelete mindig negatívan fogadják azokat. Az együttes tagjai több hangszert is megszólaltattak már a számaikban; Ono a gitáron kívül basszusgitáron, sampleren, csörgődobon és güirón, Szaszazaki a gitár mellett furulyán és szintetizátoron, Ogava a basszusgitáron kívül csörgődobon és ukulelén, míg Szuzuki a dobok mellett cajónon, gitáron, mellotronon és szintetizátoron is játszott, de alkalomadtán pozíciót is szoktak cserélni. A zenekar énekszólamai általában természetes hangzásúak, ritkán vannak vocoderrel vagy hangkorrekciós szoftverekkel eltorzítva, ezen részek rendszerint playbackről mennek a koncertjeik alatt. Alexey Eremenko, az Allmusic weblap szerkesztője megjegyezte, hogy a Scandal „meglepően kemény, keményebb, mint néhány J-rock-csapat, legyen az egy cég gyártmánya vagy egy nagy múlttal rendelkező előadó”, illetve hogy Avril Lavigne „fiatalos energiáját” és „érett professzionalizmusát” véli felfedezni az együttesben. Eremenkóval Edward Cole, a Fender hangszercég ázsiai részlegének elnöke is egyetértett, szerinte „szinte felfoghatatlan, hogy milyen erőteljesek a Scandal előadásai. […] A zenei tudásuk és a látványviláguk csodálatos.” Kojanagi Daiszuke, a Rockin’on Japan magazin szerkesztője szerint a Scandal-számokat a „tökéletesség, a most vagy soha-szellemiség, a pop és a magabiztosság” teszik ki. Egy 2016-os felmérés szerint az együttes rajongótáborát elsősorban tizen- (41%) és huszonéves (38%) fiatalok teszik ki, de a harmincas és negyvenes éveikben lévők is jelentős hányadot képviselnek (9–9%), a rajongók 70 százalékát férfiak, 30 százalékát nők alkotják. Szuzuki elmondása szerint a szokatlan alapításuk miatt nem csak olyan rajongóik vannak, akik az együtteseket kedvlik, de olyanok is, akik a táncolást vagy éppen az idolokat részesítik előnyben.A zenekar alapításakor nem tervezték, hogy annak tagjai valaha is dalokat fognak írni, ám az idő előrehaladtával, ahogy a stúdióban megfigyelték, amint mások zenét írnak nekik egyre nagyobb késztetést éreztek erre. Ez a Baby Action című soralbumuk felvételei során teljesedett ki, Szuzuki házában megbeszélést is tartottak a stábtagok bevonása nélkül, melynek eredményeként megváltozott a dalszövegírási eljárásuk. Korábban az együttes tagjai önállóan, egymással nem egyeztetve írták a dalszövegeket, azonban ettől kezdve kikérdezik egymás véleményét, megbeszélik a szám által sugárzott képet és annak jelentését, hogy ezeket bevonhassák a felvételek során. Bár 2014-ig dalaik többségét nem ők komponálták, azonban azok szövege néhány kivételtől eltekintve mind saját szerzemény. A dalszövegírásban a legaktívabb Ogava, aki harmincöt dal szövegét írta. Szuzuki harminckettő, Szaszazaki tizenöt, Ono tizenegy, míg maga az együttes tizennyolc számnál van feltüntetve dalszövegíróként, ezzel szemben tizenöt olyan számuk van, aminek más írta a szövegét. Zeneszerzés tekintetében Szaszazaki a legaktívabb harmincegy szerzeményével. Szuzuki kilenc, Ogava öt, az együttes három, míg Ono egy dalt komponált. A kezdeti éveikben erős szorongás élt bennük amiatt, hogy annak ellenére, hogy egy együttesben játszanak, azonban nem ők maguk írják a dalaikat. Ugyan már annak idején is szerettek volna dalokat komponálni, azonban akkori tudásszintjükkel erre még nem voltak képesek. Habár Szuzuki számos alkalommal küldött saját készítésű dalokat a zenekar menedzsmentjének, azonban első dala csak 2011-ben, a Pride kislemezre került fel. A 2014 decemberében megjelent Hello World című stúdióalbumukkal új irányt vettek, a lemezen szereplő legtöbb dalt ők szerezték, melyre azért került sor, mivel úgy érezték, hogy bizonyos korábbi, mások által szerzett számaik nem az ő hangjukat képviselik. Következő nagylemezükre, a 2016 márciusában megjelent Yellowra már nem csak az összes számot ők szerezték, de más előadóknak, így Katahira Rinának és a Jumemiru Adolescence-nek is írtak és hangszereltek is dalokat. Az animedalaik miatt úgy érezték, hogy a nemzetközi rajongók nem „autentikus rockegyüttesként”, hanem a popkultúra egyéb részeinek „tartozékaként” tekintenek rájuk.Az együttes a B oldalas számaival rendszerint nagyobb kockázatot vállal, így olyan experimentális szerzeményeket jelentettek meg, mint a háromakkordos Playboy vagy az egy éjszakába elhúzódó értekezlet gyors berekesztésére írt Nai nai Night 2014, melyen az együttes tagjai güirón, csörgődobon, akusztikus gitáron, furulyán és cajónon, menedzsmentjük pedig dugattyús sípon és shakeren játszik. A kritikusok szerint a teljes hosszúságú albumaik számos japán együttessel ellentétben nem csak a kislemezeik gyűjteménye néhány „töltelékszámmal” kiegészítve, mivel ezeket rendszeresen a megszokott pop-rockos hangzásviláguktól eltérő, a rockzene más válfajaiba belekóstoló dalokkal töltik meg. Ogava szerint mivel a B oldalas számokat olyan irányból közelíthetik meg, amire a kiadványok címadó dalainál nincs lehetőségük, ezért a zenekar igazi természete ezekben rejtőzhet. Számaikat a koncerteken úgy játszhatják el, ahogy azt ők jónak gondolják, így a Best Scandal megjelenése után, a First One-Man Live Tour óta az együttes legtöbb turnéja és csarnokkoncertje alkalmával különleges módon ad elő egy-egy dalt, mivel ezek jobban kihangsúlyozzák a zenekar tagjainak egyéniségét. Az ilyen előadások során számos Johnny’s-idolegyüttes dalát dolgozták fel álnév alatt, így Scashi néven Arashi, SCAP néven SMAP vagy Nintama Scataró néven Hikaru Genji számokat. A zenekarra kezdetben jellemző volt, hogy a videoklipjeikben egyszerre táncoltak és imitálták a hangszereiken való játszást, míg a fellépéseiken egyszerűbb táncmozdulatokkal kísérték a zenélést. Szuzuki szerint az egyszerre történő éneklés és táncolás „egy olyan dolog, amire más együttesek nem képesek. Mi éppen ezért tesszük meg.” Ono azzal magyarázta a videoklipekben és a koncerteken való táncolást, hogy „mi egy olyan együttes vagyunk, mely nem csak egy együttes. Azért táncolunk, mivel szeretünk táncolni. Kijelenthetem, ha nem tehetném meg ezeket, akkor már rég kiléptem volna a zenekarból.” A táncolós előadásokat a 2014-ben megjelent Hello World stúdióalbummal hangszeres szólódalok váltottak, mivel úgy érezték, hogy a táncolás miatt nem nevezhetik őket igazi rockegyüttesnek. Ennek ellenére a karácsonyi koncertjeiken továbbra is feldolgozták több idolegyüttes számát, azok videoklipjeiben szereplő koreográfiák eltáncolásával.Az együttest több alkalommal skatulyázták be idolegyüttesnek, sőt még azt is megkérdőjelezték, hogy a hangszereken valóban ők játszanak vagy csak felvételről szólnak. Kezdetben úgy érezték, hogy megérdemlik, hogy idolként tekintsenek rájuk, hiszen nem ők szerezték a dalaikat, később azonban az idolokra jellemző iskoláslány-egyenruha viselésével is többek között azért hagytak fel, hogy nehogy idolegyüttesként tekintsenek rájuk a ruházatuk miatt. Ono elmondása szerint mivel technikailag nem elég kifinomultak, hogy „igazi” rockegyüttesként tekintsenek rájuk, ezért a dalok szövegével próbálják kifejezni, hogy ők nem idolok. A 2012-ben megjelent Queens Are Trumps: Kirifuda va Queen című stúdióalbumuk nyitódalán kijelentették, hogy az irigy és hazug emberek állításaival szemben ők nem csak a kavaii-képpel jutottak fel a csúcsra. A zenekar tagjait a nőiességük kimutatása végett számtalan atrocitás érte, többen úgy gondolták, hogy az együttest arra használták, hogy „aranyosabb” képet állítsanak fel magukról vagy egyáltalán nem gondolják komolyan a zenélést.Számos japán sajtóorgánum szerint a zenekarnak meghatározó szerepe volt a szigetország hangszeren játszó női együtteseinek számának nagyarányú növekedésében, valamint számos női gitárosra is nagy hatással voltak. Több Scandal-feldolgozás zenekar, így például a Tancobuchin vagy a Kanikapila később hivatásos zenekarrá vált. Az együttes célkitűzésének tette meg, hogy a hangszeres lányegyüttesek tipikusan japán kultúráját szélesebb körben is népszerűvé és elismertté tegyék. A Pia Corporation japán jegyiroda a zenekart a lágyabb és a keményebb zene, illetve az aranyosság és a szexisség közel tökéletes keresztmetszetének, a „női együttesek új korszakának” első számú képviselőjének kiáltotta ki. A Rolling Stone Japan magazin szerkesztője szerint a zenekar „kiérleli a japán zenei piacot, ami szabvánnyá fog válni, ahogy egyre több fiatal kezdi el kedvelni a Scandal zenéjét.”A zenekarra bevallásuk szerint elsősorban olyan amerikai előadók hatottak, mint a Foo Fighters, a Green Day, a Maroon 5, a Paramore, Pink, a Red Hot Chili Peppers vagy Taylor Swift. Ono elmondása szerint Amuro Namie japán popénekesnő hatására kezdett érdeklődni a szórakoztatóipar iránt, de Avril Lavigne, a Go-Bang’s és Yui is nagy befolyással volt rá. Szaszazaki a W-inds befolyására kezdett el énekelni és táncolni, de a Judy and Mary és a Whiteberry pop-punk-együttesekre is inspirációforrásként tekint. Szuzukira a Chatmonchy, Kavakita Nao (Maximum the Hormone), Keith Moon (The Who), Steve Gadd és a Weezer, míg Ogavára Carole King, Osima Tomoko japán illusztrátor és a Princess Princess volt hatással. Sum 41 koncertfelvételekből tanulták meg, hogyan kell feltüzelni a közönséget, míg Kiss- és Za Bon-előadásokból, hogyan kell a színpadon viselkedni.
A zenekar kezdetben mindig az iskolai tanórák után, az iskolai egyenruhában gyakorolt, ezért úgy gondolták, hogy akár ebben is felléphetnének a színpadon. Japánban a 2000-es évek elején egyre inkább elterjedtebbé vált, hogy a nők akár még az iskola elvégezte után is az iskolai egyenöltözékekhez hasonlatos ruhákat, úgynevezett nancsatte szeifukut (なんちゃって制服, ’csak viccelek [hamis] egyenruha’) vesznek fel, mivel ettől fiatalabb, aranyos képet sugároznak magukról. Az együttes nem a kavaii kép kialakítása vagy a férfiak figyelemének felkeltésére irányuló marketingfogásként („sex sells”), jóval inkább az egységesség végett visel egyenruhát. Mivel az iskolai ruhájukban nem akartak színpadra állni, nancsatte szeifukura pedig nem volt pénzük, ezért a Daiei kjóbasi üzletében vettek „egyenruhát” mindössze 1000 jenből. Ez még egyszerű utcai ruhadarabokból állt: először csak egy szakadt, halálfejes pólóból és egy a saját ruhatárukból választott nadrágból, melyet később kockás szoknya, fehér ing és nyakkendő váltott. Amint nagyobb támogatást kaptak a kiadójuktól áttértek a kockás miniszoknyából, mellényből, pamut galléros ingből, nyakkendőből és belebújós félcipőből álló formaruhára, amit ők „harci öltözéknek” (戦闘服; szentó-fuku) hívtak. Hajuk koromfeketére volt festve, körmeik is gyakran színt kaptak. A szeifuku a rock and roll dallamok kompenzálásaként is értelmezhető: a japán zenei piac élén egyáltalán nincsenek elterjedve a nőkből álló rockzenekarok, melyet Ono azzal magyaráz, hogy „talán a rock ’n’ roll zene játszása kínos a japán lányok körében. A rock nem aranyos, a pop viszont az.” Az is megfordult a fejükben, hogy az amerikai Kiss mintájára befestik az arcukat vagy maszkot öltenek, ám erre végül nem került sor. A kiadójuk egyik másik javaslata az volt, hogy ne fedjék fel az arcukat, azonban végül ezt az ötletet is hamar elvetették, viszont a 2010-ben megjelent Taijó to kimi ga egaku Story kislemezig egyáltalán nem mosolyoghattak a kiadványaik promóciós anyagain vagy borítóin. Az egyenruha több változtatáson ment keresztül, minden egyes kislemezhez egy újabb társult. A Sakura Goodbye kislemezig gyakorlatilag csak a ruhadarabok színe, mintája változott. A következő kiadványuknál, a Sódzso S-nél a csokornyakkendőt egy ferdén csíkozott, klasszikus nyakkendő, míg a félcipőt Dr. Martens-bakancs váltotta fel. Ez a harmadik stúdióalbumukig, a Baby Actionig többé kevésbé így is maradt, csak a mellény cserélődött le bőrdzsekire (Sunkan Sentimental), egyszerű ingre (Taijó to kimi ga egaku Story és Love Survive) vagy blúzra (a Scandal nanka buttobaszétől a Harukáig), illetve a színek és a minták is változtak. Az elkövetkező öt évre előregondolván a 2011-ben megjelent Love Survive klipjében jelképesen megválnak a korábbi, iskolai egyenruhákat mintázó öltözéküktől és felnőttesebb kompozíciókat öltenek magukra, jelképezvén a nagykorúvá válásukat, illetve rockegyüttes mivoltukat. Ez kezdetben fekete, monoton, egymáshoz passzoló ruhadarabokból állt, amit az egyéni ízlésük szerint alakítottak át, ami Onónál „rockerlány” bőrdzsekit, Szaszazakinál laza felsőket, Ogavánál különféle hajkiegészítőket, míg Szuzukinál nőiesebb ruhadarabokat jelentett. Következő két nagylemezüknél, a Queens Are Trumps: Kirifuda va Queennél és a Standardnál hasonló elvet követtek, de a domináns szín a piros és fekete, majd később a fehér lett. A 2015-ös Hello World című stúdióalbumuktól kezdve az utcai viseletükhöz sokkal jobban hasonlító stílust vettek fel. Ez Onónál általában egyszerű, szűk farmernadrágból és valamilyen pólóból álló arculatot jelent, amit színes cipőkkel emel ki. Szaszazaki a hajszínéhez passzoló laza egyrészes vagy túlméretes felsőket hord, kiegészítőket csak nagyon ritkán visel, mivel rendszerint elhagyja azokat. Ogava a „londoni stílusú” kompozíciókat kedveli, míg Szuzuki a vintage és használt ruházatot részesíti előnyben. Ono hozzáfűzte, hogy nem kifejezetten aggódik amiatt, hogy az iskolai egyenruhák leváltása miatt elveszítenek néhány rajongót és inkább azt szeretné, hogy inkább a jellemvonásaikat lássák semmint az iskolai egyenruhájukat. Miután felhagytak az iskolai ruhák viselésével egyre több nő kezdett el járni a koncertjeikre, egyre többen kezdtek el érdeklődni a személyes ízléseik iránt, Szuzuki még egy stíluskönyvet is megjelentetett.
Az együttes tagjai arcukat adták a Nike 2008 decemberében indított Nike Terminator cipőket népszerűsítő „Play Hard” reklámkampányához. 2009 elején az együttes tagjait mintázó Momoko-babákat jelentettek meg. 2009-ben Cecil McBee kozmetikai termékeket népszerűsítettek. 2010. augusztus 1-jén a Conomi ruházati márkának állítottak össze szeifukukollekciókat. 2010 telén a zenekar együttműködést kötött Sibuja egyik legnagyobb áruházával, a 109-2 Men’szel, melynek eredményeként az üzletet Scandal-óriáshirdetések borították be „botrányos téli ünnepeket” kívánva. 2011 novemberében a Zippo öngyújtók reklámarcai lettek a Zippo Girl reklámkampány első szereplőiként, amit egy korlátozott példányszámú öngyújtó piacra dobása kísért. 2012 decemberétől ismét a Zippo reklámarcai voltak, ez alkalommal négy, az együttes tagjai által tervezett öngyújtót jelentettek meg. 2013 májusában a famima.com internetes áruházzal Scandaroux (スキャンダルー) néven saját indiai curryt dobtak piacra, illetve nyolc zenésztársukkal karöltve a Glamb divatmárka 12 Emerging Artists elnevezésű fiatal kortárs művészeket támogató projektjének is a reklámarcai voltak. 2013. október 26-án a Nishi-Nippon Railroad fukuokai tömegközlekedési vállalat az Ecole utazási kártya bevezetésének tizedik évfordulójának megünnepléseként egy az együttest szerepeltető Ecole-okoskártyát jelentetett meg. 2015. augusztus 26-án a Reebok négy, az együttes tagjai által összeállított egyedi színkombinációjú Instapump Fury edzőcipőt hozott forgalomba. 2015. szeptember 26-án a Leica az együttes logóját ábrázoló, korlátozott példányszámú fényképezőgépet dobott piacra, kizárólag Japánban. Az együttes tagjai 2015. október 6. és 2016. április 11. között az ABC-Mart áruházi rádiójának egyik szegmensének műsorvezetői lettek, melynek keretében különböző termékeket mutattak be. 2015. december 9-én az együttes nevét jegyző Walkmant, valamint Sony fej- és fülhallgatókat dobtak piacra. 2016 februárjában a Bourbon Corporation Fettuccine Gummi (フェットチーネグミ) elnevezésű gyümölcsízű gumicukorjának reklámarcai lettek, melyet a Love Me Do videoklipjében is népszerűsítettek. 2016 júliusában a Vans az együttes logóját ábrázoló belebújós cipőt dobott piacra. 2017 februárjában a Tsutaya egy az együttest ábrázoló T-Card pontkártyát, illetve februárban és márciusban a Wearethemusic és a Village Vanguard a zenekarral kapcsolatos ruházati termékeket jelentetett meg, illetve a Rockin’ Star 2017-es ruhakollekcióját népszerűsítették. 2017 szeptemberében ismét a Bourbon Corporation reklámarcai lettek, a vállalat egyik internetes reklámjában az együttes animált formában, a Koiszuru Universe című számukat játszva jelent meg. 2018 februárjától a Revlon rúzsainak reklámarcai lettek, a reklámban a zenekar Electric Girl című dala hallható.
2016: Tinik által választott legjobb előadó: Scandal – Take Me Out (jelölve)Neo Awards:
2017: A 2017-es év legjobb zenei előadója – Scandal (jelölve)Radio Television Hong Kong International Pop Poll Awards:
Az együttes butikkiadójának weboldala (2018–) (japánul)BlogokAz együttes blogja (2012–) (japánul)Közösségi fiókokAz együttes csatornája a YouTube-on (2012–) (angolul)
Az együttes az Instagramon (angolul)EgyebekAz együttes a JVC Music weboldalán (2019–) (japánul)

A Scapa Flow egy 312 négyzetkilométer területű öböl a skóciai Orkney-szigeteknél, átlagosan 60 méter mély. Az öbölben több kisebb sziget található.
Az első és a második világháborúban ez volt a Brit Királyi Haditengerészet fő bázisa. A bázis az erre járó brit hadihajókat látta el üzemanyaggal a háborúk alatt. Az első világháború végén, a fegyverszünet után ide internálták a németek hajóhadának nagy részét, az internált tengerészek azonban 1919. június 21-én elsüllyesztették hajóikat, mielőtt azok az ellenség kezére juthattak volna. Az elvesztett hadihajókért a németeknek húsz évet kellett a bosszúra várniuk, ami azonban kegyetlenebbre sikerült, mint azt bárki is gondolta volna. 1939 októberében egy német tengeralattjáró, (az U–47 Günther Prien irányítása alatt) kihasználta a dagály miatti magas vízállást, és bejutott Scapa Flow vizére, majd megtorpedózta az ott horgonyzó Royal Oak csatahajót és sértetlenül távozott. A süllyedő hatalmas test a legénység nyolcszázharminchárom tagját vitte magával hullámsírba.
Az első világháború után bőven volt ócskavas, nem tűnt hát jó üzletnek a kiemelés, ráadásul úgy gondolták, a normális hajóforgalmat nem fogja akadályozni a sok roncs. Utóbbiban tévedtek, és amikor újból értékes lett a fémhulladék, a húszas évektől megindult a roncsmentés. Számtalan újítás és ügyes ötlet bevetésével sikerült kiemelni még az olyan hatalmas hajókat is, mint a 26 000 tonnás Hindenburg csatahajó. Ha belegondolunk abba, hogy Skócia északi részén milyen az uralkodó időjárás, hány fokos jellemzően a víz és milyen szinten állt annak idején a búvártechnika, csak elismeréssel adózhatunk a teljesítmény előtt. Napjainkra mindazonáltal összesen hét nagyobb hajó roncsa maradt meg az öbölben, három közel 26 000 tonnás csatahajóé (König, Kronprinz Wilhelm és Markgraf) illetve négy cirkálóé (Brummer, Dresden, Köln és Karlsruhe).

Schmitt Pál plágiumügye akkor robbant ki, amikor a HVG című közéleti magazin 2012. január 11-én nyilvánosságra hozta, hogy Schmitt Pál – aki ekkor Magyarország hivatalban lévő köztársasági elnöke volt – 1992-es doktori disszertációja túlnyomórészt más szerzők műveinek szinte szó szerinti fordítása. Az ügyet egy magánszemély, a HVG egyik kommentelőjének nyomozása indította el, amikor Schmitt diplomamunkájáról olvasott egy interjúkötetben azután, hogy a német védelmi miniszter, Karl-Theodor zu Guttenberg 2011-ben plágiumbotrányba keveredett. Hosszas nyomozás során kiderült, hogy Schmitt dolgozata szinte teljes egészében Nikolaj Georgiev, Klaus Heinemann, Anita L. Defrantz és Nadezsda Lekarszka kutatók munkáinak szó szerinti másolásával, illetve átfogalmazásával készült.
A plágium gyanúját a kormányzó Fidesz párt – amelynek támogatásával lett Schmitt köztársasági elnök – kezdetben nem kívánta kommentálni, valamint visszautasította, akárcsak a köztársasági elnök hivatala. Január 13-án Tóth Miklós, a Semmelweis Egyetem (SOTE) Testnevelési és Sporttudományi Karának dékánja úgy nyilatkozott, hogy nincs ok azt feltételezni, hogy nem kellően megalapozott döntést hozott az a bizottság, amely húsz évvel ezelőtt elbírálta Schmitt Pál doktori disszertációját. Január 16-án azonban hét professzor is petíciót nyújtott be a Semmelweis Egyetem rektorának, hogy indítson vizsgálatot a plágiumgyanú kivizsgálásáért. Schmitt Pál január 18-án adott interjút először az ügy kipattanása óta, amikor a Magyar Rádió 180 perc című műsorának nyilatkozott; itt elmondta, hogy az eredeti szerzők nevét feltüntette a dolgozat irodalomjegyzékében és hogy szerinte az akkori szabályoknak megfelelt a dolgozata, így nem állhat meg a plágium vádja. Ugyanezen a napon a SOTE rektora, Tulassay Tivadar kezdeményezte a vizsgálóbizottság létrehozását. A vizsgálóbizottság január 25-én állt fel, és két hónappal későbbre ígérte a vizsgálat eredményeinek bemutatását.
A bizottság végül 2012. március 27-én hozta nyilvánosságra vizsgálatának háromoldalas összefoglalóját, ebben a jelentésében a plágium szó használatát elkerülte, és Schmittet nem marasztalta el, de úgy fogalmazott, hogy a disszertáció „nagy terjedelmű szövegazonos fordításon alapul”, valamint az akkori vizsgáztató intézmény felelősségeként állapította meg, hogy nem hívta fel egyértelműen a vizsgázó figyelmét a plágium tilalmára. A vizsgálóbizottság egyetlen civil tagja, Fluck Ákos ügyvéd ugyanekkor különvéleményt fogalmazott meg, melyet egy nappal később, március 28-án hozott nyilvánosságra, ebben a bizottság jelentésével ellentétben az egykori vizsgázó felelősségét firtatva arra a következtetésre jutott, hogy a dolgozat nem felel meg a doktori fokozat megszerzésének feltételeinek, valamint, hogy a dolgozat terjedelmes része valóban Nikolaj Georgiev és Klaus Heinemann műveiből származik, ezért meg kell vizsgálni a doktori cím visszavonásának lehetőségét.
Ezt követően egy nappal, március 29-én a Semmelweis Egyetem doktori tanácsának nagy többsége olyan döntést hozott, hogy kezdeményezik a doktori cím visszavonását, amellyel az egyetem szenátusa még aznap délután szintén elsöprő többséggel megfosztotta Schmitt Pált a doktori címétől. Az aznap külföldön tartózkodó és késő este hazaérkező Schmitt másnap, március 30-án interjút adott a közmédiának, március 31-én pedig a Magyar Rádiónak – ez utóbbit április 1-jén sugározták –, aki mindkét interjúban sérelmezte és igazságtalannak érezte a doktori címe visszavonását, de elmondta, hogy nem kíván lemondani, és hogy egy új PhD megszerzését tűzi ki célul. Ezután az ellenzéki pártok és az egyetemi hallgatókat tömörítő szervezetek nem tetszésüket kifejezve tiltakozásba és tüntetésbe kezdtek, követelve Schmitt államfői lemondását.
Az események hatására Schmitt Pál április 2-án az Országgyűlésben, napirend előtti felszólalásában jelentette be lemondását a köztársasági elnöki tisztségről. Ezt az Országgyűlés elfogadta, így a harmadik magyar köztársaság történetében Schmitt Pál lett az első köztársasági elnök, aki hivataláról lemondott.
Schmitt Pál kétszeres olimpiai bajnok párbajtőrvívó, sportdiplomata, diplomata, közgazdász, 1992-ben a Magyar Olimpiai Bizottság (MOB) elnöke, a Nemzetközi Olimpiai Bizottság (NOB) végrehajtó bizottságának tagja volt, és az akkor még önálló Magyar Testnevelési Egyetemen (régi nevén Testnevelési Főiskola, röviden: TF) – saját elmondása szerint az édesanyjának tett ígérete miatt – jelentkezett egyetemi doktori (doctor universitatis) cím megszerzésére. Ez volt az utolsó év, amikor ezt a tudományos fokozatot megszerezhette, 1993 óta ugyanis csak a PhD (philosophiæ doctor) fokozat létezik.
Kutassi László egyetemi tanár. Az eredeti témavezető jelentős mennyiségű feldolgozandó szakirodalmat írt elő, így Schmitt Pál új témavezetőt keresett.
Takács Ferenc testnevelő tanár, filozófus-esztéta. 1992-ben a Magyar Testnevelési Egyetem Társadalomtudományi Tanszékének vezetője, 1985 óta a Magyar Olimpiai Akadémia (MOA) tagja volt. (Schmitt 1985 és 1990 között a MOA Tanácsának elnöke volt.)Schmitt Pál Az újkori olimpiai játékok programjának elemzése című, 215 számozott oldalból álló, a táblázatokkal és a diagramokkal együtt összesen 225 oldalas dolgozatát alig egy hónappal a jelentkezés után adta be.A disszertáció bírálói (opponensek):
Kertész István ókortörténész. 1992-ben az ELTE bölcsészkarán tanított, a Testnevelési Egyetemről Istvánfi Csaba rektor kérte fel, hogy legyen Schmitt dolgozatának opponense. A védés után, 1992-ben lett a MOA Tanácsának tagja.
Takács Ferenc (a témavezető).Kertész István nem készített előbírálatot, csak egy hétoldalas végleges bírálatot, amelyben öt oldalon sorolta a dolgozat hiányosságait, végezetül mégis azt írta, hogy „a jelölt dolgozata megfelel az egyetemi doktori értekezésekkel szemben támasztott tartalmi és formai követelményeknek”. Ezt azért tette, mert abban az időben az ELTE tanára volt, Takács Ferenc pedig előzetesen arról tájékoztatta, hogy a dolgozat formailag megfelel a testnevelési egyetem saját követelményeinek.Takács Ferenc előopponensi véleményt is készített a disszertációhoz, amely azonban kritikus megállapítást nem tartalmazott. A disszertáció végül summa cum laude minősítést kapott mindkét bírálótól.
Tihanyi József, a Testnevelési Egyetem tudományos rektorhelyettese (a bizottság elnöke),
Istvánfi Csaba, a Testnevelési Egyetem rektora 1984–1994 között, 1992-ben a MOB tagja,
Nyerges Mihály egyetemi docens, 1992-ben a MOB tagja, 2001–2011 között a Semmelweis Egyetem Testnevelési és Sporttudományi Karának dékánja,
Kertész István bíráló, ókortörténész, sporttörténész egyetemi tanár, a hellenizmus és az ókori olümpiai játékok kutatója,
Takács Ferenc bíráló/témavezető, 1986–2003 között a Magyar Testnevelési Egyetem Társadalomtudományi Tanszékének vezetője.A három órán át tartó szóbeli védésen jelen volt még Kutassi László sporttörténész, sportvezető, a Testnevelési Egyetem tanára, korábbi témavezető is.A szóbelin három témából – sportszervezésből, sporttörténetből és filozófiából – kellett beszámolnia a későbbi köztársasági elnöknek. Itt dicsérettel megfelelt, és az egyetemi doktori címet végül summa cum laude minősítéssel megkapta.
Időközben napvilágra került, hogy 1988 szeptemberében olyan cikk jelent meg az Állami Ifjúsági és Sporthivatal Labdarúgás című lapjában, amely múlt időben, mintegy kész munkaként említi a kisdoktori disszertációt. Nem tudni, hogy ez azonos-e a később beadott tudományos művel.
2011 februárjában Karl-Theodor zu Guttenberg német védelmi miniszterről kiderült, hogy 2007-es doktori disszertációjában számos forrásmegjelölés nélkül átvett szövegrész szerepel. Néhány hónappal korábban Schmitt Pál egy interjúkötetben filozófiatörténetből szerzett kisdoktori fokozatának megszerzéséről beszélt. A téma felkeltette a hvg.hu egyik meg nem nevezett kommentelőjének az érdeklődését, aki megkereste a disszertáció egyetlen hozzáférhető példányát a Semmelweis Egyetem könyvtárában. (Az egyetemi integráció miatt 2000 januárjától a TF a Semmelweis Egyetem Testnevelési és Sporttudományi Karaként működött tovább.) A szöveg furcsa nyelvezete alapján felmerült benne, hogy az fordítás lehet, ezért utánajárt a forrásoknak is, még Lausanne-ba is elutazott.
Gavra Gábor, a HVG hetilap főszerkesztője a magyar ATV televízió csatorna Egyenes beszéd című műsorában beszámolt arról, hogy a cikk kisebb megszakításokkal kilenc hónapig készült. Végül a HVG.hu 2012. január 11-én számolt be arról, hogy Schmitt Pál köztársasági elnök 1992-ben készült egyetemi doktori disszertációja jelentős részben (a 215-ből mintegy 180 oldal) megegyezik Nikolaj Georgiev bolgár sporttörténész 1987-ben francia nyelven megjelent tanulmányának (Analyse du programme olympique) szövegével.A szövegegyezéseken túl az is említésre méltó, hogy a magyar változat több helyen nem létező sportágakra hivatkozik (például „200 méteres férfi és női úszás”), ami nyilvánvaló fordítási hiba (a francia eredetiben helyesen szerepel), ám valószínűtlen, hogy a többszörös olimpikon, évtizedes sportvezetői tapasztalatú Schmitt ne tudta volna, hogy ilyen sport nem is létezik. Ebből többen következtettek arra, hogy Schmitt nemcsak nem saját maga írta a disszertáció ezen részét, hanem azt mással fordíttatta, és a fordítást még csak nem is ellenőrizte, mielőtt leadta volna.
A botrány kirobbanása után jelentős érdeklődés mutatkozott az újságírók részéről Schmitt dolgozata iránt, de kiderült, hogy „a szerzői jogról szóló 1999. évi LXXVI. Törvény értelmében fénykép és videofelvétel, elektronikus rögzítés a doktori értekezések belső tartalmáról felismerhetően, olvashatóan nem készíthető”, vagyis a dolgozatot csak helyben, a SOTE egyetemi könyvtárának olvasótermében lehetett olvasni és tanulmányozni, ahol jegyzetelni is lehetett belőle. Más módon a szerzői jogi törvény szerint csak maga a szerző sokszorosíthatja a művét, illetve csak ő adhat engedélyt erre, ami az adathordozókon történő bemutatást is jelenti. Mivel Schmitt Pál részéről nem érkezett ilyen engedély, a sajtóban csak a dolgozat borítóját és üres lapjait, valamint a felismerhetetlen szöveget jelentethették meg. Kiderült az is, hogy maga a dolgozat és a bírálatai hemzsegnek a helyesírási hibáktól is. Ezzel egy időben az ügy hamar felkeltette a külföldi sajtó figyelmét is.A Köztársasági Elnöki Hivatal a plágium vádját visszautasította, ám az állításokat nem cáfolta. Később a szövegegyezéseket azzal magyarázta a Hivatal, hogy Schmitt Pál és Nikolaj Georgiev baráti kapcsolatban álltak egymással, és egyazon forrás alapján, együtt írták meg dolgozatukat. A közlemény szerint „A két munka legfontosabb alapforrásai a NOB-ülések jegyzőkönyvei, valamint a NOB Végrehajtó Bizottságának jegyzőkönyvei, illetve a vizsgált olimpiák záródokumentumai”. Malina Georgieva, a 2005-ben elhunyt Nikolaj Georgiev lánya az ügyet kirobbantó HVG-nek úgy nyilatkozott, hogy ha apja szerzőtársként dolgozott volna együtt Schmitt-tel, akkor azt feltüntette volna tanulmányában. Ahogy mondta, nem kíván jogi eljárást kezdeményezni, mert véleménye szerint – mivel a tanulmány elkészítését a Nemzetközi Olimpiai Bizottság Olimpiai Múzeuma finanszírozta – a szerzői jogok a bizottságot illetik meg. 2012. január 14-én Malina Georgieva a Magyar Hírlapnak azt nyilatkozta, hogy édesapja és Schmitt Pál között a Nemzetközi Olimpiai Bizottságban alakult ki az ismeretség, ahol Georgiev alkalmazott volt, Schmitt Pál pedig tagja volt a szervezetnek. A rendelkezésre álló források szerint Georgiev könyve mintegy tíz évvel Schmitt Pál dolgozata előtt már elérhető volt a NOB könyvtárában.
A NOB január 13-án kiadott közleményében erről nem tett említést, viszont hivatalosan tudomásul vette a tényállítást.
Angol nyelvű közleményében a NOB így fogalmazott: „tudomásul vesszük, hogy Schmitt Pál határozottan visszautasította az őt ért plágiumvádakat, és azt is, hogy a munkáját értékelő egyetemi szakértők támogatásukról biztosították”. A kormány az esettel kapcsolatban, közvetlenül az ügy kirobbanása után nem foglalt állást. A kormánytagok nem kívántak nyilatkozni arra a kérdésre, hogy le kell-e mondania Schmitt Pálnak, ha ténylegesen beigazolódik a csalássorozat. Szijjártó Péter, a miniszterelnök szóvivője úgy reagált a vádakra, hogy „egy ilyen méltatlan bulvárkacsával nem kívánunk foglalkozni.” Egyedül Pokorni Zoltán vállalta azt a véleményt, hogy ha beigazolódik a plagizálás, akkor az államfőnek le kellene mondania.
Schmitt Pál 2012. január 18-án a Kossuth Rádió 180 perc című műsorában visszautasította a plágiumvádat:
Az Origo azonban kiderítette, hogy az abban az évben a TF-en beadott doktori disszertációk közül egyedül Schmitt dolgozatában nem voltak megtalálhatóak a pontos hivatkozások, sem láb- vagy végjegyzetek, sem szövegközi hivatkozás formájában. Ezeket a Schmitt-tel egy időben doktorálók sem lábjegyzetek és végjegyzetek formájában készítették el, viszont minden megvizsgált disszertációban pontos hivatkozások voltak a folyószövegben, ami a tudományos munka alapvető feltétele. Abban az időben, amikor nem szövegszerkesztővel, hanem írógéppel készítették a dolgozatokat, ez volt a legnépszerűbb és legegyszerűbb hivatkozási forma. Az államfő arról is beszélt a rádióinterjúban, hogy a szabályosan átvett, kötelező hivatkozásokat, adatokat tartalmazó ún. „törzsanyag” mellett van a dolgozatban 30–35 oldal következtetés is, ami saját munka. Ennek később az ellenkezője bizonyosodott be: ezek egy másik forrásműből, Klaus Heinemann tanulmányából származtak. A 225 oldalas dolgozatban legalább 213 oldalnyi szabálytalanul felhasznált, bár a bibliográfiában jelzett műből származó szöveg forrását sikerült azonosítani. Radnóti Sándor filozófus, egyetemi tanár úgy nyilatkozott, hogy Schmitt esetleg valóban úgy hihette, hogy a kérdéses 35 oldal nem másolt, hiszen ha vásárolta valakitől ezt a dolgozatot, nem sejthette, hogy aki megírta, plagizált.Ugyanezen a napon a Semmelweis Egyetem rektora felkérte a Testnevelési és Sporttudományi Kar dékánját, hogy hozzon létre tényfeltáró vizsgáló bizottságot Schmitt Pál kisdoktori disszertációja létrejötte körülményeinek tanulmányozására. Schmitt Pál ezt követően azt nyilatkozta, hogy készen áll a vizsgálatra, mert politikusként és államfőként szükségesnek tartja, hogy tettei átláthatóak és elszámoltathatóak legyenek. A tényfeltáró bizottság megalakulásának idején került nyilvánosságra, hogy Schmitt Pál doktori disszertációjának elbírálói között olyan egykori MOB-tagok is voltak, akik Schmitt Pál irányítása alatt dolgoztak az Olimpiai Bizottságnál.
2012. január 19-én az Index internetes újság arról tudósított, hogy Schmitt disszertációjának több bekezdése (a 34., 36., 38. és 43. oldalakon) Klaus Heinemann egy 1991-ben megjelent tanulmánya 312–316. oldalán található bekezdéseinek szó szerinti fordítása. A kérdéses mű angol nyelven jelent meg 1991-ben The Economics of Sport: The Institution of Modern Sport as an Area of Economic Competition (Gazdaság a sportban: A modern sport intézménye mint a gazdasági verseny egy területe) címmel a Sport … the third millenium (Sport … a harmadik évezred) című kanadai tanulmánykötetben. Az Indexnek küldött válaszlevelében Heinemann kijelentette, hogy korábban soha nem dolgozott Schmitt Pállal, az ügyet pedig szakmai etikai okok miatt súlyosnak ítéli meg.A HVG 2012. március 6-án kelt cikke szerint újabb szabálytalanul felhasznált részleteket azonosítottak Schmitt Pál doktori disszertációjában. A Nemzetközi Olimpiai Bizottságnak az olimpiai mozgalomról kiadott ismeretterjesztő brosúrájából és az Olimpiai Charta szövegéből sikerült többoldalnyi átvételt azonosítani, ezzel a dolgozat újabb részeivel kapcsolatban merül fel a plágium gyanúja. Az államfő a disszertáció szövegében sehol nem hivatkozott ezekre a kiadványokra, és idézőjelekkel sem jelölte meg, hogy átvett szövegről van szó. További tíz oldalt tesznek ki azok az újonnan azonosított táblázatok és diagramok, amelyek Georgiev tanulmányából származnak, változtatás és a forrás megjelölése nélkül.
Bár Schmitt Pál a disszertációja következtetéseit saját szellemi munkájaként határozza meg, ez nem felel meg a valóságnak. Állításával ellentétben a doktori disszertációban nincs 30–35 oldalnyi következtetés, az ekként azonosítható három fejezet összesen hat oldalt tesz ki. „Az olimpiai program revíziója 1972–1988 között” című rész és a „Következtetések” című fejezet szinte szó szerint megegyezik Georgiev dolgozatának „Revision du programme olympique des Jeux Olympiques de 1972 à 1988” és „Conclusion” című fejezeteivel.
2012. március 20-án az Index internetes újság egy újabb információt hozott nyilvánosságra. A cikk szerint négy évvel Schmitt Pál kisdoktori disszertációjának megvédése előtt, 1988 szeptemberében olyan írás jelent meg az Állami Ifjúsági és Sporthivatal lapjában, a Labdarúgásban, amely múlt időben említi Schmitt ledoktorálását, és a disszertáció címét is a későbbihez nagyon hasonlóan adja meg (Az olimpiai program elemzése, illetve Az újkori olimpiai játékok programjának elemzése – ez a cím megegyezik Nikolaj Georgiev és Hristo Meranzov 1985-ös munkájának címével, amelyet Schmitt Pál idézett is a disszertációjában: Analysis of the Olympic Programme). Az, hogy a dolgozatnak létezett már egy változata 1988 szeptemberében is, ellentmond annak, amit a keletkezési körülményekről Schmitt Pál korábban nyilatkozott. A bolgár szerzőpáros tanulmányának szerzői joga ugyan vitatott – mert az ügy kapcsán a NOB neve is felmerült a szerzői jog tulajdonosaként –, de bármelyikük is, ez nem befolyásolja, hogy a szerzői jog tulajdonosa rendelkezik a szövegközlés vagy a szövegátvétel engedélyezésének jogával. Sok forrás szerint Schmitt Pál mint a NOB tagja (a szervezet egyik bizottságának elnöke) jogosult lehet a tanulmány felhasználására, mert a NOB-nak leadott tanulmányok a szervezet szellemi tulajdonában állnak.
2012. január 13-án Tóth Miklós, a Semmelweis Egyetem Testnevelési és Sporttudományi Karának (TSK) dékánja még úgy foglalt állást: nincs ok azt feltételezni, hogy nem kellően megalapozott döntést hozott az a bizottság, amely húsz évvel ezelőtt elbírálta Schmitt Pál doktori disszertációját. 2012. január 16-án azonban hét PhD fokozattal rendelkező kutató petíciót nyújtott be a peticiok.com oldalon az ügy kivizsgálásáért. Tóth Miklós korábbi nyilatkozatára úgy reagáltak, hogy „…az eljárás szabályos volta nem függ össze a munka eredetiségével, ezért a plágium gyanúját csak tisztességes, alapos és mindenre kiterjedő vizsgálat – tehát a különböző szövegek gondos, szakértő összehasonlítása – után vethetjük el.”2012. január 25-én Tóth Miklós a tiltakozás hatására bejelentette a kisdoktori disszertáció létrejöttének körülményeit feltáró bizottság megalakulását. A tagok névsorát a vizsgálat lezárultáig nem hozták nyilvánosságra. A bizottság március 28-ra, a vizsgálat kezdetétől számított két hónapra tűzte ki a szakmai jelentés elkészítését a „doktori eseményről”. Egyes szakértők nyilatkozata szerint ez az időtartam nem túlzó egy alapos vizsgálat esetén.2012. március 7-én számos próbálkozás után a Bruxinfónak sikerült szóra bírnia magát Schmitt Pált is az üggyel kapcsolatban. Schmitt ekkor azt mondta az őt kérdező újságírónak: megfogadta, hogy az ügyről nem nyilatkozik, a kisdoktorijával kapcsolatos vizsgálat majdani eredményét pedig tudomásul veszi. Ennek ellenére a következőket nyilatkozta ugyanabban az interjúban:
Az Index internetes portál 2012. március 29-én újabb olyan forrásdokumentumokról adott hírt, amelyeket Schmitt Pál felhasználhatott a kisdoktori disszertációjához:
Anita L. Defrantz a „Sport… le troisième millénaire” című válogatáskötetben megjelent tanulmánya, amelynek angol címe „Progress made, Pitfalls and Conditions for further Advancement of Women in the Olympic Movement”.
Nadezsda Lekarszka „Women in the Olympic Games and Movement and Coubertin's views on their Participation in the Games” című, a NOB Nemzetközi Olimpiai Akadémiájának harmincadik, 1990. június 20. – július 5. között tartott kongresszusának gyűjteményes kötetében megjelent tanulmánya.Az ügy kapcsán a magyar internetes oldalakon számos élcelődő megjegyzés jelent meg, amelyek a köztársasági elnök disszertációját és az általa elkövetett helyesírási hibákat tették gúny tárgyává (Schmitt Pál beiktatása előtt és azt követően is többször hangsúlyozta, hogy egyik legfontosabb feladatának tartja a magyar nyelv védelmét), illetve Schmitt Pál nevéből formáltak szóvicceket (pálgium, palizál, Plagibá, Schnitt Pál).
2012. március 27-én a tényfeltáró bizottság közreadta 1157 oldalas vizsgálatának rövid, háromoldalas megállapításait, jelezve, hogy az egykori pályázó álláspontja szerint a doktori esemény szabályszerűen zajlott le. Ezt követően váratlanul felgyorsultak a plágiumügy körül zajló szakmai és politikai események.
Tóth Miklós, a Semmelweis Egyetem Testnevelési és Sporttudományi Karának dékánja. A szakembert a Schmitt-disszertáció vizsgálata alatt, a vizsgálóbizottság tagjaként, a MOB alelnökévé nevezték ki, s egyben megkapta a diák- és főiskolai-egyetemi sportért felelős szakmai tagozat elnöki posztjára való kinevezést is.
Kovács Etele, a Semmelweis Egyetem Testnevelési és Sporttudományi Kar Atlétika Tanszékéről
Fluck Ákos ügyvédA bizottság által kiadott jelentés szerint Schmitt Pál Az újkori olimpiai játékok programjának elemzése című dolgozata szokatlanul nagy terjedelmű szövegazonos fordításon alapul, azonban ez a korabeli védési eljárás alatt nem került feltárásra, így a szerző azt hihette, hogy értekezése megfelel az elvárásoknak. A bizottsági jelentés három oldalon keresztül taglalja, hogy Schmitt Pál köztársasági elnök 1992-ben született kisdoktori disszertációja nem felel meg a formai és tartalmi követelményeknek. A jelentés idézi az idevágó, 1985-ben született oktatási törvénybe foglalt szabályokat, majd a végén arra a következtetésre jut, hogy a doktori eljárás „formailag megfelelt az akkor még önállóan működő Testnevelési Egyetem gyakorlatának”. A felelősséget tehát a bizottság az egykori Testnevelési Egyetemre hárította, amely nem derítette fel időben a szövegátvételt, és nem figyelmeztette Schmitt Pált a plágium tilalmára. Fluck Ákos, a bizottság egyik tagja különvéleményt fogalmazott meg, de ennek tartalma a jelentés közreadáskor még nem volt ismert.
A TF saját korabeli doktori szabályzatában ugyanakkor a következő olvasható: „23. § (3) Amennyiben az egyetemi doktorátus odaítélését követően kiderül, hogy az értekezést más készítette, vagy az más személy munkájának (eredményének) illetéktelen felhasználásával készült, az Egyetemi Tanács a doktorátust, s az ezt tanúsító oklevelet visszavonja, az egyetemi doktorátusra utaló névmegjelölés használatát megtiltja, intézkedik a személyi igazolványból való törlésről, s a visszavonás tényét a Művelődési Közlönyben, valamint az OTSH Közlönyben közzéteszi.”Az egyetem sajtóközleményben tudatta, hogy a tényfeltáró bizottság jelentését állásfoglalásra elküldte a nemzeti fejlesztési miniszternek. Réthelyi Miklós nemzetierőforrás-miniszter azonban az illetékesség hiányára hivatkozva felbontás nélkül visszaküldte jelentést az egyetemnek, mint később kiderült, az Orbán Viktorral folytatott egyeztetés nyomán. A Semmelweis Egyetem ezek után úgy nyilatkozott, hogy csak Réthelyi jogosult visszavonni Schmitt doktoriját.A jelentés közzétételekor Szöulban, a nukleáris biztonságról tartott csúcstalálkozón tartózkodó Schmitt Pál az MTI Hírcentrum tudósítójának úgy nyilatkozott, hogy nem mond le a köztársasági elnöki posztról, és számára a tényfeltáró bizottság végkövetkeztetése egyfajta elégtétel.
2012. március 28-án Fluck Ákos ügyvéd, a vizsgálóbizottság egyetlen nem közalkalmazott tagja közreadta különvéleményét, ahol az összefoglalóban idézte az egyetemi doktorátus megszerzésének azt a kritériumát, mely szerint az egyetemi doktorátus megszerzésének egyik feltétele a tudományos munka módszereinek alkalmazásával készített, önálló kutatáson alapuló, új tudományos eredményt tartalmazó értekezés vagy a társadalom számára hasznos, új, és a gyakorlatban hasznosított alkotás benyújtása, márpedig véleménye szerint az „egykori pályázó” értekezése ennek a kritériumnak nem felel meg.Fluck leírta, hogy Schmitt dolgozatának 215 oldalából 200 oldal Georgiev és Heinemann tanulmányából került át átfogalmazással vagy szó szerinti átmásolással. A Georgiev tanulmányában megjelenő diagramokból is többet egyszerűen befénymásoltak Schmitt dolgozatába. Fluck Ákos különvéleményéből az is kiderült, hogy a Heinemann tanulmányból plagizált rész „nyelvezete jól érzékelhetően szabatosabb és kiérleltebb, mint az értekezés bármely más része”, ami arra utalhat, hogy a disszertációt nem is egy, hanem két emberrel fordíttatta Schmitt (egy magyarul szabatosabban fogalmazóval, aki angolból fordította Heinemann dolgozatát, és egy magyarul kevésbé gördülékenyen fogalmazóval, aki franciából fordította Georgievet).Fluck álláspontja szerint meg kell vizsgálni a cím visszavonásának lehetőségét. Ezzel kapcsolatban idézte a doktori fokozatok megszerzését szabályozó törvényeket, valamint a Testnevelési Egyetem 1992-ben hatályos doktori szabályzatának már idézett 23. paragrafusát, és bemutatta, hogy a szabályzat részletesen nyilatkozik az utólagosan felfedezett plágiumok kezeléséről, és a doktori cím visszavonását az egyetem egyértelmű kötelességévé teszi.A különvélemény beszámolt arról is, hogy Schmitt a hivatalába kérette és ott tájékoztatta a vizsgálóbizottság elnökét arról, hogy véleménye szerint ő jóhiszeműen járt el, mivel sem a vizsgáztatók, sem a témavezetők nem figyelmeztették, hogy nem szabályszerűen járt volna el a kisdoktori címe megvédésekor. A bizottság jelentésének végkövetkeztetése tehát azonos volt Schmitt Pál ekkori álláspontjával.
Március 30-án jelent meg Klaus Heinemann felháborodott tiltakozó levele. A német tudós élesen kritizálta a tényfeltáró bizottságot, és „nevetséges nonszensznek” nevezte a bizottság megállapításait, mert szerinte sérültek a szerzői jogok és a tudományos etika általánosan elfogadott szabályai, amit a bizottság mentegetni próbált:
Március 29-én délelőtt összeült a Semmelweis Egyetem doktori tanácsa, és a tényfeltárói jelentés végkövetkeztetésével („a doktori eljárás formailag megfelelt az akkor még önállóan működő Testnevelési Egyetem gyakorlatának”) szemben elsöprő többséggel azt javasolta, hogy az államfőt fosszák meg doktori címétől. A doktori tanács elnöke, Tulassay Tivadar rektor bejelentette, hogy kezdeményezi Schmitt Pál doktori címének visszavonását, és délutánra összehívja az egyetemi szenátust. A szenátus március 29-én délután 33 : 4 arányban visszavonta a doktori (doctor universitatis) címet, amit a rektor 19 órakor sajtótájékoztatón jelentett be.Az egyetem döntését az érintett a közigazgatási hatósági eljárás általános szabályai szerint megtámadhatja.
Schmitt Pál az egyetem döntésének napján utazott haza Szöulból, és a Frankfurti repülőtér VIP-várójában értesült a döntésről. Az MTI tudósítója szerette volna megkérdezni a köztársasági elnököt, de ő nem kívánt nyilatkozni, helyette az elnök hivatalvezetője azt mondta, előbb szeretnék megismerni a döntés hivatalos indoklását, és azt követően állnak a nyilvánosság elé.
Még március 29-én délután, a bejelentés előtt Orbán Viktor miniszterelnök arra az újságírói kérdésre, hogy Schmitt Pálnak le kell-e mondania, azt válaszolta: „Nézze, már a negyedik köztársasági elnökkel dolgozom együtt. A magyar alaptörvény szerint a köztársasági elnök személye sérthetetlen, én pedig ehhez tartom magam.” A miniszterelnök ezt az álláspontját a következő napokban többször is megismételte. Egyes vélemények szerint ez azt jelentette, hogy a botrány miatt a Fidesz kihátrált Schmitt mögül, akinek ezután a párt támogatása nélkül, egymagának kell harcolnia az igazáért, ha akar.
Szalma Botond, a KDNP budapesti elnöke közleményében még korábban „bocsánatkérésre vagy lemondásuk megfontolására szólította fel azokat a politikusokat, akik az államfő kisdoktorija ügyében az igazság kiderítése helyett abban ügyködtek, hogyan lehetne eltussolni ezt a botrányt.” Rubovszky György, a KDNP pártügyésze azonban bejelentette, hogy a párt elhatárolódik Szalma közleményétől: „A Kereszténydemokrata Néppárt szeretné leszögezni, hogy budapesti elnökének napokban tett megnyilvánulásai nem tükrözik a párt egészének véleményét és nyilatkozatai nyíltan szembemennek a KDNP hivatalos állásfoglalásával.”
2012. március 30-án Schmitt Pál nyilatkozott a közszolgálati médiának az ügyben, amit az M1, az M2, a Duna TV, a Duna World és a Kossuth Rádió egyszerre sugárzott felvételről. Az Obersovszky Péter által készített interjúban az államfő kifejtette, hogy jóhiszeműen adta be doktori értekezését, neki senki nem jelezte, hogy bármilyen szabályt megszegett volna, becsületes munkának tartja, és semmilyen anyagi előnyre nem tett szert általa. Szerinte a korabeli szabályok értelmében „a társadalom számára hasznos, új és gyakorlatban hasznosítható alkotás” kitételének eleget tett a dolgozata. Elmondta, hogy személyesen ismerte Nikolaj Georgievet, akinek munkáját nem kívánta sajátjaként felhasználni, a források között szerepeltette is. Szerinte „Georgiev tudása is köztudás volt már”. Kifogásolta, hogy az előzetes és végleges opponensi véleményt, valamint a doktori védés jegyzőkönyvét, amelyek szerinte igazat adtak volna a véleményének, nem vizsgálták meg, és azt is kifogásolta, hogy a Semmelweis Egyetem szenátusa „gyorsított eljárással” vette el a doktori címét, anélkül, hogy őt meghallgatták volna. Bejelentette, hogy egy új, PhD doktori címet kíván szerezni, mintegy bebizonyítva, hogy „van benne kitartás”, továbbá azt, hogy nem indít pert senki ellen, de érvekkel megvédi az igazát.Schmitt nyilatkozata számos ponton ellentmondott a korábbi tényeknek és megállapításoknak. Például – ahogy azt Fluck Ákos különvéleménye is írta – a vizsgálóbizottság elnökét maga Schmitt hívta magához, hogy elmondhassa a véleményét. Ezen kívül a két opponensi vélemény is nyilvánosságra került. És bár Schmitt azt nyilatkozta, hogy „hallgattam és vártam”, valójában már a január 18-i rádióinterjúban reagált a plágiumvádakra.Később az interjút készítő Obersovszky Pétert is kritikák érték, mert sokak által érezhetően az elnök iránti rokonszenvének nyílt felvállalásával, az elnököt eleve felmentő hozzáállással tette fel a kérdéseit, többek között azt a lehetőséget sugallva a riportalanyának, hogy indítson pert az egyetem ellen.
Valamennyi ellenzéki párt megdöbbenésének és tiltakozásának adott hangot, amiért Schmitt Pál nem a lemondását jelentette be a vele készült interjúban. Az ellenzék egyetértett abban, hogy Schmitt méltatlanná vált a köztársasági elnöki tisztségre, ezért le kell mondania.„Schmitt Pál nem érzékeli a valóságot” – mondta Tóbiás József, az MSZP frakcióigazgatója. Szerinte a Fidesznek egy lehetősége van: „nem kiállni Schmitt Pál mellett, hanem a parlament keretei között elmozdítani a köztársasági elnököt.”Az LMP még aznap tüntetést szervezett a Sándor-palota elé, ahova sátrakkal vonultak ki a tüntetők, mondván, addig maradnak, amíg Schmitt le nem mond. Vágó Gábor, az LMP képviselője szerint „egyértelmű, hogy Schmitt Pál Orbán Viktor bábja, és amíg a kormányfő támogatását élvezi, a helyén marad.”A Jobbik kifejtette, hogy a jövőben közvetlen köztársaságielnök-választást szeretne, ahol a választók szavazhatnak az elnöki tisztség betöltőjéről. Szerintük „a Fidesz az MSZP útját járja azzal, hogy a kormánypárt megtartja pozíciójában a köztársasági elnököt, mint ahogy a szocialisták sem váltották le a miniszterelnöküket a botrányai után.”
2012. április 1-jén sugározta a Kossuth Rádió Vasárnapi újság című műsora a Schmitt Pállal előző nap felvett interjút, amelyben továbbra is kitartott álláspontja mellett, miszerint tisztességesen, a korabeli szabályoknak megfelelően írta meg a dolgozatát, és ezzel az üggyel politikailag próbálják ellehetetleníteni. Kijelentette, hogy méltatlannak érzi a támadást személyével és a köztársasági elnökség intézményével szemben, továbbra sem áll szándékában lemondani, és hogy a vizsgálóbizottság enyhébb következtetései után helyteleníti a Semmelweis Egyetem szigorú döntését, valamint hogy csak a bíróságnak lenne joga a doktori címét elvenni. Megerősítette, hogy képességei bizonyítása végett hetvenévesen egy új – a mai szabályoknak megfelelő – PhD dolgozat írásába kezd és doktori címet fog szerezni, és hogy „nem fog beleroppanni a nyomásba.”Tulassay Tivadar, a Semmelweis Egyetem rektora ugyanakkor ugyanezen a napon – hivatali idejének kitöltése előtt – bejelentette lemondását a rektori tisztségről, mert – ahogy fogalmazott – „Schmitt Pál köztársasági elnök doktori címének visszavonása után a személyemmel szembeni bizalomvesztés árthat az egyetemnek.” Tulassay szerint „az egyetem olyan döntést hozott, amely minden szempontból megfelel hazánk egyik legnagyobb hírű, nemzetközi szinten is kivételes elismertségnek örvendő intézményével szemben támasztott elvárásoknak, ami azért fontos, mert a Semmelweis Egyetem, de az egész magyar tudományosság mérhető presztízsveszteséget szenvedett az ügy miatt.” Tulassay megbízása hivatalosan még három hónapig tartott volna, helyét dr. Szél Ágoston vette át.Ugyanazon a napon Tulassay mellett szimpátiatüntetést tartottak az egyetemi hallgatók és szimpatizánsok.Április 3-án a Semmelweis Egyetem közzétett egy nyilatkozatot, amelyben teljes mértékben egyetértenek és azonosulnak az Egyetem Szenátusának 41/2012 (III.29.) sz. döntésével, amely dr. Schmitt Pál kisdoktori címét visszavonta. A nyilatkozat értelmében „a tanári kar felsorakozik dr. Tulassay Tivadar rektor mögött, aki kiállt a magyar és az egyetemes tudományos értékek mellett, a Semmelweis Egyetem nemzetközi hírnevét és autonómiáját védve.” A pártoló nyilatkozatot száztizenhét professzor írta alá. Ezzel párhuzamosan jelent meg a hír, hogy a nemzeti erőforrás-miniszter, Réthelyi Miklós további maradásra kérte Tulassay Tivadart.A magyarországi eseményekkel egy időben a NOB is foglalkozni kezdett Schmitt ügyével, miután a Chicago Tribune internetes kiadásában Philip Hersh újságíró „csalónak” nevezte az államfőt, és megkérdezte a szervezetet, kívánnak-e lépéseket tenni. „A Nemzetközi Olimpiai Bizottság ki fogja kérni az ügyhöz kapcsolódó jelentéseket, tanulmányozza őket, és az alapján dönti el, szükség van-e bármilyen lépésre” – nyilatkozta a szervezet szóvivője. Hriszto Meranzov, aki Georgiev szerzőtársa volt annak munkájában, bocsánatkérésre szólította fel Schmitt Pált. Mint elmondta, hozzájutott a köztársasági elnök neve alatt megjelent szöveghez, s azt összevetve az ő szövegükkel, szóról szóra egyező részeket talált. Schmitt nem említette az átvételt a szerzőknek, és nem is próbált konzultálni vagy engedélyt kérni a tanulmány felhasználására.
Az események hatására Schmitt Pál az országgyűlés 2012. április 2-i ülésén, napirend előtti felszólalásban bejelentette lemondását az államfői posztról. Schmitt beszédében először elismételte ugyanazt, amit előző heti interjúiban mondott, azaz elhárította magáról a felelősséget, és – Fluck Ákos állításával, valamint az azóta napvilágra került tényekkel ellentétben – újra megismételte azt az állítását, hogy a vizsgálat során őt nem hallgatták meg. Ezúttal is kifejtette, hogy dolgozatát az 1985-ös doktori szabályzat szerint írta, amely szerinte nem említette a plágium tilalmát. Ezért bejelentette azt a szándékát, hogy bíróságra viszi az ügyet. Előzőleg azt nyilatkozta, hogy tiszteletben tartja a bizottság döntését, s még március 30-ai interjújában is más volt az álláspontja az ügyben. Eközben Balázs Ervin, a Magyar Felsőoktatási Akkreditációs Bizottság elnöke április 2-án, azaz Schmitt Pál lemondásának napján, de még azt megelőzően, az MTI-hez eljuttatott közleményében megerősítette, hogy az egyetem jogszerűen járt el, amikor visszavonta Schmitt Pál kisdoktori címét. Lemondását végül azzal indokolta, hogy a személye körül kialakult botrány megosztja az embereket, míg a köztársaság elnökének feladata alapvetően az állampolgárok egységének kifejezése. Az általa elmondottakkal ellentétben a köztársasági elnök hivatala a következő közleményt tette közzé:
Az országgyűlés még aznap délután elfogadta Schmitt Pál lemondását. Helyére a köztársasági elnök jogállását szabályozó törvényeknek megfelelően Kövér László, az országgyűlés addigi elnöke lépett ideiglenes köztársasági elnökként, amíg végül 2012. május 10-én hivatalba nem lépett tényleges utóda, Áder János.
2012. április 3-án Schmitt Pál közleményben erősítette meg, hogy pert indít a Semmelweis Egyetem ellen a doktori cím elvétele miatt, noha a március 30-i tévéinterjúban még úgy fogalmazott: „A köztársasági elnököt nem lehet perelni, akkor én sem perelek. Ez így fair. Nem perelek, de érvelek.” Igaz viszont, hogy Schmitt ekkorra már nem töltötte be az államfői tisztséget. A közlemény szerint „a volt köztársasági elnök a Semmelweis Egyetem szenátusa ténybeli, jogi tévedéseket és eljárásjogi szabálysértéseket tartalmazó döntésének ügyében a határozat kézhezvétele után az általa megbízott ügyvédi irodával megteszi a megfelelő jogi lépéseket.”Ugyanezen a napon „Az igazság védelmében” címmel Csókay András PhD idegsebész, a Százak Tanácsának tagja, Schmitt Pál védelmében szólalt fel. Az orvosprofesszor véleménye lényegesen eltért a SOTE véleményétől, álláspontja szerint elfogadhatóak a Schmitt Pál által használt, az idézés pontos helyét és terjedelmét meg nem jelölő idézetek is. Csókay szerint az egyetem szenátusa egyszerűen félreismerte a korabeli tudományos fokozatok követelményeit, és az új tudományos elméletek hiányát kérték számon Schmitt Pálon.A Schmitt Pállal kapcsolatos plágiumüggyel párhuzamosan a sajtó érdeklődni kezdett számos közéleti személyiség szakdolgozata iránt, azonban ezek vizsgálata jogi nehézségekbe ütközött. (Lásd a Gyurcsány Ferenc szócikkben.)
A Semmelweis Egyetem sajtóosztálya 2012. június 14-én, csütörtökön megerősítette: Schmitt Pál felülbírálati kérelmet nyújtott be a doktori fokozatát március 29-én visszavonó szenátus határozatával szemben, valamint bírósági felülvizsgálatot is kért a Fővárosi Törvényszéken. Az egyetemre a sajtóosztály tájékoztatása szerint április 13-án érkezett a felülbírálati kérelem, az elbírálását megkezdték. A bíróságon azonban mindaddig nem indul el a per, amíg az egyetem nem zárja le a felülvizsgálati eljárást.
A Közigazgatási Minisztérium időközben elkészült jogi állásfoglalása azt tartalmazza, hogy a hatályos törvények szerint doktori cím megvonását a Magyar Akkreditációs Bizottság indítványára kizárólag a nemzetierőforrás-miniszter kezdeményezheti a bíróságnál. Így valószínűleg Réthelyi Miklós nemzetierőforrás-miniszter is törvényt sértett, amikor Orbán Viktor miniszterelnök tanácsára olvasatlanul küldte vissza a tényfeltáró bizottsági jelentést az egyetemnek, és a SOTE is, amikor megvonta a címet.A 2012. szeptember 15–16-án lezajlott Nemzeti Vágta rendezvényén a sajtó megtalálta Schmitt Pált, aki a feleségével volt jelen. A volt államfő elmondta, hogy nem a plágium miatt mondott le, hanem azért, mert megosztotta az embereket, és hogy elkezdte az iskolát a beígért PhD megszerzésének érdekében. A szabályok szerint szakfolyóiratokban kell ehhez publikálnia, és elmondása szerint ehhez ír cikkeket. Elmondta továbbá, hogy a „körülményekhez képest” jól van, és bizakodva tekint a jövőbe. A SOTE azonban úgy nyilatkozott, hogy „Schmitt Pál nyilvántartásunk szerint nem áll hallgatói jogviszonyban a Semmelweis Egyetemmel, nem jelentkezett a doktori iskola PhD képzésére, sem képzés nélküli fokozatszerzésre”.2012. november 27-én Schmitt Pál és a SOTE jogászai eredménytelenül egyeztettek azzal a felülbírálati eljárással kapcsolatban, amit Schmitt indított az egyetem ellen az elvett doktori címe miatt. A volt elnök „jogi formai hibákra” hivatkozva szerette volna elérni a döntés megsemmisítését. A SOTE úgy reagált, hogy továbbra is folyik a felülvizsgálati eljárás, annak lezártáig nem tudnak érdemben nyilatkozni. A felülvizsgálati eljárás több mint egyéves elhúzódása miatt a NOB sem hozott azonnal döntést Schmitt ügyében, mert meg kívánta várni az eljárás lezárását.2013. május 15-én végül lezárult a SOTE felülbírálati eljárása, amely hasonlóan a korábbi döntéshez úgy ítélte meg, hogy Schmitt dolgozata nem felel meg a tartalmi és formai követelményeknek, ezért jogos volt a doktori cím visszavonása. Az indoklás szerint a dolgozat már a beadásakor sem felelt meg az akkori jogszabályoknak. A testület határozata kitért arra is, hogy Schmitt Pál meghallgatásával hozta meg a döntését, aki önként mondott le ezt követően a címéről, valamint etikailag kifogásoltnak és jogszabályba ütközőnek ítélték, hogy az egykori TF hivatalos eljárásra bocsátotta Schmitt értekezését. A határozat szerint további jogorvoslatnak nincs helye. Valójában az egyetem döntése ellen minden esetben polgári per indítható. A Schmitt Pál által korábban a Fővárosi Törvényszékhez benyújtott kérelem eljárása azonban az egyetem végleges határozatának május 15-iki meghozataláig el sem indulhatott, és mivel az érintett ekkor maga mondott le a doktori címről, a per okafogyottá vált.
Egy nappal később, május 16-án megjelent Schmitt Pál nyilatkozata, amelyben a volt elnök nyugtázta, hogy a Jogorvoslati Bizottság döntésében vele szemben nem, hanem a TF-el szemben fogalmazott meg etikai kifogást a doktori fokozat megszerzésének eljárásával kapcsolatban. Schmitt ugyanakkor kitért rá, hogy azért mondott le a doktori címről, mert „a határozat megismerése után, tekintettel annak tartalmára, a tisztesség úgy kívánta, hogy egy akkor hibás egyetemi gyakorlat és eljárás alapján nekem ítélt kisdoktori címem használatáról az alábbi nyilatkozattal lemondjak”. Schmitt úgy zárta a közleményt, hogy „tekintettel arra, hogy a jogerős határozattal az ügy lezárult, őszintén remélem, hogy folytathatom munkámat a magyarság és az Olimpiai Mozgalom szolgálatában”.Az egyetem felülvizsgálati eljárásának lezárása után, 2013. május 30-án, ígéretéhez híven a NOB is döntést hozott Schmitt ügyében. Ennek értelmében Schmitt figyelmeztetésben részesült a NOB részéről a plágiumügy miatt, de NOB-tagságát megtarthatta. Schmitt, aki NOB-tagságát felfüggesztette a felülvizsgálati eljárás befejezéséig, közleményben tudatta, hogy elégedett az ügyet lezáró döntéssel, amely egyébiránt méltatta az olimpiai mozgalomért tett eredményeit és erőfeszítéseit is, és azzal, hogy visszaszerezve a NOB-tagságát ismét szavazhat az olimpiát érintő kérdésekben.2014. március 22-én egy rövid interjúban Schmitt kijelentette, hogy lemond a beígért PhD megszerzéséről, mert idejét inkább egy könyv megírásának szenteli, mely a sportok a fenntartható fejlődésre és a környezetvédelemre gyakorolt hatásáról szólna. Ez lett volna a témája Schmitt tervezett doktori munkájának is, de úgy fogalmazott, hogy ez a könyv számára legalább akkora dolog, mint egy PhD. Elmondása szerint angolul fogja a könyvét megjelentetni, és egy éven belül tervezte a kiadását, de a könyv eddig még nem jelent meg.
Pósán László fideszes országgyűlési képviselő 2014 nyarán benyújtott egy törvényjavaslatot, amely bizonyos keretek között a doktori címmel egyenértékűvé tenné az olimpiai dobogós helyek megszerzését. A találgatások szerint ezzel Schmittnek és Mocsai Lajos edzőnek akartak kedvezni, de Pósán állította, hogy senkit sem állt szándékában preferálni, mindössze azt gondolta, hogy egy témában jártas és emiatt kitüntetett, de PhD-vel nem feltétlenül rendelkező személy sikeresebben oktathatna felsőfokú intézményekben. Schmitt esetében ez a sportra vonatkozott volna, de Pósán jelezte, hogy túl sokban kellene alakítani a jogi környezetet ahhoz, hogy a törvénymódosítás elérje a kívánt célt, ezért visszavonta a törvényjavaslatot. (Mocsait később mégis a Testnevelési Egyetem rektorává nevezték ki, miután később jóváhagyták a felsőoktatási törvény módosítását.)
2014. november 28-án meglepő riport jelent meg Schmittel a Sport Plusz nevű újságban, ahol a volt elnök többek közt azt állította, hogy a SOTE nem is vonta vissza a kisdoktori címét, mert megnyerte a fellebbezési eljárást. Az egyetem a 2013. május 15-én lezárult felülbírálati eljárása során ellenben kimondta, hogy Schmitt dolgozata nem felel meg a tartalmi és formai követelményeknek, ezért jogos volt a doktori cím visszavonása. A testület határozata kitért arra is, hogy Schmitt Pál meghallgatásával hozta meg a döntését, aki önként mondott le ezt követően a címéről.2015. február 11-én egy másik rövid interjú jelent meg Schmittel, amit a volt elnök a Partium FC 2015. évi sportbáljának fővédnökekénti Nagyváradra látogatása kapcsán adott, itt a plágiumügyéről újfent úgy nyilatkozott: „Semmilyen tanulsága nincsen számomra. Én büszkén, egyenes derékkal, és jó érzéssel mondtam le a mandátumomról, ezt a parlament elfogadta. Aztán részt vettem egy peres ügyben az egyetemmel szemben, amit megnyertem, és ők is deklarálták, hogy semmiféle etikai vétség nem történt. Következtetést nem vonok le belőle. Úgy éreztem annak idején, hogy jót cselekedtem.”
Összefoglaló Schmitt Pál ún. kisdoktori értekezése tárgyában PDF – A tényfeltáró bizottság jelentésének összefoglalója, Index.hu (magyarul)
A Semmelweis Egyetem Szenátusának 41/2012. (III. 29.) határozata a dr. Schmitt Pál egyetemi tudományos fokozatának (dr. univ. címének) visszavonásáról (magyarul)
Schulek Frigyes (Pest, 1841. november 19. – Balatonlelle, 1919. szeptember 5.) építész, műegyetemi tanár, az MTA tagja. Schulek Vilmos szemészorvos bátyja, Schulek János építész apja.
Schulek Frigyes felvidéki, szepességi családból származott. Édesanyja Zsigmondy Auguszta, édesapja Schulek Ágoston kereskedő, akkori értelemben véve közgazdász, Kossuth Lajos pénzügyminisztersége idején a minisztérium osztálytitkára. Az 1848-49-es szabadságharc idején Schulek Ágoston a kormánnyal együtt Debrecenbe tette át hivatali székhelyét, majd visszatért Pestre. Érintettsége okán a szabadságharc bukását követően nemkívánatos személlyé nyilvánították, és családjával együtt újból Debrecenbe költözött.
Schulek Frigyes diákéveinek jó részét Debrecenben töltötte, majd 1857-től a pesti főreáliskolában fejezte be tanulmányait. Fiatal korától fogva tudatosan készült az építészeti pályára. Az iskolai szünidőkben kőműves-segédként helyezkedett el, hogy kitanulja mesterségének kézi művességét. Kőművesgyakorlati felkészültségéről bizonyítványt is kapott 1861-ben, a budai Polytechnikumban.
Akadémiai tanulmányait Bécsben Eduard van der Nüllnél, majd Friedrich von Schmidtnek, a bécsi neogótikus városháza építőjének mesteriskolájában végezte, egyebek közt barátjával Steindl Imrével, az Országház későbbi tervezőjével egyetemben. Schmidt professzor ültette el benne a középkori építőművészet ismeretét, és szeretetét. 1866-ban tanulmányútra indult. Párizsban, majd Itália-szerte, később ismét Bécsben tanulmányozta az építőművészet remekeit.
Része volt a híres Wiener Bauhütte megalapításában, amely az akkori Bécs építészeti életének egyik központja lett, és amelynek a középkori műemlékeket ismertető és felvételeit tartalmazó kiadványaik nagy hírre tettek szert Európa szerte. Közben a festészetben és rajzolásban is fejlesztette képességeit a bécsi Szépművészeti Akadémián, miközben művészettörténeti előadásokat hallgatott a bécsi Tudományegyetemen. 1867-ben a párizsi kiállításon nagy sikerrel szerepelt a regensburgi székesegyház felméréseiről készített rajzaival. Bécsből, barátja Steindl Imre hívására érkezett Pestre, aki az akkori Lipót utcai új városháza tervezési munkáihoz vette maga mellé Schuleket. Még nem volt harmincéves sem, amikor végleg letelepedett Pesten, 1870-ben. Az ulmi székesegyház restaurációs munkáira szóló felkérést már visszautasította, mert tudását a hazai műemlékek megőrzésére kívánta fordítani.
1871-ben a Mintarajziskola tanára, majd a későbbi Képzőművészeti Főiskola, ún. Ékítményes és Építészeti tanszék rajztanára lett. Ott ahol Kelety Gusztáv, Székely Bertalan, és Lotz Károly festőművészek, valamint Izsó Miklós szobrászművész tanártársaként oktathatta a művésznövendékeket.
1872-ben Henszlmann Imrének, a magyar művészettörténet nagy úttörőjének vezetése alatt létrejött Műemlékek Országos Bizottságának alapító tagja, építésze lett. E minőségében vált ő az ország első restaurátorává. Az ő tervei nyomán állították helyre egyebek mellett a visegrádi Salamon-tornyot, amelynek tervrajzait Bécsben is kiállították, és a nemzetközi zsűri művészeti érmével tüntettek ki. Számos vidéki templom helyreállítási terveit, vizsgálatát készítette el. Restauráló tevékenységének egyik legkimagaslóbb alkotása, az 1893-ban befejeződő, budavári Mátyás-templom helyreállítási munkálatai voltak.
1895-ben a Magyar Tudományos Akadémia levelező tagjává, majd 1917-ben rendes tagjává választották. Steindl Imre halála után nevezték ki a Műegyetem professzorának. 1903 és 1911 között a középkori építészet tanára volt a budapesti Műegyetemen. 1913-ban nyugdíjazták, de kinevezett utód híján továbbra is tanított a Műegyetemen. Stílusa a historizmus volt, bizonyos eklektikus elemekkel. Testi - szellemi frissességét élete végéig megőrizte. Az utolsó éveinek javát Balatonlellén töltötte. Felesége, Riecke Janka Emma Róza 25 évvel élte túl, 1944. március 25-én hunyt el Budapesten, 94 éves korában.
A magas kort megért művész életútjához képest is feltűnő, hogy lehetőségeihez képest is mennyire kevés eredeti mű készült el, keze nyomán. Módja lett volna pedig számos megbízást vállalni, és elvégezni. De őt nem ragadta el a mohóság és nem vonzotta a hírnév sem. Anyagi értelembe vett sikerre sem vágyott, de nem is volt része benne. Szerény volt, de csak mint magánember, munkájában, művészetében magas követelményeket állított önmaga, és tanítványai elé. Középkori emlékeink elhanyagoltsága indította őt azok tanulmányozására és védelmére. „Tettekre, áldozatokra van szükségünk, mert csak ezekkel tarthatjuk fenn a romlásnak, végpusztulásnak kitett műemlékeket” - írta Schulek visszaemlékezésében, és ő valóban tettekkel, áldozatokkal szentelte életét a múlt emlékeinek.
Schulek Frigyes mester teljesen egyedi alkotásai közül az első, az 1883-ban elkészült legérdekesebb a szegedi „kakasos” református templom, amely a mester elmélyedő, mégsem utánzó történeti érzékének egyik igen szép példája. A korában szokatlanul anyagszerű, tiszta téglaarchitektúra az észak-német gótika komoly, ünnepélyes egyszerűségét idézi fel bennünk. A kétkaréjos szentély kiképzés meglepő ugyan, de megfelel a protestáns liturgia szellemének. Sajátos műszaki megoldásként a torony nem a talajban gyökerezik, hanem a csillagbordás szentély boltozatára huszártoronyként telepedik rá, amely szervesen kapcsolódik a gerincvonal és a tetősíkok felületéhez. Schulek a templom mellé állítólag egy sudár jegenyét is tervezett, amelyet néhány évvel később el is ültettek, nagymértékben fokozta az épület harmonikus hatását. Hamarosan magassága azonban a kakasos toronnyal vetekedett, amikor egyszer csak kivágták. Mondják, amikor az építész Szegeden járva ezt megtudta, könnyek szöktek a szemébe.
Közismert műve a neoromán stílusban felépült Jánoshegyi-kilátó, amelynek környékén barátjával, Székely Bertalannal oly gyakorta sétálgatott.
A szegedi Fogadalmi templom teljes tervezetét is elkészítette 1912-ben, de végül is nem került kivitelezésre, mert a városnak nem volt elég pénze Schulek terveihez. A város vezetése felszólította akkor a tervek átdolgozására, amely költségek csökkentését célozták meg. Schulek - bár kedvetlenül - el is végezte a kívánt változtatásokat, de a kiviteli tervek szoros határideje, az ő minden részletre kiterjedő, lassabb munkastílusa számára terhes volt ez, és így visszalépett a továbbiaktól, s ezzel átadta a terepet Foerk Ernő építésznek, aki vállalta, hogy monumentális templomot épít Szegednek. Schulek Fogadalmi templom terve ma is ismert, sokan gondolták és gondolják úgy, hogy Schulek tervének megvalósítása szerencsésebb lett volna. Ezen persze ma már nincs mit gondolkodni, Szeged és környéke népéből már több adót nem lehetett kipréselni, a dóm építése, az első világháború, a forradalmak mind leginkább a sok szegény embert sújtotta, nagy áldozatokat hoztak azért, hogy a magas állami és helyi adókat befizessék mind a dualizmus korában, mind a két világháború közt, bizony gyakran látjuk, hogy építészek szép tervei a pénzügyi szűkösségen buknak el. Így járt Schulek szegedi Fogadalmi templom terve is.
A budai Mátyás-templom nagyszabású felújítási műveletek kapcsán került elő a Halászbástya terve, amelynek több lépcsőben elkészült épületegyüttese önálló építészeti alkotásai közül, élete főművének számít. A Halászbástya megépítése kapcsán elmondható, hogy a budai Várhegynek ezt az alapvetően és eredendően hadi célokat szolgáló területét Schulek úgy alakította át békés sétánnyá, és kilátó objektummá, hogy a Várhegy építészetileg, és városképileg elhanyagolt szakasza, a Várhegy egyik jelentőség teljes építészeti egységét alkossa a mögöttes és felújított Mátyás-templom egyberendezésével. A pusztulóban lévő bástyafalnak még ép és hasznavehető szakaszait az újonnan létesített bástyafal tömegeivel egyetlen megszakíthatatlan, de arányosan tagolt tömegbe foglalta össze, úgy, hogy a régi falak merevségét fellazította, és támaszfalként is, városszépítő elemként is megfelelő bázist alkotott. A műhöz tartozó tereprendezés során alkalmazkodott a környezet adottságaihoz. Az a mód, ahogyan a bástyafalak alján lévő természetes alakban megmaradt régi, súlyosan nagy tömegű kőtömbből a bástyaalap kiemelkedik és lendületesen átnő a faragott kő részletekbe, s ahogyan a bástya a tömör kőtömegből felfelé magasodva egyre áttörtebbé, egyre könnyebbé válik, egészen a bástyával egy összképet alkotó templom csiketornyáig - az architektúra olyan nagyvonalúságáról tanúskodik, amely igazi mesterre vall. A részletek finomsága, kidolgozottsága a középkori céhmesterek műveinek áhítatos műgondjával és ízlésével vetekedik.
A Halászbástya - mint Budapest idegenforgalmának egyik leglátogatottabb objektuma - vonzását nemcsak a mű látványának, hanem a róla táruló csodálatos panorámának is köszönheti. A várhegyi sáncok kőfalán, ahol egykor ágyú dörgött, és csatazaj harsogott, ma békés látogatók ezrei gyönyörködnek a főváros és az épület nyújtotta szépségben, hála Schulek Frigyes nagyszerű építészeti képzelőerejének.
a Budavári Nagyboldogasszony templom (Mátyás-templom) neogótikus átépítése (1873 – 1896)
A budavári főegyház környékének rendezése (Magyar Mérnök és Építész Egylet Közlönye XXVIII., 1894).
A szegedi Nemzeti Emlékcsarnokban (Dóm tér, a körbefutó árkádok alatt) őrzik portré szobrát, amely Strobl Alajos alkotása
1959-ben a család hamvait Visegrádra hozatta, ahol fia, Schulek János mellé temették.
Schulek Frigyes emlékünnepe - A Magyar Mérnök és Építész Egylet különkiadása, Bp., 1921.
Schulek Tibor: Tükördarabok a Schulek család múltjából - szerzői magánkiadás, Kassa, 1943.
Szalai Imre: A Halászbástya - Képzőművészeti Alap Kiadóvállalat, Bp., 1962. MNOSz 5001-54 és 5602-50
Magyar életrajzi lexikon I–IV. Főszerk. Kenyeres Ágnes. Budapest: Akadémiai.   1967–1994. [1]

A sci-fi az angol: science fiction kifejezés rövidítése (ejtsd: szki-fi v. szci-fi). Jelentése eredetileg tudományos fantasztikus (regény)írás (a fikció jelentése: kitalálás, fantáziálás), tudományos (szép)irodalom, de magyarul a tudományos-fantasztikus (irodalom, művészet) megnevezés használatos. A tudományos-fantasztikus mű olyan művészeti (irodalmi, film stb.) alkotás, mely legtöbbször valódi vagy képzeletbeli tudomány(ok)nak a társadalomra, vagy egyes egyénekre gyakorolt hatását mutatja be.
Ezeknek a műveknek a közös jellemzői, hogy zömében egy lehetséges jövőben játszódó képzeletbeli történetek. Megnyilvánulási formájuk lehet könyv, képregény, festmény, televíziós sorozat, film, rajzfilm, játék, színdarab és egyéb média.
űrrepülésAz irodalmi igényű alkotások bármely téma esetén erkölcsi, filozófiai kérdéseket vetnek fel a társadalom, illetve az egész emberiség jövőbeli fejlődése, alakulása szempontjából, melyek megoldásában általában kiemelt szerepe van egyes (fő)szereplők felelősségének.
A sci-finek azt a vonalát nevezzük így, amelyik szigorúan figyelembe veszi és alkalmazza a természettudományos ismereteket, azokból logikus következtetéseket von le, és általában betartja a tudományos módszerekkel szemben támasztott követelményeket. Az elnevezés, amely az angol "hard science" kifejezésből származik, éppen erre utal. A keményvonalas sci-fi ennek ellenére nem száraz tudományos leírás, a tudományos háttér csupán a cselekmény hihetőségét növeli, és sokszor kulcsfontosságú a történetben. Ide sorolhatjuk azokat a műveket is, amelyek valamely kitalált vagy eddig nem igazolt tudományos elméletet vagy műszaki berendezést használnak fel, és azokat elfogadható logikai rendszerbe helyezik. Különböző stílusú, neves képviselői: Isaac Asimov, Stanisław Lem, Larry Niven és Arthur C. Clarke.
Az elnevezés az angol "soft science" kifejezésből származik, amellyel a társadalomtudományokat illetik, szemben a természettudományokra használt "hard science" elnevezéssel. A soft science fiction jellegzetessége, hogy a történet és az elbeszélésmód az előbbiekre, azaz a társadalomtudományokra alapul, ennek megfelelően többet foglalkozik a szereplők tulajdonságaival, jellemével, társadalmi körülményeivel és fejlődésével, mint a történet tudományos és technikai vonatkozásainak mai tudásunk szerinti megalapozottságával vagy korrektségével. A művek gyakran öltenek utópia- vagy disztópia-jelleget. A soft science fiction képviselői többek között Ray Bradbury, Philip K. Dick és Ursula K. Le Guin.
Cyberpunk, steampunk, clockpunk, biopunk, dieselpunk, retro-futurizmus és egyéb szubzsánerek
Alternatív történelem kategóriába is sorolhatóak lehetnének, jellemzően oly módon festik le a világképet, hogy a múltban (esetleg a közeli jövőben) valami módon másfelé kanyarodott a történelem folyása.
Biopunk: A cyberpunkhoz hasonló, biológiai szervezetekkel való mesterséges manipulálás a fő motívuma, például valaminek vagy valakinek a genetikai megváltoztatása. Jellemző elemei a titkos kísérletek, vírusok, mutánsok, mesterséges biológiai képességekkel rendelkező élőlények.
Clockpunk: A steampunkhoz hasonló, csupán az óramű szerű fogaskerekes berendezések dominálnak.
Cyberpunk: Jellemzően a nem túl távoli jövőben játszódik, a távoli bolygók kolonizálása nem kezdődött meg, űrutazás nem jelentős. Túlnépesedett nagyvárosokban élnek az emberek, nagymértékű a bűnözés (cyberbűnözés is), a környezetszennyezés és óriásvállalatok irányítanak mindent. Fejlett műszaki, informatikai rendszerek, eszközök vannak jelen, melyek kiszolgálják az embereket, de emberszerű robotok, androidok is feltűnhetnek hasonló céllal, a technikai fejlettségben a mesterséges intelligencia is kialakulhat.
Dieselpunk: 1940–1960-as évekbeli Amerika jellegű stílus, a belső égésű motorok jelentősen tért hódítottak és fejlettebb technikák épültek rá. Jellegzetes eleme a rakétaautó.
Posztapokaliptikus: A közeli jövőben játszódik, valamilyen katasztrófa (földrengés, atomháború, zombi-apokalipszis stb.) után. Az emberi civilizáció összeomlott, az egész bolygót romvárosok és radioaktív sivatagok borítják, a túlélésért való küzdelem folyik. Jellegzetes elemei a zombik, banditák és páncélozott autók, kamionok. Őstípusai a Mad Max és az˙Élőhalottak éjszakája című filmek.
Steampunk: Sok változata ismert, de legjellegzetesebben neo-viktoriánus érában játszódik, főként gőzzel működő fejlett gépek terjedtek el a villamosság helyett. Jellegzetesen megjelenő elemek benne a csavarozott, szegecselt réz vagy vas, esetleg bőr alkalmatosságok, tárgyak, továbbá a gőzgépek, léghajók.
szembesül a mienkétől teljesen eltérő (társadalmi, technikai) körülményekkel, vagy
az emberiség múltjában az eseményeket megváltoztató alkalom kínálkozik számáraA főhős a jövőbe utazik (szándékosan vagy véletlenül), ahol:
számunkra ismeretlen technikai megoldásokkal, társadalmi berendezkedéssel találkozik, melyek problémái a jelenben keletkeztek, ezért visszautazik és azokat itt és most kell megoldania
számunkra ismeretlen technikai megoldásokkal, tudással találkozik, amik segítségével a jelen (vagy a múlt) problémáit kell megoldaniaAz alapötleteken kívül természetesen számtalan más kombináció elképzelhető.
A klasszikus űropera nagyszabású, sok szereplőt mozgató, jórészt a világűrben zajló, egész bolygórendszereket, csillagrendszereket vagy galaxisokat átfogó kalandos történet, amelyet egzotikus űrjárművek, varázslatos technikák, szinte elképzelhetetlenül pusztító szembenálló erők és fegyverek, valamint gyakran idegen lények színesítenek. Ezekben a történetekben a tét általában nagy: embercsoportok, népek, akár az egész emberiség, sőt az egész világ sorsa kockán foroghat. A klasszikus űropera jeles képviselői többek között E. E. Smith, Edmond Hamilton, John W. Campbell, A. E. van Vogt, Jack Williamson, Poul Anderson és Gordon R. Dickson.
Az 1970-es években kibontakozó új űropera, amelyben főleg brit szerzők (Iain Banks, Stephen Baxter, Michael John Harrison, Alastair Reynolds, Paul J. McAuley, Ken MacLeod, Peter F. Hamilton) járnak az élen, ezekre az alapokra építkezve kitágította a műfajt. Az ő műveikben nagyobb hangsúlyt kap a szereplők jelleme és emberi kapcsolataik, valamint társadalmi, morális és filozófiai kérdések. Az új űropera gyakran hard sci-fi-elemekkel egészül ki, amennyiben a szerző igyekszik logikusan megalapozni a művében felhasznált technikai és tudományos megoldásokat. Ez a vonás főleg Stephen Baxter és Alastair Reynolds írásaira jellemző.
Legújabban megfigyelhető az űropera keveredése más sci-fi alműfajokkal is, mint például a cyberpunk, többek között M. John Harrison és Charles Stross alkotásaiban.
A magyar nyelven megjelent űroperák közül megemlítendő Isaac Asimov Birodalom- és Alapítvány-trilógiája, Iain Banks Kultúra-regényei, Dan Simmons Hyperion-sorozata, Lois McMaster Bujold Vorkosigan Saga-ja (Maréknyi becsület, Barrayar), Larry Niven Gyűrűvilág-a, valamint Niven és Jerry Pournelle Szálka Isten szemében című műve.
A tv-sorozatok közül ide tartozik az Orion űrhajó, a Star Trek, a Babylon 5 és a Csillagközi romboló. Klasszikus űropera-film a Csillagok háborúja sorozat.
A történet az emberiség múltjában játszódik, de egyes kulcsmotívumok cseréjével: tudományos eredmények, személyek, események sorsának alakulása eltér az általunk ismerttől; egyfajta „mi lenne ha...” kérdés kifejtéséről van szó. A jó sci-fiben a változás a jelenlegi ismereteinkhez képest kicsi, ezért a történet reális, ugyanakkor az ismeretlen történet alakulása izgalmakat tartogat.
Egyes történetek a történelem homályos, bizonytalan pontjaiból, de reális tudományos feltételezésekből indulnak ki.
A science fiction irodalmi műfaja sokszínű. Mivel nincsen teljes megállapodás meghatározásáról tudósok és rajongók körében, az eredete ismeretlen. Néhányak azt mondják, a science ficton a késő középkorban kezdődött, vagy hogy a science fiction csak a tudományos forradalom által jöhetett létre, nevezetesen Galileo Galilei és Isaac Newton csillagászati, fizikai és matematikai felfedezései által. Mások szerint, az eredete a Frankenstein című regényből származik.
A sci-fi a huszadik században bontakozott ki, mivel a tudomány és a találmányok áthatoltak a társadalomba, így érdekeltté vált az olyan irodalom, ami a technológia hatásait fedezi fel. Ma a sci-fi nagy hatással van a világkultúrára és a gondolatokra.
A műfaj klasszikusa kétségtelenül Verne Gyula (Jules Verne) francia író, aki több tucat sci-fit írt és egzotikus helyeken játszódó kalandregényt. Verne élete nagy részét Franciaországban töltötte, bár saját hajóján egy alkalommal európai körutat tett.
Verne alaposan felkészült a tudomány és technika korabeli eredményeiből és próbálta elképzelni a további fejlődést. Regényeinek nagy hatása volt a 19. századi emberek gondolkodására, el lehet mondani, hogy sok későbbi kutatónak és felfedezőnek adott ihletet és motivációt.
A műfajnak aztán a 19. század végén élt H. G. Wells adott lendületet. Érdekes momentum a 30-as években H. G. Wells Világok harca c. sci-fi regényének rádiójátéka, amelynek során emberek ezrei hitték el a kitalált, de valóságszerűen tálalt történetet, és menekültek el otthonaikból az USA-ban.
Bojcsuk József: Romok árnyékában – riportsorozat a 25. századból, Užhorod, LÁM Rt. Könyvnyomda,
Koronka József: Utazás a régi Európa romjai felett 2836-dik évben, Nemzetközi társalkodó, 1837
A modern kor jelentős magyar képviselője a Galaktika, ami 1972 és 1995 között nem csak lehetővé tette a hazai sci-fi-rajongóknak, hogy folyamatosan hozzájuthassanak a világban megjelenő művekhez, és nem csak segítette a hazai szerzők megjelenését, de példányszáma – és minősége – alapján bejutott a világ első három legnagyobb antológiája közé. 1974-ben megkapta az Európa Legjobb Sci-Fi Magazinja díjat.
A Galaktika főszerkesztőjeként ismert Kuczka Péter azonban jóval többet tett a hazai sci-fiért ennél, nevéhez fűződik számtalan regény és novelláskötet kiadása.
Atlantisz Fantasztikus Magazin 1990 I./1 - 1991 II./1. (13 szám)Ebben az időszakban jelent meg:
Android Sci-Fi és Fantasy Magazin 1993/4. I/1. - 1993/08. I/5. (5 szám)A Galaktika 2004 novemberében újra indult (bár az eredeti stábból szinte senki sem vett részt benne, de az indító cég megvásárolta a név használati jogát), Burger István főszerkesztő irányításával. 2005-ben ismét elnyerte az Európa Legjobb Sci-Fi Magazinja díjat az Európai Science Fiction Társaság (ESFS) Glasgowban megrendezett Eurocon találkozóján.
A magazin megszűnése és újraindulása között eltelt majdnem tíz évben több SF lap próbálta pótolni a Galaktika által hagyott űrt, például:

A Scooter egy népszerű német elektronikus zenei együttes, mely az 1990-es évek elején alakult Hamburgban. Világszerte több mint harmincmillió albumot adtak el, nyolcvannál is több nemzetközi elismerést gyűjtöttek be, emellett a legsikeresebb német előadónak számítanak huszonhárom TOP 10-es kislemezükkel. Jelen felállásában három tagja van: H.P. Baxxter, mint frontember, Michael Simon, és Sebastian Schilde, de negyedik, háttérben meghúzódó tagként kezelik Jens Thele-t, a menedzsert is. Számos sláger fűződik a nevükhöz, melyeket az időközönként bekövetkező stílusváltások és tagcserék tesznek még érdekesebbé. Ezeket mindig egy új fejezet (Chapter) jelzi, jelenleg a hatodiknál tartanak. A csapat számos kisebb projektben, álnéven is tevékenykedik (például Ratty, Sheffield Jumpers). Kiadójuk a Kontor Records, de azon belül sajátot is üzemeltetnek Sheffield Tunes néven. Magyarországon eleinte a Record Express forgalmazta lemezeiket, majd annak csődje után a Warner-csoporthoz tartozó Magneoton lett a magyarországi importőr - jelenleg pedig a Magneoton égisze alatt működő Elephant House Records a kiadójuk. Hivatalos magyarországi rajongói közösségük a Scootertechno Hungary.
Legsikeresebb albumuk a Jumping All Over the World, melyből csak Európában több mint félmilliót adtak el, legsikeresebb kislemezük pedig a Nessaja, az egyetlen, amely valaha is vezette a német kislemezlistát.
1986-ban H.P. Baxxter (Hans-Peter Geerdes) és Rick J. Jordan (Hendrik Stedler) Hannoverben Britt Maxime (Birgit Geerdes. H.P. nővére) és Slin Thompson közreműködésével megalapította az újhullámos szintipop Celebrate the Nun együttest, mely azonban nem volt hosszú életű, bár egy-két kisebb sikert elkönyvelhettek. 1991-ben, a zenekar feloszlása után egy ideig nem találkoztak, majd 1993-ban ők ketten H.P. unokatestvérének, Ferrisnek (Sören Bühler) és egy producernek, Jens Thele-nek a segítségével létrehozták a The Loop! nevű remixbandát. Első számuk Adeva "Respect" című dalának remixe volt. Eleinte egyáltalán nem bíztak a sikerben, így mindannyian a saját munkahelyükön maradtak, a zenét másodlagos dologként kezelték. H.P. ekkoriban telefonos értékesítőként dolgozott az Edel Recordsnál, akárcsak Jens. A "The Loop!" létrejöttének közvetlen oka az volt, hogy az Edel Records szerette volna kiadni René et Gaston "Vallée de Larmes" című számát, azonban jogi problémák miatt ezt nem tehették meg. Felkérték hát H.P.-éket arra, hogy csinálják meg a saját változatukat, ő pedig megbeszélte a dolgot Rickkel és Ferrisszel, majd nekiláttak a munkának. Az eredetit szinte teljes mértékben másoló szerzemény nagy meglepetésre a nyolcadik helyig jutott a német slágerlistán (hivatalosan mégsem számítják a kislemezeik közé a mai napig sem). A projekt is a dal alapján kapta a nevét, mert dallama nagyon emlékeztette őket a vidámparkok világára, és ez járt a fejükben a kereszteléskor is. Többféle attrakción gondolkoztak, míg a dodzsemnél maradtak, a dodzsem pedig németül "Autoscooter" névre hallgat. Korábban gondolkoztak másféle neveken is, mint a "Jahrmarkt" (Búcsú), vagy a "Schießbude" (Céllövölde), de ezeket hamar elvetették. Stúdiójukat Hannoverben állították fel. A siker hatására hamarosan megkeresést kaptak, hogy lépjenek fel élőben is: erre 1994 áprilisában került sor Hamburgban, a Palladiumban. Nem volt túl sok számuk, csak a kiadott kislemez, annak B-oldala (Cosmos), valamint egy félkész instrumentális szerzemény. Ez utóbbira H.P. elkezdett spontán módon szövegelni, ahogyan azt az akkoriban divatos MC-ktől elleste, így született a Hyper Hyper szám, melybe teljesen véletlenül került a Scooter szó, de a csapatot innentől kezdve már ezen a néven ismerték. A fellépés hatalmas siker volt, a közönség óriási ovációval fogadta őket, melynek hatására felkérést kaptak arra, hogy csináljanak a szerzeményből kislemez-változatot.
A Hyper Hyper-ből több, mint hétszázezer példányt adtak el, ami platinalemezt jelentett, és olyan jól fogyott, hogy két kiadást is megélt. A Scooter azonban nem maradt meg egyszámos együttesnek: az ezt követő Move Your Ass! is hatalmas sláger lett, csakúgy, mint az ezt követő számok, és az …And the Beat Goes On! című debütáló nagylemez (két aranylemezt és két platinalemezt gyűjtöttek be vele, Magyarországon is hatalmas siker volt). 1994. május 27-én a Rave Olimpia szervezésében Sopronban léptek fel először, majd másnap a Vasas Sportcsarnokban volt első budapesti koncertjük. 1995-ben már hazánkban is rendkívül ismertek voltak, ekkor volt Sarkadon az az elhíresült fellépésük, amikor a település lakossága és a polgármester is díszes fogadtatásban részesítették őket. 1996-ban második albumuk, az Our Happy Hardcore a hangzást letisztultabbá tette (és három arany-, valamint egy platinalemezt kaptak érte), de az ugyanebben az évben megjelenő harmadik album, a Wicked! bemutatkozó kislemeze, az I’m Raving már jóval lassabb tempójú volt, mint az addigi számok, a Break It Up-pal pedig megalkották a világ első techno-balladáját. Ekkor költözött át stúdiójuk véglegesen Hannoverből Hamburgba. 1997-ben az Age of Love albumon megjelent a gitáreffekt is (Fire, mely a Mortal Kombat 2 című filmben is hallható). Ez a lemez arról is híres, hogy a címadó dal videoklipje akkoriban szokatlanul nagy költségvetéssel és profi technikával készült. A Scooter egyre sikeresebb lett, nemzetközileg is elismerték őket, sőt egy ízben még a Cobra 11 című sorozatban is felbukkantak, mint szereplők (2. évad 20. rész: A hírnév átka).
Az időszak lezárásaképpen megjelent a Rough and Tough and Dangerous című válogatáslemez, egy új számmal (No Fate). Ekkoriban kezdték érezni, hogy a Scooter kezd önismétlővé és fantáziátlanná válni, ráadásul nézeteltérések gyengítették a csapatot: Ferris többet szeretett volna lenni a reflektorfényben. Az ügy végére Ferris 1998 január elején történő távozása tett pontot: közös megegyezéssel akként távozott, hogy a korábbi Scooter-szerzemények után továbbra is megkapja a jogdíjakat, de minden további igényről lemond. Ez később konfliktusok forrásává vált.
Ferris távozása után szólókarrierbe kezdett (egyes későbbi hírek szerint mániás depressziótól szenvedett, és ez is indoka volt a kiválásnak.) Sajnos egyedüli próbálkozásai nem lettek túl sikeresek. Helyére az ekkoriban Lacoon néven számokat kiadó fiatal producer és DJ, Axel Coon ideális választásnak ígérkezett, hiszen korábban már dolgoztak vele együtt (egyszer még helyettesíteni is beugrott egy brémai fellépésre, amikor Rick megsérült), valamint a Scooter hamburgi stúdiójába is bejáratos volt. Az új időszakot a „Second Chapter” névvel illették.
Az első kislemez, a How Much Is the Fish? hatalmas siker lett (talán azért is, mert egy népszerű népdalt dolgozott fel), a nyáron megjelent No Time to Chill album nemkülönben. Sikere miatt később kiadtak egy korlátozott példányszámú változatot is, melyen addig nem hallott remixek is helyet kaptak. Ez a lemez kicsit kísérletezgető jellegű volt, és lehetett rajta már érezni azokat a stílusbeli változásokat, amelyek ebben az időszakban jellemezték a Scootert. Készítéséről pedig, akkoriban egyedülálló módon, internetes naplót vezettek.
1999-ben olyan erős kislemezek jelentek meg, mint a Faster Harder Scooter, Fuck the Millennium; és a nagylemez, a Back to the Heavyweight Jam. Ugyanebben az évben jelentette be H.P. négy új álnevét: Sheffield Dave, Candyman, Ice, és Screaming Lord. Nem sokkal később elindult a scootertechno.com weboldal. Ekkor avatták fel az új logót, a megafont, és ekkor változtatták meg a nevük betűtípusát is (Crass). Ez az időszak már teljes egészében a techno és hard trance stílusokról szólt, a teljes "Back to the Heavyweight Jam"-et ennek szentelték. A kemény ütemek, a hosszabb instrumentális blokkok, és az ezek közé beillesztett, stílusukkal kissé kilógó kísérletezgető számok lettek az időszak védjegyei. Felvették a "megafon-hangzást" is: ez egy különleges effekt, mely úgy szól, mintha H.P. egy megafonba szövegelne, és ehhez egy Shure-mikrofont használtak. Ezt egészen 2011-ig használták, azután fokozatosan elmaradt az alkalmazása.
2000-ben jött a Sheffield, új ritmusokkal, és új zenei próbálkozásokkal. A lemez kicsit eklektikus lett, és sajnos kislemezei sem arattak túl nagy sikert, de még mindig népszerűek voltak. Ekkor kezdte meg működését a Sheffield Tunes is, mint a Kontor Records külön a Scooter számára fenntartott alkiadója (miután ők maguk is alapítói voltak a Kontornak Jens Thele-en keresztül). Az év végén elnyerték a legsikeresebb dance előadó díját a német VIVA Comet díjkiosztóján. Több álnéven is elkezdtek remixeket kiadni, miután a negatív kritikai hangok is elkezdtek felerősödni (ezek voltak a "Ratty", a "Guess Who?" a "3AM", valamint a "Section 11"). Az évtized végére ugyanis a Scooter hagyományos stílusa kezdett kifutni a mainstream-vonalból, s ezért, valamint a feldolgozások számának növekedése miatt erősödtek a velük szembeni ellenérzések is. Ravasz húzásként ekkor megjelent "I’m Your Pusher" című kislemezüket megjelentették kétoldalas white label bakelitlemez-formában, "The Pusher 1" és "The Pusher 2" számcímekkel, előadó megnevezése nélkül. Eljuttatták egy korábban őket szidalmazó brit rádióhoz is, amely nagyon sokat játszotta a dalt, bár fogalma sem volt róla, ki az eredeti előadó. A Sheffield második kislemeze, a She’s the Sun korlátozott példányszámú kiadás volt, ugyanis mindössze 77 777 darab készült belőle, ebből az első ezerhez ajándék üzenetrögzítő-szöveg járt. B-oldala, a "Sunrise (Ratty's Inferno)" azonban nem várt módon siker lett, feljavított verziójából "Sunrise (Here I Am)" címmel pedig önálló kislemez, mely a tengerentúlon is sikereket aratott.
2001-ben a Posse az ős-Scooter magasra torzított hangsávjait hozta vissza (a dal, szintén a titkolózás kedvéért, megjelent más álneveken is), és az új lemez, a We Bring the Noise! is egy keményebb, technósabb darab lett. Nyári kislemezként az Aiii Shot The DJ-t hozták ki, amelynek külön érdekessége, hogy teljesen más, mint az albumverzió. Az év végén még kijött a Ramp! (The Logical Song) kislemezen, melynek videoklipje a Halálos iramban című filmre hasonlított. Ekkoriban már több szám is kijött tőlük álneveken, a legismertebb talán a "Habanera", amelyet majdnem kislemezként is kiadtak, de végül elálltak tőle, és az először "Section 11" néven jelent meg bakeliten, majd a koncertrepertoár része lett.
Ennek az időszaknak a lezárásaként jelent meg 2002-ben a Push the Beat for This Jam, és az első Scooter koncert-DVD, az Encore – Live and Direct, mely megjelent audio CD-n is. Utóbbin már megtalálható a Nessaja, a Third Chapter legelső próbálkozása. Megjelent továbbá a 24 Carat Gold is, melyen az addig megjelent 24 kislemez volt, igaz, némiképp lerövidítve, hogy elférjenek egy CD-n.
2002-ben Axel Coon is úgy döntött, hogy a Scooter zajos és reflektorfényben lévő világa helyett kicsit visszavonul, és szólókarrierbe kezd. A megüresedő helyre egy ifjú DJ-tehetség, Jay Frog került. Ő is hasonlóképpen került be az együttesbe, mint Axel Coon: már korábban is dolgozott együtt a Scooterrel, és a remixei is ígéretesnek tűntek (több remixet készített álneveken, illetve eddigre „Pushin’” címmel megjelent egy kislemeze is).
Már rögtön az első kislemez, a Nessaja nagy sikert ért el, az első, és ezidáig egyetlen alkalom, hogy Scooter-kislemez vezette a német listát. De ezzel nem álltak meg: az új formáció első albumán, a The Stadium Techno Experience-en szerepel a Scooter-rajongók egyik legnagyobb himnusza, a Maria (I Like It Loud). Újabb stílusváltásnak lehettünk tanúi: immár a közönség igényének megfelelően több hard dance (hands up) és trance szám született, ugyanakkor a feldolgozások száma is látványosan megnőtt. A Ratty-projekttel azonban felhagytak: utolsó próbálkozásukat, a „Day-O (Banana Boat Song)”-ot már nem is ezen a néven, hanem mint „Beetle Juice pres. Rick Maniac & Dr. Loop” hozták ki. Ezután kisebb szünet következett, amelyet csak egy kislemez, a „Jigga Jigga!” tört meg, amely igazából egyik nagylemezhez sem köthető. Ezzel a számmal egyébként másodikok lettek az Eurovíziós Dalfesztivál 2004-es németországi selejtezőjén.2004-ben jött a kísérletezgetős, több stílus egyvelegét felvonultató Mind the Gap, méghozzá rögtön háromféle változatban, és a Shake That! kislemez, mely szintén hatalmas siker lett - és sikerült megosztania az akkor már meglehetősen heterogén rajongótábort. Ugyanebben az évben rendezték meg a zenekar fennállásának tizedik évfordulója alkalmából a hamburgi nagykoncertet, melyen elhangzott a Hyper Hyper felújított, 2004-es változata is.
2005-ben megjelent a Who’s Got the Last Laugh Now?, és azután egy hosszú szünet következett, új szám nem készült, a csapat csak turnézott. Többek között eljutottak az Egyesült Államokba, ahol Chicagóban adtak egy fergeteges koncertet, melyről videofelvételt is készítettek, és ebből lett a Hello! (Good to Be Back) videoklipje.
2006-ban megjelent az Excess All Areas koncert-DVD, melyet egy hosszú turné végén vettek fel Hamburgban. Turnéjuk látványos és egyedi volt: a pirotechnikai eszközök garmadáján túl velük együtt lépett fel a Venom együttes gitárosa, Jeff "Mantas" Dunn is, merőben új hangzást adva néhány dalnak; valamint Rick és Jay elektromos dobokat is használtak a számok közben. A kiadványt megjelentették audio CD-n is, ez volt tőlük a 2006-os évben az egyedüli zenei kiadvány. Az időszak lezárásaként nem jelent meg semmilyen összefoglaló jellegű válogatáslemez.
2006-ban Jay Frog is kivált, hogy szólókarrierbe kezdhessen, de az is siettette a távozását, hogy a többi taggal ellentétben egészen más elképzelései voltak a Scooter jövőbeli stílusáról. Az ő helyét vette át Michael Simon, aki szintén veteránnak számít a német tánczenében (a Shahin & Simon duó főleg rave és happy hardcore stílusban dolgozott, Jerry Ropero-val pedig éveken keresztül klubzenét játszott; ezen felül „Baby Techno” címmel készített egy önálló rave-dalt). Akárcsak az előző tagok, Michael is korábbi közreműködése okán került a csapatba (a korai években segített az albumok elkészítésénél, illetve az "Age of Love Tour" alatt a Scooter előzenekarai voltak Shahin Moshiriannal). Az átállás zökkenőmentességét mi sem bizonyította jobban, minthogy öt nappal a tagcsere után már koncerteztek Svájcban. Michael beválasztása sok régi rajongóban aggodalmat keltett, hiszen ő alapvetően a house műfajban tevékenykedett.
2007-ben a „Chapter Four” jegyében jelent meg a nem túl sikeres The Ultimate Aural Orgasm című album, rajta két kislemezzel (Behind the Cow és a német nyelvű Lass Uns Tanzen, mely az első olyan számuk is, mely kifejezetten a klubok számára íródott). Emellett a Lass Uns Tanzen Club Tour hosszú idő után az első olyan Scooter-turné volt, amely nem színpadi fellépésből állt, hanem diszkók és klubok látogatásából. Ugyanebben az évben, a kudarcot ellensúlyozandó, kipróbálták a jumpstyle stílust: egy egész albumot szenteltek ennek. A próbálkozás sikeres volt, ebben az évben jelent meg a 21. kislemezük (And No Matches), mely bekerült a német TOP 10-be, mely eddig még egy német előadónak sem sikerült a lista 1956-os indulása óta. Néhány régi rajongónak az új stílus nem tetszett túlzottan, erre a Scooter a következőt válaszolta egy interjúban:
2008-ban újra lemezt adtak ki Nagy-Britanniában, s az első heti lemezmegjelenési adatok alapján a Jumping All Over The World album rögtön az első helyen nyitott a brit listán, megelőzve ezzel Madonna legújabb lemezét is. A lemezhez kapcsolódó Jumping All Over The World Tour hatalmas sikere miatt gyakorlatilag egész évben ezzel a lemezzel turnéztak. Koncertjeiken a klipekből már ismert jumpstyle táncosok is részt vettek, akik augusztusban saját projektet kaptak, Sheffield Jumpers néven. Ekkoriban több zenész, más-más stílusokból, remixelte a kedvenc Scooter-számát, az elkészült műveket pedig hosszú halogatás után 2009-ben Hands On Scooter néven ki is adták. Még az év vége előtt megjelent a Jumping All Over The World - Whatever You Want nevű speciális kiadás, amely háromféle változatban jelent meg, s két CD-n járt hozzá a Jumping All Over The World album, a Hands On Scooter első szerzeményei, a Scooter német TOP 10-es kislemezei, valamint a Status Quo-val közösen felvett Jump That Rock!, bónuszként pedig még egy koncert-DVD is helyet kapott a csomagban, melyet 2008 augusztusában rögzítettek a berlini Spandauban.
2009-ben ünnepelték fennállásuk 15. évfordulóját, és új albumot valamint kislemezt ígértek. A J’adore Hardcore augusztusban, az Under the Radar Over the Top album októberben érkezett, és a német listán a második helyen nyitott, amely a legjobb eredményük volt szülőhazájukban. A kislemez klipjének forgatása nem zajlott zökkenőmentesen: H.P. Baxxtert kirabolták a szállodai szobájában. A rendőrségen nem értették meg, és kérték, hogy jöjjön vissza egy spanyol tolmáccsal. Nem sokkal azután, hogy elment, az ETA nevű terrorszervezet felrobbantotta a rendőrség épületét. Júliusban a Scooter képletesen a filmvásznon is hódított, mivel a Brüno című film főcímdala a Nessaja lett, de a Crank It Up is hallható volt benne. Szeptemberben hosszú idő után először látogattak el Magyarországra is. A BME Fesztiválon adott koncertjüket elsöprő ováció fogadta - bár a rengeteg érdeklődő miatt kialakult zsúfoltság konfliktusokhoz vezetett.
2010-ben megjelent a Stuck On Replay nevű kislemezük, mely a német jégkorong-világbajnokság hivatalos dala lett, és videoklipjében a magyar válogatott is szerepel. Márciusban pedig lemezbemutató turnéra indultak, főként német nyelvterületen. Májusban megjelent egy újabb koncertlemezük, a Live In Hamburg, mely CD- és DVD-forma mellett immár Blu-Ray-en is kiadásra került. Augusztusban ismét Magyarországra látogattak, a Szegedi Ifjúsági Napokon léptek fel, ahol a hatalmas érdeklődés miatt a szervezők a nagyszínpadra tették át őket.A 2011-es év érdekesen indult a Scooter számára, ugyanis Ferris beperelte őket. Állítása szerint a "Nessaja" eredetijét ő készítette, de szerzőként való megnevezését a Scooter a mai napig mellőzi. Ezért szerzői jogi pert indított az együttes ellen. Más hírek is borzolták a kedélyeket: egy rosszindulatú fotómontázs alapján H.P.-t megvádolták azzal, hogy az ismert norvég, régen neonáci eszméket hirdető egy emberből álló zenekar, a Burzum rajongója. A hírt következetesen cáfolták. Ezen túlmenően egy finn fellépésük során megszakították a koncertjüket, mert kétszer annyi ember akart bejutni, mint ahány helyre engedélyezte a rendőrség a rendezvényt - kísértetiesen emlékeztetve a magyarországi West Balkán-tragédiára. A tavasz folyamán két kislemezt is megjelentettek, melyek eredetileg egyben jelentek volna meg, azonban az elsősorban filmpromóciós célokat szolgáló Friends Turbo és a merőben szokatlan hangzásvilágú The Only One megosztotta a rajongótábort. Az előbbi gyakorlatilag a "Friends" egy az egyben történő újrakiadása volt, míg az utóbbi egy inkább klubhimnusznak mondható lassabb dal, furcsa videoklippel. Júniusban történetük legnagyobb fellépésére került sor az Imtech Arena falai között: a The Stadium Techno Inferno nevű rendezvényen léptek fel, néhány vendégzenész kíséretében. Októberben pedig megjelent a rajongókból vegyes érzelmeket kiváltó, az aktuális legnépszerűbb stílusokat ötvöző The Big Mash Up album.
2012-ben előbb kiadták a teljesen átírt It's A Biz-t kislemezen, majd ismét turnéra indultak. Itt azonban látszott előző albumuk sikertelensége, mert az azt tartalmazó számok az elvileg azt népszerűsítő koncerteken fokozatosan kikoptak a repertoárból és később sem nagyon kerültek elő. Ugyanebben az évben H.P.-t beválasztották a német X-Faktor zsűrijébe. Szeptemberben egy rendkívül váratlanul, mindössze két nappal a megjelenés előtt bejelentett kislemezt, a 4 A.M.-et adták ki, mely stílusában elég közel áll az előző lemezhez, s ez volt az első kislemezük, amely már nem jelent meg CD-n. Valamivel később bejelentettek egy új albumot is: a Music For A Big Night Out album novemberben jelent meg, és általában véve pozitív kritikákat kapott.
2013 jelentős része úgy telt el, hogy nem adtak ki újdonságot, viszont huszadik évfordulójuk megünneplésére készültek, számos különlegességgel. Ezek közt ott volt H.P. saját egyszemélyes klubturnéja, melynek promotálására "Who The Fuck is H.P. Baxxter?" címmel egy kislemez is megjelent (bár ezt nem a Scooter szerezte), s a promóció során két alkalommal is Magyarországra látogatott Michael-lel egyetemben. Március 15-én pedig az első három albumuk újrakiadásával megkezdték az első tizenöt albumuk megjelentetését különleges, úgynevezett "20 Years of Hardcore" csomagban. A kettő (esetenként három) lemezt tartalmazó vadonatúj digipak kiadások bónuszként B-oldalakat, ritkaságokat, és remixeket tartalmaznak, egymás mellé helyezve pedig egy ábrát adnak ki. A sorozat azonban, különösen a vége felé, hibáktól hemzsegett, amely megosztotta a közönséget. A sorozat és az időszak lezárásaképpen kiadtak egy válogatásalbumot hasonló címmel, illetve az összes videoklipjüket 2 DVD-n, ugyancsak hasonló címmel.
2013 októberében bejelentették, hogy a 2014-ben megjelenő új albumuk címe The Fifth Chapter lesz, és ezzel egy új korszak kezdődik. Amint az várható volt, ezúttal is tagváltással történt a fejezetváltás, de legnagyobb megdöbbenésre a másik alapító, Rick volt az, aki úgy döntött, kilép, családi okokra és saját elképzeléseinek megvalósítására hivatkozva. Ezzel a Baxxter és Jordan között 27 éve fennálló zenei együttműködés hivatalosan is véget ért.
Mivel az albumon már végzett munkákat, sokan arra tippeltek, hogy a Phil Speiser névre hallgató Dirty Disco Youth lesz az új harmadik tag, melyet novemberben az oroszországi nagy turnéjuk során meg is erősítettek. Phil sem rutin nélkül került be az együttesbe: 2013 nyarán "Baxxter, Simon and DDY" néven a másik két taggal már kiadott közösen egy kislemezt "Sweater Weather" címmel, illetve egy ideje a feltörekvő tehetségek között tartották számon. Származását tekintve osztrák, amellyel az addigi német hegemónia is megtört az együttesben. A felállás első kislemeze a május 23-án megjelent Bigroom Blitz lett, amely arról híresült el hogy a Wiz Khalifától kölcsönzött rapbetétet engedély nélkül használták fel benne, minek következtében mind a videoklip, mind a kislemez átmenetileg le lett tiltva. Phil a bigroom house és a maximal electro stílusokban alkotott korábban, és ezt a Scooterbe is magával hozta, megtartva a korábbi hangzás jellegzetes elemeit is. Változtak azonban a munkamódszerek: a korábbi feldolgozásdömping helyett az eredetiségre helyeződött a hangsúly, és ennek érdekében egy ötletelő stábbal többször is összeültek. A végeredmény a "The Fifth Chapter" című album lett, azzal a tizenhét dallal, amelyeket az ötletek közül a legjobbnak találtak. Az album bekerült a német TOP10-be, és Magyarországon is felkerült a lemezeladási listákra, szép eredményeket produkálva. Négy kislemezt hoztak ki róla, ebből kettőt a felkapott énekesnővel, Vassyvel közösen. 2015-ben leginkább turnéztak, majd augusztus 28-án egy hamburgi fellépés során mutatták be a nagyközönségnek a "Riot" címre hallgató új kislemezüket, mely ismét új stílus felé kacsintgatott, hiszen egy klasszikus hands up számot készítettek, és amely hat év után az első számuk volt, ami felkerült a magyar kislemezeladási listára. Következő nagylemezük, az Ace, 2016-ban jelent meg, róla három kislemezt adtak ki, mindhárom szép sikereket ért el.
2017-ben meghirdették a "100% Scooter - 25 Years Wild & Wicked Tour" névre hallgató turnéjukat, melyet hivatalosan csak 2018-ban kezdtek el, de pár koncertet már 2017-ben is így tartottak meg. Az 1993-ban megjelent Vallée De Larmes óta eltelt negyed századhoz képest kalkulálták ki a dátumot, melyet új albummal ünnepeltek: a Forever 2017 szeptemberében, 25 számmal érkezett. Közben egy fellépésük diplomáciai botrányt okozott: 2017. augusztus 4-én a vitatott hovatartozású Krím-félszigeten koncerteztek, amelyet Ukrajna sérelmezett, ezért büntetőeljárást helyeztek velük szemben kilátásba, az országból való örökös kitiltással egyetemben - de mivel a terület orosz fennhatóság alatt állt és a német-orosz kapcsolatok is rosszak voltak, ezért Németországban is számíthattak volna valamilyen felelősségre vonásra. Az esetet a Scooter nem kívánta bővebben kommentelni, csak annyit mondtak, hogy ők nem politikai okokból jöttek, csak egy jót bulizni a közönséggel. Év végén kiadtak még egy hatalmas válogatást, ugyancsak "100% Scooter" címmel, melyben az eddigi kislemezeik mellett egy mixalbum, sőt bizonyos kiadványokban kazetta, és a német zongoristanő, Olga Scheps által zongorára átírt Scooter-slágerek voltak megtalálhatóak.
2018 októberében egy hannoveri fellépésen Phil helyett egy bajuszos fiatalember volt a bandával, majd pár nappal később egy DJ-szetten is ott volt velük. Az albán szülőktől származó Etnik Zararit néhány héttel később H.P. is megnevezte, mint utódot, aki Phil helyére kerül, miután utóbbi úgy döntött, hogy saját szóló projektjeire szeretne inkább koncentrálni. Etniket az új német techno-hullám egyik legnagyobb tehetségének tartják, ezért is keltette fel a Scooter figyelmét. Az együttműködés azonban nem tartott túl sokáig: még a 2019-es koncertturné indulása előtt megköszönték Etniknek a segítséget, majd bejelentették, hogy a többek között Nacho néven is alkotó Sebastian Schilde lesz a Scooter új tagja.
Az első közös kislemez április 5-én jelent meg, egy feldolgozás, a "Rave Teacher (Somebody Like Me)".
A Scooter sajátosságai között a legjellegzetesebb talán H.P. Baxxter sajátos előadásmódja. A frontember a számok túlnyomó többségében nem énekel, de nem is igazán rapper módra szövegel, hanem gyakorlatilag kiabál, mintegy instruálva a közönséget. A dalszövegek a dadaizmus jegyeit viselik magukon, sokszor teljesen összefüggéstelen vezényszavak vagy jelmondatok alkotják, időről időre más művészektől átemelt idézetekkel színesítve, esetleg olyan mondatokkal, amiket H.P. éppen olvasott valahol és megtetszett neki. Tipikus példái ennek a "Lakierski materialiski" sor a "Posse (I Need You On The Floor)" című számban (amit H.P. Lengyelországban látott egy kamion oldalára írva), vagy a "Weekend"-ben az idézet A kis herceg című műből. Egy tipikus Scooter-dalszöveg így többnyire H.P. önfényezéséből áll, hasonlóképpen, mint a mintának tekintett 90-es évek elején tevékenykedő MC-k esetében. H.P. önmagára legtöbbször ráadásul valamilyen álnéven hivatkozik, amit gyakran cserélget.
A Scooter-számok jelentős része, különösen a 2000-es években, teljes mértékben feldolgozás volt, mely nem egy dalt jelentett, hanem akár hármat is: máshonnan vették a dallamot, máshonnan a kiállást, és máshonnan a refrént. Phil Speiser érkezésével az egyediség ismét elsődleges lett, de alkalmanként még így is készülnek feldolgozások. H.P. nagy rajongója a KLF-nek, így szinte minden albumukon van valamilyen visszautalás rájuk - a két együttes szövegvilága és előadói stílusa egyébként is nagyon hasonló. Néha készítenek balladisztikus szerzeményeket vagy feldolgozásokat is, ilyenkor adja tanúbizonyságát H.P. annak, hogy nagyszerű énekhangja is van. Legtöbb számuk angol nyelvű, eltekintve egy-egy bekiabálástól, kizárólag az "Am Fenster" és a "Lass Uns Tanzen" azok, amik teljesen német nyelvűek.
A Scooter zenei stílusa többnyire követi az aktuális trendeket, mivel H.P. meglátása az, hogy mindig előre kell tekinteni, sohasem hátrafelé, és mivel ő is nagyon szeret bulizni, így azt próbálja meg átvinni saját fellépéseiken keresztül is a rajongók felé, amit ő is tapasztal. Így az első időszakban a happy hardcore és a rave dominált náluk, később a house és a hard trance, majd a 2000-es években egy hard dance/hands up időszakot követően átálltak arra, hogy egy-egy jellegzetes stílusnak szenteljenek egy albumot. Így került képbe a Scooterhez remekül passzoló jumpstyle és hardstyle, majd az EDM-korszakban a vegyes kritikákkal illetett dubstep és a progresszív house.
Fellépéseik jelentős része félig élő, ami azt jelenti, hogy H.P. végigszövegeli az előre elkészített instrumentális trackeket, melyeket Etnik állít össze a számítógépén. A dalok közötti részeket sample-ök közbeiktatásával, hangeffektekkel színesítik, emellett Michael néhány show-elemet is bevet, mint a Predator-maszk vagy a nadrágletolás. Korábban Rick Roland szintetizátorával kötötte össze a számokat, improvizált zongoraszólókkal. Néha felbukkannak egyéb zajkeltő eszközök is, mint az elektromos dobok, néhány dal erejéig a gitár, illetve néhány alkalommal a szirénázó megafon. A Scooter-koncertek másik fő jellegzetessége az intenzív pirotechnika, ez csak azokban az országokban nincs így, ahol az eleve be van tiltva.
Hendrik Stedler (Rick J. Jordan 1993–2014) (1968. január 1.) – szintetizátor, dobok, gitár, vokál
Sören Bühler (Ferris Bueller) (1971. szeptember 29.) (1993–1998) – szintetizátor
Phil Speiser (2014-2018) (1990. október 12. - ) – zeneszerző, szintetizátor, gitár, DJ
Nikk (Nicole Sukar, Rick felesége) (magasra torzított énekhang és szoprán-éneklés)
Jeff „Mantas” Dunn (A Who’s Got The Last Laugh Now? 2006 Tour és a The Ultimate Aural Orgasm album gitárosa)
A Scooter tizenkilenc stúdióalbumot, négy koncertlemezt, kilenc válogatásalbumot, ötvennyolc kislemezt, negyven B-oldalas számot, harminchét remixet, és számtalan egyéb kiadványt adott ki. Ezek között egyaránt találhatóak soha ki nem adott projektek, csak interneten megtalálható kiadványok, illetve közreműködések más előadókkal.
Fonogram-díj jelölés - az év külföldi dance albuma: The Stadium Techno Experience (2004)
Ezek a dátumok a scootertechno.ru által dokumentált időpontok és helyszínek. Amelyek mégsem, illetve nincs mellettük pontos dátum, azok rajongói beszámolókon alapulnak. A Scooter 1995-ben Magyarországon egy országos klubturnén járt, a sarkadi fellépés előtt készült videó tanúsága szerint, de hogy a nevezett fellépésen túl ez kiterjedt-e más helyszínekre is, jelenleg sajnos nem állítható teljes bizonyossággal.
1999: Budapest, Total Dance Fesztivál (november 13.), lottósorsolás november 14-én
Mint minden együttesnek, így a Scooternek is vannak kritikusai. Számos ponton fedeztek fel gyengeséget, melyeket többnyire a következőkkel indokoltak:
Túlságosan is a tömeg igényeinek szeretnének megfelelni. Egymást követő számaik meglehetősen egyformák, melyek miatt még a jó zenei ötletek is unalmassá válhatnak. Illetve éppen az ellenkező hatást váltotta ki a "The Big Mash Up" című lemezük, mely esetében a rajongók a hivatalos fórumon és a Facebook-on éppen azt sérelmezték, hogy inkább az aktuális trendeknek akarnak megfelelni, semmint a klasszikus hangzást folytatni. A lemezt követően csak erősödtek ezek a hangok, ugyanis ez a hatás csak még erősebb lett, a mainstream-hez igazodást viszont sok régi Scooter-rajongó, akik a happy hardcore, de még inkább a hard dance-hands up időszak hangzásvilágát tartják az egyetlen igazi "Scooter-stílusnak".
Rengeteg számuk feldolgozás. Bár a Scooter eredetileg is remixcsapatnak indult, így ez a terület nem lehet számukra idegen, azért a régebbi albumokhoz képest kirívóan magas a feldolgozások aránya. Emellett néha egészen különböző stílusú számok keverékeiből készítik el dalaikat. Rick J. Jordan az egészről ezt nyilatkozta: "Őszintén szólva, az olyan klasszikusok, mint Carajan, Callas, vagy Pavarotti, saját stílusukat mások által készített művekből nyerték el, anélkül, hogy kétségbe vonnánk tehetségüket. Néha nekünk is ettől különlegesek a dalaink: a régi és az új ütközése miatt."
Sokak számára a Scooter még mindig a kilencvenes éveket képviseli, és "retro"-nak gondolják. Ebben feltehetően közrejátszik az is, hogy a hazai médiában viszonylag kevés teret engednek az együttesnek, s újabb számaikról a nagyközönség nem értesül.
A Scooter stílusát sokan próbálták meg lemásolni és sajátjuk alapjává tenni. Magyarországon a kilencvenes években a Kozmix, illetve kisebb mértékben a korai Kerozin volt az, mely mind látványvilágában, mind hangzásában a Scooter utánzására törekedett. Legjellegzetesebb azonban a Section 1 nevű cseh-orosz formáció (ismertek még Satellite Bass néven is), akik több komplett albumot is kiadtak, melyeken nem nehéz felismerni azokat a Scooter-számokat, melyeket leutánoztak.
Ez a szócikk részben vagy egészben  a   Scooter című orosz Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.