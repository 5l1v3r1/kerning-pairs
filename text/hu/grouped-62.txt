
A Celtic Football Club egy skót labdarúgó klub, amely a legmagasabb skóciai osztályban, a Scottish Premier League-ben szerepel. A klub székhelye a Glasgow keleti oldalán fekvő Parkhead-ben van.
A klub beceneve a The Bhoys illetve The Hoops. A klub teljes neve The Celtic Football Club. 1994-ig a klub neve The Celtic Football and Athletic Company Ltd. volt.
A Celtic a hazai mérkőzéseit a Celtic Parkban játssza, amely a legnagyobb stadionok egyike az Egyesült Királyságban. 2005-2006-ban a Celtic Park átlagosan 58 149 érdeklődőt vonzott, ami a Celticet a második legnagyobb nézőszámú labdarúgó klubbá tette az Egyesült Királyságban a Manchester United mögött.
A klub legnagyobb riválisa a Rangers FC, amely anyagi problémái miatt jelenleg a skót harmadik vonalban szerepel. A két klub rivalizálása több mint egy évszázadon keresztül hozta lázba a szurkolókat szerte a világon.
1967-ben a Celtic az első brit és észak-európai csapattá vált, amely megnyerte a BEK-et, ami korábban kizárólag az olasz, portugál és spanyol klubok kiváltsága volt. A Celtic megnyert minden sorozatot, amiben elindult abban a szezonban: a Scottish Premier League-et, a Skót Kupát, a Skót Ligakupát, a Bajnokcsapatok Európa Kupáját és a Glasgow Kupát.
Ráadásul a Celtic maradt az egyetlen skót klub, ami valaha elérte a döntőt, és az egyetlen klub, ami valaha megnyerte a trófeát teljesen saját nevelésű tehetségekkel, hiszen a játékosok közül az összes skót volt, és mindannyian a Celtic Park 30 mérföld sugarú körzetében születtek. A Celtic ismét elérte a BEK-döntőbe kerülést 1970-ben, és csak a hosszabbításban tudta legyőzni a Feyenoord őket 2:1-re. 2003-ban Martin O'Neill az UEFA-kupa döntőjébe vezette a csapatot Sevillában, ahol 3-2-re veszítettek a Porto ellen a hosszabbításban. Körülbelül 80 000 Celtic-szurkoló utazott el Sevillába a fináléra.
A Celtic összesen 50 bajnoki címet szerzett (a rekordot a Rangers tartja 54-gyel), 35-ször lett kupagyőztes (ennél többször senki sem ünnepelhetett), a Skót Ligakupát pedig 15 alkalommal hódította el (a Rangers 25-ször, ez a csúcs).
A Celticet hivatalosan a St. Mary római katolikus templom előcsarnokában az East Rose Street-en (most Forbes Street), Caltonban, Glasgow egyik kerületében alapította az ír Marista Iskolatestvérek közül Walfrid testvér, 1887. november 6-án.
1888. május 28-án a Celtic lejátszotta az első hivatalos mérkőzését a Rangers FC ellen, és 5-2-re nyert, amit "barátságos találkozásnak" jellemeztek. A Celticnek 8 "vendég" játékosa volt a Hibernian játékosaiból azon a napon.
A csapat a szezon előtt öt átigazolást hajtott végre. A Celtic Parkba csábították az előző szezon második felét már itt töltő Jórgosz Szamarászt, visszavették az Aston Villától Shaun Maloneyt, továbbá megszerezték Glenn Loovenst, Patrick McCourt-öt és Marc Crosast.
Mint skót bajnok, a csapat automatikusan a Bajnokok Ligája csoportkörének tagja volt, ám csoportjában mindössze 5 szerzett ponttal az utolsó helyen végzett, és kiesett.
A 2008-2009-es Scottish Premier League-nek a Celtic háromszoros címvédőként kezdett neki, de címet nem tudta újból elhódítani, azonban vigaszként márciusban a Hampden Parkban hosszabbításban legyőzte az ősi riválist a Ligakupa döntőben.
A Glasgowban élő nagyszámú, ír származású katolikusok a Celtic, míg a brit érzelmű protestánsok a Rangers szurkolói. Mindkét csapatnak óriási szurkolói bázisa van Észak-Írországban is, hisz az ottani társadalom hasonlóan két csoportra bontható.
A két fél közti problémák és véres összecsapások az 1960-as években kezdtek kiélesedni, mikor az észak-írországi republikánus kisebbség terrortámadásokat indított az Egyesült Királyág ellen. Az IRA évtizedekig tartotta rettegésben a brit városok lakóit.
Glasgowban ez az ellenségeskedés a lelátókon folyt, és sokszor brutális összecsapásokba torkollott. Az egyik legnagyobb ilyen jellegű összecsapás az 1980-as skót kupa döntőjében történt a Hampden Parkban.
Az elmúlt évtizedekben mindkét klub nagy erőkkel próbálta kiszűrni a szektáriánus és szélsőséges szurkolókat, kisebb-nagyobb sikerrel.
1965-ben a Celtic elkezdte terjeszteni a legrégebbi futballcsapat-újságot, a The Celtic View-t.
2002 óta a Celtic saját internetes tévéállomással is rendelkezik, amin az Egyesült Királyságon kívüli előfizetők élőben nézhetik a meccseket - ez a Channel67, mit korábban Celtic Replay-nek neveztek.
2004 óta a csapatnak saját tévécsatornája van, ami műholdon és kábelen keresztül is elérhető.
2010 szeptemberében a Celtic és a szintén zöld–fehér mexikói Santos Laguna úgy döntött, a jövőben a két csapat szorosan együttműködik egymással számos tekintetben: játékosokat cserélnek, megismerik egymás edzésmódszereit, barátságos meccseket és látogatásokat szerveznek, valamint kereskedelmi szövetséget is kötnek egymással. (Ennek első lépése 1000 mez cseréje volt.) Az együttműködés 2011 elején vált hivatalossá. Nemcsak a két ország labdarúgását és a két csapatot népszerűsítik ezzel kölcsönösen, hanem a helyi rászorulók szociális támogatásából is közösen veszik ki a részüket mind Skóciában, mind Mexikóban, az angol–spanyol vegyes nevű közös alapítvány, a Green & Blanco révén. A csapatok saját honlapján linket helyeztek el a másik klub honlapjára, a Santos TV-ben pedig időnként egy Celtic TV nevű műsor is jelentkezik.
A csapatok Reykjavíkban találkoztak 1975. szeptember 16-án a Kupagyőztesek Európa-kupája 1975–1976-os kiírásában, ebből az alkalomból pedig az izlandi csapat játékosai az úgynevezett Sarkvidéki Medve díjat adományozták a skót klubnak. Két héttel később Glasgowban 7–0-s győzelmet arattak, így összesítésben 9–0-s különbséggel jutottak tovább a következő fordulóba. A visszavágó góljait Jóhannes Eðvaldsson, Kenny Dalglish, George McCluskey, John "Dixie" Deans, Tommy Callaghan szerezték, valamint Harry Hood duplázott. Érdekesség, hogy a Celticben szereplő, Reykjavíkban tizenegyest hibázó, a visszavágón viszont gólt szerző 'Shuggie' Eðvaldsson öccse, Atli Eðvaldsson szintén játszott a mérkőzésen, de ő a Valur színeiben.
 Skót bajnokság Bajnok (50): 1893, 1894, 1896, 1898, 1905, 1906, 1907, 1908, 1909, 1910, 1914, 1915, 1916, 1917, 1919, 1922, 1926, 1936, 1938, 1954, 1966, 1967, 1968, 1969, 1970, 1971, 1972, 1973, 19741, 1977, 1979, 1981, 1982, 1986, 1988, 1998, 2001, 2002, 2004, 2006, 2007, 2008, 2012, 2013, 2014, 2015, 2016, 2017, 2018, 2019Skót FA Kupa (39): 1892, 1899, 1900, 1904, 1907, 1908, 1911, 1912, 1914, 1923, 1925, 1927, 1931, 1933, 1937, 1951, 1954, 1965, 1967, 1969, 1971, 1972, 1974, 1975, 1977, 1980, 1985, 1988, 1989, 1995, 2001, 2004, 2005, 2007, 2011, 2013, 2017, 2018, 2019Skót Ligakupa (15): 1957, 1958, 1966, 1967, 1968, 1969, 1970, 1975, 1983, 1998, 2000, 2001, 2006, 2009, 20151 – Rekordot állított fel 9 sorozatban megnyert bajnoki címmel. Ez megegyezett a Rangers 1997-ben lezárult szériájával.
Glasgow Kupa (29): 1891, 1892, 1895, 1896, 1905, 1906, 1907, 1908, 1910, 1916, 1917, 1920, 1921, 1927, 1928, 1929, 1931, 1939, 1941, 1949, 1956, 1962, 1964, 1965, 1967, 1968, 1970, 1975*, 1982 (1975-ben megosztva a Rangersszel 2-2-es döntetlen után)
A 10 legtöbb gólt szerző Celtic-játékos (tartalmazza a bajnokság, a Skót Kupa, a Ligakupa és az európai kupagólokat):
Jimmy McGrory – 468 (McGrory tartja a legtöbb profi karrier során szerzett bajnoki gól rekordját a brit labdarúgás történetében).
A szurkolók 2002-es szavazatai alapján az alábbi felállás minden idők legjobbika:

A Centrosaurinae a ceratopsida dinoszauruszok egyik alcsaládja, melyet Lawrence Lambe őslénykutató nevezett el, 1915-ben, típusnemével a Centrosaurusszal együtt. A centrosaurinák két nemzetségre oszlanak fel, a centrosaurinikre és a pachyrhinosaurinikre.
Az alábbi kladogram Anthony R. Fiorillo és Ronald S. Tykoski 2011-es filogenetikus elemzése alapján készült.
A szakirodalomban dokumentáltak néhány újszülött méretű feltételezett centrosaurina fosszíliát. A vizsgálatok azt jelzik, hogy a centrosaurinák párkereséshez használt részei nem fejlődtek ki teljesen, amíg nem közelítették meg a felnőttkort. Az állatok relatív korát a méretük, a csontjaik összeforrottságának mértéke és a korral együtt járó csontszövetbeli változások alapján határozták meg. Sampson kapcsolatot talált a centrosaurinák párkereséshez használt részeinek lassú fejlődése és az életkori különbségek révén hierarchikus közösséget alkotó felnőtt állatok között. Az ilyen csoportokban a fiatal hímek általában néhány évvel azelőtt válnak ivaréretté, mielőtt a párkereséshez használt részeik teljesen kifejlődnének. Ezzel ellentétben a nőstényekre nem jellemző az elnyújtott ivarérési időszak.
Ez a szócikk részben vagy egészben a Centrosaurinae című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ Sampson 1995:  Sampson, S. D. (1995). „Two new horned dinosaurs from the Upper Cretaceous Two Medicine Formation of Montana; with a phylogenetic analysis of the Centrosaurinae (Ornithischia: Ceratopsidae)”. Journal of Vertebrate Paleontology 15 (4), 743–760. o.  
↑ FiorilloTykoski 2011:  Fiorillo, A.R.; Tykoski, R.S.T.: A new species of the centrosaurine ceratopsid Pachyrhinosaurus from the North Slope (Prince Creek Formation: Maastrichtian) of Alaska, 2011. DOI:10.4202/app.2011.0033. (Hozzáférés: 2012. április 11.)
↑ TankeBrett-Surman 2001:  Tanke, D.H., Brett-Surman, M.K..szerk.: D.H. Tanke and K. Carpenter: Evidence of Hatchling and Nestling-Size Hadrosaurs (Reptilia:Ornithischia) from Dinosaur Provincial Park (Dinosaur Park Formation: Campanian), Alberta, Canada., Mesozoic Vertebrate Life—New Research Inspired by the Paleontology of Philip J. Currie.. Bloomington: Indiana University Press, 206–218. o. (2001) 
↑ Sampson 2001:  Sampson, S. D..szerk.: Tanke, D. H., and Carpenter, K.: Speculations on the socioecology of Ceratopsid dinosaurs  (Orinthischia: Neoceratopsia), Mesozoic Vertebrate Life. Indiana University Press, 263–276. o. (2001). Hozzáférés ideje: 2012. április 11.
Centrosaurinae. Thescelosaurus!. [2009. december 8-i dátummal az eredetiből archiválva]. (Hozzáférés: 2012. április 11.)
A Ceratopsia vagy Ceratopia (az ógörög eredetű név jelentése 'szarv arcok' vagy 'szarvarcúak') növényevő, csőrös dinoszauruszok csoportja amely a mai Észak-Amerika, Ázsia és Európa területén élt a kréta időszak során, bár ősi formái már korábban, a jura időszakban megjelentek.
Az olyan korai képviselői, mint a Psittacosaurus kis, két lábon járó állatok voltak. A csoport későbbi tagjai, köztük a ceratopsidák, például a Centrosaurus és a Triceratops igen nagy méretű, négy lábon járó állatokká váltak, melyeknél bonyolult szarvak és egy nyakfodor fejlődött ki. A nyakfodor fő célja talán a sebezhető nyak védelme lehetett, de emellett pózolásra, hőszabályzásra, a nagy nyak- és rágóizmok tapadási felületeként vagy ezek kombinációjaként is szolgálhatott. A ceratopsiák mérete 1 méter és 23 kilogramm, valamint 9 méter és 5400 kilogramm között változott.
A Triceratops a legismertebb ceratopsia a nagyközönség számára. A hagyomány szerint a ceratopsianemek neve „-ceratops”-ra végződik, de vannak kivételek. Az elsőként elnevezett nem maga a Ceratops volt, amelyről a csoport a nevét kapta, mára azonban nomen dubium (kétséges név) lett, mivel nincsenek olyan egyedi jellemzői, amik nem találhatók meg a többi ceratopsiánál is.
A ceratopsiák könnyen felismerhetők a koponyajellemzőikről. A felső állcsontjuk hegyén egy rosztrális (csőrös) csont található, ami egyedi az állatvilágban. Az alsó állcsont hegyénél levő, és a madármedencéjűekre általánosan jellemző predentális csont a rosztrális csonttal együtt egy papagájszerű csőrt formáz. A szemek alatt elhelyezkedő, igen magas és kiszélesedett járomcsontok miatt a koponya felülnézetből háromszögletűnek tűnik. A háromszögletű megjelenés a koponyatető nyakfodrot alkotó parietális és a squamosális csontjainak hátrafelé történő kiterjedése miatt hangsúlyosabb a későbbi ceratopsiáknál.A Ceratopsiákra jellemző, hogy mellső lábaik mindig rövidebbek, mint a hátsók, amely tulajdonság a kétlábú ősökre utal. Vállövük, lapockacsontjuk lefelé állt, felkarcsontjuk valószínűleg közel vízszintes helyzetű. A hátsó láb teljesen függőleges. Épp úgy ujjon járók voltak, mint a hozzájuk a mai állatvilágból leginkább hasonlítható orrszarvúak.
A tudomány számára ismertté vált első ceratopsia maradványokat Fielding Bradford Meek fedezte fel a U.S. Geological and Geographical Survey of the Territories (Egyesült Államok Geológiai és Földrajzi Területi Szolgálata) Ferdinand Vandeveer Hayden által vezetett terepmunkája során. 1872-ben, Wyomingban Meek több óriási csontra bukkant, melyek egy domboldalból álltak ki. Értesítette Edward Drinker Cope-ot, aki a területen megkezdett ásatás vezetőjeként rátalált egy részleges csontvázra. Cope rájött arra, hogy a maradványok egy dinoszaurusztól származnak, de megjegyezte, hogy annak ellenére, hogy a koponya hiányzott, a csontváz eltért az addig ismert dinoszauruszokétól. Az új fajnak az Agathaumas sylvestris nevet adta, melynek jelentése „csodálatos erdőlakó”.
A ceratopsia nevet Othniel Charles Marsh alkotta meg 1890-ben, egyes jellegzetes tulajdonságokkal, köztük szarvakkal, rosztrális csonttal, dupla gyökerű fogakkal, összeforrt nyakcsigolyákkal és egy előrefelé álló szeméremcsonttal rendelkező dinoszauruszoknak. Marsh úgy gondolta, hogy a csoport eléggé elkülönül ahhoz, hogy önálló alrendet hozzon létre a számukra az Ornithischián belül. A név az ógörög κερας / kerasz 'szarv' és οψις / opszisz 'arc' szavak összetételéből származik. Az 1960-as évek elején a Ceratopsia névről kijelentették, hogy nyelvészetileg helytelen, és a Ceratopia nevet javasolták helyette. Habár ez a név technikailag helyes, mégis ritkán bukkan fel a szakirodalomban, ugyanis az őslénykutatók többsége továbbra is a Ceratopsia nevet használja. Mivel az ICZN nem szabályozza az öregcsalád szint feletti taxonokat, valószínűtlen, hogy ez a szokás megváltozna.
Marsh után a Ceratopsiát rendszerint az Ornithischia rend alrendjeként osztályozták, azonban esetenként alrendágként hivatkoznak rá.A ceratopsia rendek listája az osztályozás szerint, a lelőhelyek feltüntetésével:
Ceratopsidae családSzámos töredékes ázsiai lelet érvényes vagy akár érvénytelen is lehet, például az Asiaceratops, a Kulceratops és a Microceratus. A déli félgömb lehetséges ceratopsiái közé tartozik az egyetlen singcsont alapján ismert ausztrál Serendipaceratops és az egyetlen (időközben elveszett) fogatlan állcsont alapján ismert, argentin Notoceratops.
A mai őslénykutatók egyetértenek a ceratopsiák családfájának általános szerkezetét illetően, de vannak eltérések az egyes taxonokkal kapcsolatban. 2000 óta sok bazális ceratopsiákra vonatkozó kladisztikai tanulmány készült. Egyik sem tartalmazta a fenti listában szereplő valamennyi taxont, és több, még feloldatlan eltérés volt az egyes tanulmányok között.
A klád alapú filogenetikus rendszertan szerint a Ceratopsiát gyakran olyan csoportként definiálják, amelybe bele tartozik minden olyan marginocephalia, amely közelebb áll a Triceratopshoz, mint a Pachycephalosaurushoz. E definíció értelmében a legbazálisabb ceratopsiák, a késő jura korban élt Yinlong, valamint a kora kréta korban élt Chaoyangsaurus és a Psittacosauridae család, melyekre mind Észak-Kínában vagy Mongóliában bukkantak rá. A rosztrális csont és a kiszélesedett járomcsontok már mindegyiküknél megtalálhatók, ami arra utal, hogy még korábbi ceratopsiák várnak felfedezésre.
A Neoceratopsia klád tartalmazza az összes psittacosauridánál fejlettebb ceratopsiát. A neoceratopsiák egy részhalmaza a Coronosauria, amely jelenleg valamennyi, az Auroraceratopsnál fejlettebb ceratopsiát tartalmazza. A coronosaurusoknál látható a nyakfodor fejlődése, valamint a nehéz fej megtartása érdekében összeforrt első néhány nyakcsigolya. A Coronosaurián belül három általánosan elismert csoport létezik, viszont ezek összetétele tanulmányonként eltér, egyes állatok pedig egyikbe sem tartoznak bele. Az egyik csoport, a Protoceratopsidae tartalmazza az ázsiai Protoceratopsot legközelebbi rokonait. A Leptoceratopsidae csoport tagjai többnyire a Leptoceratopshoz közel álló észak-amerikai állatok. A Ceratopsoidea csoportba pedig a Zuniceratopshoz hasonló, a Ceratopsidae család közeli rokonságába tartozó nemek sorolhatók. A Ceratopsidae család része a Triceratops és az összes nagy méretű észak-amerikai ceratopsia, melyek a Centrosaurinae és a (Chasmosaurinae néven is ismert) Ceratopsinae alcsaládra oszlanak.
A pekingi Gerinces Őslénytani és Ősantropológiai Intézet kutatója, Xu Xing (Hszü Hszing), a New York-i Amerikai Természetrajzi Múzeum (American Museum of Natural History) egykori tagja, Peter Makovicky és mások egy kladisztikai elemzést jelentettek meg a Liaoceratops 2002-es leírásában. Ez az elemzés nagyon hasonló ahhoz, amit Makovicky publikált 2001-ben. Makovicky, aki ekkoriban a Chicago-i Field Természetrajzi Múzeumban (Field Museum of Natural History) dolgozott, a 2002-es doktori disszertációjába is belefoglalta az elemzést. Xu és kollégái 2006-ban kiegészítették az elemzést a Yinlonggal.A Montanai Bozemanben levő Museum of the Rockies egykori kutatója, Brenda Chinnery 2005-ben független módon leírást készített a Prenoceratopsról és egy új családfát jelentetett meg. 2006-ban az Amerikai Természetrajzi Múzeum munkatársai, Makovicky és Mark Norell beolvasztották Chinnery elemzését a sajátjukba és kibővítették a Yamaceratopssal, a Yinlongot azonban nem voltak képesek beilleszteni. Az alábbi kladogram Xu, Makovicky és kollégáik legújabb keletű munkája alapján készült
A Chaoyangsaurus bazálisabb pozícióba került, mint a Psittacosauridae, azonban Chinnery eredeti elemzésében a Neoceratopsián belül található. A Protoceratopsidae a Ceratopsoidea testvértaxonjának tekintendő. A töredékes leletek alapján ismert Asiaceratops szerepelt e tanulmányokban, de a hiányzó információk miatt bazális neoceratopsiaként, illetve leptoceratopsidaként különböző pozíciókba került. Az Asiaceratops eltávolítása stabilizálja az egész kladogramot.
Makovicky legkésőbbi elemzése tartalmazza az IVPP V12722 azonosítójú leletet (a „Xuanhuasaurust”), egy Kínából, a késő jura korból származó ceratopsiát, amely még publikálásra várt, ami időközben megtörtént, és a nem a Xuanhuaceratops nevet kapta. E tanulmány alapján a Kulceratops és a Turanoceratops nomen dubiumnak számít. Makovicky szerint a Lamaceratops, a Magnirostris, és a Platyceratops a Bagaceratops fiatal szinonimái, a Bainoceratops pedig a Protoceratops szinonimája.
A Kínai Geológiai Tudományos Akadémia munkatársa, You Hailu (Ju Hajlu), valamint szerzőtársa Xu (Hszü) és Makovicky 2002-ben, majd You és a Pennsylvania Egyetemen dolgozó Peter Dodson 2003-ban egy külön elemzést jelentettek meg.. Az utóbbi két szerző 2004-ben ismét megjelentette az elemzését. 2005-ben You és három további kutató, köztük Dodson egy új, Auroraceratopsnak elnevezett dinoszauruszról készített leírást, melyet szintén beillesztettek az általuk készített kladogramba.
A korábbi elemzéssel ellentétben You és Dodson a Chaoyangsaurust a Psittacosaurusnál fejlettebbnek, és egyben a legbazálisabb neoceratopsiának találta, míg a Protoceratopsidae helyett a Leptoceratopsidae-t tette a Ceratopsidae testvércsoportjává. E tanulmány tartalmazza az Auroraceratopsot, de hiányzik belőle hét olyan taxon, amely Xu és Makovicky munkájában megtalálható, így nem egyértelmű, hogy a két mű hogyan hasonlítható össze. Az Asiaceratops és a Turanoceratops nomina dubiának számítanak és kimaradtak a vizsgálatból. 2003-ban Dong Zhiming (Tung Cse-ming) és You együtt készítettek leírást a Magnirostrisról, de a kladogram jelenleg nem tartalmazza ezt a nemet.
Úgy tűnik, hogy a Ceratopsia Ázsiából származik, mivel valamennyi korai tagját e területen találták meg. Töredékes maradványokat, például neoceratopsiának tűnő fogakat fedeztek fel Észak-Amerikában az albai korszakhoz tartozó (112–100 millió éves) rétegekben, ami azt jelzi, hogy a csoport a kréta időszak közepén átterjedt erre a területre a Bering-szoroson keresztül Majdnem minden leptoceratopsida észak-amerikai az Udanoceratops mellett, amely talán egy másik, Ázsiába visszavezető terjedési eseményhez kötődik. A ceratopsidák és közvetlen őseik, például a Zuniceratops Észak-Amerika nyugati részén kívül nem ismertek, így feltehetően őshonosak ezen a kontinensen. Az észak-amerikai ceratopsidákkal kapcsolatos hagyományos elképzelést megkérdőjelezi egy kétséges ázsiai nem, a Turanoceratops jobb állapotú, és igazoltan a ceratopsidák közé tartozó példányainak 2009-es felfedezése. Lehet, hogy ez azt jelzi, hogy a ceratopsidák Ázsiából származnak, de az is elképzelhető, hogy a Turanoceratops Észak-Amerikából vándorolt át erre a területre.2010 tavaszán Magyarországról is előkerült egy 85 millió éves lelet, amely az Ajkaceratops nevet kapta és bizonyítékul szolgál arra, hogy a ceratopsiák Európában is jelen voltak.
A legtöbb dinoszaurusz csoporttól eltérően a koponyák a leggyakrabban megőrződött ceratopsia csontvázelemek, és számos faj csak a koponyája alapján ismert. Az egyes fajok között és azokon belül nagy mértékű eltérések tapasztalhatók. A Psittacosaurus és a Protoceratops esetében teljes növekedési sorozat áll rendelkezésre az embriótól a felnőtt egyedig, lehetővé téve e fajok ontogenetikus változását Jelentős nemi kétalakúságot jegyeztek fel a Protoceratops és több más ceratopsida esetében.
A Psittacosaurus és a Protoceratops a leggyakoribb dinoszauruszok a különböző mongóliai üledékes közetrétegekben, ahol rájuk találtak. A Triceratops fosszíliáinak mennyisége felülmúlja a legtöbb Észak-Amerika nyugati részén fellelt késő kréta kori dinoszaurusz maradványét, egyes területeken a nagy dinoszaurusz fauna több mint 5/6-od részét teszi ki. E tények arra utalnak, hogy egyes ceratopsiák a környezetük domináns növényevőivé váltak.
Némelyik ceratopsia faj, különösen a Centrosaurus és rokonai a jelek szerint társaságkedvelők voltak, és csordákban éltek. Ez kikövetkeztehető a számos, különböző korú egyedek maradványait tartalmazó csontmederből. A modern vándorló csordákhoz hasonlóan jelentős hatással lehettek a környezetükre, emellett pedig a ragadozók fő élelemforrásául szolgáltak.
A legtöbb ceratopsia rekonstrukció egyenesen álló hátsó és félig terpesztett mellső lábakkal ábrázolja ezeket az állatokat, ami alapján a mozgásuk lassú volt. Paul és Christiansen (2000-ben) kijelentették, hogy legalábbis a későbbi ceratopsiáknál a mellső lábak egyenesen álltak, a nagyobb fajok pedig talán épp olyan gyorsak voltak, mint egy orrszarvú, azaz elérhették az 56 km/h-s sebességet is. Ennek McNeil ellentmond azzal, hogy a mellső láb egyenessége nem változtat a hátsó végtagokban a femur és tibia közötti erőindikátoron. Ez a jellemző körülbelül az orrszarvúkéhoz hasonló. Ha az orrszarvú 25 km/h sebességgel közlekedik, ugyanilyen erőindikátorhoz egy Triceratopsnak 32 km/h tempó kellett.
Ez a szócikk részben vagy egészben a Ceratopsia című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Introduction to the Ceratopsians. University of California Museum of Paleontology. (Hozzáférés: 2010. július 15.)
Palaeos Vertebrates: 320.800 Ornithischia: Marginocephalia. Palaeos. [2007. május 9-i dátummal az eredetiből archiválva]. (Hozzáférés: 2010. július 15.)
Ceratopia. Thescelosaurus!. [2009. december 7-i dátummal az eredetiből archiválva]. (Hozzáférés: 2010. július 15.)
Ceres (latinul Cerēs, görögül Démétér) a római mitológiában a növények ültetése (főleg a gabonáé) és az anyai szeretet istennője volt. Saturnus és Ops lánya volt és Iuppiter testvére-felesége. Ő szülte Iuppitertől Proserpinát. A testvérei voltak Iuno, Vesta, Neptunus és Pluto. Ő volt Szicília védőistene.
Általában jogarral, virágokkal és gyümölcsökkel teli kosárral és búzaszálakból szőtt koszorúval ábrázolták.
Ceres a mai szicíliai Enna város patrónája volt. A monda szerint egyszer azért könyörgött Jupiterhez, hogy helyezze át Szicíliát a mennyekbe és így jött létre a szigethez hasonlóan háromszögű északi Triangulum csillagkép, amelynek korai neve Szicília volt.
A rómaiak I. e. 496-ban fogadták be isteneik közé Cerest, amikor egy pusztító éhínség közepette a Sibylla könyvei azt tanácsolták, hogy imádják az istennő görög megfelelőjét, Démétért is és rajta kívül Korét (Perszephoné-Proserpina) és Iacchust (valószínűleg Dionüszosz, vö. Bacchus). (Más változatokban Ceres, Liber és Libera, azaz Démétér, Dionüszosz és Koré szerepel.) 
A májusban tartott ambarvalia ünnepen Cerest titkos rituálék során nők személyesítették meg és ünnepelték. Fő ünnepe azonban a cerealia vagy Ludi Ceriales („Ceres játékai”) volt, a Kr. e. 3. századtól, április 12. és április 19. között.
Tisztelete főleg a búzakereskedelem jórészét kezében tartó plebeius osztályokkal forrott össze. Ennek eredete az, hogy a plebeiusok az Aventinus-dombon helyezték el közös pénztárukat, amiből később felkeléseiket és secessioikat fedezték anyagilag. Az Aventinus-dombi Ceres-templom és a támogató plebeius-pénztár összefonódott.
Ceres imádásának rituáléiról kevés tényt ismerünk. Ezek közül az egyik fura szokás az volt, hogy rókák farkához égő tárgyakat kötöttek és szabadon engedték őket a Circus Maximusban.
Ceresnek 12 isteni segítője volt, akik a földművelés különböző ágazataiért voltak felelősek. A Ceres-kultusz a késői antikvitás korában misztériumvallássá alakult, részben ötvöződött Attis és Magna Mater rituáléival, és egy termékenység-központú kultuszkörré vált.

A cetcápa (Rhincodon typus) a porcos halak (Chondrichthyes) osztályának rablócápa-alakúak (Orectolobiformes) rendjébe, ezen belül a monogenerikus cetcápafélék (Rhincodontidae) családjába tartozó faj. Egyéb magyar elnevezései: érdescápa, rablócápa, érdes cetcápa vagy bálnacápa.
Ez a porcos hal a legnagyobb méretű élő cápafaj. Lassan, nyugodtan mozog, és táplálékul apró állatokat szűr ki a vízből. Hivatalosan is ellenőrzött legnagyobb példánya 12,65 méter hosszú és körülbelül 21,5 tonna tömegű volt, és ez azt jelenti, hogy méretét tekintve akkora körülbelül, mint egy észak-amerikai iskolabusz. Egyes beszámolók szerint 14 méternél hosszabb és 30 tonnánál nehezebb példányokról szólnak, létezésüket azonban tudományosan még nem igazolták. Amellett, hogy a legnagyobb cápafaj, a legnagyobb gerinces állat is, ha nem vesszük figyelembe az emlősöket. Az állat nemének, azaz a Rhincodonnak az egyetlen faja, továbbá az egyetlen életben maradt képviselője a cetcápaféléknek (Rhincodontidae) (1984 előtt e két taxont Rhiniodon, illetve Rhinodontidae-ként írták). A szóban forgó cápafaj körülbelül 60 millió éve, a paleocén korban jelent meg.A cetcápa a trópusi óceánok nyílt vizeit részesíti előnyben. Ritkán található meg 22 °C-osnál hűvösebb vízben. Egyes kutatás és becslés szerint, élettartama akár 70 év is lehet, ez azonban nehezen bizonyítható. A szája a testéhez mérten nagy, melyet vízkiszűrésre használ, fő táplálékai a planktonok. Manapság csak három vízkiszűrő cápafaj ismert, a cetcápa mellett ilyen még az óriáscápa (Cetorhinus maximus) és az óriásszájú cápa (Megachasma pelagios). E három cápafaj nem veszélyes az emberre. A cetcápa majdnem állandó kísérője a kalauzhal (Naucrates ductor), és egyes Remora-fajok, melyekkel szimbióta kapcsolatban él.
A tudomány először 1828 áprilisában szerzett tudomást erről a porcos halról, amikor a dél-afrikai Tábla-öbölben (Table Bay (wd)) megszigonyoztak egy 4,6 méteres példányt. Andrew Smith skót katonai tábori sebész - aki akkortájt Fokvárosban szolgált az ott állomásozó brit hadsereg tagjaként - a következő évben leírta az újonnan felfedezett állatot. A cápa nevében a „cet” az állat méreteire akar utalni, hiszen van akkora, mint jó néhány cetfaj, továbbá ugyanúgy táplálkozik, mint a cetek egy bizonyos csoportja, a sziláscetek.
Ez a porcos hal a Föld összes trópusi és mérsékelt övi, melegebb vizű tengerében fellelhető. Elsősorban nyílt vízi halfaj. Nemigen úszik túl mélyre, bár megfigyelték már 1800 méteres mélységben is. Táplálkozási célból évszakonként összegyűlnek példányaik, és ilyenkor partközelben is előfordulnak. Az ilyen helyek a következők: Dél-Afrika déli és keleti partjai, az Atlanti-óceánban levő Szent Ilona-sziget, a Dzsibuti melletti Tadjoura-öböl, a belizei Gladden Spit, a nyugat-ausztráliai Ningaloo-zátony, az indiai Laksadíva, Kutch-öböl, Saurashtra és Gudzsarát, a hondurasi Útila, a fülöp-szigeteki Dél-Leyte, Donsol, Pasacao és Batangas, a yucatáni Isla Mujeres és Isla Holbox, a kaliforniai-félszigeti Bahía de Los Ángeles, az indonéziai Ujung Kulon Nemzeti Park, a Pápua Új-Guinea-i Cenderawasih Bay Nemzeti Park, a madagaszkári Nosy Be, a mozambiki Off Tofo-zátony Inhambane mellett, a tanzániai Mafia-, Pemba-, Zanzibár-szigetek, az ománi-öböli Ad Dimaniyat-szigetek, az arab-tengeri Al Hallaniyat-szigetek, és nagyon ritkán az izraeli Eilatnál és a jordániai Akabánál. Habár általában a nyílt vizeken tartózkodik, időnként a cetcápa megfigyelhető a partok közelében, a lagúnákban, az atolloknál és a folyótorkolatok közelében. Előfordulási területe általában a 30° szélességi körök közé korlátozódik. Az átlagos mélység, melyre lemerül, 1286 méter. Vándorló életmódot folytat. 2012. február 7-én a pakisztáni Karacsitól 150 kilométerre, egy 11-12 méteres és 15 tonnásra becsült példányt figyeltek meg.2011-ben Yucatán partjainál több mint 400 cetcápa gyűlt össze; eddig ez volt a legnagyobb megfigyelt cetcápa csoport. Ezen a helyen rendszeresek az évszakonkénti cápaösszegyűlések. Az ilyen jelenségek főleg május és szeptember között figyelhetőek meg. Az ehhez kapcsolódó ökoturisztikai tevékenységek hamar túlnőtték az ottani lehetőségeket, hiszen nehéz összhangba hozni és a jól fizető érdeklődőknek megmutatni ezt a csodálatos természeti jelenséget úgy, hogy közben ne zavarják meg a cápákat.
A szájának szélessége 1,5 méter; ebben 300–350 sor apró fogacska és tíz szűrőlap ül. Öt pár, nagyméretű kopoltyúja van. A feje széles és lapított. Kisméretű szemei kissé oldalt ülnek, azonban előre is tud nézni. A háti részének alapszíne szürke, a hasi része fehér. A háti részen világossárga foltok és csíkozások láthatók, melyek egyedenként változóak. E cápa mindkét oldalán három-három jól látszó oldalkiemelkedés vehető észre. Bőre akár 10 centiméter vastag is lehet. Két hátúszója és két melluszonya van. Fiatal példány esetében a farokúszó felső nyúlványa jóval nagyobb, mint az alsó nyúlvány, míg a felnőttnél a két nyúlvány majdnem egyenlővé válik, félholdalakot, úgynevezett holdsarlót kölcsönözve a farokúszónak. A cetcápánál a szaglónyílások mindjárt a szemek mögött találhatók.
A cetcápa a legnagyobb jelenleg élő halfaj, továbbá a legnagyobb állat, amely nem cetféle. Átlagosan mintegy 9,8 méter hosszú és 9 tonna tömegű, de előfordulnak ennél nagyobb példányok is. A tudományos hitelességgel megmért legnagyobb cetcápa 12,65 méter hosszú, körülbelül 21,5 tonna tömegű, és a test legnagyobb kerülete 7 méter volt; ezt a példányt 1949. november 11-én Pakisztánban fogták, a Karacsihoz tartozó Baba-sziget közelében. Ezzel a nagysággal egy nagyobb buszméretet képvisel. Beszámoltak már 18 méter hosszú és 45,5 tonnás példányokról is, de ezeknek a beszámolóknak a hitelessége kérdéses. 1868-ban Edward Percival Wright ír természettudós szert tett néhány kisebb cetcápa példányra, amelyeket a Seychelle-szigeteknél fogtak ki; azonban Wright azt állítja, hogy 15, illetve 21 méteres példányokat is megfigyelt.
Egy 1925. évi kiadványban Hugh McCormick Smith amerikai halbiológus egy óriás halat írt le, melyet 1919-ben Thaiföldön bambuszból készült halcsapda segítségével fogtak ki. A cápa túl nehéz volt ahhoz, hogy a partra vonszolják, azonban Smith 17 méteresre és körülbelül 37 tonnásra becsülte. Az utóbbi években ezeket az adatokat tovább túlozták, így a hal 18 méteres és 43 tonnás lett. 1994-ben, a Kínai Köztársaság déli részén levő Tajnan-megye tengervízéből állítólag egy 35,8 tonnás cetcápát fogtak ki. Nem hiteles beszámolók szerint 23 méteres és 100 tonnás cetcápák is kerültek már halászhálókba. Állítólag 1934-ben, a Dél-Csendes-óceánban egy Maurguani nevű hajó nekiütközött egy cetcápának; az állat ráragadt a hajóorra úgy, hogy az egyik felén 4,6 méter, míg a másik felén 12,2 méter volt a cápa testhosszából. Az efféle „halászmesék” hitelessége megkérdőjelezhető.
A legnagyobb testű hal, de mérete ellenére mégsem húsevő: a vízből szűri ki az állati planktont. Ez a planktoni táplálék evezőlábú rákokból (Copepoda), krillből (Euphausiacea), halikrából, vörös rákok (Gecarcoidea natalis), valamint medúzák (Medusozoa) lárváiból és rajokba tömörülő, kisméretű kalmárokból (Teuthida), illetve csontos halakból (Osteichthyes) (szardíniák, szardellák, makrélák és kis tonhalak) tevődik össze. Évszakonként felkeresi azokat a helyeket, ahol a csontos halak és korallok (Anthozoa) tömegesen ívnak. Az a sok maradvány fogsora nem játszik semmiféle szerepet táplálkozás közben. Maga a táplálkozási folyamat kétféle lehet; az egyikben a cápa úszik neki a táplálékmasszának, míg a másikban addig szívja és szűri a vizet, amíg a táplálék hozzá nem sodródik. Az állat kitátja a száját, amelyen keresztül befolyik a víz, tele milliónyi apró élőlénnyel. A plankton a szájában marad, a víz pedig a kopoltyúnyílásain keresztül távozik, a planktont a fentebb említett szűrőlapok fogják ki. Ezek a fekete színű, szitaszerű képződmények valószínűleg a porcos hal egyes kopoltyúszálaiból fejlődtek ki. A cetcápa az úgynevezett kereszt-átfolyásos módszerrel szűri át a vizet; vagyis a beszívott víz majdnem párhuzamosan halad a szűrőlapok felszínével, nem pedig merőlegesen; ilyenformán a szerves részek nem gyűlnek fel e képződményeken, hanem a torok felé haladnak. Ez egy nagyon gazdaságos szűrési módszer, ami megakadályozza azt, hogy egy nagy darab táplálék megsértse a szűrőlapokat. Ha a szűrőlapokra mégis felgyülemlik a táplálék, akkor a cetcápa egyszerűen „kiköhögi” azt, mint amint azt már megfigyelték a kutatók. Táplálkozási és szaporodási célból a cetcápa hosszú vándorutakat tesz meg.A cetcápa aktív vadász is egyben, mert megy a tápláléka után. A kisebb hal- és egyéb állatrajokat megkeresi és nekikúszik, közben állandóan nyitja-csukja a száját; ezzel ellentétben a másik nagy szűrő cápa, az óriáscápa mindig nyitva tartja a száját és a táplálékának mindig nekiúszik. A cetcápa ezzel szemben egy helyben is képes táplálkozni, úgy, hogy magához szivattyúzza a táplálékát. Ez utóbbi módszert főleg akkor alkalmazza, amikor a tápláléka nem ül rajokban, hanem nagyobb területen szét van szóródva.Becslések szerint egy fiatal egyed naponta 21 kilogrammnyi planktont fogyaszt.A BBC brit közszolgálati műsorszolgáltató egyik dokumentumfilmjében, a Bolygónk, a Föld (Planet Earth) címűben, lefilmeztek egy cetcápát, amint halrajra támad. Ugyanabban a dokumentumfilmben egy cetcápa pontosan akkor érkezett meg egy helyre, ahol éppen egy csomó csontos hal ívott, így a hatalmas porcos hal a nagy ivarsejtfelhőben úszva táplálkozott.
A cetcápa szaporodásáról szinte semmit sem tudunk; eddig még nem sikerült megfigyelni sem a párosodását, sem az ellését.
1996 júliusában kifogtak egy nőstény példányt, melyben 300 kis cetcápa volt; ez bizonyíték arra, hogy ez a cápa ál-elevenszülő, vagyis kölykei az anyaállat testében kelnek ki. Az eleven kölykök világra jöttükkor körülbelül 40–60 centiméter hosszúak. Bizonyítékok szerint a nőstény nem hozza világra egyszerre az összes kicsinyét, hanem hosszú távon keresztül – a testében tárolt ondóval – időnként megtermékenyít néhány petesejtet. Az ivarérettséget körülbelül 30 évesen éri el; a feltételezett élettartama 70-100 év között lehet.2009. március 7-én a fülöp-szigeteki tengerbiológusok megtalálták az eddig észrevett legkisebb cetcápa példányt. A fiatal cápa csak 38 centiméteres volt. A kis állatot a sorsogoni Pilar mellett találták meg, ahol a farkától egy karóhoz volt kötözve; a kutatók szabadon engedték. E felfedezésnek köszönhetően a halbiológusok szerint a Fülöp-szigetek térsége többé nemcsak táplálkozóhelye e porcos halnak, hanem ellőhelye is. Az atlanti-óceáni Szent Ilona-sziget környékén egyaránt észrevettek vemhes nőstényt és fiatal cetcápát is. E sziget körül főleg nyáron számos cetcápa gyűlik össze.
Bár hatalmas méretű ez a cápafaj, de nem jelent komolyabb veszélyt az emberre. A cetcápa nagyon nyugodt természetű, néha még azt is hagyja, hogy a búvárok rácsimpaszkodva vitessék magukat; bár ezt a szokást a kutatók és állatvédők erősen ellenzik, mivel megzavarja az állat viselkedését. A fiatal példány a felnőttnél is békésebb, olykor szívesen játszik a búvárral. Fiona Ayerst vízalatti fényképész többször is lefényképezte az embereket és a cetcápákat egymás mellett úszva, anélkül, hogy a porcos hal veszélyt jelentett volna az ember számára.A Föld több pontján is lehet úszni eme óriásokkal; ilyen helyek a következők: a hondurasi Bay-szigetek, Thaiföld, a Fülöp-szigetek, a Maldív-szigetekhez tartozó Maamingili-atoll, a Vörös-tenger, a nyugat-ausztráliai Ningaloo-zátony, a Kínai Köztársaság, a panamai Coiba-sziget, Belize, a mozambiki Off Tofo-zátony, a Dél-afrikai Köztársasághoz tartozó iSimangaliso Wetland Park, a Galápagos-szigetek, Szent Ilona-sziget, Isla Mujeres a Karib-térségben, a mexikói Bahía de Los Ángeles és La Paz, a Seychelle-szigetek, Malajzia, India, Srí Lanka, Omán, az Egyesült Arab Emírségekhez tartozó Fudzsejra és Puerto Rico. A fiatal cetcápák Afrika szarvánál, főleg Dzsibuti mellett egészen közel mennek a parthoz.
2005-ben az Osaka Aquarium Kaiyukanban két cetcápa volt a fő látványosság; Japánban az Okinawa Churaumi Aquariumban is látható három példány e fajból. Szintén Japánban, a kagosimai Ioworld Aquariumban egy kifejlett hím nézhető meg. A Kínai Köztársaság Kenting Nemzeti Parkjához tartozó Nemzeti Tengerbiológiai Múzeum és Akváriumban is tartanak egy cetcápát. A kínai Yantai Aquariumban öt példány figyelhető meg. Az Atlantai Gerogia Aquariumban négy cetcápa él: két hím, Taroko és Yushan, illetve két nőstény, Alice és Trixie. Ugyanitt élt még két hím, Ralph és Norton, ők azonban 2007. január 11-én, illetve 2007. június 13-án elpusztultak. A két nőstény 2006. június 3-án, míg a két új hím 2007-ben került ide. Az összes atlantai cetcápa a Kínai Köztársaság vizeiből került elő, ahol ezt a cápát tofucápának is nevezik, mivel húsának állaga és íze a tofuéhoz hasonlít. Azóta ezt a haltenyészetet bezárták. A Kínában levő csingtaói Polar Ocean Worldben két cetcápa van. A dubaji Atlantis Hotelben egy cetcápát tartottak, de azt 2010 márciusában szabadon engedték. A Mexikóvárosban lévő Inbursa Aquariumban cetcápa is látható.
Manapság még nincs világszintű pontos becslés a cetcápa állományáról. A Természetvédelmi Világszövetség (IUCN) adatai szerint – melyek a hosszú élettartamát és a késői ivarérettségét veszik számításba –, ez a cápa sebezhető fajnak minősíthető. A cetcápa, hat másik cápafajjal rajta van a bonni egyezmény (Convention on the Conservation of Migratory Species of Wild Animals, CMS) vándorló cápákról szóló határozatának (Memorandum of Understanding on the Conservation of Migratory Sharks) listáján. 1998-ban a Fülöp-szigetekiek betiltották kereskedelmi célú halászatát, árusítását, importálását és exportálását. Ezt a tilalmat követte India 2011 májusában és a Kínai Köztársaság 2007 májusában. Annak ellenére, hogy sebezhető fajnak sorolták a cetcápát, Ázsia egyes részein még mindig halásszák; például a 2007-ben tilalmat beiktató Kínai Köztársaságban és Kínában is. Állományának védelme érdekében 2016 óta ezt a cápafajt átminősítették veszélyeztetett faji státuszra.2006-ban, a Resorts World Sentosa nevű vállalat bejelentette, hogy tervei vannak cetcápákat hozni a tengeri életet bemutató parkjába. Ezt a tervet hét nagy környezetvédő társaság is ellenezte. 2009-ben a vállalat félretette a tervét, más alternatívák után nézve.2010-ben a Mexikói-öbölben felrobban a British Petrol Deepwater Horizon nevű mélytengeri fúrótornya, 780 000 köbméter kőolajat bocsátva az öbölbe és a Mississippi folyó deltájába, ezzel az USA történetének egyik legnagyobb környezeti katasztrófáját váltva ki. Körülbelül ebben az időben a Mexikói-öböl északi részén volt megfigyelhető a cetcápa-találkozások egyharmada. A cetcápa főleg a felszín közelében – egyszerre néhány órán keresztül – táplálkozik, pont ott, ahol az olajfolt is volt, emiatt a cápák nem kerülhették el azt. Ennek ellenére egyetlen, kőolajtól elpusztult cetcápáról sem érkezett bejelentés.A Washingtoni egyezmény (CITES) 2. listáján, azaz veszélyeztetett fajokról szólón rajta van a cetcápa. Ennek alapján 2003-tól szigorúan ellenőrzik a nemzetközi kereskedelmet az élő és az elpusztított cetcápák bármely testrészével.
A vietnami kultúrában a cetcápa istenségnek számít, melyet Cá Ông-nak neveznek; ez magyarul annyit jelent, hogy a „Hal úr”.A Fülöp-szigeteken butanding-nak és balilan-nak nevezik. A cetcápa rajta van a szigetország 100 peso értékű bankjegyén. A pénz hátoldalán az ország térképe és a Mayon vulkán előterében látható a cetcápa alakja. A törvény szerint a búvárok legalább 120–150 centiméter távolságot kell tartsanak maguk és a cápák között. Az, aki megérinti az óriás állatokat, pénzbírságot és börtönbüntetést kaphat.Több ország bélyegén szerepel cetcápa: 1980-ban Vietnám, 1993-ban Madagaszkár, 1994-ben a Zöld-foki Köztársaság, 2007-ben Japán, 2009-ben a Fülöp-szigetek, Ecuador és India 2012-ben ismét Japán. 2014-ben az Amerikai Egyesült Államok, 2015-ben pedig Szamoa adott ki bélyeget a fajról.
Ez a szócikk részben vagy egészben  a   Whale shark című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
J. G. Colman. A review of the biology and ecology of the whale shark. DOI: 10.1111/j.1095-8649.1997.tb01138.x (1997) 
Rhincodon typus (Smith, 1828). Food and Agriculture Organization of the United Nations. (Hozzáférés: 2017. január 13.)
A faj szerepel a Természetvédelmi Világszövetség Vörös Listáján. IUCN. (Hozzáférés: 2017. január 13.)
Smith, A. 1828: Descriptions of new, or imperfectly known objects of the animal kingdom, found in the south of Africa. South African Commercial Advertiser, 3(145): 2.
de la Parra Venegas, R. , R. Hueter, J. González Cano, J. Tyminski, J. Gregorio Remolina, M. Maslanka, A. Ormos, L. Weigt, B. Carlson & A. Dove. 2011: An unprecedented aggregation of whale sharks Rhincodon typus, in Mexican coastal waters of the Caribbean Sea. PLoS ONE, 6(4): 1-12.
ICZN; 1984: Opinion 1278, The generic name Rhincodon A. Smith 1829 (Pisces) conserved. Bulletin of Zoological Nomenclature, 41 (4): 215-217.
Smith, A.; 1829: Contributions to the natural history of South Africa, Zoological Journal, London, 4 (16) (art. 54): 433-444. reference page
Cetcápa (Érdes cápa) (magyar nyelven). horgasz.hu. (Hozzáférés: 2017. január 13.)
Alfred Brehm: 5. család: Cetcápa-félék (Lamnidae) - Az érdes cápa (Rhinodon typicus Smith) (magyar nyelven). Az állatok világa. (Hozzáférés: 2017. január 13.)
Checklist of Fossil Sharks: Jim Bourdon © 1998 - 2009 (angol nyelven). elasmo.com. (Hozzáférés: 2017. január 13.)
Checklist of Living Sharks (angol nyelven). ReefQuest Centre for Shark Research, 2007. január 7. (Hozzáférés: 2017. január 13.)
Whale Shark Photograph-identification Library (angol nyelven). whaleshark.org. (Hozzáférés: 2017. január 13.)
Maldives Whale Shark Research Program (angol nyelven). maldiveswhalesharkresearch.org. (Hozzáférés: 2017. január 13.)
Whale Sharks, Rhincodon typus (angol nyelven). marinebio.org. (Hozzáférés: 2017. január 13.)
Whale Shark Project (német nyelven). whalesharkproject.org. (Hozzáférés: 2017. január 13.)
Whale Shark Fact Sheet (angol nyelven) (pdf). Fisheries Western Australia. (Hozzáférés: 2017. január 13.)
Eric Chang: Albino whale shark photographed in Galapagos (angol nyelven). WETPIXEL, 2007. szeptember 28. (Hozzáférés: 2017. január 13.)
Képek a National Geographic-on (angol nyelven). National Geographic. (Hozzáférés: 2017. január 13.)
Rebecca Morelle: Shark-cam captures ocean motion (angol nyelven). BBC News, 2008. november 17. (Hozzáférés: 2017. január 13.)
A taxon adatlapja az ITIS adatbázisában. Integrated Taxonomic Information System. (Hozzáférés: 2017. január 13.)
Rhincodon typus Smith, 1828 (angol nyelven). WoRMS World Register of Marine Species. (Hozzáférés: 2017. január 13.)
Rhincodon typus whale shark (angol nyelven). Animal Diversity Web ADW. (Hozzáférés: 2017. január 13.)
Rhincodon typus Smith, 1828 (angol nyelven). CITES. (Hozzáférés: 2017. január 13.)
Rhincodon typus (angol nyelven). NCBI Taxonomy browser. (Hozzáférés: 2017. január 13.)
Whale Shark Rhincodon typus Smith, 1828 (angol nyelven). BioLiB.cz. (Hozzáférés: 2017. január 13.)
Rhincodon typus Smith, 1828 (cseh nyelven). AQUATAB. (Hozzáférés: 2017. január 13.)
Rhincodon typus - Whale Shark (angol nyelven). Encyclopedia of Life. (Hozzáférés: 2017. január 13.)
Chamonix-Mont-Blanc város Franciaország keleti részén. Rhône-Alpes régióban, és az itt található Haute-Savoie megyében.
Az Arve völgyében fekvő város az Alpok főbejárata, közvetlenül a legmagasabb csúcsok tövében fekszik, s szinte teljes egészében arra rendezkedett be, hogy a turistákat és a síelőket kiszolgálja. 1965 óta, a Mont Blanc alatt átvezető alagút megnyitásától Chamonix nagy forgalmú közlekedési csomópont.
1924-ben itt rendezték meg az első téli olimpiát, ahol Magyarországot négy sportoló képviselte.
Horace-Bénédict de Saussure szobraA városból fogaskerekűvel vagy kötélpályán lehet eljutni a kiépített kilátókhoz:
Mer de Glace – a „jégtengerhez” a Chemin de fer á crémaillère, vagyis a fogaskerekű vonat visz fel. A felső állomás, Montenvers 1913 méter magasságban van, a 14 kilométer hosszú gleccser mentén, innen kötélpálya visz egy jégbarlanghoz.Aiguille du Midi – az egyik leglátványosabb kirándulás, a kabinok helyenként 500 méterrel a szakadékok felett halad át. Az első állomás, a Plan de l’Aiguille 2310 méter magasan van, innen könnyen járható sétautak indulnak ki. A kötélpálya tovább halad a kettős csúcs felé, az Aigulle du Midi egyik csúcsa 3800, a másik 3842 méter magas. A végállomásról felvonó visz a csúcsig. Tovább haladva a hegyek között, egy másik kötélpálya visz Pointe Helbronner felé. Ezen a szakaszon a kabinok áthaladnak a Vallée Blanche és Glacier du Géant gleccsere felett. Innen újabb kötélpályán lehet tovább menni kelet felé, a Refuge Torino érintésével, La Palud végállomásra, amely már Olaszország területén van.Le Brévent – ez a kötélpálya a várostól északnyugatra visz fel a 2526 méter magas csúcsra, ahonnan belátni a Mont Blanc hegytömbjének nyugati, francia oldalát. 2062 méteren, Planpraz megállónál át kell szállni annak, aki a csúcsig akar feljutni.Mont Blanc-alagút – Európa egyik leghosszabb hegyi alagútjának franciaországi bejárata Chamonix közelében van.

Champagne-i Adél (1140 k. – Párizs, 1206. június 4.), más forrásokban Alix vagy Alíz, Franciaország királynéja, VII. (Ifjú) Lajos harmadik felesége, II. (Nagy) Thibaut champagne-i gróf és Karinthiai Matild leánya volt.
1160. november 13-án, Párizsban ment feleségül a francia királyhoz, nem sokkal Lajos előző felesége, Kasztíliai Konstancia halála után. Egyúttal meg is koronázták. VII. Lajos akkor már negyvenedik életévét is betöltötte, ám két feleségétől csak lányai születtek. Adél 1165. augusztus 21-én azonban végre fiúnak adott életet, akit a nagy örömre való tekintettel Istenadtának (Dieudonné) neveztek – a világ később II. Fülöp Ágost néven ismerte meg. 1171-ben jött világra a pár második gyermeke, Ágnes, aki később Anna néven kétszeres bizánci császárné lett.
A rég várt örökös szerencsés megszülésének, illetve férje alapvetően habozó, befolyásolható természetének köszönhetően Adél nagy hatalomra tett szert Ifjú Lajos udvarában, ami leginkább fivérei magasra ívelő karrierjéből látható: I. (Szabados) Henrik champagne-i és V. Thibaut blois-i gróf egyaránt Lajos egy-egy korábbi házasságából származó lányt vehetett feleségül. Harmadik fivére, Fehérkezű Guillaume 1164-ben chartres-i püspök, 1169-ben sens-i érsek, 1175-ben pedig reims-i érsek lett.
1180-ban, fia hatalomra jutásakor visszavonult, és kegyes tevékenységet folytatott. Több kolostoralapítás fűződik nevéhez, például 1194-ben Petit Jard-ban (ma Vert-Saint-Denis). Utoljára 1190–1192 között játszott komolyabb politikai szerepet, mint régens, míg királyi fia a III. keresztes hadjáraton hadakozott. Az anyakirályné Párizsban, a Cité-palotában halt meg, földi maradványait a pontigny-i ciszterci apátság templomában helyezték örök nyugovóra.
Ágnes (Anna) (1171–1240 után), 1180-1183 között II. Alexiosznak, majd 1183-ban I. Andronikosz bizánci császárnak, 1204-ben Theodórosz Branasznak, Drinápoly urának a felesége lett.
Charles André Joseph Marie de Gaulle ( meghallgatás) (Lille, 1890. november 22. – Colombey-les-Deux-Églises, 1970. november 9.) francia tábornok, államférfi, az Ötödik Francia Köztársaság 1. elnöke. A második világháborúban a francia nemzeti függetlenség feltétlen híveként szervezte és irányította a francia ellenállási mozgalmat. Személyisége a szabad Franciaországot szimbolizálta. A háború után alkotmányos reformot, a nemzeti érzelmeket hangsúlyozó erős államot teremtett Franciaországban.
Az Ötödik Köztársaság megalapítója, és első közvetlenül választott elnöke volt 1962-től. Kormányzati ciklusa alatt függetlenedett Algéria és számos egyéb francia gyarmat Franciaországtól. Erre az időszakra estek az országszerte kialakuló diáklázadások és a tömegsztrájkok. Nagy hatású szónok volt, s kitűnő memoárokat írt a francia ellenállási mozgalomról. Az 1969. április 27-i népszavazás eredményeként másnap lemondott elnöki tisztségéről és visszavonult vidéki házába.
De Gaulle a Francia Flandriában található Lille-ben, Henri de Gaulle (1848–1932) filozófia és irodalom szakos professzor és Jeanne Maillot (1860–1940) öt gyermeke közül harmadikként született 1890. november 22-én. Családja római katolikus, nacionalista, tradicionalista, ugyanakkor meglehetősen haladó szellemű volt. Apja ősi francia arisztokrata családból származott normandiai és burgundiai ősökkel, anyja pedig elszegényedett vállalkozók leszármazottja volt Lille ipari régiójából. A legkorábbi ismert De Gaulle a 12. századi VI. Lajos francia király egyik földesura volt. A név egy hollandosított alakból Van de Walle-ből származik, jelentése: a fal (egy erődítmény vagy a város, a sánc). Már gyerekkorában komoly érdeklődést mutatott az olvasás és a történelem iránt. 1900 októberétől Párizsban a keresztény Saint-Thomas-d'Aquin iskola diákja volt, majd az állam-egyház szétválasztása körüli konfliktusok miatt a belgiumi Antoing városában folytatta középiskolai tanulmányait, végül a párizsi Stanislas katolikus kollégiumban fejezte be. A katonai pályát választotta: 1908 és 1912 között a Saint-Cyr elit katonai akadémia hallgatója volt, majd tanulmányai befejezése után csatlakozott a francia hadsereg Arrasban állomásozó 33. gyalogosezredéhez.
Első világháborús szolgálata során megsebesült és fogságba esett 1916 márciusában Douaumont-nál a verduni csatában. A német hadifogságban írta meg első könyvét (Matthieu Butler társszerzőjeként) Az ellenség és a valódi ellenség (L’Ennemi et le vrai ennemi) címmel, a Német Császárságot és annak hadseregével kapcsolatos témákat elemezve. A könyvet 1924-ben adták ki.
A fegyverszünetet követően De Gaulle tovább szolgált a francia hadseregben: a Maxime Weygand tábornok vezette, 1919–1921 közötti, lengyelországi francia katonai misszióban. Ennek célja Lengyelország támogatása volt a Szovjet-Oroszország ellen folytatott lengyel–szovjet háborúban. De Gaulle kiképzőtisztként tevékenykedett a lengyel gyalogságnál. A Zbrucs folyó menti csatákban szolgálatával kitüntette magát, és elnyerte a legmagasabb lengyel katonai kitüntetést, a Virtuti Militarit. Őrnaggyá léptették elő és lengyelországi karriert ajánlottak neki, ám ő a Franciaországba való visszatérést választotta. Vezérkari tisztként szolgált, az École Militaire tanára, és egykori parancsnoka, Henri Philippe Pétain marsall pártfogoltja lett. De Gaulle-t ebben az időben erősen foglalkoztatta a tankok használata, a gyors csapatmozgások és korlátozott lövészárok-hadviselés elmélete.
1921 januárjáig szolgált itt. 1921. április 6-án Calais-ban feleségül vette Yvonne Vendroux-t. Ez év december 28-án Párizsban megszületett első gyermekük, Philippe de Gaulle. Charles de Gaulle vett néhány leckét a saját katonai és politikai karrierjéért Lengyelországban Józef Piłsudski marsalltól, aki évtizedekkel de Gaulle előtt már arra keresett megoldást, hogyan hozzák létre az európai államok szövetségét. Az 1930-as években és a 40-es évek elején De Gaulle több hadászati témájú könyvet és cikket írt, amelyekben nyilvánvalóvá vált írói tehetsége és kreatív gondolkodásmódja. 1922 és 1923-ban a katonai főiskola hallgatója volt. 1924. március 1-jén a Berger-Levrault kiadónál megjelent az első könyve, a Discorde chez l’ennemi (Széthúzás az ellenségnél). Ez év május 15-én megszületett lánya, Élisabeth de Gaulle. 1925. július 1-én Pétain marsall vezérkarába nevezték ki, aki akkor a Legfelsőbb Haditanács alelnöki posztját töltötte be. Motorizált, különleges páncélos osztagokkal ellátott, és professzionális alakulatokból álló hadsereg létrehozását sürgette a Maginot-vonal által megjelenített statikus katonai elméletekkel szemben. Míg a későbbiekben De Gaulle nézeteihez hasonló stratégiát alkalmaztak olyan katonai vezetők mint a brit J. F. C. Fuller, a német Heinz Guderian, az amerikai Dwight D. Eisenhower és George S. Patton, az orosz Mihail Tuhacsevszkij, vagy a lengyel Władysław Sikorski, ugyanakkor saját francia tiszttársai elvetették elméleteit, köztük saját parancsnoka, Pétain marsall is. De Gaulle kapcsolata feljebbvalójával emiatt feszültté vált.
A francia politikusok szintén elutasították De Gaulle ötleteit, megkérdőjelezve egy professzionális hadsereg politikai megbízhatóságát (kivéve Paul Reynaud-t, aki a későbbiekben is fontos szerepet játszott De Gaulle pályafutásában). Albert Speer szerint Adolf Hitler maga adta utasításba, hogy Nyugat-Európa invázióját De Gaulle elméleteinek figyelembe vételével kell megtervezni.
A második világháború kitörésekor De Gaulle még csak ezredes volt, aki a 20-as és 30-as években gyakran került szembe a hadsereg vezetésével, határozott nézetei miatt. A francia 5. hadsereg egyik tankdandárjának parancsnokaként De Gaulle a páncélos hadviseléssel kapcsolatos sok elméletét és taktikáját átültette a gyakorlatba. Az 1940. május 15-i, Sedannál történt német áttörés után a 4. páncélozott dandár parancsnokságával bízták meg. Május 17-én De Gaulle 200 tankkal támadta a német erőket Montcornet-nél úgy, hogy nem volt légi támogatása; május 28-án tankjai mégis rákényszerítették a német gyalogságot, hogy visszavonuljon Caumont térségébe. Június 1-jén tábornokká léptették elő. A vereségek sorozatát elszenvedő francia hadsereg kevés taktikai sikere közül néhányat De Gaulle-nak köszönhetett az ország.
Június 6-án Paul Reynaud miniszterelnök az Egyesült Királysággal folytatott koordinációért felelős honvédelmi államtitkárnak nevezte ki. A francia kormány fiatal tagjaként sikertelenül ellenezte a fegyverletételt illetve szorgalmazta azt, hogy a kormány tegye át székhelyét Észak-Afrikába és Franciaország afrikai gyarmataira támaszkodva folytassák a harcot. A brit kormánnyal kapcsolatban álló összekötőtisztként De Gaulle június 16-án telefonon tájékoztatta Paul Reynaud miniszterelnököt azon brit javaslatról, hogy a két ország hozzon létre politikai uniót. Ez valójában Franciaországot és az Egyesült Királyságot a háború időtartamára egy országgá egyesítette volna közös kormánnyal és egységes hadsereggel. Ez egy kétségbeesett, utolsó erőfeszítés volt, a francia kormány azon tagjainak a támogatására, akik a harc folytatását szorgalmazták.
Az unió ötlete Jean Monnet-tól származott, aki a Francia-Angol Együttműködési Bizottság elnöke volt Londonban. Monnet elsőként Desmond Mortont, Winston Churchill brit miniszterelnök személyi titkárát kereste meg az ötlettel, aki azt javasolta, hogy Neville Chamberlain közvetítésével kellene a miniszterelnök elé tárni a tervet. Chamberlain közbenjárt Churchillnél és a terv végül a kabinet elé került, ahol jóváhagyták. Amikor az ötlet Churchill elé került, a miniszterelnök nem igazán lelkesedett érte, ám De Gaulle meggyőzte, hogy Reynaud számára valamilyen drámai támogató lépés alapvető fontosságú ahhoz, hogy kormányát a háborúban tudja tartani. A rendkívüli tervhez nyújtott támogatása ellenére a későbbiekben Churchill igyekezett távolságot tartani attól. Egy - röviddel halála előtt - 1964-ben adott párizsi interjújában De Gaulle megjegyezte, hogy ő és Churchill megpróbáltak rögtönözni valamit, de egyiküknek sem voltak illúzióik a tervvel kapcsolatban: végül az unió csak elképzelés maradt – Jean Monnet több álmához hasonlóan. Az interjú azonnali cáfolatra ösztönözte Monnet-t, aki kitartott amellett, hogy személyesen tájékoztatta az indítványról De Gaulle-t, aki komoly habozás után végül támogatta azt. A tábornok közreműködése a kérdésben azonban késeinek bizonyult.
De Gaulle az átmeneti háborús fővárosba, Bordeaux-ba visszatérve megtudta, hogy Pétain marsall miniszterelnök lett, és azt tervezte, hogy a náci Németországgal fegyverszünetet köt. De Gaulle és a vele szövetséges tisztek fellázadtak az új francia kormány ellen. Június 17-ének reggelén De Gaulle és más vezető francia tisztek elhagyták az országot 100 000 aranyfrankkal, amit az exminiszterelnök Paul Reynaud biztosított számukra az ellenállás angliai megszervezésére. Szerencsésen elkerülve a német légierővel való találkozást, még aznap délután gépe biztonságosan leszállt Londonban.
De Gaulle erősen ellenezte hogy a francia kormány békére törekedett a nácikkal és megkezdte a Szabad Francia Erők szervezését olyan katonákból és tisztekből, akik Franciaországon kívül állomásoztak, vagy vele együtt hagyták el az országot. Június 18-án De Gaulle egy híres rádióbeszédet tett közzé a BBC rádióállomáson keresztül (L'Appel du 18 Juin). Bár a brit kabinet kezdetben megpróbálta megakadályozni a beszédet, e törekvésüket felülbírálta Churchill. A beszédben De Gaulle arra buzdította a franciákat, hogy ne csüggedjenek és folytassák a Franciaország megszállóival illetve a nácikkal tűzszünetet kötő Vichy-kormánnyal szembeni ellenállást.
Noha az eredeti beszédet korlátozott területen hallhatták a megszállt Franciaországban, az ország területeinek jelentős részét elérte, segítve ezzel az ellenállási mozgalom erősödését és növelve a tábornok népszerűségét a francia polgárok és katonák körében. 1940. július 4-én egy katonai bíróság Toulouse-ban távollétben négy év börtönbüntetésre ítélte De Gaulle-t. Egy második katonai bíróság 1940. augusztus 3-án a Vichy-rezsim elleni árulásért és szökésért halálra ítélte. Brit támogatással De Gaulle Berkhamsteadben (Londontól 36 mérföldre északnyugatra) telepedett le és innen szervezte a Szabad Francia Erőket. A szövetségesek egyre nagyobb támogatást nyújtottak De Gaulle erőfeszítéseihez. A Nagy-Britanniával és USA-val való kapcsolataiban azonban a tábornok mindig igyekezett megőrizni a francia fél teljes önállóságát, cselekvési szabadságát és politikájában folyamatosan benne volt a szövetségesekkel való szakítás lehetősége. Tartott tőle, hogy a britek titokban szemet vetettek Franciaország gyarmataira. A brit miniszterelnök felesége Clementine Churchill, aki csodálta De Gaulle-t, egyszer figyelmeztette is; „Tábornok, nem szabad jobban utálnia a barátait mint az ellenségeit”. De Gaulle híressé vált válasza így hangzott „Franciaországnak nincsenek barátai, csak érdekei”.A helyzet mindazonáltal összetett volt: De Gaulle bizalmatlansága a Franciaországgal kapcsolatos brit és amerikai igények iránt visszatükröződött az amerikai vezetésnek a Szabad Francia Erőkkel szembeni bizalmatlanságában. Az USA vezetése ugyanis sokáig nem ismerte el a tábornokot Franciaország képviselőjének és inkább a Vichy-kormánnyal igyekezett megállapodásra jutni. Roosevelt bízott abban, hogy sikerülhet Petaint eltávolítani a náci Németországtól.
1941 augusztusában Polinézia, Új-Kaledónia, Csád, Kamerun, Közép-Kongó, Gabon, Új-Hebridák és az indiai francia területek csatlakoztak a Szabad Franciaországhoz. Szeptember 23–25. között részt vett a közös francia–brit hadműveletben, amelynek célja, hogy Dakart a Szabad Franciaország oldalára állítsa. Október 27-én Brazzaville-ben létrehozta a Gyarmat Védelmi Tanácsot, amit nem sokkal a britek el is ismertek. Doualai látogatása után november 17-én visszatért Angliába.
A szövetségesek 1942. novemberi észak-afrikai inváziója után De Gaulle 1943 májusában áthelyezte főhadiszállását Algírba. A kevésbé függetlenség párti, és ezért az USA által nagyobb mértékben támogatott Henri Giraud tábornokkal közösen első társelnöke lett a Francia Nemzeti Felszabadítási Bizottmánynak (Comité Français de la Libération Nationale), illetve ő lett a szervezet szóvivője.
Franciaország normandiai partraszállást követő felszabadítása során De Gaulle gyorsan létrehozta a Szabad Francia Erőket az ország területén is, hogy ezáltal elkerülje egy szövetséges katonai kormányzat felállítását a felszabadított országban. Párizs felszabadítása előtt néhány nappal Algériából Franciaországba repült, és még a frontvonal közeléből, szövetséges tisztek társaságában lépett be a főváros területére. Az Hotel Ville-ben elmondott híres beszédében hangsúlyozta a franciák szerepét a város felszabadításában.
Párizsba való visszatérte után újra felvette hivatalát a hadügyminisztériumban, hangsúlyozva ezzel a Harmadik Köztársaság jogfolytonosságát és a Vichy-rendszer illegitimitását. De Gaulle az 1944 szeptemberében felálló átmeneti kormány elnöke lett.
1945-ben expedíciós erőket indított a távolkeletre, hogy helyreállítsák Franciaország fennhatóságát Francia-Indokínában. A terület irányításával Georges Thierry d'Argenlieu admirálist, az expedíció irányításával pedig Philippe Leclerc de Hauteclocque tábornokot bízta meg.De Gaulle irányítása alatt a Szabad Francia Erők és az észak-afrikai francia gyarmatokról származó egységek részvételével felállt a nyugati fronton egy francia haderő, amely részt vett Franciaország déli részének felszabadításában. Ez a haderő (Első Francia Hadsereg néven) megközelítőleg az ország egyharmadának felszabadításában működött közre, ami azt jelentette, hogy a franciák ismét aktívan bekapcsolódtak a szövetségesek Németország elleni harcába. Az Első Francia Hadsereg jelentős német területeket foglalt el a náci Németország megszállása során, ami lehetővé tette, hogy Franciaország egyenrangú résztvevő legyen a német kapitulációnál. Az angol és amerikai ráhatás következtében, és az orosz ellenkezés dacára a Jaltai konferencián még egy francia megszállási övezetet is kijelöltek a megszállt Németországban.Hivataláról végül 1946. január 20-án mondott le a politikai pártok torzsalkodásai miatt, illetve mert helytelenítette a Negyedik Köztársaság tervezett alkotmányát, amely megítélése szerint túl sok hatalmat engedett a parlamentnek és ezen keresztül az ügyeskedő pártoknak. Hivatalában Félix Gouin, Georges Bidault, majd Léon Blum követte.
De Gaulle ellenállása az alkotmány tervezetével szemben elbukott, amikor a baloldali pártok is felsorakoztak az erős parlament terve mellett. A második alkotmánytervezet – amelyet az 1946 októberi népszavazás során a szavazók kis többséggel támogattak – még kevésbé nyerte el a tábornok tetszését. Ekkor visszavonult Colombey-les-Deux-Églises-i otthonába, hogy megírja háborús memoárját.
1947 áprilisában újabb kísérletet tett a politikai paletta átformálására, amikor létrehozta pártját Rassemblement du Peuple Français (RPF) néven. Ám a kezdeti sikerek után a mozgalom lendülete kifulladt. 1953 májusában újra visszavonult az aktív politizálástól, noha az RPF még 1955 szeptemberéig működött.
Ismét visszavonult vidéki otthonába, hogy folytassa a Mémoires de guerre címet viselő visszaemlékezéseit. Azonban hivatalos visszavonultságának ideje alatt is rendszeres kapcsolatban maradt egykori háborús, és RPF-es politikai szövetségeseivel, köztük a francia-algériai politikai mozgalmakban is érintett személyekkel.
A Negyedik Köztársaság politikai bizonytalansággal, az Indokínában elkövetett hibák sorával és az algériai válsággal küzdött. Ugyanakkor Pierre Mendès France miniszterelnök az 1954-es genfi konferencián véget vetett az indokínai háborúnak illetve megszületett az 1956-os loi-cadre Deferre jogi reform, amely Tunézia és Marokkó számára a függetlenséget jelentette.1958. május 13-án algériai francia telepesek, felismerve a francia kormányzat gyengeségét az ország arab többségének függetlenségi törekvéseivel szemben, elfoglalták Algírban a kormányzati épületeket. A De Gaulle politikájával szimpatizáló, azaz elterjedt kifejezéssel gaullista Jacques Massu irányításával létrejött az úgynevezett Civil és Katonai Közbiztonsági Bizottmány. Algéria főparancsnoka, Raoul Salan tábornok bejelentette, hogy átmeneti kormányzást vezet be, és „számít a hadsereg és vezetőinek bizalmára”. Massu nyomására Salan az algériai központi kormányzat épületének balkonján május 15-én elmondott beszédében így kiáltott: „Vive de Gaulle!” („Éljen De Gaulle”!). Két nappal később válaszul De Gaulle bejelentette, hogy „kész elfogadni a köztársaság által felkínált hatalmat.” Egy május 19-i sajtókonferencián De Gaulle ismét kijelentette, hogy „a köztársaság rendelkezésére áll”. Amint egy újságíró sokak aggodalmát kifejezésre juttatva felvetette, hogy a tábornok esetleg a civil szabadságjogok ellen törne, De Gaulle indulatosan így válaszolt: „Tettem én ilyet valaha!? Ellenkezőleg: amikor eltűntek, helyreállítottam őket. Őszintén ki gondolhatja, hogy 67 évesen akarok diktátori karrierbe kezdeni?” A konfliktus során De Gaulle mindvégig azt hangoztatta, hogy mint meggyőződéses demokrata, csak az alkotmányos felhatalmazással rendelkező hatóságoktól akar bármilyen megbízatást elfogadni.A válság csak még mélyebb lett, amikor Algériában állomásozó ejtőernyős alakulatok elfoglalták Korzikát, és felvetődött párizsi bevetésük is, a Feltámadás fedőnevű hadművelet keretében.
Különböző oldalakhoz tartozó politikai vezetők támogatták a tábornok hatalomba való visszatérését, kivéve François Mitterrand-t, Pierre Mendès France-t, Alain Savary-t, a Francia Kommunista Pártot, és további baloldaliakat. Május 29-én a francia elnök René Coty felhívással fordult a „legelőkelőbb franciához”, hogy tárgyaljon vele és vizsgálják meg közösen, hogy mi volna a legszükségesebb, azonnali feladat egy nemzeti kormány felállításához, illetve mit kéne tenni az állami intézmények mélyreható reformjához. De Gaulle – aki tizenkét évvel korábban is azért vonult vissza a politikától, mert úgy vélte, hogy a túl erős hatalommal bíró pártok túlzottan megnehezítik a kormányzást – továbbra is elszántan sürgette a Negyedik Köztársaság alkotmányának megváltoztatását, mivel továbbra is ezt tartotta az állam politikai gyengeségének legfőbb okának. Visszatérése feltételéül szabta, hogy kapjon hat hónapra széles jogköröket a vészhelyzet megoldásához, és készüljön új alkotmány, amit a franciák elé terjesztenek. De Gaulle-t 1958. június 1-jén az általa megszabott hat hónapos vészhelyzeti jogkörökkel a Nemzetgyűlés miniszterelnökké választotta.
Szeptember 28-án népszavazásra került sor és a választók 79,2%-a támogatta az új alkotmányt és az Ötödik Köztársaság megalapítását. A francia gyarmatok választhattak az új alkotmány elfogadása és az azonnali függetlenség között. (Kivéve Algériát, amely hivatalosan Franciaország része és nem gyarmat volt.) Az összes afrikai gyarmat az új alkotmány mellett szavazott és a korábbi Union française szövetségi rendszer helyett a Communauté française tagja lett, amely nagyobb autonómiát biztosított a tagoknak. Az egyetlen kivétel Guinea volt, amely a függetlenséget választotta, azon az áron, hogy minden téren azonnal elvesztette Franciaország támogatását.
De Gaulle elképzeléseivel összhangban, a továbbiakban a nemzet vezetője jelenítette meg a „nemzet lelkét” a világ és az ország felé.
1958 novemberében De Gaulle és pártja (Union pour la Nouvelle République-Union Démocratique du Travail) kényelmes többséget szerzett a választásokon. Decemberben az elektorok szavazatainak 78%-ával De Gaulle-t köztársasági elnökké választották, majd 1959 januárjában az új elnök elfoglalta hivatalát.
Hivatalba lépésekor fenyegető gazdasági problémákkal kellett szembenéznie, és az ország gazdasági élénkítésébe kezdett, aminek része volt a 100 régi frankot érő új frank 1960-as bevezetése. De Gaulle ismét függetlenségpárti politikát folytatott: visszautasította a Szovjetunió és az Egyesült Államok közeledését is, hogy egy önálló, nukleáris nagyhatalommá váló Franciaországot építhessen, és erősen szorgalmazta egy önálló Európa építését, bízva abban, hogy az európai nemzetek konföderációja visszaállíthatja a kontinens birodalmainak valamikori dicsőségét. Elkezdte egy szoros francia-német együttműködés kialakítását amely az Európai Gazdasági Közösség alapja lett. Személyében I. Napóleon császár óta először járt francia államfő Németországban. 1963 januárjában a két állam nevében De Gaulle és Konrad Adenauer barátsági megállapodást kötött (Elysée-szerződés). Ugyanakkor Franciaország aranykészleteket vásárolván ez Egyesült Államoktól csökkentette dollár tartalékait, csökkentve ezzel a gazdaságára nehezedő amerikai pénzügyi befolyást is.1959. november 23-án egy strasbourgi beszédében így fogalmazta meg Európával kapcsolatos elképzeléseit:
Az általa használt kifejezés, „az Atlanti-óceántól az Urálig terjedő Európa”, gyakran idézett fordulattá vált az európai integráció történetében. Elképzelése szemben állt az USA és Nagy-Britannia által képviselt „atlanti gondolattal”, és inkább egy önálló Európa pártján állt, amely harmadik pólust képezhet az Egyesült államok és a Szovjetunió között. Az elképzelésben az Urálnak, mint Európa részének megemlítése enyhülést jelentett a szovjetek felé, miközben a mondat másik fele úgy is magyarázható, mint Nagy-Britannia kizárása egy jövőbeli Európa fogalmából.
Elnökké válása után De Gaulle-nak a véres és megosztó algériai háború lezárásának sürgető feladatával is szembesülni kellett. A francia baloldal Algéria függetlenségének megadását pártolta és arra buzdította az elnököt, hogy teremtsen békét anélkül, hogy az Franciaország presztízsének romlását eredményezné. Ez az álláspont komoly felháborodást váltott ki az algériai francia telepesek és támogatóik körében, és De Gaulle-nak két egymást követő felkelést is el kellett fojtania az algériai telepesek és ott állomásozó francia csapatok körében. Ezek közül a második akció már egyenesen a lázadó ejtőernyős alakulatok anyaországi inváziójával fenyegetett.
De Gaulle kormányzata eltitkolta az 1961-es Párizsi mészárlást. Ekkor Maurice Papon párizsi rendőrprefektus hallgatólagos támogatásával több száz, Algéria függetlensége mellett tüntető, főként algériai származású személyt gyilkoltak meg rendőrök a párizsi rendőrség udvarán és a Szajna partján. Papon a rendőröktől kegyetlenséget kért és ígéretet tett rá, hogy elrejtik őket az igazságszolgáltatás elől. A tömeggyilkosságot közel harminc évig sikerült elhallgatni. Az áldozatok száma a mai napig tisztázatlan, egyes becslések szerint 70 mások szerint 200, vagy még annál is magasabb.
Az elnök több alkalommal volt az Algéria függetlensége ellen küzdő titkos katonai szervezet az Organisation de l'armée secrète (OAS) merényletének célpontja. 1962. augusztus 22-én csak szerencséjének köszönhetően élt túl egy merényletet Petit-Clamar közelében, amelyet a később emiatt kivégzett Jean-Marie Bastien-Thiry ezredes szervezett. Az akciónak három magyar résztvevője is volt, akiket tettükért hosszú börtönbüntetésre ítéltek.Az 1961-es, Algéria függetlenségéről rendezett népszavazás után De Gaulle tűzszünetet hozott létre, az 1962 márciusában aláírt éviani egyezményben megfogalmazott megállapodással, amit egy hónappal később egy másik népszavazás meg is erősített. Noha ezzel az algériai kérdés rendeződött, Michel Debré miniszterelnök lemondott hivataláról, és helyére Georges Pompidou került 1962. április 14-én. Algéria 1962 júliusában vált függetlenné. Ezzel egyidőben amnesztiát hirdettek minden, a háború során elkövetett bűncselekménnyel kapcsolatosan. 1962-ben mindössze néhány hónap alatt 900 000 francia telepes hagyta el az országot. A menekültek kivándorlása az 1962-es oráni mészárlás után gyorsult fel, amikor világossá vált, hogy az éviani egyezményben foglaltak nem jutnak érvényre és a francia kormányzat nem szándékozik megvédeni a telepeseket.
1962. szeptemberében De Gaulle egy olyan alkotmánymódosítást kezdeményezett, amelynek értelmében a köztársasági elnököt közvetlenül a választópolgárok választják meg. Időközben egy bizalmatlansági szavazást követően De Gaulle október 4-én feloszlatta a nemzetgyűlést és új választásokat írt ki. A választás előtt (október 28-án) azonban még sor került a népszavazásra, amelyen De Gaulle javaslata közel kétharmados, 62,25%-os támogatást kapott, azaz a továbbiakban az elnökről az általános választójoggal rendelkező szavazók dönthettek. A szavazattöbbség annak ellenére jött létre, hogy a legtöbb párt – erős elnöki rendszertől tartva – a változtatás elutasítása mellett foglalt állást.
A parlamenti választásokra november 18-án és 25-én került sor. Noha a baloldal előretört, a gaullisták ismét többséget szereztek.
A lezárt algériai konfliktussal a háta mögött De Gaulle végre arra a két területre koncentrálhatott, amelyet fontosnak érzett: a francia gazdaság reformjára és egy független külpolitikát folytató erőteljes Franciaország megjelenítésére a nemzetközi porondon. Ezt a nemzeti nagyságra építő De Gaulle-i irányvonalat szokták „politique de grandeur” néven emlegetni.
Miközben a 18. század óta példátlan népességrobbanás zajlott Franciaországban, a kormányzat – Georges Pompidou miniszterelnöksége alatt – a gazdaság gyors ütemű átalakításához fogott. A kapitalista és állami irányítás alatt álló gazdaság sajátos keverékeként a kormányzat mélyen beavatkozott a gazdasági életbe fő eszközként ötéves tervezési ciklusokat alkalmazva.
Széles körben ismert és gazdaságilag többnyire, de nem minden esetben sikeres projekteket indítottak. Ezek közé tartozott például a marseille-i kikötő fejlesztése (amely rövidesen a harmadik legnagyobb európai, és a legnagyobb mediterrán kikötővé vált), a Caravelle utasszállító repülőgép-projekt (az Airbus egyik elődje) támogatása, a francia-brit együttműködésben készülő Concorde utasszállító toulouse-i gyártásáról hozott döntés, a francia autóipar fejlesztése (az állami tulajdonú Renault-val a középpontban) és a Párizst a tartományokkal összekötő első autópályák építése.
E projekteknek köszönhetően a francia gazdaság a 19. század óta nem látott növekedést ért el.
1964-ben a francia GDP 200 év után először haladta meg a britet, és ezt a pozíciót a francia gazdaság egészen a '90-es évekig tartani is tudta. Erre az időszakra Franciaországban mindmáig nosztalgiával emlékeznek, mint „Trente Glorieuses”, a gazdasági fellendülés harminc dicsőséges évének csúcspontjára.
1963-ban De Gaulle megvétózta a britek csatlakozását az Európai Gazdasági Közösséghez, mivel úgy vélte, hogy az Egyesült Királyságból hiányzik a szükséges politikai akarat, hogy egy erős Európa része legyen. Úgy tekintett Nagy-Britanniára, mint az USA "trójai falovára". Meggyőződése szerint a kontinentális és brit gazdasági érdekek között összeegyeztethetetlen ellentétek feszültek. Mindezeken túl azt követelte, hogy az Egyesült Királyság fogadja el az EEK hat tagállama (Belgium, Franciaország, Hollandia, Luxemburg, Németország és Olaszország) által lefektetett szabályokat és saját szabadkereskedelmi övezetében vonja vissza az ezekkel az országokkal szemben támasztott elvárásait. A közös piac kiterjesztése helyett annak felpörgetését és elmélyítését pártolta.Az EGK kezdeti éveit vizsgálva megállapítható, hogy a francia gazdaság – és különösen a mezőgazdaság – érdekeinek védelme erőteljesebben meghatározta De Gaulle britekkel kapcsolatos politikáját, mint bármilyen egyéb szempont. A tábornok hozzáállását ugyanakkor az a harag és bizalmatlanság is meghatározta amely második világháborús nagy-britanniai száműzetéséből származott. Ehhez adódott az az aggodalom, amelyet az USA és Nagy-Britannia közti nukleáris fegyverkezésre vonatkozó megállapodás okozott, és amelynek keretében az USA Polaris rakétákkal látta el a briteket.
1960. február 13-án Franciaország negyedikként lépett az atomhatalmak közé, amikor végrehajtotta első kísérleti atomrobbantását a Szaharában, Algírtól 700 kilométerre dél-délnyugati irányban. De Gaulle ezen a területen is törekedett a francia függetlenség megteremtésére és kidolgozta az ország nukleáris fegyverkezési stratégiáját, amely a Force de frappe névre hallgatott, és amely egy szárazföldi, egy légi és egy tengeri erőből állt.
De Gaulle meg volt győződve róla, hogy a független Franciaország kiegyensúlyozó tényező lehet az Egyesült Államok és a Szovjetunió között. Főként brit és amerikai kritikusai szerint viszont, ez a vágyott politikai szerepkör alig volt több mint üres póz és opportunizmus. 1964 januárjában Franciaország diplomáciai kapcsolatokat létesített a legtöbb ország által ekkor még el nem ismert Kínai Népköztársasággal. Ez az első lépést jelentette a kommunista állam hivatalos elismerése felé. A kapcsolatfelvételre ugyanakkor anélkül került sor, hogy Franciaország megszakította volna kapcsolatait a Kínától 1949-ben elszakadt és vitatott függetlenségű Tajvannal, amelyet a világ legtöbb állama ekkoriban a hivatalos Kínának tekintett, és amely Kínát az ENSZ-ben is képviselte. A kialakult szituáció azért volt különös, mert a kommunista Kína ragaszkodott az "egy-Kína" elvhez, azaz elvárta a világ államaitól, hogy Tajvant ne tekintsék önálló államnak. Egy ideig nem volt világos, hogy a diplomáciai ellentmondás hogyan oldható fel és a nagykövetek cseréjét hónapokon át halogatták, ám Tajvan elnöke Csang Kaj-sek februárban megoldotta a konfliktust: Tajvan megszakította diplomáciai kapcsolatait Franciaországgal.A lépés fontos jelentőséggel bírt a kommunista Kína számára a diplomáciai elismerésért folytatott küzdelemben. E küzdelem eredményeként 1971-ben az ENSZ 2758. számú határozatával megvonta Tajvan ENSZ-tagságát, és elismerte a Kínai Népköztársaságot. Ezt követően a világ államainak többsége a Kínai Népköztársaságot ismerte el a hivatalos Kínaként (noha sok ország párhuzamosan Tajvannal is diplomáciai kapcsolatban áll). 1972-ben az Egyesült Államok elnöke, Richard Nixon is látogatást tett a Kínai Népköztársaságban, amely a kapcsolatfelvétel első lépése volt.
1965 decemberében De Gaulle-t ismét köztársasági elnökké választották. A választásokon ellenfele François Mitterrand volt, aki a várakozásokhoz képest meglepően sok szavazatot kapott: a leadott voksok 45%-át szerezte meg.
1966 februárjában Franciaország kivonta csapatait a NATO katonai irányítása alól, noha a szervezetnek tagja maradt. De Gaulle ragaszkodott hozzá – pályafutása során nem először – hogy Franciaország döntési szabadsága maximálisan megmaradjon még szövetségeseivel szemben is. Szintén kijelentette, hogy a Franciaországban állomásozó idegen csapatoknak el kell hagyniuk az országot és erre egy évet adott.Egy 1966 szeptemberében a kambodzsai Phnompen-ben elhangzott beszédében kifejezte Franciaország rosszallását amiatt, hogy az USA bevonódik a vietnámi háborúba. Felszólította az amerikaiakat a kivonulásra, mivel ezt látta az egyetlen járható útnak a konfliktus békés megoldása felé. A kijelentés annak fényében volt figyelemre méltó és meglepő, hogy a háború előzménye az indokínai háború volt, amelyet Franciaország vívott gyarmata megvédése érdekében a vietnámi kommunisták ellen, és amelyhez komoly támogatást kapott az Egyesült Államoktól.
Az Európai Közösség (EK) megalapítása után De Gaulle-nak komoly szerepe volt a szervezet egyik legnagyobb válságának kirobbanásában. A válság kirobbanásának oka a közös agrárpolitika vagy még annál is meghatározóbb mértékben a szervezeten belüli döntési mechanizmus, a minősített döntéshozatali eljárás (qualified majority voting vagy QMV) körüli vita volt. Az eljárás lehetővé tette a többségi akarat érvényesülését, azaz nem volt szükség egyhangú döntésre bizonyos kérdésekben. Ennek következtében a kisebbségi álláspontot képviselő államok érdeke sérülhetett.
Miután Franciaország nem tudott megállapodni az agrárpolitika kérdéseiben az EK másik öt tagállamával, 1965 júniusában De Gaulle visszahívta az ország képviselőit a szervezetből, és bojkottálta a szervezeti reformokról zajló tárgyalásokat. A francia fél jelenléte nélkül a szervezet egészen 1966 januárjáig megbénult, amikor a luxemburgi kompromisszummal sikerült a konfliktust feloldani. A kompromisszum lényege az volt, hogy amennyiben valamely tagállam fontos nemzeti érdekeire hivatkozva ezt kérte, a többségi szavazással meghozandó döntéseket el lehetett halasztani addig, amíg a tagállamok egyhangú megállapodásra nem jutnak. Ez gyakorlatilag nemzeti vétójog létrejöttét, és a minősített döntéshozatal visszaszorulását jelentette. De Gaulle tehát sikeresen befolyásolta a Római szerződésben is rögzített közösségi döntéshozatali mechanizmust: ragaszkodott hozzá, hogy a döntések során a kölcsönös megértésre alapozott szolidaritás érvényesüljön.1967 júniusában De Gaulle megvétózta a britek második csatlakozási kísérletét is. Hivatalos indoka a brit gazdaság fejletlensége volt, ám a háttérben továbbra is a tábornoknak a szoros brit-amerikai kapcsolatokkal szembeni ellenszenve és aggályai álltak.
A közel keleti feszültség 1967-es növekedése láttán De Gaulle június másodikán – hat nappal a hatnapos háború kitörése előtt – fegyverembargót hirdetett Izrael ellen, noha ez nem vonatkozott az izraeli hadsereg francia eredetű nehézfegyverzetéhez szükséges alkatrészekre.Ez váratlan fordulat volt De Gaulle Közel-Kelet politikájában: 1956-ban Franciaország, Nagy-Britannia és Izrael még együtt kísérelte meg visszaszerezni a Szuezi-csatornát Egyiptomtól. Az Izraeli Légierő francia Mirage és Mystère vadászgépeket használt a hatnapos háború során, és haditengerészetének új hajói Cherbourgban készültek. Noha a hajókat az izraeli fél kifizette, átadásukat letiltotta a francia kormányzat. Mégis a megrendelőhöz kerültek, mivel egy akció keretében kicsempészték őket Franciaországból kiváltva ezzel a franciák vádjait. Az utolsó hajók 1969 decemberében kerültek vízre, kevéssel a Franciaország és az immár független Algéria közötti megállapodás megkötése után, amelynek keretében olaj és francia hadianyag cserélt gazdát.
Algéria függetlenségének megadása után a De Gaulle vezette francia külpolitika sokkal arabbarátabbá vált. Franciaország népszerűségének arab világbeli kialakulásában komoly szerepet játszott a tábornok hat napos háború idején képviselt álláspontja. Ezzel egy időben Izrael Franciaország helyett inkább az Egyesült Államok felé közeledett katonai támogatásért, illetve fokozta saját hadiiparának fejlesztését.
Egy televíziós konferencia során 1967. november 27-én De Gaulle úgy jellemezte a zsidókat, mint „zsarnoki és magától eltelt népet”. Dávid Ben-Gúriónnak 1968. január 9-én írott levelében kifejtette, hogy meggyőződése szerint Izrael figyelmen kívül hagyta a figyelmeztetéseket és átlépte a mértékletesség határát Jeruzsálem, illetve számos jordániai, szíriai és egyiptomi terület elfoglalásával. Úgy vélte, hogy Izrael az elnyomás és üldöztetés eszközeit alkalmazta a megszállás során, és ez vezetett a területek bekebelezéséhez. Kijelentette, hogy amennyiben Izrael visszavonná csapatait, lehetőség nyílna az ENSZ keretei között olyan megoldást találni, ami szavatolná a közel-keleti menekültek és kisebbségek méltóságteljes és igazságos jövőjét, Izraelnek a szomszédos államok általi elismerését, illetve az Akabai-öböl és a Szuezi-csatorna szabad hajóhatóságát.
1967. május 30-án Nigéria délkeleti, főként ibók által lakott tagállamai kinyilvánították elszakadásukat és kikiáltották a Biafrai Köztársaságot. Június 6-án kitört a polgárháború, ami egészen 1970 januárjáig tartott és Biafra bukásával ért véget.Nagy-Britannia (és még nagyobb mértékben) a Szovjetunió katonai segítséget nyújtott Nigériának a szakadár tartomány visszahódításához. Ugyanakkor a De Gaulle vezette Franciaország is beavatkozott a konfliktusba ami azért volt rendhagyó, mert az a hagyományos francia érdekszférán kívül esett. A Nigéria esetleges felosztásával kapcsolatos politika vitában Franciaország és az Egyesült Királyság ellentétes oldalra került: De Gaulle a szakadár tartományok oldalára állt. A francia-nigériai kapcsolatok ugyanis igen fagyosak voltak a harmadik francia atomkísérlet után, amelyet Franciaország 1960 decemberében hajtott végre a Szaharában.
1968 augusztusától – amikor az erre vonatkozó embargó megszűnt – Franciaország korlátozott, titkos támogatást nyújtott a szakadár nigériai tagállamoknak. Jóllehet Franciaország katonailag segített Biafrát életben tartani a háború hátralévő tizenöt hónapjában, részvétele elégtelennek és visszásnak bizonyult. Ahogyan azt a biafrai főparancsnok megfogalmazta, "Franciaország több kárt mint hasznot okozott azzal, hogy hamis reményeket keltett, és Nagy-Britannia számára indokot szolgáltatott Nigéria felfegyverzésére".
1967 júliusában De Gaulle Kanadába látogatott, amely épp centenáriumát ünnepelte az Expo 67 nevű világkiállítással. Július 24-én a francia nyelvű tartomány, Québec székhelyének számító Montréal városházájának balkonjáról beszélve az összegyűlt nagy tömeghez, a tábornok így kiáltott: „Vive le Québec!” („Éljen Québec”), majd hozzátette „Vive le Québec libre!” („Éljen a szabad Québec!”). A kanadai sajtó élesen kritizálta a mondatot, és a kanadai miniszterelnök, Lester B. Pearson kijelentette: „A kanadaiaknak nincs szükségük rá, hogy felszabadítsák őket.” De Gaulle két nappal később elhagyta Kanadát, anélkül hogy az eredeti tervei szerint ellátogatott volna Ottawába. Soha többé nem tért vissza Kanadába. A beszéd komoly felháborodást keltett Kanadában és jelentős diplomáciai törést okozott a két állam kapcsolatában. Ugyanakkor fontos fordulópont volt a Québec Kanadától való függetlenségéért küzdő mozgalom történetében.
A következő évben De Gaulle Bretagne-ba látogatott és elszavalt egy breton nyelvű verset, amit nagybátyja (szintén Charles de Gaulle) írt. A beszéd után a tábornok alaposan leszólta a breton nacionalista mozgalmat. Azaz De Gaulle kettős mércét alkalmazott az angol nyelvű Kanadától elkülönülő „szabad” Québec és a hasonló breton mozgalom esetében.
De Gaulle kormányát sok kritika érte Franciaországon belül, kiváltképp keménykezű politikája miatt. A nyomtatott sajtó szabad, a választások pedig demokratikusak voltak, illetve a külföldről működő magán rádió- és televízióállomások sugározhattak francia nyelven. Ugyanakkor az állami rádiózásban és televíziózásban monopólium alakult ki, és e testületek vezetői képesek voltak befolyásolni a hírszerkesztési elveket. A társadalom sok vonatkozásban (így például a nők helyzetét illetően) továbbra is maradi, sőt olykor elnyomó volt. A társadalom több szegmensében – így különösen az ifjúság köreiben – komoly türelmetlenséget váltott ki ez a jelenség, amely végül az 1968-as eseményekhez vezetett.
Az 1968-as májusi demonstrációk és sztrájkok komolyan kikezdték de Gaulle legitimitását. 1968 májusában a tábornok meglátogatta a Németországban állomásozó francia megszálló haderő parancsnokát, Jacques Massu tábornokot, hogy egy esetleges, a lázongókkal szembeni katonai intervencióról egyeztessen vele.
Egy egyeztetés soránahol a diákoknak és munkásoknak a gazdasági és politikai életben való közvetlen részvételre vonatkozó követeléseiről esett szó, de Gaulle szállóigét alkotott, amikor ingerülten kijelentette: „La réforme oui, la chienlit non!” (udvarias fordításban: „Reform igen, káosz nem!”). A kijelentés a mai napig emlegetett fordulat Franciaországban, kritikus és ironikus utalásként a gaulle-ista politikára.
De Gaulle 1969. április 28-án lemondott az elnökségről, miután egy általa előterjesztett szenátusi és önkormányzati reform elbukott a népszavazáson. Az elnöki székben Georges Pompidou követte.
A tábornok másodszor is visszavonult Colombey-les-Deux-Églises-i házába, és folytatta emlékiratait. Váratlanul hunyt el, két héttel nyolcvanadik születésnapja előtt, 1970-ben. Egészen haláláig kiváló egészségnek örvendett.
November 12-én temették el végrendelete szerint a colombey-i községi temetőben. Végakarata szerint temetésén állami vezetők nem, csak egykori veterán társai vehettek részt, és egyszerű sírkövére nevén és születési, valamint halálozási évszámán kívül semmi nem kerülhetett. Mivel visszavonulása után nem fogadta el az egykori állami vezetőknek, illetve a visszavonult tábornokoknak járó juttatásokat, halála előtt majdhogynem szűkös körülmények között élt. Családja a birtok eladására kényszerült. Egy alapítvány vásárolta meg, most a Charles de Gaulle Múzeum működik benne.
Charles de Gaulle számos állami címben és posztban részesült hosszú élete alatt.
1944-től 1946-ig és később 1959-től 1969-ig Andorra Hercegségét osztotta meg Ramon Iglesiasi Navarrival.
Histoire des Troupes du Levant (1931) Written by Major de Gaulle and Major Yvon, with Staff Colonel de Mierry collaborating in the preparation of the final text.
Trois Études (1945) (Rôle Historique des Places Fortes; Mobilisation Economique à l’Étranger; Comment Faire une Armée de Métier) followed by the Memorandum of 26 January 1940.
A reménység emlékiratai; szerk. J. Nagy László, Ferwagner Ákos; Gradus ad Parnassum, Szeged, 2003-
Ádám Péter: Francia-magyar kulturális szótár. Budapest : Corvina, 2004. De Gaulle l. 109. o. ISBN 963-13-5237-4
de Gaulle, Charles. A reménység emlékiratai. Szeged: Gradus ad Parnassum Bt (2003). ISBN 978-963-9184-14-5 
M. Szebeni Géza: Charles de Gaulle. Egy konzervatív forradalmár. Magyar Szemle Könyvek.2012. ISBN 978-963-87591-9-1
Ez a szócikk részben vagy egészben  a   Charles de Gaulle című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben  a   Charles de Gaulle című francia Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

Charles-Maurice de Talleyrand-Périgord (kiejtése: ʃaʁl moʁis də tal(ɛ)ʁɑ̃ peʁiɡɔʁ; röviden, közkeletűen Talleyrand; kiejtése kb. tal(e)ran) (Párizs, 1754. február 2. – Párizs, 1838. május 17.) Autun püspöke, Périgord, majd Benevento (1806), utána Dino (1815) hercege. Kiemelkedő, de ellentmondásos megítélésű francia politikus, diplomata, államférfi volt. Sikeresen tevékenykedett XVI. Lajos, a nagy francia forradalom, majd Napóleon, XVIII. Lajos, X. Károly és I. Lajos Fülöp szolgálatában. A történészek egy része szerint rendkívül tehetséges diplomataként és politikusként következetesen és eredményesen működött az akkoriban a jövőt képviselő feltörekvő polgárság érdekei védelmében. Mások szerint erkölcsileg romlott, született áruló volt, aki minden megbízóját elárulta, és kizárólag egyéni haszonszerzés volt a célja. Kétségtelenül végtelenül pénzéhes és korrupt volt, de egy olyan korban, amikor ez nem csak általános, hanem szinte elfogadott volt; viszont társadalmilag és politikailag általában kitűnő pontossággal értékelte a helyzetet és a jövő fejlődési vonalait, felismeréseihez következetesen ragaszkodott és azoknak megfelelően, a társadalmi és a francia nemzeti érdekek védelmében cselekedett. Síkraszállt a forradalmi és a fehérterror ellen egyaránt, nemzetközileg is a békés megoldások híve volt, ellenezte Napóleon céltalan, önsorsrontó hódító politikáját. Ebben a gyors változásokkal terhes történelmi időszakban az általa támogatott rendszereket és uralkodókat akkor hagyta el, amikor azok sorsa – gyakran saját hibájukból – már megpecsételődött, és a történelmi-társadalmi fejlődés új irányt vett.
Előkelő és régi, de elszegényedett nemesi családból származott. Apja Charles-Daniel de Talleyrand-Périgord (1734–1788), főnemes, aki mindössze 20 éves volt Charles-Maurice születésekor, Versailles-ban élt feleségével, Alexandrine de Damas d'Antigny-val (1728–1809). A családi hagyományok szerint az első ősük a 9. században Kopasz Károly rokona volt. Újabb kutatások azonban a família ilyen fokú ősiségét, a kora középkori Périgord grófokkal való rokonságukat kétségbe vonják. Talleyrand maga azonban – ahogy környezete is – mélyen hitt családja ősi arisztokrata mivoltában.
Gyermekkorától fogva erősen sántított jobb lábára, ortopéd cipőt kellett viselnie, ami nagyon kedvezőtlen hatással volt lelki fejlődésére is. Sánta ördögnek csúfolták (diable boiteux). Életrajzíróinak egy része szerint rokkantsága veleszületett volt, ő maga azonban memoárjaiban szüleit, illetve dadáját teszi felelőssé, akik nem törődtek vele, és így leesett egy magas komódról. Mindenesetre Talleyrand örömtelen gyermekkorra emlékezett vissza. Szülei a fizikai alkalmatlansága miatt kizárták az elsőszülöttségből, nevelőhöz adták, és évekig nem törődtek vele. Iskoláit kollégiumban élve végezte, örökké a magányosság érzése uralkodott rajta.
Tanulmányaiban nem volt szorgalmas, de 15 éves korára azért befejezte az iskolát, és nagybátyja, Alexandre Angélique de Talleyrand-Périgord, akkor Reims érseke támogatásával papi szemináriumba lépett – mivel szülei másra alkalmatlannak tekintették. A papi rend ekkoriban megfelelő megoldás volt olyan nemesi ifjak eltartására, akik nem voltak alkalmasak a katonai szolgálatra, vagy szüleik nem voltak elég gazdagok ahhoz, hogy – a szokásoknak és a jogi lehetőségeknek megfelelően – a polgári közigazgatásban vásároljanak számukra állást. Talleyrand-t nem vonzotta a papi pálya, gyűlölte a reverendát, és hideg szkeptikusként fejezte be a szemináriumot.
Talleyrand a Saint-Sulpice templom papneveldéjében fejezte be tanulmányait. Ekkor jelentette ki: „Arra kényszerítenek, hogy pap legyek, de meg fogják bánni”. A papi szeminárium épülete előtt sétálgatott az utcán barátnőjével. Pappá szentelése után megfelelően jövedelmező hivatal után nézett, egyidejűleg szerelmi kalandokkal töltötte idejét. Rokkantsága ellenére szellemességével számtalan nőt meghódított. Mindig ő hagyta el szeretőit, akik aztán arra panaszkodtak, hogy őutána mindenki más unalmasnak tűnt. Madame Dubarry szalonjában kijelentette: „Párizs olyan város, ahol sokkal könnyebb egy nőt meghódítani, mint egy jól jövedelmező káplánságot!”
21 éves korában, 1775-ben azonban már abbé lett Reimsben, és szerepet kapott XVI. Lajos koronázási szertartásán, nemsokára pedig fővikáriussá lépett elő ugyanott. Tehetsége itt is gyorsan megnyilvánult: 1780-tól öt évig a francia katolikus egyház egyik legmagasabb rangú gazdasági végrehajtó tisztségét töltötte be. Az egyik vezető francia egyháztörténész szerint „a század egyik legjelentősebb általános ügyvivője” volt a katolikus egyházban. Felváltva élt Reimsben és Párizsban, ahová az egyház delegálta a kormánnyal az egyházi adókról és más pénzügyi kérdésekről folytatandó tárgyalásokra. Gondtalan társasági életet élt, ügyesen építette kapcsolatait az udvarban. Később klasszikussá vált az a mondása, hogy „aki nem élt 1789 előtt, nem ismeri az élet igazi édességét”. 1788. november 2-án XVI. Lajos kinevezte őt Autun püspökévé. Hamarosan megkapta emellé egy királyi apátság jövedelmeit is.
1789 elején szentelték fel püspökké. Rövid, de intenzív választási kampány után a papi rend helyi képviselőjének választatta meg magát az akkor összehívott rendi gyűlésre, amely a forradalom közvetlen előzménye lett. Kitért a húsvéti mise személyes megtartása elől, és sürgősen, végleg elhagyta Autunt, Párizsba utazott.
Mint sokan mások, Talleyrand is érezte a közelgő forradalmat, de ő azt is felismerte, hogy a rendi gyűlésben a harmadik rend, a polgárság összehasonlíthatatlanul erősebb lesz a másik kettőnél. Álláspontját maga a következőképpen fogalmazta meg: „egyetlen észszerű megoldás maradt: engedni, mielőtt erre erőszakkal kényszerítenek, olyan időben, amikor ezt az engedékenységet még az érdemünkül számíthatják be.” Ezért, bár a papi rend képviseletében választották meg, Versailles-ban hamarosan átvonult a papi rend terméből a harmadik rend termébe, és ott a nép barátjaként, a privilégiumok ellenségeként, az elnyomottak védelmezőjeként szónokolt. Annyira meg volt győződve a monarchia közeli bukásáról, hogy végtelen anyagiassága ellenére visszautasította azt a pénzt, amivel a királyi udvar meg akarta vesztegetni. Memoárjából az is kitűnik, hogy nem csak elkerülhetetlennek, hanem végső soron az ország számára is hasznosnak tartotta a forradalmat.
Belevetette magát a munkába, és a forradalom első három évében olyan értékekért szállt síkra, amelyek máig érvényesek maradtak. Vezető szerepet vállalt az Emberi és polgári jogok nyilatkozata megfogalmazásában, ő volt a szerzője a híres VI. fejezetnek, amely a polgároknak a törvény előtti egyenlőségét fogalmazta meg. Óriási jelentősége volt a forradalom gazdasági túlélése és a további fejlődése szempontjából annak, hogy 1789 októberében, püspökként, javasolta az Alkotmányozó Nemzetgyűlésnek az egyházi földek kincstári tulajdonba vételét (későbbi elárverezésük érdekében), és azonnal megfelelő törvényjavaslatot is benyújtott. A forradalom egyik fontos célja ugyan a magántulajdon szentségének biztosítása volt (a korábbi királyi önkénnyel szemben), de Talleyrand bravúrosan áthidalta ezt a problémát: az indoklásban kifejtette, hogy az egyházi tulajdon egészen más természetű, mint a közönséges magántulajdon, és az állam bátran kisajátíthatja. Ezzel Talleyrand hihetetlen népszerűséget szerzett, és 1790 februárjában a Nemzetgyűlés az elnökévé választotta.
Közben azonban magánéletében nem tagadta meg önmagát; egyszerre két előkelő hölggyel folytatott bonyolult szerelmi viszonyt, esténként kártyaklubokban játszott nagy tétekben, és amikor a spanyol követ kezdeményezte a Franciaországgal fennálló kereskedelmi egyezmény megújítását, a Nemzetgyűlés diplomáciai bizottságának tagjaként 100 000 amerikai dollár kenőpénzt kért és kapott tőle.
Az egyházi javak elkobzása miatt a papság és a nemesség gyűlölte Talleyrand-t, de velük, mint a múlt képviselőivel, már nem törődött. 1790. július 14-én nagy részt vállalt az új nemzeti ünnep megteremtésében és lebonyolításában, teljes püspöki díszben jelent meg, „megtestesítve az evangélium és a forradalmi testvériség egybeolvadását”. Megáldotta a királyi családot, a Nemzeti Gárdát, a Nemzetgyűlés tagjait, a forradalmi tömegeket egyaránt. Este és éjjel aztán – saját visszaemlékezései szerint – egymás után két kártyaklubban robbantott bankot, majd egyik szeretőjéhez, Laval grófnőhöz sietett, és boldogan mutatta neki a nyereség pénzhalmait – még a kalapja is tele volt bankókkal.
Még egyszer vehette hasznát püspöki süvegének: a pápa ellenében püspökké szentelte azokat a papokat, akik szolgálatokat tettek az új rendnek. Ezután azonban már a pápa kiközösítette. Talleyrand első reagálásaképpen a forradalmi Franciaország nevében visszautasította az egyházfő erre vonatkozó jogát, de aztán élt az alkalommal és végleg levetette az általa amúgy is gyűlölt papi talárt.
1792 januárjában a francia forradalmi kormány attól tartott, hogy a monarchista Európa háborút indít ellene. Ezért diplomáciai feladatot bíztak Talleyrand-ra, Londonba küldték, hogy eszközölje ki Anglia semlegességét egy európai háború esetére. Londonban a közvélemény nagyon ellenségesen fogadta, a sajtó intrikusnak, tolvajnak és kiugrott papnak titulálta. Az angol arisztokrácia, az udvarral az élen, az emigráns francia királypártiak mellett állt. Talleyrand azonban ebben a helyzetben is megmutatta tehetségét, a támadásokat fel sem vette, hatalmas önbizalommal tárgyalt, és – legalábbis egy évre – biztosította is Anglia semlegességét.
A köztársaság kikiáltása 1792 augusztusában azonban meggyőzte Talleyrand-t arról, hogy az ország egyre veszélyesebbé válik a számára is; megérezte a terror időszakának közeledését. Még megfogalmazta azt a forradalmi hévvel átitatott jegyzéket, amelyben Nagy-Britannia kormányát értesítették a trónfosztás szükségességéről, aztán útlevelet kért a maga számára azzal, hogy Angliában akar tárgyalni a közös súly- és hosszmértékek elfogadásáról. A téma valóban napirenden volt, de Talleyrand menekülésének igazi oka az volt, hogy a frissen trónfosztott király iratai között olyan, tőle származó levelek is voltak, amelyek minden bizonnyal a vesztét okozták volna. Egy jellemző anekdota szerint a francia partokat elhagyó hajón így suttogott maga elé: „Leshetik, amíg én még egyszer forradalmat csinálok mások számára…” Szeptember 10-én távozott, és decemberben már vádat emeltek ellene. Miután megtagadta a hazatérést, 1793 augusztusában hivatalosan is emigránsnak nyilvánították, vagyonát elkobozták.
A londoni francia emigráció túlnyomó része gyűlölte őt, de volt egy kicsiny csoport, amely befogadta. Ekkoriban érkezett oda Madame de Staël is, akihez akkoriban bizalmas viszony fűzte. 1794 januárjában azonban újra csomagolnia kellett, mert a brit kormány kiutasította. Sok választása nem lévén, Amerikába utazott. Ez a frissen függetlenné vált ország egyáltalán nem érdekelte, csak a kényszernek engedett, ahogy maga írta: „Kiérkezésemkor tele voltam ellenszenvvel mindazon új dolgok iránt, amelyek az utazót általában érdekelni szokták. A kíváncsiságnak a szikrája is alig ébredt bennem.” Ennek ellenére elmélyült az amerikai gazdasági viszonyok, különösen az ingatlanspekuláció tanulmányozásában, mivel attól tartott, hogy sok időt kell ott töltenie, és újra vagyont akart szerezni. Az Egyesült Államok politikai köreihez nem tudott közelebb férkőzni. George Washington nem fogadta; a fiatal amerikai demokrácia puritán hagyományokra építkező vezetői is sokat hallottak már Talleyrand erkölcseiről. A volt püspök nem is cáfolt rá a róla szóló pletykákra: Philadelphiában azzal botránkoztatta meg az úri társaságot, hogy a korban hallatlan tettet hajtott végre: karonfogva sétált az utcán egy feketebőrű szépséggel.
A távolból is követte a franciaországi eseményeket, és az újgazdag burzsoákból álló Direktórium hatalomra jutása után párizsi kapcsolatai révén nehezen, de kieszközölte a maga számára a kegyelmet, a hazatérés lehetőségét. Ebben nagy segítségére volt az a heves gyűlölet, amely a királypárti emigránsok részéről övezte személyét. 1795 novemberében kapott kegyelmet, haladéktalanul nekilátott amerikai érdekeltségei felszámolásához, és 1796 szeptemberében érkezett vissza Franciaországba.
Talleyrand hazatért, de vagyonát nem kapta vissza, így abból a kevésből élt, amit a tengerentúlon földspekulációval szerzett. Kereste helyét, 1797. április 4-én előadást tartott a tudományos akadémiának megfelelő Institut de France előtt az angol-amerikai kereskedelemről. (Ő is bábáskodott az intézmény létrehozásánál, és még Amerikában volt, amikor a tagjává is választották.) Leginkább külügyminiszter szeretett volna lenni, a betegeskedő, tumorral küzdő (és orvosilag terméketlen) Charles-François Delacroix helyébe lépni, akinek egyébként családi barátja lett. Valószínűleg ő volt a biológiai apja Eugène Delacroix-nak, az 1798 áprilisában született romantikus festőnek, akinek munkásságát később is támogatta. Felajánlotta szolgálatait a Direktóriumnak, de annak öt tagja közül három, köztük a vezető, Paul Barras korruptnak tartotta őt, a negyedik tolvajnak és korruptnak, az ötödik (Jean-François Reubell) árulónak, tolvajnak és korruptnak. Barras azonban – aki maga is megvásárolható és hírhedten kicsapongó volt – tudta, hogy szükségük van Talleyrand diplomáciai tehetségére a nemzetközi téren előttük álló óriási nehézségek leküzdésére. Emellett Talleyrand barátai és szeretői, főleg a befolyásos – és kitartóan erőszakos – Madame de Staël mindent megtettek azért, hogy meggyőzzék Barras-t az ő alkalmazásának szükségességéről. Barras szavazásra tette fel a kérdést a direktóriumban, és 1797 júliusában 3:2 arányban úgy döntöttek, hogy kapja meg a külügyminiszteri tárcát. Talleyrand ettől a hírtől olyan boldog lett, hogy ritka kivételként elvesztette önuralmát, és barátai előtt hosszasan hajtogatta: „Az állás a miénk! Most aztán vagyont kell szerezni, óriási vagyont!”
Másnap már újra nyugodt, fölényes nagyúrként jelent meg hivatalában, de célját nem felejtette. Még a kor szokásaihoz képest is elképesztő nyíltsággal követelt és kapott súlyos összegeket a különböző diplomáciai partnereitől az ügyeik intézéséhez. Poroszországtól 300 000, Ausztriától, Spanyolországtól 1 000 000, Nápolytól félmillió aranyfrankot kapott különböző szerződések megkötése kapcsán. A korabeli sajtó összegzései szerint csak az első két év alatt, 1797 és 1799 között 13 650 000 frankot gyűjtött be – úgy, hogy tulajdonképpen nem kötött az ország érdekeivel ellentétes megállapodásokat, csak a francia nagyhatalom képviselőjeként sápot szedett azoknak az ügyleteknek a kapcsán, amelyeket úgyis el kellett intézni. Egyedül a fiatal amerikai állam képviselői nem értették vagy értékelték ezeket az európai finomságokat, és nem akartak fizetni a kereskedelmi megállapodásért. Az XYZ-ügy néven emlegetett afférból csaknem háború lett a két fél között, mielőtt elsimították. Vagyonosodásának másik forrása a tőzsde volt, ahol szinte veszteség nélkül játszott. Barátai és szeretői, barátainak szeretői és szeretőinek barátai révén mindig tudta, hogyan alakulhatnak az árfolyamok.
Talleyrand az elsők között ismerte fel Bonaparte tábornok képességeit, és külügyminiszteri kinevezése után meleg hangú levélben üdvözölte őt, amit a hadvezér hasonló hangnemben viszonzott, sőt levélben gratulált a Direktóriumnak a külügyminiszter nagyszerű kiválasztásához. Ettől kezdve Talleyrand és Napóleon kapcsolata egyre szorosabbá vált. Hamarosan azonban létrejött az első súlyos konfliktus kettőjük között: Talleyrand Napóleon kérésére szavát adta, hogy a török fennhatóság alatti Egyiptom elleni hadjárat idejére Isztambulba megy követként, hogy diplomáciai segítséget nyújtson Törökország megbékítésére. Ezt azonban nem tette meg, kiváltva így a tábornok féktelen dührohamát.
Külpolitikájában, reálisan ítélve meg a nemzetközi helyzetet, igyekezett mérséklő hatással lenni a Direktórium hódító elképzeléseit illetően; kiépítette a külügyi tárca hatékony apparátusát, tehetséges és szorgalmas munkatársakkal vette körül magát. A követeket azonban maga a Direktórium nevezte ki, gyakran anélkül, hogy vele egyáltalán konzultált volna.
A Direktórium népszerűsége azonban folyamatosan csökkent, és Talleyrand úgy döntött, kiszáll a süllyedő hajóból. 1799 nyarán – úgymond a sajtó támadásai miatt – lemondott, és csatlakozott a hatalom átvételére készülő Bonaparte tábornokhoz. A napóleoni puccs napján, a francia forradalmi naptár szerint brumaire 18-án (1799. november 9.) már azt a kényes feladatot kapta, hogy vegye rá Barrast az önkéntes lemondásra, mégpedig egy jelentős pénzösszegért, mint fájdalomdíjért cserébe. Az egyébként nem gyáva Barras a puccstól azonban annyira megijedt, hogy magától, ingyen is hajlandó volt távozni. A vesztegetési összeg így Talleyrand zsebében maradt, aki ettől úgy meghatódott, hogy kezet csókolt neki, a „nemzet háláját” kifejezve.
Bonaparte puccsa után Talleyrand, általa rendkívül nagyra becsült barátja, az újdonsült Első Konzul révén, újra átvette a külügyi tárcát. Kapcsolatba lépett az európai udvarokkal, ahol általában örömmel vették a Direktórium bukását. A leendő császár a bizalmába fogadta, és mivel a külügyeket közvetlenül maga alá rendelte, Talleyrand gyakorlatilag a napóleoni adminisztráció második embere volt a következő nyolc év alatt.
Franciaország nemzetközi helyzete ebben az időszakban kedvezően alakult. Ausztriát 1800-ban sikerült legyőzni, Poroszország semleges álláspontot foglalt el, Oroszországgal pedig küszöbön állt a (főleg Anglia elleni) szövetség megkötése. I. Pál orosz cárt azonban meggyilkolták, és utódja, I. Sándor (aki legalábbis tudott a készülő merényletről) kevesebb elkötelezettséget mutatott a francia szövetség iránt, bár az orosz-francia kapcsolatok még sokáig igen jók maradtak. Az Angliával megkötött 1802-es amiens-i béke nyomán Franciaország teljesen szabad kezet kapott szomszédai ellen. Bonaparte szakadatlan hódításokba kezdett Európában, újabb és újabb területeket vett birtokba, Talleyrand pedig diplomáciai nyelven megfogalmazta a hódítás utáni tényállást – természetesen beszedve a megfelelő „illetéket” is a legyőzöttektől, egy-egy kedvezőbben hangzó feltétel fejében.
Talleyrand azonban maga is megtapasztalta Napóleon parancsuralmát. A párizsi diplomáciai testület ugyanis bojkottálni akarta Talleyrand rendezvényeit amiatt, hogy palotájában együtt élt aktuális barátnőjével, a feltűnően szép, de híresen ostoba Grand asszonnyal. Napóleon ráparancsolt külügyminiszterére, hogy vegye el a nőt. Nem volt mit tenni, meg kellett kötnie a hivatalos házasságot. A házastársak később különváltan éltek, mert Talleyrand megszerette és házába költöztette unokaöccse feleségét, Dino hercegnőt, aki aztán haláláig az élettársa maradt.
Arra is utasította Talleyrandot az első konzul, hogy vásároljon magának, külügyminiszteri reprezentációs célokra egy kastélyt, megfelelő birtokkal. Ekkor vette meg uradalmát Valençay-ban, persze anyagi támogatást csikart ki hozzá Bonapartétól. Talleyrand egyébként kiváló földesura lett a környező 23 falunak, iskolákat építtetett és tartott fenn, támogatta a helyi önkormányzatot.
A királypártiak leleplezett összeesküvései nyomán Talleyrand azt sugalmazta Bonaparténak, hogy radikális lépést kell tenni a royalisták elrettentésére a további akcióktól. Ennek nyomán rabolták el külföldön a királyi család egyik fontos tagját, Enghien hercegét. Az összeesküvésekben egyébként ártatlan herceg statáriális kivégzése Napóleon döntése volt, de a császár élete végéig haragudott Talleyrand-ra azért, mert rávezette erre a morálisan és utólag politikailag is nagy hibának bizonyult döntésre.
Napóleon 1804-ben császárrá koronáztatta magát; a szertartáson Talleyrand a fő helyek egyikén állt a császár mellett, ahogy azt monumentális festményén Jacques-Louis David is megörökítette. A külpolitikai kérdésekben azonban egyre gyakoribb volt közöttük az ellentét. Talleyrand folyamatosan az elért eredmények konszolidálását szorgalmazta, békekötést, kompromisszumokat javasolt, mert jól látta, hogy a folyamatos napóleoni háborúk kimerítik az országot és semmiféle további előnyt nem hoznak már, csak előrevetítik egy későbbi nagy bukás lehetőségét.
Egyelőre azonban hatalmas anyagi előnyei származtak a császársági berendezkedésből is. Ő lett Napóleon főkamarása, valamint az itáliai Beneventói Hercegség – amelyet a császár a pápától vett el – uralkodó hercege. A miniszteri fizetésével együtt az évi jövedelmei elérték a 650 000 aranyfrankot. A legális jövedelmei még így is eltörpültek a kenőpénzek mellett, amelyeket Európa térképének újra és újra történő átszabása során az érintett felektől begyűjtött. Napóleon még a marengói győzelem után az Ausztriával kötött béke körüli fáradozásai fejében 300 000 frankkal ajándékozta meg; ugyanezért a tárgyalásért I. Ferenc osztrák császártól még kapott 400 000 frankot. Amikor Napóleon eladta Louisianát az Amerikai Egyesült Államoknak, a tárgyalásokat Talleyrand vezette, és ezek „eredményeképpen” az eredetileg 80 millióra tartott vételár 54 millióra csökkent; máig nem tudni, hogy mekkorák voltak azok az amerikai „érvek”, amelyek lehetővé tették az ár csökkenését. Napóleon persze sejtette, hogy folyamatosan meglopják, de a nagyságrendeket nem ismerte, és időnkénti dühkitörései ellenére mindig arra jutott, hogy Talleyrand tehetsége megéri számára ezeket a veszteségeket. Így aztán külügyminisztere megkapta az új kitüntetés, a Becsületrend nagykeresztjét is.
1805 novemberében és decemberében, az austerlitzi csata előtt és után egyaránt, újabb kísérleteket tett a császár meggyőzésére: térjen át az elért eredmények konszolidálására, ne alázza meg ellenfeleit. Különösen tartott Ausztria végleges szétverésétől, a helyén kialakulható veszélyes hatalmi vákuum miatt. 1807-ben végül lemondott külügyminiszteri tisztségéről: állítólag kijelentette, hogy nem akar Európa hóhéra lenni. Napóleon ekkor hatalma csúcsán állt, de Talleyrand már látta a császár hajthatatlansága miatt fenyegető véget. Talleyrand az uralkodóval folytatott egyik mindennapos vitáját használta fel a nyugalomba vonulás bejelentésére, de olyan ügyesen, hogy Napóleon bőkezűen megajándékozta távozó külügyminiszterét – aki hamarosan aktívan elkezdett császára ellen dolgozni. A külügyminiszterből vice-elektor, az egyik legmagasabb udvari cím birtokosa lett; minden ünnepségen ott kellett állnia az uralkodó mellett díszöltözetben.
Spanyolország megtámadását, az ottani királyi család tagjainak elrablását is ellenezte, de elfogadta Napóleon parancsát, hogy a királyi foglyokat ő szállásolja el – illő körülmények között – kastélyában. Igaz, ehhez a feladathoz is külön tetemes anyagi támogatást igényelt.
Napóleon továbbra is olyan nagyra értékelte tehetségét, hogy magával vitte az 1808. novemberi erfurti találkozóra, ahol Sándor cárral tárgyalt. Az oroszok is mély megvetéssel viszonyultak Talleyrand-hoz viselt dolgai miatt. Sándor cár személyesen is gyűlölte, mert amikor 1804-ben felemelte a szavát az enghieni herceg meggyilkolása miatt, Talleyrand válaszában célzást tett arra, hogy a cárnak köze volt apja halálához. Ezért is lepte meg a cárt annyira, hogy a beneventói herceg egy társasági eseményen közvetlenül hozzá fordult, és Napóleon elleni politikájának keményítését tanácsolta neki.
Ezt a felvetést aztán titkos találkozók követték, amelyen Talleyrand egyértelműen felajánlkozott az oroszoknak. Tevékenysége kétségtelenül hazaárulás volt, az ő olvasatában azonban Napóleon vezette katasztrófa felé Franciaországot, és ebben megállítani őt neki a kötelessége volt. Persze jelentős anyagi haszonra is számíthatott.
Talleyrand mellesleg kérte és megkapta Sándor engedélyét ahhoz, hogy unokaöccse, Edmond de Périgord elvehesse az akkor már Oroszországhoz tartozó Kurland hercegének lányát, a kor egyik gazdag, mindössze 15 éves örökösnőjét, Dorothée de Courlande-ot. A kurlandi herceg özvegye Párizsban élt, és Talleyrand szeretője volt, ahogy majdan lánya, a későbbi Dino hercegnő is az lett.
Napóleon Erfurtban továbbra is töretlenül megbízott volt külügyminiszterében. Reggelente megtárgyalta vele, hogyan lehetne szerződéssel megszilárdítani a francia-orosz szövetséget, Talleyrand pedig este arról győzködte a cárt, hogy bizonyos pontokat feltétlen vetessen ki a tervezetből. Franciaország nevében ő maga csak a Pireneusokon, az Alpokon és a Rajnán belüli hódításokat kívánta volna megtartani, az ezeken túli napóleoni szerzeményekről lemondott volna az ország hosszú távú biztonsága érdekében.
Párizsba visszatérve Talleyrand Nesselrode cári követségi tanácsossal tartott titkos kapcsolatot. Anyagi ellenszolgáltatás fejében rendszeresen informálta őt azokról a fejleményekről, amelyeket ő maga fontosnak tartott közölni az oroszokkal. Joseph Fouché, Napóleon rendőrminisztere gyanakodni kezdett, de addigra már ő maga is megingott a császár támogatásában. Az ibériai fejlemények, a spanyol partizánharc sikerei a császári hadtestek ellen arról győzték meg ezt a két politikust, hogy – személyes ellenszenvük dacára – érdemes együttműködniük.
Napóleonnak azonban többfajta titkosszolgálata volt; az egyiket Fouché működtette, de egy másik a rendőrminisztert magát is ellenőrizte. A császár így nehéz spanyolországi harcai közepette hírt kapott Talleyrand és Fouché közeledéséről, és hazasietve 1809. január 28-án egy híres jelenetben, palotájának nyilvánossága előtt hordta le útszéli hangon, ütötte ököllel főkamarását manipulációi miatt. A dolog azonban ennyiben is maradt. Másnap Talleyrand újra megjelent díszruhájában egy udvari rendezvényen, és a császár ügyet sem vetett rá. Ugyanaznap viszont a herceg felvette a kapcsolatot az osztrák követtel, Metternichhel is, hogy az ő birodalmát is mozgósítsa céljai érdekében. Felajánlotta segítségét a „közös ügy” érdekében, és mindjárt kért is néhány százezer frankot, „mert a császár tönkretette őt anyagilag a spanyol hercegek beszállásolásával kastélyába”.
Mindeközben továbbra is tett nagyon fontos szolgálatokat Napóleonnak: közreműködött válása megszervezésében Jozefinától és új házassága megkötésében az osztrák császár leányával, Mária Lujzával.
Talleyrand kétségtelen személyes bátorságról is tanúbizonyságot tett, amikor ilyen bonyolult titkos tevékenységbe kezdett. Napóleon sok mindenről tudott, de csak udvari intrikának, áskálódásnak tekintette; ha tisztában lett volna Talleyrand tevékenységének dimenzióival, minden bizonnyal kivégezteti. Ehhez csak arra lett volna szükség, hogy az oroszok vagy az osztrákok elárulják a herceget. Ez azonban – amint abban Talleyrand bízott is – egyáltalán nem állt érdekükben. Így rendszeresen elláthatta információkkal az oroszokat és az osztrákokat. Az értesülések begyűjtésében Fouché is segítségére volt, amíg a császár el nem távolította őt. Az új rendőrminiszter, Savary tábornok Napóleon odaadó katonája volt, és bizonyára habozás nélkül likvidálta volna az árulókat, ha bizonyítékot szerez. A hírforrások beszűkültek, de Talleyrand mégis kért egy félmilliónyi extra jutalmat az oroszoktól, anyagi nehézségeire hivatkozva. Sándor cárnak azonban ez már sok volt, és hasonló arcátlansággal úgy válaszolt, hogy nem akarja a herceget kompromittálni, gyanúba keverni, ezért inkább nem adja meg neki ezt az összeget. Talleyrand persze ennek hiányában is folytatta, tőle telhetően, az információk szállítását. Annál inkább fontos volt ez az oroszoknak, mert nyilvánvaló volt, hogy elkerülhetetlen a háború a két fél között. Igaz, 1811-től már működött Párizsban Alekszandr Ivanovics Csernisov ezredes professzionális katonai hírszerző szolgálata is, amely olyan konkrét információkhoz is jutott, amilyenekről Talleyrand-nak sejtése sem volt.
Az oroszországi vereség után Napóleon hatalma gyorsan hanyatlott. Bár nem bízott Talleyrand-ban, mégis újra felkínálta neki a külügyminiszteri posztot, mert őt tartotta alkalmasnak arra, hogy az ellenfeleket megtévessze, és a béketárgyalásokat elnyújtsa. De a herceg ezt már elhárította. Viszont amikor 1814-ben a császár újra hadvezéri képességeinek legjavát mutatta, és minden esély ellenére új meg új harctéri győzelmeket aratott, komoly félelem fogta el. Ha a császár mégis nyeregben marad, előbb-utóbb fény derülhetett volna titkos tevékenységére. Ezért minden erejével siettette a végső bukást, tájékoztatta a szövetségeseket Napóleon tényleges gyengeségéről.
1814. március végén a szövetségesek már megközelítették Párizst. Napóleon utasítására az udvarnak el kellett hagynia a várost, de Talleyrand ez elől ügyesen kitért: megszervezte, hogy a nemzetőrség tartóztassa őt fel a város határán. Másnap már palotájában fogadta a Párizsba bevonuló III. Frigyes Vilmos porosz királyt és az orosz cárt, aki meghívására egy időre oda is költözött hozzá. I. Sándor elképzelhetőnek tartotta volna Napóleon fiának adni a francia trónt, de Talleyrand határozottan a Bourbonok visszahívása mellett szállt síkra: úgy értékelte, hogy a napóleoni korszakot csak a Bourbon-restauráció zárhatja le végérvényesen.
Talleyrand összehívta a Szenátust, amely Napóleon idején csak egy kirakat-intézmény volt, érdemi szerepet nem játszott. Jelenlévő tagjai most azonban engedelmesen meghajoltak a herceg akarata előtt, megválasztották őt az ideiglenes kormány élére.
Talleyrand úgy látta, hogy csak a Bourbon-restauráció biztosíthatja a konszolidációt az országban, Mária Lujza régenssége csak a bizonytalanságot tartósítaná. Ugyanakkor elvárta volna, hogy a Bourbonok legalább némileg alkalmazkodjanak az ország új helyzetéhez. Kérte őket, hogy fogadják el az új trikolórt, a forradalom háromszínű zászlaját. A monarchia képviselői azonban jelképes változásokat sem voltak hajlandók elfogadni, és az alatt a fehér zászló alatt vonultak be, amelyet az elmúlt negyedszázad alatt felnőtt generációk megtanultak gyűlölni. Talleyrand világosan látta, hogy a Bourbonok máris megkezdték ásni saját sírjukat.
Egyelőre azonban teljes mellszélességgel kiállt a Bourbonok, és különösen XVIII. Lajos mellett. Első találkozójukon a király – miután 3 órát megvárakoztatta – barátságosan utalt arra, hogy a két család egyidős, csak az ő ősei ügyesebbek voltak Talleyrandéinál. Az audienciáról távozva Talleyrand azt mondta, hogy kölcsönösen meg voltak elégedve egymással, de élete vége felé ugyanerről már úgy nyilatkozott, hogy „XVIII. Lajos a legravaszabb hazudozó volt, akit a föld valaha is hordozott.” Eszerint emberükre találtak egymásban.
Talleyrand első miniszter, azaz miniszterelnök szeretett volna lenni, hogy befolyását minél jobban érvényesíteni tudja az országba visszaáramló tízezernyi emigráns önsorsrontó követelőzéseivel szemben. Nem lett az, csak külügyminiszter, de a király mást sem nevezett ki első miniszternek, a kezében akarta tartani a kormányzást. A külügyminiszteri esküje Talleyrandnak pappá szentelésétől számítva a 13. eskü volt életében, de nem az utolsó.
Első feladatai közül a legfontosabb a béke megkötése, valamint a Bourbonok és a még Párizsban tartózkodó Sándor cár közötti közvetítés volt. A két uralkodó között kimondottan megromlott a viszony. Az a bizarr helyzet állt elő, hogy az orosz cár, amikor már beleegyezett a Bourbon-restaurációba Napóleon fiának trónra emelése helyett, helyesnek tartotta volna alkotmány elfogadását Franciaországban. Már akkoriban is sokan felvetették a kérdést: miért lett a demokrácia bajnoka Európában az orosz cár, akit odahaza nem éppen erről ismertek? Sándor ezekre a felvetésekre úgy reagált, hogy szilárd francia államot szeretne, amely akkor is fennmarad, amikor az orosz seregek már hazatértek Nyugat-Európából. Talleyrand mindenesetre ékesszólóan érvelt az alkotmány szükségtelensége mellett.
A békeszerződést azonban gyorsan megkötötték a négy szövetséges hatalommal, 1814. május 30-án, négy nappal Sándor elutazása előtt írták alá. Franciaország az 1792-es határokat tarthatta meg. A párizsiak félelmei, az oroszok bosszúja Moszkva felégetése miatt, nem váltak valóra; az orosz csapatok gyorsan kivonultak. A cár azonban elégedetlenül utazott el, a Bourbonok magatartása kiábrándította, ezért a maga részéről is ott bosszantotta őket, ahol tudta, például gyakori látogatásokat tett Jozefinánál, Napóleon elvált feleségénél. Talleyrand iránti megvetése is csak fokozódott; elutazása előtt nem is volt hajlandó fogadni őt.
A napóleoni háborúkat lezáró, az európai rendet konszolidáló bécsi kongresszus (1814. szeptember – 1815. június) Talleyrand egész pályafutásának legalábbis az egyik csúcspontja volt. Egy legyőzött állam szavazati jog nélküli képviselőjeként érkezett Bécsbe, és egy, a többiekkel egyenrangú európai nagyhatalom képviselőjeként távozott onnan.
Bécsbe magával vitte a 21 éves Dorothée de Courlande-ot, unokaöccse feleségét, akinek házassága ekkor már – két gyermek születése után – felbomlóban volt. A nála csaknem negyven évvel fiatalabb hölgy lett Talleyrand házának dísze, az egymást érő rendezvények háziasszonya. Az ezután született lánya valószínűleg Talleyrand gyermeke volt, bár több más szeretője is volt az ifjú hölgynek, az öregedő herceg nagy féltékenységére.
Talleyrand háza egyébként a vendégek tömegét vonzotta, ennek ellenére a herceg gondot fordított arra, hogy védje titkait az akkoriban egyre professzionálisabb tevékenységet folytató különféle titkosszolgálatok elől. Az osztrák titkosrendőrség fennmaradt jelentéseiben az egyik ügynök a következőképpen panaszkodott felettesének: „Háza jelenleg erődítményhez hasonlít, s benne helyőrséget tart fenn, csupa olyan személyből, akiben megbízik. Ennek ellenére végre sikerült néhány iratot megszereznünk irodájából.”
Talleyrand már a konferencia kezdetén hevesen felszólalt az ellen, hogy a négy győztes: Anglia, Ausztria, Oroszország és Poroszország szövetségeseknek titulálta egymást a tárgyalásokon: „Netán rosszul értettem? Szövetségesek, és ki ellen, Napóleon ellen már nem lehetnek, ő Elba szigetén van. Franciaország ellen nem lehetnek: a békét megkötöttük; Franciaország királya ellen nem lehetnek: ő a béke szavatolója.” Amíg be nem fogadták a nagyhatalmak, addig előszeretettel tüntette fel magát a kis államok szószólójának. Sikerrel fordította a négy nagy ellen az általuk Napóleon ellen használt legitimitás elvét: ez mind a francia királyság határainak védelmére, mind Poroszország túlzott megerősödésének, azaz Szászország hozzácsatolásának megakadályozására alkalmas volt.
Hiába váltott ki elképedést gátlástalansága, ahogy Napóleon volt külügyminisztereként itt a legitimitás híveként küzdött, manipulációi eredményesek voltak. 1815 januárjára összehozta a titkos angol-francia-osztrák egyezményt, amely Oroszország és Poroszország ellen irányult, és így megbontotta a győztesek egységét. Másik nagy célját azonban, egy független Lengyelország fenntartását – ami az orosz és a porosz hatalom korlátozása szempontjából lett volna fontos Franciaország számára – nem tudta elérni, hiába oktatta ki Nesselrode orosz küldöttet és rajta keresztül Sándor cárt (akiknek éveken keresztül nagy összegekért adott el információkat) az elvi politizálás szükségességéről.
Anyagi érdekeiről a bécsi tárgyalások során sem feledkezett meg. Szászország függetlenségének fenntartása Franciaország fontos érdeke volt, tárgyalási mandátumának egyik kiemelt pontja. Emellett azonban a sikerért a szász királytól is bezsebelt ötmillió aranyfrankot. Az is többé-kevésbé világos volt a tárgyalások kezdeteitől, hogy Murat, Napóleon tábornoka nem maradhat a nápolyi trónon, ott is be kell következnie a „legitimista” restaurációnak, a Bourbon-ház nápolyi ágának vissza kellett kerülnie a hatalomba. Ennek ellenére Talleyrand hosszan alkudozott a Bourbon trón(vissza)követelővel, IV. Ferdinánd nápolyi királlyal e diplomáciai művelet áráról, és végül kapott is kétmillió frankot.
A napóleoni száz nap, a Waterloonál végződő nagy kaland idején a császár újra úgy érezte, hogy szüksége lenne Talleyrand tehetségére, minden korábbi árulása ellenére. Ajánlatait azonban a herceg nem fogadta el, világosan látta az akció kilátástalanságát. Jellemző, hogy Bécsben, ahol a kongresszuson érthetően nagy izgalmat váltott ki Napóleon visszatérése, a nagyhatalmak képviselői is rettegtek attól, hogy Talleyrand átáll, ezért gyorsan bőséges pénzadományokat juttattak neki annak elkerülése érdekében, amit úgysem állt szándékában megtenni.
Talleyrand szerencséje azonban nem volt végtelen. XVIII. Lajos újabb menekülése során Párizsban felejtette íróasztalán a januárban megkötött titkos angol-francia-osztrák paktum szövegét, ezt Napóleon megtalálta, és azonnal külön futárral küldte el Sándor cárnak. A cár ellenszenve Talleyrand ellen immár végleg gyűlöletté fokozódott.
Talleyrand meg volt győződve arról, hogy a Bourbonok a második restauráció után is igényt tartanak majd kitűnő szolgálataira. Ezúttal azonban már nem tökéletesen ismerte fel a helyzetet. Az új békét gyorsan megkötötték. A határok csak keveset módosultak, de az országot angol, porosz, osztrák és orosz csapatok szállták meg hosszú évekre. Az 1815 júliusában kinevezett új kormánynak még ő lett a vezetője. Az ultraroyalisták azonban a száz napból sem tanultak, sőt a megaláztatás miatt még nagyobb őrjöngéssel fordultak a forradalom és a császárság emlékezete ellen. Ekkor született meg a fehérterror fogalma: a Bourbon-zászló alatt tömeges kivégzések folytak, jogi alapon vagy anélkül egyaránt. Fouché, a másik nagy köpönyegforgató hosszú likvidációs listákat állított össze, amelyről Talleyrand-nak még sikerült levétetnie sokakat, de távolról sem mindenkit.
Talleyrand jól látta, hogy Fouché a fehérterror irányításával sem tudja elfogadtatni magát az ultraroyalistákkal, ezért eltávolította posztjáról, hogy pályáik elváljanak egymástól: Drezdába küldte követnek. De Talleyrandon sem segített ez. Azt kérte a királytól, hogy kapjon szabad kezet az ultraroyalisták kilengései ellen, amelyek aláássák a Bourbonok iránti legcsekélyebb bizalmat is. Kérésének elutasítása esetére kilátásba helyezte a lemondását – és ezt a király azonnal elfogadta. 1815. szeptember 29-én így Talleyrand közéleti pályája 15 évre félbeszakadt. Talleyrand eltávolítását a monarchista ultrák mellett Sándor cár is szorgalmazta. A cár javasolta azt is, hogy helyére az a Richelieu herceg kerüljön, aki 1804–1814 között az oroszok által a törököktől elhódított Krím és Odessza cári kormányzójaként szerzett érdemeket.
Talleyrand nyugalmazása alkalmával újra megkapta a főkamarás rangját évi 100 000 frank jövedelemmel, minden kötelezettség nélkül, majd hercegi címét is visszakapta, és a főrendiház tagja lett. Ez persze nem volt elég költséges életviteléhez, ezért az általa a napóleoni levéltárból eltulajdonított fontos okmányokat és levelek tömegét, összesen 832 darabot felajánlotta Metternichnek 500 000 frankért azzal, hogy ha felfedezik tettét, Ausztria nyújtson menedéket számára. Metternich fizetett, bár az okmányok nagy többsége csak másolat volt. Talleyrand emellett hozzálátott emlékiratai megírásához is. Az emlékiratok kevés újat tartalmaztak az érdeklődők számára, hiszen az életrajzi tények közismertek voltak, csakúgy, mint Talleyrand apologetikus vélekedése saját magáról. Ezúttal úgy tüntette fel magát, mint aki tulajdonképpen egész életében királypárti volt. Ebből úgy tűnik, eredetileg nem döntött arról, hogy kiadatja-e a munkát, és az adott kor szellemében kezdett írni. Később azonban kikötötte, hogy csak a halála után 30 évvel hozható nyilvánosságra az írás. Öt kötet készült el, amelyek csak 1891-ben jelentek meg nyomtatásban. Érdekesség, hogy Talleyrand – egyébként a 18. századi arisztokrácia sok más tagjához hasonlóan – nemigen tartotta magára nézve irányadónak a francia helyesírás bonyolult szabályait, bár, diplomata létére, egyetlen más nyelven sem tudott. Gyakran őszinte csodálattal gratulált külföldi partnereinek hibátlan franciasággal írott leveleikhez.
1817 végén a nápolyi királytól hercegséget is kapott címéhez; igaz, Dino csak egy terméketlen kis sziklasziget volt a calabriai partoknál. Az adományban rögzítették, hogy a cím továbbadható; ezt meg is tette, és unokaöccsének adta címet, akinek a felesége az ő barátnője volt. Így lett Talleyrand utolsó szerelmének közkeletű neve Dino hercegnője.
Talleyrand nehezen viselte az eltávolodást a politika boszorkánykonyhájától, igyekezett továbbra is véleményt nyilvánítani, részt venni a történésekben, miközben folyamatosan várta, hogy újra szükség legyen rá. Tevékenységét Carlo Andrea Pozzo di Borgo, a cár nagykövete is figyelemmel kísérte, rejtjelzett távirataiban gyakran beszámolt erről Szentpétervárnak. Talleyrand eleinte taktikai okokból az ultraroyalisták mellett vállalt szerepet a főrendiházban, hogy minél több gondot okozzon az őt eltávolító kormányzatnak. 1821-től azonban „balra” fordult, az erősödő burzsoá liberalizmus fiatal vezetői felé, mint Thiers, Mignet, Royer-Collard. Ritka felszólalásai a főrendiházban, mint a sajtószabadság védelmében elhangzott beszéde, vagy az ultraroyalisták által szorgalmazott spanyolországi intervenció elleni fellépése, nagy visszhangot keltettek. Stendhal az utóbbiról azt tudósította londoni lapja számára, hogy az nem csak politikai, hanem egyszersmind nagyszerű irodalmi teljesítmény is volt.
Az óvatos és ingadozó XVIII. Lajos halála után öccse, az ultrakonzervativ X. Károly lépett a trónra. 1825 májusában középkori pompával koronázták meg. Talleyrand látta, hogy az új király vakon rohan a pusztulásba. 1829-től közeledni kezdett Orléans-i Lajos Fülöp herceghez, a Bourbonok „ifjabb” ágának trónjelöltjéhez, aki mellett felsorakoztak a gazdag polgárság és parasztság képviselői, hiszen – a történelmi tapasztalatok miatt – a köztársaság gondolatát erősen ellenezték.
Az 1830-as júliusi forradalom végleg elsöpörte a Bourbonok uralmát. Lajos Fülöpöt az ellenzéki képviselők felkérték, hogy fogadja el a legfőbb helytartó posztját azzal, hogy később király lesz. Az elmenekülő X. Károly ugyancsak azt kérte tőle, hogy legyen helytartó az unokája, Chambord grófja, mint leendő király mellett. Lajos Fülöp a 76 éves Talleyrand-tól kért tanácsot, melyik ajánlatot fogadja el, és a herceg az ellenzék javaslatát támogatta. 1830 augusztusában Lajos Fülöpöt – immár koronázás nélkül – királlyá kiáltották ki.
Az új uralkodó nemzetközi helyzete nem volt könnyű, mert a párizsi barikádok népe emelte trónra, és ezt a külföldi monarchiák nem felejtették el. I. Miklós orosz cár, „Európa zsandárja”, intervenciót sürgetett, amelyhez szerette volna megszerezni Poroszország és Anglia támogatását. Az a hír azonban, hogy a korábban annyira megvetett Talleyrand az új dinasztia mellé állt, nagy hatást váltott ki külföldön is, és sok fővárost ez vett rá arra, hogy elismerjék az új francia kormányzatot. Amikor Miklós cár hírt kapott arról, hogy az agg herceget a francia kormány londoni nagykövetévé nevezte ki, állítólag maga is elismerte: ez azt jelzi, hogy az új rendszernek esélyei vannak a fennmaradásra.
Londoni nagykövetként Talleyrand feladata elsősorban Anglia támogatásának biztosítása volt. Ezúttal nem volt nehéz dolga. Az őt szállító fregattot üdvlövésekkel fogadták. A konzervatívok az igazi arisztokratát látták benne, a liberális polgárság képviselői pedig a Franciaországban már győzelmes liberális burzsoázia képviselőjét. Az utca embere, az akkoriban gyakori angliai munkástüntetések résztvevői számára pedig a francia forradalom emlékét idézte fel az ő személye. Még Wellington hercege is el volt ragadtatva tőle, pedig 1814-ben ki nem állhatta őt. Felettese, M. Molé párizsi külügyminiszter aggódott is, hogy Talleyrand Londonban majd „megadja magát”, és a brit érdekeket fogja képviselni.
Talleyrand azonban nem állt az angol érdekek szolgálatába, sőt erősen nyugtalanította őt Anglia ipari és kereskedelmi fölénye. Mindenesetre jól látta, hogy a két országnak hosszú távon is össze kell fognia; ekkoriban jelent meg az angol-francia kapcsolatok történetében az „entente cordiale” fogalma, amelynek Talleyrand nagy híve lett.
A herceg könnyűszerrel megoldotta azt a csiklandós feladatot is, hogy miképpen képviselheti ő, aki 1814-ben szinte a legitimizmus szobra volt a bécsi kongresszuson, a párizsi forradalom nyomán hatalomra került „barikád-királyt”. Ezzel kapcsolatban azt a vonalat követte, hogy X. Károly felháborító módon megszegte az alkotmányt, amelyre felesküdött, és így már ő, a legitimizmus elismert híve sem tudta tovább támogatni.
A kor aktuális nemzetközi politikai problémája az 1830-as belga szabadságharc nyomán kialakult helyzet, Belgium függetlenségének kérdése volt. A holland uralom ellen felkelők egy része Franciaországhoz szeretett volna csatlakozni, de Talleyrand megértette, hogy erről szó sem lehet, vesztett ügyeket pedig soha nem szeretett képviselni. Anglia ugyanis stratégiai okokból ragaszkodott ahhoz, hogy a vele szemben lévő tengerparton ne egy nagyhatalom, hanem egy vagy több kis állam terüljön el. Londonban nemzetközi konferencia kezdődött a témáról, ennek során Talleyrand meglehetős nagylelkűséget mutatott a határok kialakításánál Hollandia javára. Csak 1934-ben kerültek elő olyan levéltári dokumentumok, amelyek bizonyították: Hollandia ezért 20 000 fontot, azaz több mint félmillió frankot adott Talleyrand-nak. A herceg tehát élete vége felé, milliomos arisztokrata diplomataként sem tagadta meg önmagát; pusztán megszokásból is elfogadta a kenőpénzeket, amelyekre már semmi szüksége nem lehetett. A francia érdekeket sem hagyta azonban figyelmen kívül: elérte, hogy a béke fejében Belgium lerombolta a korábban a francia határon emelt erődítményeket. Lajos Fülöp annyira elégedett volt teljesítményével, hogy 1832-ben még miniszterelnöki kinevezése is szóba került, de az aggastyán már nem akarta elhagyni londoni posztját.
Még a belga kérdés végleges lezárása előtt Talleyrand számára kellemetlen változás történt a brit belpolitikában: a Wellington vezette konzervatív kormány lemondott, és a whigek vették át az irányítást. A kormányfő lord Grey lett, de az igazi irányító lord Palmerston külügyminiszter volt, aki nagy bizalmatlanságot tanúsított a herceg iránt. Ez megnehezítette a francia nagykövet mindennapi munkáját.
1834-ra ereje megfogyatkozott, és visszavonult valençay-i kastélyába, ahol Dino hercegnő volt a társasága. 1838 márciusában a közvélemény nagy meglepetésére újra beszédet mondott az Akadémián. A félholt öregember nagy hatású szónoklatban fejtette ki, milyen tulajdonságokkal kell rendelkeznie az eszményi diplomatának, külügyminiszternek – haza, lelkiismeret, szent kötelesség… A közönség megbabonázva hallgatta, bár jól tudták, hogy a gyakorlatban milyen magatartást tanúsított (ha árulásainak egy részére csak sokkal később derült is fény).
Halála előtt még, Dino hercegnő unszolására, megbékült a katolikus egyházzal, bűnbocsánatot nyert a pápától. A közvéleményben ezzel kapcsolatban az a franciás bon mot terjedt el, miszerint „Talleyrand herceg egész életében becsapta az istent, halála előtt pedig még gyorsan és ügyesen becsapta a sátánt is”.
1838. május 17-én Lajos Fülöp király nővérével együtt meglátogatta a haldoklót, aki még választékos bókkal hódolt a királynak. Nem sokkal a látogatás után elhunyt.
↑ Hahner 2011: Hahner Péter. Újabb 100 történelmi tévhit. Animus (2011). ISBN 978 963 324 029 8 
↑ Lacour-Gayet 1930: Georges, Lacour-Gayet. Talleyrand (francia nyelven). Payot (1990). ISBN 2-228-88296-8 
↑ Niederhauser 2004: Niederhauser Emil. Talleyrand, Metternich. Pannonica (2004). ISBN 963 9252 98 0 
↑ Orieux 1970: Jean Orieux. Talleyrand - Le sphinx incompris. Flammarion (1970). ISBN 2080604767 
↑ Talleyrand: Memoires: Talleyrand. Memoires I., 1754-1807. Librairie Plon (1957) 
↑ Waresquiel 2003: Emmanuel de Waresquiel. Talleyrand, le prince immobile. Fayard. 2213613265 (2003)
Hahner Péter: Államférfiak. Fouché és Talleyrand párhuzamos életrajza. Budapest, Osiris Kiadó, 2015.
Ez a szócikk részben vagy egészben a Charles-Maurice de Talleyrand-Périgord című francia Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
az amerikai történelemben fontos szerepet játszó Charleston városára (Dél-Karolina)
Charleston (Zavala), a texasi haditengerészet első hadi gőzhajójának a neveEgyéb:

A Charonosaurus a hüllők (Reptilia) osztályának a dinoszauruszok csoportjába, ezen belül a madármedencéjűek (Ornithischia) rendjébe, az (Ornithopoda) alrendjébe és a Hadrosauridae családjába tartozó nem.
A Charonosaurus egy Hadrosauridae nem, amelyet Godefroit, Zan és Jin fedeztek fel, 2000-ben. A maradványt az Amur folyó déli részén találták meg, ott ahol a folyó határt alkot Kína és Oroszország között.
A Charonosaurus egy hatalmas Lambeosaurinae hadroszaurusz volt; hossza körülbelül 10 méter lehetett. A holotípus, (CUST J-V1251-57), egy töredékes koponyából áll, ezt a kínai Jilin tartomány fővárosában, Changchunban levő Tudományos és Technológiai Egyetemen (Changchun University of Sciences and Technology) őrzik. A kövületet a késő maastrichti korszakban keletkezett Yuliangze rétegben találták meg. A lelőhely a Jiayin falutól nyugatra fekszik, a Heilongjiang tartományban. Ezen a helyen felnőtt és fiatal hadroszaurusz maradványokat fedeztek fel, feltételezik, hogy ezek is a Charonosaurus fajhoz tartoznak. Egyik combcsont hossza megközelíti a 135 centimétert. A töredékes koponya hasonlít a Parasaurolophuséra és lehet, hogy egy szarvszerű cső ült rajta, mert a homlokcsont felszíne ennek folytatására utal. A Charonosaurus, az egyik legnagyobb ázsiai hadroszaurusz. Jelenléte a késő krétában arra utal, hogy a Lambeosaurinae alcsalád még létezett a kréta–tercier kihalási esemény idején (közismert, hogy a Lambeosaurinae alcsalád nem volt jelen Észak-Amerikában a késő Maastrichti idején).

Châteauroux város Franciaország középső részén, Centre-Val de Loire régiójában, Indre megye székhelye.
Az Indre parti város a kereszténység bölcsője volt, majd jelentős feudális birtok központja is lett. Kolostora a vallásháborúk korában részben megsemmisült.
Église Raoul – a folyóparton álló, a városnak nevet adó hercegi palota a 15. században épült.
Église des Cordeliers – a ferences rendi templom alapjait a 13. században rakták le. Ma csak néhány maradvány látható a XIII. századi ablakokból, és feltártak egy 15. századi freskót is.
Musée Bertrand – a városi múzeum abban az épületben van, ahol Napóleon egyik leghűségesebb marsallja, a város szülötte, Henri Bertrand meghalt. Szobra az udvaron áll. A múzeumban tekintélyes anyagot gyűjtöttek össze a marsall és császára személyes emléktárgyaiból, történelmi dokumentumokból. A régészeti gyűjtemény gall és római leleteket foglal magában. Értékes a flamand és holland, valamint a korai francia festészeti bemutató, Brueghel és Watteau kép is van az anyagban.
Église St-Étienne de Déols – az északi előváros területén volt a mai város elődje, itt építettek templomot az első keresztények, s itt alapították meg a város első apátságát. Az apátságból csak egy régi harangtorony maradt meg, az ősi templomból a 4. századi altemplom a legjelentősebb épületrész, mert itt van a keresztény hit két korai elterjesztője, Szent Léocade és fia Szent Ludre 14. században készült szarkofágja.

A Cheerful Sensibility a dél-koreai F.T. Island együttes első nagylemeze, mely 2007. június 5-én jelent meg. A lemez 13 dalt tartalmaz, két részre osztva: az Emotional Chapter rock balladákból, az F.T. Island Chapter pedig pop-rock dalokból áll, melyeket japán dalszerzők írtak. A lemez 2007-ben 79 000 példányban kelt el, amivel az év hatodik legsikeresebb albuma lett. December 3-án új változatban ismét kiadták, The Refreshment címmel, három új dallal kiegészítve. A dobozban egy Music 2.0 nevű mixprogram is helyet kapott, amivel a dalok hangszeres és vokál sávját lehetett különféle módon változtatni. Ebből a lemezből 25 724 darabot adtak el.
Cheerful Sensibility (koreai nyelven). FNC Entertainment. (Hozzáférés: 2014. április 12.)
A Chelsea Football Club, röviden Chelsea FC profi angol labdarúgóklub, melynek székhelye Nyugat-Londonban, Fulhamben található. 1905-ben alapították, jelenleg az FA Premier League-ben szerepel. A klub hazai mérkőzéseit alapítása óta a Stamford Bridge-en játssza, mely 41 837 férőhelyes.
A Chelsea első nagy sikerét 1955-ben érte el, amikor megnyerte a bajnokságot. A gárda összességében hatszoros angol bajnok, nyolcszoros FA-kupa, négyszeres Angol Ligakupa és szintén négyszeres FA Community Shield győztes. Európai szinten kétszeres Kupagyőztesek Európa-kupája és Európa-liga-győztes, illetve az első londoni klub, amely megnyerte a Bajnokok Ligáját.A klub hagyományos mezszíne a kék felső és alsó, valamint a fehér sportszár. A klub címere az évek során sokszor megváltozott, a jelenlegiben egy pálcát tartó kék címeroroszlán látható.
2012-ben a Forbes magazin eszerint a Chelsea a hetedik legértékesebb klub a világon.2003 óta a klub az orosz milliárdos, Roman Abramovics tulajdonában van.
1904-ben Gus Mears megszerezte a Stamford Bridge atlétikai stadiont, azonban ő futballpályaként szerette volna használni. Bérlését Fulham közelében elutasították, így Mears úgy döntött, saját klubot alapít, mely használni fogja majd a stadiont. Mivel már létezett egy Fulham nevű klub, olyan nevek kerültek szóba, mint Kensington FC, Stamford Bridge FC és London FC. Végül Chelsea néven alakult meg a gárda 1905. március 10-én a Felkelő nap pubban (napjainkban Hentesek csapdája), mely a Fulham Road bejáratával szemben található meg, és elindulhatott a másodosztályban.A klub a második szezonjában már feljutott az első osztályba. 1915-ben bejutottak az FA-kupa döntőjébe, ott azonban a Sheffield United csapatától vereséget szenvedtek az Old Traffordon.1920-ban harmadikak lettek a bajnokságban, legjobb helyezésüket eddig elérve. A Chelsea ezek után nagy szurkolói tömegeket és híres játékosokat vonzott a sikerek láttán, azonban a két világháború között nem tudott a csapat trófeát nyerni.
A háború után a korábban az Arsenalban játszó Ted Drake lett a Chelsea edzője 1952-ben. Az ő edzősködése idején javultak a fiatalok edzései, a stadiont újjáépítették, így nagyobb nézőszámban látogathattak ki meccsekre. Végül az 1954-1955-ös szezonban Drake győzelemre vezette csapatát, így a Chelsea elkönyvelhette első bajnoki győzelmét. A következő szezonban az UEFA, az Európai Labdarúgó-szövetség létrehozta a legjobb bajnokcsapatnak járó trófeát, a BEK-et (napjainkban Bajnokok Ligája), azonban az angol vezetőség a klub indulását teljesen ellenezte, így nem indultak el az európai porondon. A Chelseat ezek után sikertelen éra jellemezte, a következő szezonban a táblázat közepén végeztek a bajnokságban. 1961-ben Drake lemondott, helyére a klub korábbi játékosmenedzsere, Tommy Docherty lépett.
Docherty teljesen más csapatot rakott össze, az ő időszakát sikerek jellemezték, az 1964-65-ös szezonban megnyerték a bajnokságot, illetve bejutottak az FA-kupa és a Ligakupa döntőjébe, ott azonban elmaradt a győzelem. Három szezont követően a kupaküzdelmek során az elődöntőig meneteltek, ezt követően Docherty utódja Dave Sexton lett. Az ő edzősködése során a gárda elhódította az FA-kupát, miután fő riválisát a Leeds Unitedet 2-1-re legyőzte a döntőben. Ezt követően megnyerrték aKEK kiírását is, a Real Madrid csapata ellen Athénban.
Az 1970-es és 1980-as éveket válságos évtizedek jellemezték. A klub nem tudta miből fenntartani a stadionját, a kiemelkedő játékosokat ezért eladták, ezt követően a csapat kiesett a másodosztályba. További problémákat okoztak a szurkolók lázadásai. 1982-ben szerencsés fordulat következett be, Ken Bates ugyanis potom 1 fontért vásárolta meg a klubot, a stadiont ingatlanfejlesztőknek eladta, felmerült, hogy végleg elveszítik otthonukat a klub játékosai. A csapat ezután kiesett a harmadosztályba is, azonban 1983-ban a klub igazgatója, John Neal meggyőző csapatot rakott össze. A gárdának sikerült feljutnia a másodosztályba ebben a szezonban, majd az első osztályba ismét feljutottak, miután diadalmaskodtak az 1988-1989-es szezonban.
A későbbiekben Bates, a tulajdonos, úgy döntött, alkut köt azokkal a bankokkal, akik az ingatlan fejlesztőt képviselik, így felvásárolhatja a stadiont. Azonban nem járt sikerrel, a tőzsdén ugyanis csődbe vitte a csapatot. A Chelsea meggyőzően teljesített az első osztályban, bár a bajnokságot nem nyerte meg, többek között bejutott az 1994-es FA-kupa döntőjébe. Ezután a klub menedzsere a csapat korábbi híres labdarúgója, Ruud Gullit lett 1996-ban. Céljának azt tűzte ki, hogy a gárda nemzetközi szinten is érjen el sikereket. Később célja valóra vált, 1998-ban ugyanis a csapat bejutott a KEK döntőjébe, bár győzni nem tudott. Korábban, 1997-ben Gianluca Vialli edzősködése vezetésével a klub megnyerte az FA-kupát, majd először indulhatott el a Bajnokok Ligájában az 1999-2000-es szezonban. Ezt követően Viallit Claudio Ranieri javára kirúgták, így a Chelsea az ő menedzselése során jutott be a 2002-es FA kupa döntőjébe, illetve 2002-2003-as Bajnokok Ligájába.
2003. júniusában Bates eladta a klubot az orosz milliárdosnak, Roman Abramovicsnak, aki 140 millió fontért vásárolta meg tőle a csapatot. A tulajdonos 100 millió fontot költött új játékosokra, azonban Ranieri nem tudott velük nyerni egyetlen trófeát sem, így őt kirúgták, helyére a portugál José Mourinho került. Mourinho az újonnan összerakott csapattal megnyerte az angol bajnokságot 1955-öt követően kétszer (2004–2005,2006–2007) az FA-kupát 2007-ben, és a klub további két Ligakupa győzelemmel gazdagodott (2005, 2007).
2007. szeptemberében Mourinhot Ávrám Grant váltotta, aki bevezette a csapatot a Bajnokok Ligája döntőjébe. A Chelsea tizenegyes párbajban bukta el a párharcot a Manchester United ellen.
2009-ben Guus Hiddinket nevezték ki a menedzsernek, aki FA-kupa-győzelemre vezette a Chelseat, őt Carlo Ancelotti követte, aki duplázott: a csapat megnyerte a bajnokságot és az Fa-kupát is.
2011. júniusában Ancelottit kirúgták, őt követte André Villas-Boas, akit a szezon végén elbocsátottak a csapattól.
A Chelseat Roberto Di Matteo vette át, aki elérte a csapattal az első Bajnokok Ligája győzelmet, és FA-kupát nyert.
2013-ban Rafael Benítezt nevezték ki ideiglenesen a klub élére.A spanyol mester irányításával Európa-ligát nyertek.A döntőben : Chelsea-Benfica 3-1.2013 nyarán José Mourinho visszatért a kispadra.Második edzői regnálása alatt a 2014-15-ös szezonban Carling Cupot és bajnokságot nyertek a kékek.A 2015-16-os szezont azonban nagyon rosszul kezdték ,a bajnokság fél távjánál csupán a 16. helyen álltak.Mourinhonak mennie kellett,utódja a szezon végéig Guus Hiddink lett.
Több információért lásd a Stamford Bridge szócikketA klub stadionja a Stamford Bridge, ahol a Chelsea a megalapítás óta játssza hazai mérkőzéseit. Hivatalosan 1877. április 28-án nyitották meg, az ezt követő 28 év során pedig a London Athletics Club atlétikai versenyeinek szolgált otthonul. 1904-ben Gus és J T Mears megvásárolták, hogy futballpályává alakítsák át a Bridge-et, melyet aztán Archibald Leitch tervezett meg. A stadiont felajánlották a Fulham FC-nek, a visszautasítás azonban arra ösztönözte a tulajdonosokat, hogy saját klubot alapítsanak. Így született meg a Chelsea.
A harmincas években megépült a déli oldalon a lelátó, ami később a Shed End nevet kapta. A klub története során ez vált a leghangosabb szurkolók törzshelyévé, főként a hatvanas és a hetvenes évektől kezdve. Ebben az időben döntöttek úgy a tulajdonosok, hogy az egész stadiont modernizálják. Az állóhelyeket meg akarták szüntetni és összesen 50 000 férőhelyes lelátókat szerettek volna kialakítani. A munkálatokat az East Stand-en kezdték, a költségek azonban akkorák voltak, hogy az építkezéseket le kellett állítani, a Chelsea ugyanis csődközeli helyzetbe került.
Egészen a kilencvenes évek közepéig kellett várni a folytatásra. Ken Batesnek köszönhetően ekkorra már normalizálódott a klub pénzügyi helyzete. A felújítások ismét megkezdődtek, az északi, a nyugati és a déli oldalon a lelátókat átalakították, az állóhelyeket ülőhelyekre cserélve; a Stamford Bridge 2001-re teljesen elkészült. Ma 42 055 férőhelyes és Európa egyik legkorszerűbb stadionja.
A klub megalakulása óta ötféle címert használt, bár mindegyik keresztülment kisebb változtatásokon. 1905-ben a legelső címeren egy Chelsea nyugdíjas (Chelsea pensioner) volt látható, amiről a csapat az egyik becenevét is kapta: Pensioners, vagyis Nyugdíjasok. Habár sosem jelent meg a mezeken (viszont a programfüzeteken igen), a címert fél évszázadig használták, egészen 1952-ig. Mikor Ted Drake 1952-ben menedzser lett, átformálta a klub imidzsét; eltávolíttatta a régi címert a programfüzetekből, mivel egy teljesen újat szeretett volna bevezetni. Amíg az új címer kész nem lett, a csapat egy átmeneti címert használt: a pajzs alakú kék címerben a C.FC betűk voltak láthatóak. Ez csupán egy évig volt használatban. Drake új címerében egy hátranéző, álló kék oroszlán volt, és egy pálcát tartott, körülötte vörös rózsák és focilabdák voltak. Az oroszlán gróf Cadogan címeréből való, aki akkor a klub elnöke volt, a pálca a Westminsteri apátságra utal, a rózsák pedig Anglia nemzeti szimbólumai. Ez volt az első címer, ami már a mezeken is megjelent.
A klub újra csak 1986-ban váltott címert, mikor új tulajdonosa lett a Chelsea-nek. Az új címerben megmaradt az oroszlán, viszont ez már sokkal egyszerűbb, természethűbb minta volt, mint az előző, és kék helyett sárga volt, de előfordult piros változatban is. Körülötte a korábbi változathoz hasonlóan a C.FC betűk voltak olvashatóak. A címer használatos volt kék címerpajzsban és anélkül is.
A 2005–06-os szezonban ünnepelte a klub fennállásának századik évfordulóját, ennek tiszteletére ismét új címert vezettek be, amiben visszatértek a Ted Drake által terveztetett címer elemei, a kék pálcatartó oroszlán és a körülötte levő rózsák, labdák, amik a szezon végén aranyszínűről ismét vörösre változtak.
A csapat mindig kék mezt viselt, habár kezdetben a jelenleginél világosabb árnyalatúbbat, és a maival ellentétben fehér nadrágot és sötétkék zoknit. A világoskék színt a klub akkori elnökének, Earl Cadogan-nak a lovaglóruhájáról vették át. A világoskék mez nem volt hosszú életű, 1912 körül felváltotta a királykék változat.
Mikor Tommy Docherty az 1960-as évek elején menedzser lett, ismét megváltoztatta a mezt: a nadrágot kékre, a sportszárt fehérre cserélte. Szerinte ezek a színek egyedülkállóvá tették a csapatot, mivel egy nagy klub sem használta ezt a színösszeállítást. Ezt a felszerelést először az 1964–65-ös szezonban viselték.
A Chelsea hagyományos idegenbeli színei a sárga és a fehér kék szegéllyel, de mint a legtöbb csapatnál, náluk is voltak kivételek. Az első idegenbeli mez fekete-fehér csíkos volt, de egy mérkőzésen, az 1966-os FA-kupa elődöntőn az olasz Internazionale csapatához hasonlóan kék-fekete csíkos mezt viseltek. A hatvanas években, állítólag a magyar futball előtt tisztelegve, piros felsőben, fehér nadrágban, és zöld sportszárban is játszottak.[forrás?] Voltak azonban mentazöld (az 1980-as években), piros-fehér kockás (az 1990-es évek elején), valamint szürke-narancssárga (az 1990-es évek közepén) idegenbeli mezek is. A 2007–08-as szezonban neonzöld, fekete csíkokkal ellátott idegenbeli mezt használtak. Az Adidas három csíkja fekete, ami végigfut a mez ujján. A nadrág fekete, ugyanúgy, mint a sportszár, viszont néhány mérkőzésen ezek is neonzöld színűek. A csapat címerének háttere ezen a mezen neonzöld, az oroszlán és a kerete pedig fekete a hagyományos kék, fehér, piros és arany színek helyett. A 2006–07-es szezonban harmadik mezt is készíttettek, ami teljesen fehér, kék és fekete szegéllyel.
A Chelsea mezeit 2006-tól az Adidas készíti, a korábbi mezgyártójuk az Umbro volt. Az első mezszponzoruk a Gulf Air volt az 1983–84-es szezonban, majd a Grange Farms, a Bai Lin majd az olasz Simod volt a szponzor, mielőtt a számítógépgyártó Commodore International-lel írtak alá hosszútávú szerződést 1989-ben. A Commodore után 1995–1997-ig a Coors, 1997–2001-ig az Autoglass, és 2001–2005-ig az Emirates Airline szponzorálta a Chelsea-t. 2005-2015-ig a Samsung volt a mezek támogatója. A jelenlegi mezszponzoruk a Yokohama.
A Chelsea nem rendelkezik hagyományos riválisokkal, mint például a Mersey-parti rangadó vagy az észak-londoni derbi, mert a nyugat-londoni derbi a Fulham és a Queens Park Rangers ellen nem volt annyira népszerű, az évek során a klubok között ugyanis osztálykülönbségek voltak. 2004-ben a Planetfootball.com által készített felmérés szerint a Chelsea szurkolók fő riválisuknak tartják (sorrendben): az Arsenalt, a Tottenham Hotspurt és a Manchester Unitedet. A Tottenham ellen az 1967-es FA-kupa döntője óta vette kezdetét a rivalizálás, mivel a két klub között ez volt az első kupadöntő. Emellett a Chelsea FC–Leeds United AFC-rangadó nyúlik vissza a múltba, az 1960-as és 70-es években a Leeds Uniteddal több szép és fontos mérkőzést játszott a klub, többek között az 1970-es FA-kupa döntőjét. Jelenleg a Liverpool ellen éleződött ki a rivalizálás a sok kupamérkőzés során.
A Chelsea csapatának is van női labdarúgó csapata, a Chelsea Ladies. 2004 óta tagja a férfi csapatnak, és részese a klub fejlesztési programjának. A csapat a Imperial Fields-ben játssza hazai mérkőzéseit és a Isthmian League-ben szereplő Tooting & Mitcham United csapatával használja közösen. A klub megnyerte a Surrey County kupát 2003, 2004, 2006, 2007, 2008, 2009 és 2010-ben is, és mivel a 2004-05-ös Southern Division-t megnyerték, így feljutottak a Premier Division-ba. A 2009-10-es szezonban a 3. helyen végeztek a Premier League-ben, ami a klub eddigi legnagyobb sikere. 2010-ben tagja volt a nyolc alapító csapatnak, akik létrehozták a FA Women's Super League-t. John Terry a csapat elnöke, aki a férfi klub jelenlegi csapatkapitánya.
A Chelsea FC eddig összesen kilenc alkalommal lépett pályára magyar csapat ellen, barátságos mérkőzéseken, illetve Európa Liga találkozókon. 1906 májusában Európában túrázott a frissen megalakult Chelsea FC, és három mérkőzést Budapesten játszottak. A BTC ellen 4-0-ra, a MAC ellen 6-0-ra, míg az FTC ellen 3-1-re nyertek az angolok. 1954 decemberében látogatott a Stamford Bridge-re az akkor épp "Vörös Lobogónak" hívott, válogatott klasszisokkal felálló MTK. A meccs 2-2-es döntetlent hozott, a gólokat Stubbs, Bentley, illetve Hidegkuti Nándor és Palotás szerezték. 1963-ban még kétszer megmérkőzött egymással a két kék csapat. 1963. augusztus 14-én, a Népstadionban, 30.000 néző előtt 3-1-re nyertek a londoniak. Mulholland gólját Nagy egyenlítette ki, majd Danszky öngóljával és Tambling góljával alakult ki a végeredmény. 1963. december 11-én még egyszer megmérkőzött egymással a két kék csapat. A 6.037 néző előtt lejátszott meccsen 2-0-s Chelsea győzelem született, a gólokat Mortimore és Venables szerezték.2014. augusztus 10-én a Fradi ellen léptek pályára, Budapesten az újonnan megépült Groupama Aréna nyitómeccsén. A mérkőzés végeredménye 1:2 lett, a Fradiból Gera Zoltán, a Chelsea-ből Ramires, majd Fabregas talált a hálóba.
Legutóbb a 2018-2019-es Európa Liga kiírásának "L" jelzésű csoportjában találták magukat szembe magyar csapattal. Hazai pályán a Mol Vidi FC ellen 1:0-ás győzelmet arattak, majd idegenben a Groupama Arénában 2-2-es döntetlenre végeztek a csapatok.A Chelsea FC felnőtt csapatában magyar játékos eddig még nem szerepelt.
A magyar NB1-ben két olyan játékos szerepel(t), aki a Chelsea FC játékosa is volt: a Győri ETO grúz válogatott légiósa, Rati Alekszidze, illetve a Videoton FC portugálja, Filipe Oliveira. Aleksidze 2000–2002 között volt a Chelsea felnőtt keretének tagja, ez idő alatt 3 meccsen lépett pályára, mindháromszor csereként. Gólt nem szerzett. Oliveira 2002-2006 között volt Chelsea kerettag, de csak 5 meccsen lépett pályára.
A Chelsea egykori holland edzője, Henk ten Cate (a 2007/2008-as szezonban Avram Grant segítőjeként dolgozott a Chelsea-nél) karrierje korábbi időszakában, az 1999/2000-es szezonban az MTK vezetőedzője volt.
A kékek himnusza a "Blue Is The Colour" kezdetű dal, amit 1972-ben írtak meg a Ligakupa döntőre. Ugyanebben az évben már az angol kislemezlista 5. helyén is állt.
6-szoros angol bajnok: 1954-55, 2004-05, 2005-06, 2009-10, 2014-2015, 2016-2017
A Chelsea-ben a legtöbb mérkőzést egy korábbi csapatkapitány, Ron Harris játszotta, aki 795 mérkőzésen lépett pályára a csapatban 1961 és 1980 között. Ezt a rekordot a közeljövőben senki sem dönti meg: Harris-t Frank Lampard követi 380 mérkőzéssel. A Chelsea kapusai közt Peter Bonetti játszott a legtöbb mérkőzésen: 729-en 1959 és 1979 között. A francia Marcel Desailly a csapat legtöbb válogatottsággal rendelkező játékosa: 116-szor lépett fel a francia válogatottban.
Frank Lampard a csapat gólkirálya, 2001-től kezdődően 203 gólt szerzett. A rekordot megtörő 203. gólját a 2012-13-as Aston Villa elleni 2-1-es Lampard duplájával megnyert bajnoki mérkőzésen szerezte. Ezzel letaszította a trónról Bobby Tambling-et aki 1970 óta 202 góllal tarotta a legtöbb gólt szerzett játékos címét a Chelsea-ben. További hét játékos szerzett több mint 100 gólt: Bobby Tambling (1959-1970), George Hilsdon (1906–12), George Mills (1929–39), Roy Bentley (1948–56), Jimmy Greaves (1957–61), Peter Osgood (1964–74 és 1978–79) és Kerry Dixon (1983–92). Dixon az egyetlen játékos a klub eddigi történetében 193 góllal, aki Tambling rekordjához közel járt. Greaves tartja a rekordot az egy szezonban elért gólok számában: az 1960-61-es idényben 43 gólt szerzett. Lampard a klub jelenlegi gólkirálya.A Chelsea legnagyobb hazai nézőszáma hivatalosan 82 905 volt, 1935. október 12-én az Arsenal ellen az elsőosztályban. Ennek ellenére a Gyinamo Moszkva elleni barátságos mérkőzés felbecsült nézőszáma 1945. november 13-án 100 000 felett volt. Ez a rekord a jövőben várhatóan nem fog megdőlni: a stadion jelenleg 42 055 fő befogadására képes.
A Chelsea számos rekordot tart Angliában és Európában egyaránt. A bajnokságban ők szerezték a legtöbb pontot egy szezonban (95-öt), ők kapták a legkevesebb gólt egy szezonban (5-öt), 15 egymás utáni mérkőzésen nem kaptak gólt, 30 mérkőzést nyertek meg egy szezonban, és ők tartják a legtöbb kapott gól nélküli mérkőzés rekordját is egy szezonban (28 mérkőzés); mindezt a 2004-05-ös idényben sikerült elérniük. 2010-ben újabb rekordot döntött a csapat, egy szezonon belül szerzett 103 góljával.
A csapat 21–0-s összesítésű győzelme a Jeunesse Hautcharage ellen a Kupagyőztesek Európa-kupája 1971–72-es kiírásában rekord az európai kupaporondon.  Roberto di Matteo szerezte az FA-kupa történetének 2. leggyorsabb gólját egy Middlesbrough elleni döntőben a Wembley-ben 1997-ben: a 42 másodpercben szerzett gólt, a Chelsea 2–0-ra nyerte meg a döntőt. Ezt Louis Saha döntötte meg a 2009-es sorozat döntőjében, épp a Chelsea ellen. Az angol élvonalban a Chelsea tartja a hazai pályán leghosszabb idejű veretlenségi sorozat rekordját. A korábbi csúcstartó a Liverpool volt 63 mérkőzéssel (1978–1980), ezt a rekordot 2007. augusztus 12-én döntötték meg. Veretlenségi sorozatuk 2008. október 26-án ért véget, mikor a Liverpooltól szenvedtek 1–0-s vereséget a Bridge-en.A Chelsea volt az első angol klub (az Arsenallal együtt), akik számozott mezben játszottak (először 1928. augusztus 25-én a Swansea Town ellen). Ők voltak az elsők Angliában, akik repülőgéppel utaztak egy idegenbeli mérkőzésre, mikor 1957. április 19-én a Newcastle United otthonába látogattak; valamint az első élvonalbeli csapat, akik vasárnap játszottak mérkőzést, mikor a Stoke City-vel játszottak 1974. január 27-én. 1999. december 26-án addig egyedüli csapatként egy teljesen külföldi játékosokból álló kerettel játszottak a Premier League-ben a Southampton ellen. 2007. május 19-én első csapatként az új Wembley stadionban megnyerték az FA-kupát; ők voltak azok is, akik a régi Wembley-ben nyerték meg ezt a kupát.
Az angol rekord négy és fél évre nyúlik vissza. Az utolsó vereséget a Stamford Bridge-en 2004. február 21-én szenvedte el a csapat, mikor az Arsenal tudta őket legyőzni 2–1-re. A sorozatot a Liverpool törte meg 2008. október 26-án egy 1–0-s győzelemmel. A 86 hazai mérkőzésből 62 győzelem, 24 döntetlen. Összesen 175 hazai gól született ezeken a mérkőzéseken, a vendég csapatok 44-et szereztek. A sorozat első gólját Eiður Guðjohnsen lőtte, az utolsót Nicolas Anelka. Négy menedzser ült a rekord során a kispadon: Claudio Ranieri (6 mérkőzés), Ávrám Grant (16 mérkőzés), José Mourinho (60 mérkőzés) és Luiz Felipe Scolari (4 mérkőzés). A legnagyobb győzelem 6–0 volt a Manchester City ellen 2007-ben, a Derby County együttesének is 6 gólt lőtt a csapat ugyanebben az évben. Öt gólt szereztek két alkalommal, négyet 12-szer.
Legtöbb egymást követő mérkőzés – 167, John Hollins 1971. augusztus 14. – 1974. szeptember 25.
Legtöbb angol válogatottság – Frank Lampard, 103 a Chelsea-nél (összesen 106). (2014)
Első angol válogatott játékos a Chelsea-ben - George Hilsdon, 1907. február 16.
Világbajnokságon szerepelt – Roy Bentley, 1950-es világbajnokság, 1950. június 25.
Legfiatalabb játékos – Ian Hamilton, 16 éves 138 napos, a Tottenham Hotspur ellen, első osztály, 1967. március 18.
Legidősebb játékos – Mark Schwarzer, 41 éves 218 napos, a Cardiff City ellen, első osztály, 2014. május 11.
Első csere – John Boyle, aki George Graham-et váltotta a Fulham ellen, First Division, 1965. augusztus 28.Az alábbi táblázatban azok a játékosok szerepelnek, akik 300-nál több mérkőzésen játszottak a Chelsea-ben. A lista a tétmérkőzéseket és a csereként játszott mérkőzéseket tartalmazza. A félkövérrel írt játékosok ma is a csapat tagjai.
Első mérkőzés – a Stockport County ellen, másodosztály, 1905. szeptember 1. (1–0-s győzelem).
Első győzelem – a Liverpool ellen, barátságos mérkőzés, 1905. szeptember 4. (4–0).
Első gólszerző (tétmérkőzés) – John Tait Robertson, a Blackpool ellen, másodosztály, 1905. szeptember 9. (1–0-s győzelem).
Első FA-kupa mérkőzés – a First Grenadier Guards ellen, első selejtező kör, 1905. október 7. (6–1-es győzelem).
Első Ligakupa mérkőzés – a Millwall ellen, első kör, 1960. október 10. (7–1-es győzelem).
Első UEFA mérkőzés – a BK Frem ellen, Fairs Cup, 1958. szeptember 30. (3–1-es győzelem).
Első KEK mérkőzés – az Aris Salonika ellen, első kör, 1970. szeptember 16. (1–1-es döntetlen).
Első Bajnokok Ligája mérkőzés – a Skonto Riga ellen, harmadik selejtező kör, 1999. augusztus 11. (3–0-es győzelem).
Első Bajnokok Ligája döntő – a Manchester United ellen, 2008. május 21.. (1–1 után tizenegyesekkel 6–5 arányban vereség.)
Rekord győzelem – 13–0 a Jeunesse Hautcharage ellen, Kupagyőztesek Európa-kupája, Első kör, második mérkőzés, 1971. szeptember 29.
Rekord bajnoki győzelem – 8-0 a Wigan ellen, Premier League, 2010. május 9. és 8-0 az Aston Villa ellen, Premier League, 2012. december 23.
Rekord Ligakupa-győzelem – 7–0 a Doncaster Rovers ellen, harmadik kör, 1960. november 16.
Rekord UEFA-győzelem – 13–0 a Jeunesse Hautcharage, Kupagyőztesek Európa-kupája, első kör, második mérkőzés, 1971. szeptember 29.
Leghosszabb idő a bajnokságban győzelmekkel – 10 mérkőzés, 2005. november 19. – 2006. január 15.
Leghosszabb idő a bajnokságban győzelem nélkül – 21 mérkőzés, 1987. november 3. – 1988. április 2.
Legtöbb bajnoki győzelem egy szezonban – 29, 38 mérkőzésen, FA Premier League, 2004–05 és 2005–06
Legkevesebb bajnoki győzelem egy szezonban – 5, 42 mérkőzésen, első osztály, 1978–79
Rekord döntetlen – 5–5 a West Ham United ellen, első osztály, 1966. december 17.
Legtöbb bajnoki döntetlen egy szezonban – 18, 42 mérkőzésen, első osztály, 1922–23
Legkevesebb bajnoki döntetlen egy szezonban – 3, 38 mérkőzésen, FA Premier League, 1997–98
Leghoszabb idő a bajnokságban döntetlenekkel – 6 mérkőzés, 1969. augusztus 20. – 1969. szeptember 13.
Rekord vereség – 1–8 a Wolverhampton Wanderers ellen, első osztály, 1953. szeptember 26.
Rekord bajnoki vereség – 1–8 a Wolverhampton Wanderers ellen, első osztály, 1953. szeptember 26.
Rekord FA Kupa vereség – 0–6 a Sheffield Wednesday ellen, második kör újrajátszás, 1913. február 5.
Rekord Ligakupa vereség – 2–6 a Stoke City ellen, harmadik kör újrajátszás, 1974. október 22.
Rekord UEFA vereség – 0–5 az FC Barcelona ellen, Fairs Cup, elődöntő újrajátszás, 1966. május 25.
Leghosszabb idő a bajnokságban vereségekkel – 7 mérkőzés, 1952. november 1. – 1952. december 20.
Leghosszabb idő a bajnokságban vereség nélkül – 40 mérkőzés, 2004. október 23. – 2005. október 29.
Legtöbb bajnoki vereség egy szezonban – 27, 42 mérkőzésen, első osztály, 1978–79.
Legkevesebb bajnoki vereség egy szezonban – 1, 38 mérkőzésen, FA Premier League, 2004–05.
Legtöbb gól egy mérkőzésen – 13 a Jeunesse Hautcharage ellen, Kupagyőztesek Európa-kupája, első kör második mérkőzés, 1971. szeptember 29.
Legtöbb kapott gól egy mérkőzésen – 8 a Wolverhampton Wanderers ellen, első osztály, 1953. szeptember 26.
Legtöbb bajnoki gól egy szezonban – 103, 38 mérkőzésen, FA Premier League, 2009-10.
Legkevesebb bajnoki gól egy szezonban – 31, 42 mérkőzésen, első osztály, 1923–24.
Legtöbb kapott bajnoki gól egy szezonban – 100, 42 mérkőzésen, első osztály, 1960–61.
Legkevesebb kapott bajnoki gól egy szezonban – 15, 38 mérkőzésen, FA Premier League, 2004–05.
Legtöbb pont egy szezonban (3 pont/győzelem) – 99, 42 mérkőzésen, másodosztály, 1988–89.
Legkevesebb pont egy szezonban (3 pont/győzelem) – 42, 42 mérkőzésen, első osztály, 1987–88.
Legtöbb pont egy szezonban (2 pont/győzelem) – 57, 38 mérkőzésen, másodosztály, 1906–07.
Legkevesebb pont egy szezonban (2 pont/győzelem) – 20, 42 mérkőzésen, első osztály, 1978–79.
Legtöbb kapott gól nélküli mérkőzés egy szezonban – 34, 59 mérkőzésen, (2004–05)
Legkevesebb kapott gól nélküli mérkőzés egy szezonban – 2, 47 mérkőzésen, (1960–61)
Legtöbb kapott gól nélküli bajnoki mérkőzés egy szezonban – 25, 38 mérkőzésen, FA Premier League, 2004–05
Legkevesebb kapott gól nélküli bajnoki mérkőzés egy szezonban – 1, 42 mérkőzésen, elsőosztály, 1960–61
Legtöbb kapott gól nélküli tétmérkőzés egy szezonban – 10, 2004. december 18. – 2005. február 12.Kapusok
Legtöbb játékosért kapott pénz: 49,5 millió font a PSG-től David Luizért, 2014. május
Legtöbb játékosért fizetett pénz: 72 millió font a Athletico Bilbao-nak Kepa Arrizabalaga-ért, 2018. augusztus
Batty, Clive. Kings of the King's Road: The Great Chelsea Team of the 60s and 70s. Vision Sports Publishing Ltd (2004). ISBN 0-9546428-1-3 
Batty, Clive. A Serious Case of the Blues: Chelsea in the 80s. Vision Sports Publishing Ltd (2005). ISBN 1-905326-02-5 
Glanvill, Rick. Chelsea FC: The Official Biography – The Definitive Story of the First 100 Years. Headline Book Publishing Ltd (2006). ISBN 0-7553-1466-2 
Hadgraft, Rob. Chelsea: Champions of England 1954–55. Desert Island Books Limited (2004). ISBN 1-874287-77-5 
Ingledew, John. And Now Are You Going to Believe Us: Twenty-five Years Behind the Scenes at Chelsea FC. John Blake Publishing Ltd (2006). ISBN 1-84454-247-5 
Matthews, Tony. Who's Who of Chelsea. Mainstream Publishing (2005). ISBN 1-84596-010-6 
Mears, Brian. Chelsea: A 100-year History. Mainstream Sport (2004). ISBN 1-84018-823-5 
Mears, Brian. Chelsea: Football Under the Blue Flag. Mainstream Sport (2002). ISBN 1-84018-658-5
Chelsea FC a BBC Sport-on: Klub hírek - Legutóbbi eredmények - Következő mérkőzések - Klub statisztikák

Silvia Chiara Lubich (Trento, 1920. január 22. – Rocca di Papa, 2008. március 14.) Templeton- és UNESCO-díjas olasz katolikus egyházi személyiség, az Olaszországból indult Fokoláre mozgalom alapítója és 1943-tól haláláig első elnöke, a Vallások a Békéért Világkonferencia tiszteletbeli elnöke. Mozgalma jelentős szerepet vállalt a római katolikus egyháznak a második vatikáni zsinat utáni életében, különösen az ökumenizmus és a más vallásokkal folytatott párbeszéd területén.
Az észak-olaszországi Trentóban született, szülei munkások voltak. A velencei egyetem (Università Ca' Foscari Venezia) filozófia szakára járt, de a második világháború miatt kénytelen volt félbehagyni tanulmányait és egy árvaházban vállalt tanítói állást.
A mély elkötelezettséget családjából örökölte, apja antifasiszta, bátyja kommunista, édesanyja pedig mélyen vallásos volt.1939-ben Loretóba utazott egy lelkigyakorlatra, ahol minden szabadidejét a bazilikában töltötte. A hagyomány szerint ugyanis itt őrzik a Szent Család názáreti házát, nagyon megragadta őt a ház légköre. Utolsó nap a tömeget nézve hatalmába kerítette egy gondolat: „szüzek serege fog követni”. Ennek hatására Silvia megértette, hogy egy, addig nem járt utat talált.
Ezután egyházi szolgálatot vállalt, majd belépett a ferences harmadrendbe, és felvette a Chiara nevet. 1943-ban kérte a kapucinus atyáktól, hogy örök fogadalmat tehessen, amire megkapta az engedélyt, így 1943. december 7-én örökre Jézus „jegyese” lett.
Az új életben talált öröme lassan másokra is átterjedt, észrevették tanítványai, ismerősei. Első társaival a bombázások alatt találkoztak az óvóhelyeken, és közösen akarták megélni keresztény életüket. A háború lassan minden álmukat meghiúsította, minden megsemmisült, amiért eddig éltek. Lakásaik összeomlottak, egyikük vőlegénye a fronton maradt. De volt, aki nem folytathatta már megkezdett tanulmányait. Ekkor feltették a kérdést: mi az, amit semmi nem pusztíthat el. „Isten. Úgy döntöttünk, Őt választjuk életünk ideáljául.”Saját elmondása szerint ekkoriban két esemény jelentett döntő fordulatot a közösség életében. Az óvóhelyeken rendszeresen olvasták a Bibliát. Egy alkalommal Jézus főpapi imájánál nyílt ki: „Atyám, legyenek mindnyájan egy” (Jn 17,21). Úgy érezték, megértették ezt a sokszor magyarázott és mégis titokzatos szövegrészt. Egy másik alkalommal egy pap rávilágított Chiarának, hogy Jézus legnagyobb fájdalma a halála előtti pillanat volt, amikor így kiáltott: „Istenem, Istenem, miért hagytál el engem?” Ez a két mondat lett Chiara és a megszülető mozgalom alapvető mottója.
Amkor családja elmenekült a szétbombázott városból, Chiara és társai kibéreltek egy lakást a piazza dei Cappuccini 2.-ben. Ezt nevezték „házacskának”. Később az elkötelezettek hasonló otthonait a trentóiak kezdték fokolár-nak (trentói nyelvjárásban családi tűzhely) nevezni.1945-ben már ötszázan találkoztak szombatonként az ún. Massaia (a. m. háziasszony) teremben.
Az evangéliumi „adjatok, és akkor ti is kaptok” gondolatától vezérelve a közösség aktívan részt vett Trento szociális gondjainak megoldásában. Maguk is mindenüket megosztották a rászorulókkal, például szegényeket láttak vendégül asztaluknál. Ezzel kivívták mind a városvezetés, mind néhány kommunista ismerősük szimpátiáját. Carlo de Ferrari, Trento érseke is áldását adta a közösségre, ettől kezdve Olaszország különböző városaiba hívták őket, és megszülettek az első közösségek Trentón kívül. Nemsokára Chiara is Rómába költözött.
1949-ben megismerte Igino Giordani parlamenti képviselő, teológus-írót, aki hamar felfedezte a mozgalom lelkiségében rejlő újdonságot, és júliusban csatlakozott a közösséghez tonadicói nyaralásuk alatt. Az itt megélt rendkívül fontos időszakban együtt értették meg azokat a gondolatokat, amelyek már 1943 óta vezették a közösséget, és Isten „elképzelését a mozgalmunkról”. A katolikus egyház azonban komoly megfigyelés alá vette a mozgalmat az első időszakban, hiszen működése eltért minden addig megszokott szerveződési formától. Ebben az időszakban ébredtek rá a mozgalom tagjai saját „egyház létükre”. 1950-ben Pistoiában megismerkedett a mozgalommal Pasquale Foresi, akit Chiara nemsokára megkért, hogy viselje vele együtt a mozgalom felelősségét.
Chiara rendkívüli érzékenységet mutatott a társadalom problémáira: a kommunizmus terjedésére (testvére, Gino is a kommunista párt aktív tagja volt), a háború utáni bizonytalan politikai helyzetre (az ekkoriban megismert Alcide De Gasperi miniszterelnök hatására), és az egyház megosztottságára (Igino Giordani és Bea bíboros már a második vatikáni zsinat előtt az ökumenizmus gondolatát képviselték).
1958 és 1967 között a mozgalom eljutott mind az öt kontinensre, és 1960-tól titokban a vasfüggönyön túli országokban is elkezdi működését. 1962. március 23-án megérkezett a katolikus egyház jóváhagyása is. Chiara élete ezután egyre inkább összeforrt a növekvő mozgalom életével.
Új, elkötelezett hivatások születtek: az 1956-os magyarországi forradalom hatására és XII. Piusz pápa ezt követő felhívására létrehozta „Isten önkéntesei”-nek ágát, körülöttük alakult ki az évek során az Új Emberiség mozgalom. 1967-től megszülettek a mozgalom második, harmadik és negyedik generációi, az úgynevezett genek, akiknek lelkesedésére és gyermeki odaadására Chiara bármikor számíthatott. Ez év decemberében két együttest hozott létre számukra: a Gen Rossót és a Gen Verdét. 1975-ben már 25 000 fiatalnak beszélt a római Stadio Olimpicóban. Szintén 1967-től létrejött az Új Családok mozgalma.
1961-ben első alkalommal került kapcsolatba nem katolikus keresztényekkel, ettől kezdve Chiara és a mozgalom elkötelezte magát az ökumenizmus útján. Chiara Lubich Németországba látogatott, és Darmstadtban evangélikus lelkészek kérésére elmondta lelki tapasztalatát. Az egység lelkisége az évek során több mint 300 egyházban és keresztény közösségben terjedt el. Londonban fogadta az anglikán prímás, aki arra buzdította, hogy az angliai egyházban is terjessze el a Fokoláre lelkiségét. A későbbiekben a prímás utódai is támogatták a mozgalmat. 1967-ben megismerte I. Athenagoras konstantinápolyi ökumenikus pátriárkát, akivel szoros együttműködés alakult ki, és aki többször kifejtette, hogy maga is igyekszik „egyszerű fokolarinó” lenni. 1977-ben Londonban a Templeton-díj átvételekor - a keresztények közti párbeszéd kiterjesztéseként - útjára indította a vallások közti párbeszédet is. 1984-ben II. János Pál pápa is ellátogatott a mozgalom Rocca di Papa-i központjába. Jó kapcsolat alakult ki közöttük, amelyet Chiara úgy jellemzett, hogy szinte gyermekeként, nagy egységben van a pápa mellett. Wojtyła pápa három szinódusra is meghívta.
1956-ban Tonadicóban egy írásával megjelent a Città Nuova (magyar kiadása az Új Város) folyóirat első száma, amely ma 43 kiadásban jelenik meg világszerte. 1964-ben nagy álma valósult meg: Loppianóban létrejött egy modelltelepülés, ahol a mozgalom lelkisége lett az élet mozgatója. A 80-as években létrejött az első tanulmányi központ és folyóirat, amelyek a lelkiség újdonságait hivatottak teológiailag és tudományosan megfogalmazni.
1988-ban megkapta az Augsburgi Békedíjat. Ő és a mozgalom ekkor még meglehetős ismeretlenségben élt, csak a családok és a fiatalok nagy rendezvényei irányították rájuk a figyelmet. Ebben az időszakban épült ki mindaz a szervezet, amely nélkül képtelenség lett volna fenntartani mindazt, ami később, az 1990-es évektől kibontakozott.
1990-ben a Vatikán jóváhagyta a mozgalom általános szabályzatát. Chiara ugyanebben az évben a német Klaus Hemmerle püspökkel létrehozta az Abba Iskolát, amelynek célja az volt, hogy világos és megalapozott tanításban összegezze a mozgalom tapasztalata alapján a közösségi életet. 1991-ben Brazíliában útjára indította a Közösségi Gazdaság tervét, amelyhez azóta 761 cég csatlakozott. Tehát az élet minden területén igyekezett hasznosítani a közösségi élet tapasztalatait, ennek sikerét jelzi Chiara 1996 és 2008 között kapott tizenhat díszdoktori címe. 1996-ban az UNESCO kitüntette a békére nevelésért, 1998-ban pedig az Európa Tanács az emberi jogok érdekében tett erőfeszítéseiért. Ezen kívül tizenhét város, köztük Trento, Róma, illetve Magyarországon Jánoshalma választotta díszpolgárává.
Az egyházon belül az 1998 pünkösdjén tartott Szent Péter téri találkozó után párbeszédet kezdeményezett a különböző lelkiségi mozgalmak között, amihez nemsokára más keresztény egyházak mozgalmai is csatlakoztak. Ennek a folyamatnak voltak mérföldkövei a Stuttgartban 2004-ben illetve 2007-ben rendezett „Együtt Európáért” kongresszusok.
A vallások közti párbeszéd fontos állomását jelezte a New York-i W. D. Mohammad imámmal folytatott párbeszéde, aki meghívta Chiarát, hogy mondja el tapasztalatát a harlemi Malcolm X Boulevard-i mecsetben. Ezt az alkalmat hasonló találkozások sora követte: a thaiföldi Chiang Maiban terravada buddhista szerzetesek, Indiában hindu közösségek, Tokióban a Risho Kosei Kai mozgalom tagjai, Buenos Airesben a helyi zsidó közösség előtt beszélt. 1994-ben megválasztották a Vallások a Békéért Világkonferencia tiszteletbeli elnökévé, 2002-ben pedig Andrea Riccardival együtt őt kérték fel, hogy az assisi vallásközi találkozón a katolikus egyház nevében felszólaljon. Ez az időszak a Chiara személyes kapcsolataiból megszülető párbeszédek időszaka volt, amelynek méltó lezárása II. János Pál pápa Novo millennio ineunte kezdetű enciklikája, melyben az egész egyház számára a "közösségi lelkiség" útját javasolta.
2004-től betegsége miatt Chiara visszavonult a nyilvánosságtól. Ez az időszak a ragyogó ünnep előtti sötétség időszaka volt számára. Betegsége súlyosbodott, ám a halála előtti napon maga kérte, hogy szállítsák haza a római Gemelli Klinikáról. Utolsó óráiban kitárta háza ajtaját, és az emberek százával érkeztek otthonába, hogy elbúcsúzzanak tőle.
2008. március 14-én hagyta el ezt a világot. Búcsúztatási szentmiséjét a római San Paolo fuori le mura bazilikában Tarcisio Bertone bíboros, vatikáni államtitkár mutatta be 16 bíboros, 40 püspök és 800 pap részvételével, politikusok, világi és vallási vezetők valamint mintegy negyvenezer hívő jelenlétében. Rocca di Papában, a Fokoláre mozgalom központjában temették el, Igino Giordani mellé.Utóda a Fokoláre mozgalom vezetésében az olasz Maria Voce (Emmaus).
Talán legismertebb kezdeményezése az Élet igéje volt, amelyet 1977-től kezdve haláláig írt. Ez egy eleinte kéthetente, majd havonta megjelenő, egy szentírási szakaszhoz írt magyarázat, amelyet kezdetben egy helyi rádióban olvasott fel, majd a Fokoláre mozgalom csatornáin, később az interneten keresztül jutott el egyre több keresztényhez. Ma 86 nyelvre fordítják le, kb. 14 millió ember olvassa, ezen kívül több könyve is foglalkozik vele. Magyarul is megjelenik több lapban, illetve a mozgalom és több plébánia honlapján.
Halála után utódai nem írtak újakat, 2008 júliusától újra a 70-es években megírt szövegeket vették elő.
Olaszul több mint 60 könyvét adták ki, ezenkívül kb. 30 nyelven jelentek meg írásai. Halála után titkára, Eli Folonari vezetésével létrehozták a Chiara Lubich Központot, amelynek feladata írásainak összegyűjtése és dokumentálása.
Éljük az igét; összeáll., szerk. Chiara Lubich, ford. Bartóky Zsuzsa; Detti Ny., Róma, 1980
Életünk az Ige. Szentírásmagyarázatok és tapasztalatok az egész világról; ford. Rácz Ilona, Ferentzi Csaba; Dúl G., Bp., 1991
Az egység kalandja. Fokolárok, genek, Máriapoli... 22 intézmény az új emberiség szolgálatában. Franca Zambonini interjúkötete; ford. Tóth Pál, Tóth Ilona; Kék Világ Alapítvány, Bp., 1992
Ahol az élet lángja fellobban. Párbeszéd a családról; ford. Barlay Tamás; Új Város Alapítvány, Bp., 1999
Ha tüzet gyújtanánk; átdolg. Ferentzi Csaba; Új Város, Bp., 2001 (Közösségi lelkiség)
A kiáltás. A megfeszített és elhagyott Jézus a Fokoláre Mozgalom életében és történetében, a mozgalom születésétől, 1943-tól kezdve a harmadik évezred hajnaláig; ford. Tóth Pál; Új Város, Bp., 2001
Család: a társadalom reménye; ford. Fekete Mária et al.; 2. bőv. kiad.; Új Város, Bp., 2002 ("Igino Giordani". Új Család Iskola tananyagok)
Pillanatról pillanatra. Elmélkedések a jelenről; ford. Kormányos Krisztina, Kormányos Anna; Új Város, Bp., 2002
Gyönyörű volt... Chiara Lubich Máriáról beszél a Fokoláre Mozgalomhoz tartozó kisgyerekeknek; ford. Bartus Sándor; Új Város Alapítvány, Bp., 2003
Új úton. Az egység lelkiségében; ford. Lisztovszki Tünde, Prokopp Katalin; Új Város, Bp., 2003
A szeretet-dobókocka titka. Chiara Lubich a szeretet művészetéről beszél a kisgyerekeknek. Matthias Bolkart és Christiane Heinsdorff gondozásában; ford. Szabó Judit; Új Város Alapítvány, Bp., 2007
Florence Gillet: Imádság 15 napon át Chiara Lubich-kal, a Fokoláre mozgalom alapítójával; ford. Basa Katalin; Új Ember, Bp., 2009
Hivatásunk a szeretet; ford. Tóth Pál; Új Város, Bp., 2012 (Közösségi lelkiség)
Csillagok és könnyek. Chiara Lubich története; szerk. Anna Lisa Innocenti, függelék Anna Lisa Innocenti, ford. Feltserné Bernáth Mária; Új Város Alapítvány, Bp., 2013
Adni öröm. Chiara Lubich és a gyerekek felfedezik az evangéliumot; szerk. Matthias Bolkart, Christiane Heinsdorff, ford. Paksy Eszter; Új Város Alapítvány, Bp., 2013
Jézus a testvérben; ford. Tomka Ferenc; Új Város, Bp., 2013 (Közösségi lelkiség)
Az egység; ford. Tomka Ferenc, Fekete Mária, Paksy Eszter; Új Város, Bp., 2015 (Közösségi lelkiség)
Chiara Lubich válaszol Isten önkénteseinek, 1960-2002; ford. Lisztovszki Tünde, Paksy Eszter; Új Város Alapítvány, Bp., 2015
Az elhagyott Jézus; ford. Tomka Ferenc, Fekete Mária, Reskovits Ágnes; Új Város, Bp., 2016 (Közösségi lelkiség)
A 49'-es Mennyország rövid elbeszélése; ford. Fekete Mária, Erhardt Emese, tan. Gérard Rossé, tanford. Paksy Eszter; Új Város, Bp., 2017
Mária; ford. Fekete Mária, Paksy Eszter; Új Város, Bp., 2017 (Közösségi lelkiség)
1998 - Az Európa Tanács Emberi Jogokért Európai DíjaTizenhat díszdoktori és tizenhét díszpolgári címet kapott, köztük Jánoshalma városától is. 2008. december 7-én választott lakhelye, Rocca di Papa róla nevezte el egyik terét.
 (2008. március 18.) „Chiara Lubich életrajza”. Magyar Kurír. (Hozzáférés ideje: 2010. március 23.)
Bertone, Tarcisio: Homília a temetési szertartáson (angol nyelven). Zenit, 2008. április 3. [2010. június 15-i dátummal az eredetiből archiválva]. (Hozzáférés: 2010. március 23.)

Chicago (angol, IPA ejtése [ʃɪˈkɑːgoʊ],  kiejtése✩), becenevén A szelek városa, vagy Szeles város, (Windy City) vagy Chi-town (szleng) az Amerikai Egyesült Államok harmadik legnépesebb városa, a Nagy-tavak egyikének, a Michigan-tónak a partján fekszik, Illinois államban. A Chicagói főegyházmegye központja.
Chicago lakossága 2010-ben 2 695 598 főre volt tehető. Kül- és elővárosaival együtt „Chicagoland” statisztikai körzet népessége kb. 9,6 millió, területe pedig a környező két államba, Indianába és Wisconsinba is átnyúlik, több mint egynegyed Magyarországnyi területet, 25 ezer km²-t fedve le.
A környéket benépesítő potawatomi indiánok a város mai területén fekvő mocsaras területeket saját nyelvükön „Checagou”-nak (fokhagyma, vad hagyma) nevezték, az ide érkező európai telepesek ezt a szót használták az itt futó folyóra is, de kezdetben még „Chetagu”-nak vagy „Shikago”-nak írták, a jelenlegi írásmód csak a város alapításakor rögzült.
Chicago eddigi történelme során rengeteg becenevet kapott, amik közül a legismertebb talán a szeles város (Windy city). Ezt az 1880-as években a New York-i The Sun című lap tette egy csapásra népszerűvé (noha majdnem harminc évvel korábban, 1858-ban a Chicago Tribune egyik számában bukkant fel először). A New York-iak az 1893-as Világkiállítás helyszínéről folyó viták során a város időjárásának kifigurázása céljából kezdték használni, ám a folyamatos gúnyolódás fordítva sült el, a chicagóiaknak annyira megtetszett, hogy átvették és csakhamar a város kedvenc öndefiníciójává vált.
A potawatomi indiánok által lakott területen első „európai” telepesként egy afrikai származású haiti személy, Jean-Baptiste Pointe du Sable telepedett le a helyi törzsfőnök lányával kötött házassága révén, az 1770-es évek elején. Származása miatt az amerikai függetlenségi háború nagy részében egy detroiti börtönben raboskodott, ahonnan csak nem sokkal a háború vége előtt szabadulhatott. Ezután hazatért ugyan, 1795-ben létrehozott egy kereskedelmi pontot (trading post) a mai Chicago területén, de 1800-ban ismeretlen okokból továbbállt nyugat felé.
Három évvel később (1803-ban) az amerikai hadsereg Fort Dearborn néven épített egy erődöt a korábbi kereskedelmi pont helyén, mely azonban az 1812-es brit–amerikai háború során elpusztult. Miután a britek bevették, a lakosokat börtönbe zárták, majd az erődöt földig rombolták, ezt követően egészen 1833-ig nem települt ide senki.
1833 elején 350 telepes költözött a Chicago folyó partján fekvő egykori Fort Deaborn helyére. Telepüket még abban az évben, augusztus 12-én, Chicago néven önálló településsé szervezték. A község néhány év alatt közel négyezressé nőtt, így 1837. március 4-én városi rangra emelkedett, azon a napon, mikor Illinois állam részévé vált.
Kiváló földrajzi elhelyezkedése folytán a nyugat felé terjeszkedő Amerikai Egyesült Államok fő kiindulópontjává vált. 1848-ban nyitották meg az Illinois és Michigan Csatornát, mely a Nagy-tavakat kötötte (és köti) össze a Mississippi (folyó) folyóval, ezáltal megnyílt az út dél felé, egészen a Mexikói-öbölig. Szintén ebben az évben készült el az első vasútvonal is, ennek köszönhető, hogy 1890-re Amerika második legnagyobb városává nőtte ki magát, mintegy 1,1 millió ember otthonát jelentve. 1855. április 21-én chicagói sörlázadás néven ismert zavargások törtek ki a városvezetés és a német és ír bevándorlók között az italméréseket érintő rendelkezések miatt.
Chicago az eredeti kiindulópontja a később legendássá vált 66-os útnak és a szintén legendássá vált, a keletet a nyugattal összekötő Transzkontinentális vasútvonalnak is.
Az 1860-as elnökválasztáson a Republikánus párt itt mutatta be saját jelöltjét, Abraham Lincolnt a posztra, aki később el is nyerte az elnöki széket. A polgárháború alatt semmilyen katonai eseményre nem került sor a városban, vagy környékén.
1871. október 8-a és 10-e között pusztított az Egyesült Államok egyik legnagyobb 19. századi katasztrófájának számító nagy chicagói tűzvész, 125 halottat és egy teljesen leégett belvárost hagyva maga után. Az újjáépítés az amúgy is prosperáló város gazdaságának egy újabb lökést adott, lakossága 1870 és 1900 között 299 000-ről közel 1,7 millióra duzzadt. A világ első felhőkarcolója, a Home Insurance Building is itt épült fel 1885-ben. A maga 10 emeletével és 42 méteres magasságával egészen 1890-ig a világ legmagasabb épületének számított (1931-ben bontották le)
1886. május 1-jén a munkásszakszervezetek sztrájkot szerveztek a nyolc órás munkaidő bevezetéséért, melyet május 4-én az azóta legendássá vált haymarketi zavargás zárt le, mikor is a tüntető munkások közé vegyült anarchisták egy bombát dobtak a rendőrök közé, akik viszonzásul azonnal tüzet nyitottak. Több tucat sebesült maradt a helyszínen, akik félve a letartóztatástól nem mentek kórházba. Összesen 11 ember (7 rendőr és 4 tüntető) vesztette életét. A későbbi perek során nyolc szocialista-anarchistát állítottak bíróság elé Mathias J. Degan rendőr meggyilkolásának vádjával. Louis Lingg, August Spies, Albert Parsons, Adolph Fischer, és George Engel halálos ítéletet, míg másik két társuk, Michael Schwab és Samuel Fielden életfogytiglani, illetve Oscar Neeble 15 éves börtönbüntetést kapott. A halálraítélteket 1887. november 11-én kivégezték (egyikük korábban a börtönben öngyilkos lett), a többiek kormányzói kegyelem útján 1893-ban kiszabadultak. A május elsejei ünnep, azaz a munka ünnepe erre az eseményre emlékszik.
A hatékony lobbizásnak köszönhetően Chicago rendezhette meg az 1893-as világkiállítást, melyen egyúttal Amerika felfedezésének 400. évfordulóját is ünnepelték. A kiállítás helyszínének vitája során kapta a város a New York-i újságíróktól a szeles város (Windy City) gúnynevet, ám a vicc fordítva sült el, a chicagóiaknak annyira megtetszett, hogy átvették és csakhamar a város kedvenc öndefiníciójává vált. Az esemény mintegy 27,5 millió látogatót vonzott, mind a mai napig az egyik legsikeresebb világkiállítást produkálva és óriási hatást gyakorolva a kor építészetére és designjára. (Innen indult hódító útjára a magasépítészet, Amerika és a világ számos pontján jelentek meg a chicagói mintára épült és addig szinte kizárólag Chicagóban fellelhető felhőkarcolók.)
A gyors növekedés valamint a rengeteg gyár és üzem teljesen tönkretette a Michigan-tó vizét, mely a XX. század elejére komoly problémává terebélyesedett, a város már nem volt képes elegendő ivóvízzel ellátni lakóit. A problémát 1900-ban egy zsiliprendszer kiépítésével oldották meg, a Chicago folyó folyásirányát megfordítva az Illinois folyóba, így a szennyvíz már nem a tóba ömlött.
Az 1920-as évek kétes hírnevet hoztak Chicagónak, mikor a gengszterháborúkból győztesen kikeveredő Al Capone gyakorlatilag a teljes várost az irányítása alá vonta egészen 1931-es bebörtönzéséig.
A nagy fekete-amerikai migráció idején (1914-1950 között, mikor több millió déli fekete indult északra az első, majd a második világháborúba távozott illetve ott elesett katonák munkahelyeinek betöltésére) több ezer déli fekete települt be a városba, óriási lökést adva a zenei életnek. Itt kapta nevét és indult világhódító útjára a jazz.
1942. december 2-án a szigorúan titkos Manhattan terv keretében a Chicagói Egyetem laborjában végezték a világ első irányított nukleáris láncreakcióját.
1973. május 3-án nyitotta meg kapuit a 442 (antennával együtt 527) méter magas Sears Tower, mely 1998-ig a világ legmagasabb épülete volt, ma is Chicago egyik szimbóluma, jelképe.
Az 1950-es évek elejétől kezdve a város közép és felső osztályának egy jelentős része (mintegy 700 000 ember) költözött ki a kül- és elővárosokba, de az amerikai 'trenddel' szemben a kiürült, illetve elszegényedett városrészek az 1990-es évek óta folyamatosan kezdenek feléledni, folyamatosan tér vissza beléjük az élet.
Chicago Illinois állam északkeleti és a Michigan-tó délnyugati pontjainak találkozásánál, a Michigan-tó partján, a kontinentális vízválasztó vonalán, a chicagói hordúton (természetes vízlefolyás) fekszik, mely hordút köti össze a Nagy-tavak és a Mississippi folyó vízgyűjtő területét. Ennélfogva nem meglepő, hogy egy hajózható csatorna mellett (mely a Chicago folyót köti össze a Des Plaines folyóval) két szintén hajózható folyó (Chicago és Calumet folyó) fut keresztül a városon. Chicago hivatalos földrajzi koordinátái é. sz. 41° 53′ 00″, ny. h. 87° 39′ 00″41.883333333333, -87.65
Az 1830-as években ide érkező telepesek a Chicago folyó torkolatánál építették fel első otthonaikat. Az azóta eltelt idő alatt Chicago rengeteget terjeszkedett, a legutóbbi felmérés szerint ma összesen 606 1 km² kiterjedésű, melyből 588,3 km² a szárazföld és 17,8 km² a vízfelület (az összterület 2,94%-a).
A város teljesen sík terepre épült, átlagosan a tengerszint felett 176 méterrel fekszik. Legalacsonyabb pontja 176 m (a Michigan-tó partján), míg legmagasabb pontja 224 m, mely egy töltés, a város legdélibb részén. (é. sz. 41° 39′ 18″, ny. h. 87° 34′ 44″41.655, -87.578888888889).
A környezetében futó több kisebb törésvonal miatt az első feljegyzett földrengés (1804) óta több újabb is megrázta a várost, legutóbb egy, a Richter-skála szerinti 4,3-es erősségű földmozgás okozott kisebb károkat néhány épület díszítésében 2004. június 28-án.
Az uralkodó éghajlat nedves kontinentális. A nyár forró és párás, a júliusi napi átlaghőmérséklet 29,3 °C. A tél hideg, havas, szeles, a januári átlaghőmérséklet -4,7 °C. Télen a hőmérséklet gyakran marad fagypont alatt. A tavaszi és őszi enyhe évszakokban alacsony a páratartalom.
A városban mért legmagasabb hőmérséklet 42 °C volt, melyet 1934. június 1-jén és 1936. július 11-én mértek. A legalacsonyabb hőmérséklet -33 °C volt, melyet 1985. január 20-án mértek az O’Hare repülőtéren.
Az amerikai nagyvárosoktól eltérően Chicagóban a fehér, a fekete illetve a spanyol ajkú lakosság közel azonos arányban van jelen, mely az államok egyik legnagyobb etnikai és kulturális olvasztótégelyévé teszi. A városban élőket angolul Chicagoan-nak hívják.
Chicago közel egy évszázadon át az Egyesült Államok második legnagyobb városa volt, mígnem a közel 40 éven át tartó folyamatos elvándorlás miatt (mintegy 700 000 ember költözött ki a városból) a harmadik helyre csúszott vissza, de még így is csupán New York és Los Angeles népesebb nála. Az elvándorlási folyamat az 1990-es években állt csak meg, azóta viszont folyamatos növekedés figyelhető meg a lakosság számát illetően mely révén a korábban elnéptelenedett városrészek ismét kezdenek megtelni élettel.
Becslések szerint Varsó után Chicagóban él a legtöbb lengyel, aminek oka, hogy 1918-ig nem létezett független lengyel állam így sokan emigráltak Chicagoba. Napjainkig a lengyel diaszpóra egyik legfontosabb központja . A Jefferson Parkban a Munka Ünnepén rendszeresen megtartják a Taste of Polonia (Lengyelország íze) nevű fesztivált, aminek  keretében a lengyel gasztronómia érdekességeit mutatják be és a lengyel kulturális örökségeket és hagyományokat.
A városban 500.000 amerikai olasz él, ami New York és Philadelphia után a harmadik legnagyobb olasz közösség az Egyesült Államokban. Az olaszok hagyományosan a Taylor Street és a Grand Avenue környezetében élnek a város nyugati részén.A városnak jelentős mértékű román lakossága van. Az USA-ban a harmadik legnépesebb délkelet-ázsiai lakossággal rendelkezik a város, főleg indiai és pakisztáni lakosokkal.
2010-es népszámlálás szerint az USA-ban Chicago rendelkezik a harmadik legnépesebb puerto ricoi és a negyedik legnépesebb mexikói lakossággal.
Chicago az Egyesült Államok harmadik legnépessebb LMBT közösségével rendelkezik. 2015-ben a lakosság 4%-a vallotta magát LMBT-hez tartozónak.
Chicago Illinois állam Cook megyéjének közigazgatási központja. A városi közgyűlésbe az 50 választókerület 1-1 tagot delegál, melynek feje a polgármester, akit négyévente választ meg magának a lakosság, akárcsak a kincstárnokot és a hivatalnokokat is.
A városvezetés felkérésére a Chicagói Egyetem Szociológiai Tudományos Kutató Bizottsága az 1920-as években nagyszabású szociológiai felmérések útján Chicagót 75 kerületre osztotta fel, melyek határai és nevei nagyjából megegyeztek a környékek akkori elnevezéseivel és határaival. Ez a szám az 1950-es években az O’Hare nemzetközi repülőtér bekebelezésével előbb 76-ra, majd az 1980-as években a 3. kerület kettéosztásával 77-re nőtt.
Mára többen elavultnak tartják ezt a fajta felosztást, mivel sokkal inkább környékekre, negyedekre (neighbourhoods) mint kerületekre bontható a város. A jelenlegi kerülethatárok már nem tükrözik a város fejlődését, átrendeződését, határait, többnek az elnevezése lecserélődött, átalakult, esetleg „odébb tolódott” vagy épp egyszerűen kiment a közhasználatból.
Ezen környékek, negyedek között (melyek szintén 77-en vannak) esetenként óriási szociális, etnikai, kulturális, vagy más különbségek is előfordulhatnak.
Chicago az Amerikai Egyesült Államok közlekedési hálózatának egyik legfőbb csomópontja, egyben a világ harmadik legnagyobb belföldi kikötője Hongkong és Szingapúr után, minek révén jelentős szerepet tölt be a világpiacon is.
A város utcái elsősorban az Amerikában megszokott négyzethálós minta szerint épültek. A számozásuk (és a házszámok is) a „középen” fekvő két utcától, a State Street-től kelet-nyugati (East-West) irányban, illetve Madisontól az észak-déli (North-South) irányban indulnak. A városon keresztülhaladó, illetve az innen kiinduló autópályák (összesen hét) szintén rendelkeznek saját utcanévvel a város határain belül. Fontos vasúti csomópont is. Két nagy vasúttársaság hálózatát kapcsolja össze.
A tömegközlekedést szinte egészét a Chicago Transit Authority (CTA) bonyolítja 1947-es alapítása óta, közel 160 különböző buszjárattal és 8 felszíni vasútvonallal (HÉV). Ez utóbbit a chicagóiak „Chicago El”, „Chicago L”, „El”, „the 'L'” vagy „CTA Trains” néven emlegetik legtöbbször. Ehhez járul hozzá további 11 Metra HÉV vonal is, (ez egy magáncég), melyek a CTA 8 vonalából 6-ot használnak, így kötve össze a két rendszert. Ezekhez járul hozzá a Pace vállalat, mely néhány, kizárólag a várost a külvárosokkal összekötő buszjáratot üzemeltet.
Chicagót három repülőtér szolgálja ki, melyből kettő nemzetközi és egy belföldi:
O’Hare nemzetközi repülőtér (a város területén belül, a 76. (O’Hare kerületben)
Midway repülőtér (kizárólag belföldi áruforgalmi, az 56. és a 64. kerület (Garfield Ridge és Clearing) területén fekszik)
Chicago volt az otthona a XX. század egyik legmeghatározóbb modernista művészeti irányzatának, a Bauhausnak, pontosabban az amerikába való áttelepülése után a New Bauhausnak. Olyan művészek éltek és alkottak itt, mint Paul Klee, Kandinszkij, Moholy-Nagy László vagy épp Oskar Schlemmer.
Chicago a világ egyik építészeti központja, itt építették fel a világ első felhőkarcolóját, melynek hatására indult hódító útjára a magasépítészet.
Több zenei stílus szülőhelye: a Chicago blues, a Chicago soul és a Chicago house nevében is viseli eredetét.
Jazz: Chicago a jazz világának egyik legmeghatározóbb helyszíne, az első otthona. Ez volt az első város, mely befogadta az új zenei irányzatot majd el is keresztelete azt „jass”-nek. Az írásmódot később jazz-re változtatták, mert a plakátokon rendszeresen lekaparták a „j” betűt, miáltal az „ass” (magyarul: segg) szó volt olvasható.
A hagyományos zenei elemeket korszerű tánczenei motívumokkal ötvözték; itt használtak először elektromos gitárt.
 Rock & Alternatív: Az alternatív valamint a rock kultúrában is több ismert, népszerű banda otthona, többek között a SOiL, a Disturbed, a The Smashing Pumpkins, a Fall Out Boy vagy épp a Big Black székhelye is Chicago.
R&B, Hip-Hop: A mai modern amerikai hiphopkultúra több prominens figurája, úgymint Kanye West, R Kelly vagy épp Twista szintén itt élnek és alkotnak.
Komoly: A Chicagói Szimfonikus Zenekar az Egyesült Államok egyik leghosszabb ideje működő és az egyik legnagyobb tiszteletnek örvendő zenekara.
Habár filmgyártása sem amerikai, sem világviszonylatban nem túl jelentős, mégis több világsikert aratott film is itt játszódik, az 1920-as, 1930-as évek gengsztereiről szóló filmek és könyvek, illetve más, népszerű show és sorozat színtere.
Art Institute of Chicago – Művészeti múzeum, jelentős impresszionista és poszt-impresszionista gyűjteménnyel. Az Amerikai Egyesült Államok második legnagyobb alapterületű művészeti múzeuma (a legnagyobb alapterületű művészeti múzeum az USA-ban a New York-i Metropolitan Museum of Art).
Chicago Cultural Center – (Chicagói Kulturális Központ) – 1897-ben épült, mint Chicago első nyilvános könyvtára. Az épületben található a városba látogató turisták számára roppant hasznos 'Visitor Information Center', valamint több galéria és kiállítóterem. A Preston Bradley Hall látványossága egy 11,5 méter magas Tiffany üvegkupola.
DuSable Museum of African-American History – A fekete-amerikai kultúrát bemutató múzeum
Field Museum of Natural History – A város természettudományi múzeuma. Fő attrakciója Sue, a világ legnagyobb és legteljesebb Tyrannosaurus rex csontváza, és a gyermekközpontú Egyiptom kiállítás.
Freedom Museum – A szabadság múzeuma, teljes egészében az amerikai alkotmány első passzusának szentelve.
Mexican Fine Arts Center Museum – A mexikói, latin-amerikai és chicano kultúrát mutatja be.
Museum of Contemporary Art – Modern művészetek múzeuma, kizárólag 1945 után született alkotások találhatóak benne.
Museum of Science and Industry in Chicago – Tudományos-tehnológiai múzeum, érdekessége egy második világháborús tengeralattjáró és egy működő szénbánya.
Peggy Notebaert Nature Museum – Ökológiai múzeum, a lepkekiállításuk egyedülálló
Oriental Institute – a University of Chicago része, múzeum és oktatási intézmény is, a világ egyik legkiválóbb egyiptomi és közel-keleti gyűjteményével rendelkezik. Az intézet egyik tanára szolgált mintául Indiana Jones figurájához.
Chicago két MLB-ben szereplő baseball csapattal (Chicago White Socks és Chicago Cubs), egy NFL-ben szereplő amerikai futball csapattal (Chicago Bears), egy MLS-ben szereplő focicsapattal (Chicago Fire SC), egy NBA-ben szereplő férfi (Chicago Bulls), és egy WNBA-ben szereplő női kosárlabda csapattal (Chicago Sky) valamint egy NHL-ben küzdő jégkorong csapattal (Chicago Blackhawks) is büszkélkedhet.
Moholy-Nagy László – az újjáalakult Bauhaus, a New Bauhaus egyik alapítója, igazgatója
Chicagónak ma nem kevesebb mint 27 testvérvárosa van. Legtöbbjük az adott állam legfontosabb, vagy második legfontosabb városa, vagy olyan település, ahonnan rengeteg bevándorló érkezett Chicagóba.
