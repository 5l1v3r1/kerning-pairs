
A Tejútrendszer a Lokális Galaxiscsoport egyik (a Hubble-féle galaxisosztályozás szerinti SBb vagy SBc típusú) küllős spirálgalaxisa, melyben a Naprendszer és ezen belül Földünk található. Mai becslések alapján 100-400 milliárd csillag található benne, átmérője 30 kiloparszek (97 800 fényév, azaz 9,5·1017 kilométer), legnagyobb vastagsága 5 kpc (16 300 fényév). A Földről két spirálkarját, az Orion- és Nyilas-kart látjuk. Vizsgálatát megnehezíti, hogy belülről látjuk.
Tudományos becslés szerint a Tejútrendszerben legalább 100 milliárd bolygó található. Továbbá számítások szerint a Tejútrendszerben van 10 milliárd fehér törpe, egy milliárd neutroncsillag, és 100 millió fekete lyuk is.A Tejútrendszernek a Földről látható része a Tejút. Ez lényegében egy halvány, felhőszerű sáv, amely az egész éjszakai égbolton áthúzódik, és ott figyelhető jól meg, ahol tiszta a levegő, kicsi a páratartalom és a fényszennyezés. Azért tűnik számunkra sávnak, mert galaxisunk korong alakú, és mi az egyik kar belsejében vagyunk, ezért a korongra merőlegesen kevés csillagot látunk, a korong síkjának irányában sokat.
A csillagok és gázfelhők a galaxisközépponttól vett távolságtól lényegében függetlenül 220 km/s sebességgel keringenek. A távolságfüggetlen rotációs sebesség ellentmond a Kepler-törvényeknek és azt jelzi, hogy a Tejútrendszer tömegének nagy része nem ad le és nem is nyel el elektromágneses sugárzást. Ezt a tömeget "sötét anyagnak" nevezik. A galaktikus rotációs periódus körülbelül 240 millió év a Nap pozíciójánál. Maga a Tejútrendszer körülbelul 600 km/s sebességgel mozog az extragalaktikus inerciarendszerhez képest. A Tejútrendszerben a legöregebb csillagok közel olyan öregek mint maga az Univerzum, feltehetően nem sokkal a kozmológiai sötétkor után keletkeztek az ősrobbanás után.
A Tejút fényét az azt alkotó csillagok adják. A Tejutat nem csak fényes csillagok alkotják, megfigyelhető anyagának körülbelül 5 tömegszázaléka csillagközi anyag (por és gáz), amely meggátolja a Tejút távolabbi pontjainak megfigyelését, ezért ha felnézünk az éjszakai égre, úgy tűnik, hogy néhány helyen kevesebb a csillag, vagy a Tejút helyenként „szétnyílik”. Ilyen hely például a Daru csillagkép farkánál lévő úgynevezett „Szeneszsák”. A Tejútrendszert alkotó csillagok eloszlásának vizsgálatával a sztellárstatisztika tudományág foglalkozik.
A Tejútrendszer középpontja a Sagittarius (Nyilas) csillagkép irányában van, távolsága a Naptól 27 200 ± 520 fényév . A látható fény tartományában nem tudjuk megfigyelni, mivel a galaktikus egyenlítő síkjában lévő csillagközi por- és gázfelhők elnyelik a fényt. Az optikai „látótávolság” a galaktikus rendszer fősíkjában csak mintegy 10 ezer fényév. A középpont közelítőleg egybeesik a Sagittarius A jelű rádióforrással. Galaxisunk központi, nagyon nagy tömegű fekete lyuka a Sagittarius A* (ejtsd: „A” csillag). Közvetlen közelében sok, nagy tömegű csillag kering, melyeket sikerült közeli infravörösben észlelni, és pályájuk megfigyeléséből sikerült a fekete lyuk tömegét meghatározni, mely 4 millió naptömegnek adódott. Egyelőre rejtély, hogy a csillagok hogyan kerültek ilyen közel, ugyanis sok közülük nagyon fiatal, azaz nagy távolság megtételére még nem volt idejük, a fekete lyukhoz közel viszont szinte elképzelhetetlen a csillagkeletkezés.A galaxismag egy 27 000 fényév hosszú küllő közepén van, a küllő tengelye 44 ± 10 fokos szöget zár be a Napot és a magot összekötő egyenessel. A gázfelhők és a csillagkeletkezés zöme egy gyűrűben koncentrálódik, ami a küllő végén, a magtól mintegy 5 kiloparszekre (15 000 fényévre) van.
Tejútrendszerünknek négy fő spirálkarja van, a Perseus-kar, a Norma- és Cygnus-kar, a Scutum-Crux-kar és Carina- és Sagittarius-kar. Van két kisebb kar is, ezek közül az egyik a Napnak is helyt adó Orion-kar.
A többi spirálgalaxishoz hasonlóan, Tejútrendszerünket is egy kifelé folyamatosan ritkuló, csillagokból álló (csillagközi gázt nem tartalmazó), gömbszimmetrikus halo veszi körül. Anyagának 90%-a egy 100 000 fényév sugarú gömbön belül található. A halo részét képezi emellett Tejútrendszerünk mintegy 160 gömbhalmaza. Az őket alkotó csillagok kémiai elemzése alapján jelentős részük (mintegy harmaduk) nem a Tejútrendszerben képződött, hanem az időközben bekebelezett törpegalaxisokban, melyeknek egyéb csillagai sok esetben már szétszóródtak a Tejútrendszerben, gömbhalmazaikat azonban elég erős gravitációjuk összetartotta.
Tejútrendszerünk körül több apróbb galaxis kering, ezek közül a legismertebb a Kis és a Nagy Magellán-felhő. Mindkettő a Magellán-galaxis maradványa, mely Tejútrendszerünk körül keringve darabokra szakadt.
Napunk az Orion-kar belső peremén, a Tejútrendszer középpontjától 25 000 ± 1000 fényévre kering. Kifelé a következő spirálkar a Perseus-kar, ennek távolsága mintegy 6000 fényév.
Napunk megközelítőleg ellipszis alakú pályán, körülbelül 1 millió km/h sebességgel kering a galaxis középpontja körül, nagyjából 226 millió évenként megtéve egy fordulatot. Mozgásának iránya megközelítőleg a Vega irányába mutat, a középpont irányával mintegy 60 fokos szöget bezárva. A galaxis fősíkjához képest oszcillál, egyszer a sík egyik („alsó”), majd másik („felső”) oldalán tartózkodva.
A magyar néphagyományban a Tejútnak – mint az égen látható fényes csillagösvénynek –, más nomád népekhez hasonlóan, fontos szerepe volt, hisz az állataikat legeltető, vándorló népeknél a tájékozódást az égbolt ismerete nagyban segítette. A gyakorlati ismereteket – tudomány híján – a mitológia gyűjtötte össze. A Tejút elnevezés a görög mitológiából származik. Egy monda szerint Héraklészt születése után az alvó Héra mellére helyezték, az újszülött így kapott halhatatlanságot az istennőtől. A felébredő Héra olyan hevesen taszította el magától Héraklészt, hogy a teje szertefröccsent az égen. A görög γάλα (gala) szó tejet jelent, a -ξης (kszész) egy főnévképző, ebből ered a galaxis szó.
Az ősi magyar mitológiában a Tejút egyrészt a „Hadak útja”, másrészt a székelyeknél „Csaba királyfi csillagösvénye” vagy röviden „Csaba útja” néven ismert.
A monda szerint ezen a csillagösvényen távozott el a földi világból Csaba királyfi, Attila hun király fia, a székelyek vezére, és tér majd vissza, ha népének segítségre van szüksége. A székely himnusz két sora is ennek a mondának állít emléket: „Vezesd még egyszer, győzelemre néped,/ Csaba királyfi, csillagösvényen!”

Gróf széki Teleki László (Pest, 1811. február 11. – Pest, 1861. május 7.) magyar politikus, író. A Magyar Tudományos Akadémia levelező, rendes majd tiszteleti tagja. Az Ellenzéki Kör elnöke. Az 1848–49-es forradalom és szabadságharc alatt és az azt követő években a magyar önállóság ügyének egyik legaktívabb és talán legeredményesebb külföldön tevékenykedő képviselője. A Magyar Nemzeti Igazgatóság tagja. A Határozati Párt vezetője. 1861-ben az uralkodónak adandó országgyűlési válasszal kapcsolatos vita előestéjén otthonában öngyilkosságot követett el.
A Teleki család Erdély és Magyarország egyik legjelentősebb protestáns arisztokrata famíliája, amely a 16. század eleje óta élvezte a római szent birodalmi grófi rangot.
A család hagyatékához tartozik, többek között, a marosvásárhelyi Teleki Téka, amelyet Teleki Sámuel, erdélyi kancellár adományozott a városnak, s amely negyvenezer kötetből áll; a 16. századi Teleki-kódex, mely a ferences irodalom egyik becses példánya; valamint a Kolozsvárott őrzött 18. századi Teleki-énekeskönyv.Figyelemre méltó továbbá az, a méreteiben sem csekély, jelentőségében pedig kifejezetten komoly adomány, amelyet Teleki László édesanyja, és a gróf gyámja tett, amikor felajánlották a Teleki család könyvtárát az 1825-ben megalapított Magyar Tudós Társaságnak.
Apja (a családfa sorrendjében III.) Teleki László gróf, anyja Mészáros Johanna bárónő.
A gyermeket 1811. február 12-én a mai Kálvin téri református templomban keresztelték meg. Apja 1821-ben bekövetkezett halála után gyámja az apja első házasságából született féltestvére, Teleki József (1790–1855) lett. Gyermekkorában legjelentősebb nevelője Erőss Sándor volt.Az otthoni nevelés végeztével 1828–1830 között három évet töltött Sárospatakon, a református kollégium diákjaként. Ezután tanulmányait megszakítva Budára ment, és a helytartótanácsnál kapott fogalmazógyakornoki állást. Nem sokáig maradt azonban ott, ui. a következő évben bátyját követve Bécsbe utazott, ahol két évet töltött el.
1833-ban egyik korábbi nevelője, Petrovics Frigyes társaságában nyugat-európai körútra indult. Berlinben olyan professzoroknál folytatta tanulmányait, mint Friedrich Carl von Savigny és Leopold von Ranke. Ezután jártak még Hamburgban, Hannoverben, Frankfurtban, Stuttgartban, Amszterdamban, Londonban, Oxfordban és Edinburgh-ben. Végül az ifjú gróf és útitársa két évet Párizsban töltött, majd 1836-ban tértek haza. (Petrovics a hazafelé vezető úton Münchenben elhunyt.)
Az 1837–1838. évi erdélyi országgyűlésen Fogaras megye követeként volt jelen. Itt mondta el 1837. április 24-én szűzbeszédét, melyben az Országgyűlési Napló megindítását szorgalmazta. Emellett részt vett a diéta rendi sérelmi feliratának elkészítésében.
Az 1839–1840. évi pozsonyi országgyűlésen Teleki a Partiumhoz tartozó Közép-Szolnok megye követeként kívánt részt venni, a megye főispánja azonban megakadályozta a megválasztását, így a gróf végül 1840 februárjától a felsőtáblán vállalt szerepet az akkor létrejövő, Batthyány Lajos vezette főrendi ellenzéki liberális csoport tagjaként. Az országgyűlésen többek között a reverzálisok ügyében, valamint Kossuth Lajos és báró Wesselényi Miklós jogtalan elítélésével kapcsolatban szólalt fel.
Az 1841–1843. évi kolozsvári diétára visszatért Erdélybe. Jelentős részben az ő érdeme, hogy 1842-ben végre sikerült megszerezni bátyjának, Teleki Józsefnek az erdélyi kormányzó címet. Egyebek között olyan valós és tartós problémákat okozó ügyekben szólalt fel, mint az ortodox egyház egyenjogúsítása, valamint a vegyes házasságok rendezése.
Az 1843–1844. évi pozsonyi országgyűlésen Teleki már egyértelműen a főrendi ellenzék egyik legmeghatározóbb, elképzeléseiben (és főképpen lendületében, indulataiban) egyik legradikálisabb tagja volt, s e viszonylag szűk csoport vezérszónoka. 1844 októberében az országgyűlési alsótábla üléstermében – megyei (Tolna, Zala, Veszprém) előzmények után – létrehozták a Védegyletet, amelynek alelnökévé Teleki Lászlót választották (az elnök Batthyány Kázmér gróf, az igazgató Kossuth Lajos lett).
1845-ben Pest megye gyűlése az adminisztrátori rendszerrel foglalkozott, s a vitában Teleki is felszólalt.
Az 1846. évi krakkói felkelés, majd annak kegyetlen leverése után Teleki és liberális társai újult erővel igyekeztek érvényre juttatni az érdekegyesítés politikáját: keresztülvinni az örökváltság kötelező és államilag támogatott módozatát. Ez még sürgetőbbé tette a reformellenzéknek már az 1843–1844. évi diétán felmerült azon törekvését, hogy országos egységet és rendszeresen egyeztetett programot hozzanak létre. Ezt a szükségszerűséget egyenesen kényszerré tette egy 1846 novemberében történt jelentős esemény – megalakult a Konzervatív Párt.
1847. január 24-én Teleki kezdeményezésére és az ő elnökletével (alelnökök: Vörösmarty Mihály és Fényes Elek) egyesült a Ráday Gedeon gróf vezette Nemzeti Kör és a Teleki vezette Pesti Kör. Ezzel létrejött az Ellenzéki Kör – a konzervatív Gyülde mintájára, s annak ellenfeleként. A szervezet programjának elkészítésére alakított hattagú bizottság tagja volt Teleki is.
Az 1847 őszére összehívott országgyűlésen Teleki ismét a felsőtáblán foglalt helyet. Azonban még a követválasztások idején Batthyány Lajos és Kázmér oldalán intenzíven közreműködött abban, hogy Kossuthot megválassza képviselőjének a „vezérvármegye”, Pest. Ezzel lehetőség nyílt a közös álláspont hatékony képviseletére mind az alsó-, mind a felsőtáblán. Az 1847–1848. évi pozsonyi országgyűlésen (amely az utolsó reformkori diéta volt) a liberális ellenzék egyik fő célkitűzése az örökváltság kérdésének megoldása, és az úrbéri viszonyok egyszer és mindenkorra történő felszámolása volt. A kérdésben Teleki is felszólalt, hangsúlyozva a helyzet tarthatatlanságát.
A forradalom kitörése után Teleki elégedetlen volt az új felelős minisztérium (kormány) munkájával. Az áprilisi törvényeket értékelte, ám meggyőződése volt, hogy ez csupán a minimumot jelentheti, és a reformokat folytatni kell. Ezért visszatért Pestre, és az Ellenzéki Kör nevét megváltoztatva Nyáry Pállal létrehozta a Radical Kört (Radicál Párt), valamint belépett a Nemzetőrségbe.
Az 1848. július 5-én kezdődő első magyar népképviseleti országgyűlésen Teleki Abony képviselőjeként vett részt, és a függetlenségét újonnan visszanyert ország olyan létkérdéseiben szólalt fel, mint az „olasz kérdés”, a „horvát kérdés” és az önálló magyar hadsereg igénye.
A Batthyány-kormánynak nem sokkal megalakulása után, már 1848 májusától kezdve fontos céljai közé tartozott az ország függetlenségének a külfölddel való elismertetése, és a diplomáciai kapcsolatok felvétele. Ez beleillett abba a koncepcióba, mely – az április törvények alapján – Magyarország és a birodalom örökös tartományai közötti viszonyt a tiszta perszonálunióban jelölte meg. (A kormány állásfoglalásaiban az örökös tartományokkal kapcsolatban rendszeresen használta a „külföld” kifejezést.) Ennek a politikának a jegyében 1848. augusztus 29-én Batthyány Lajos barátját, Telekit nevezte ki Magyarország párizsi követének.
A Telekire bízott feladatok meglehetősen sokoldalúak voltak. Francia-magyar szövetséget kellett volna kieszközölnie, fegyvervásárlásokat nyélbe ütnie, francia és – a kiterjedt párizsi lengyel emigráción keresztül – lengyel tiszteket meggyőzni a magyar ügy igazáról, és őket rábírni, hogy fegyveresen is részt vegyenek az időközben elkezdődött magyar szabadságharcban. Nem utolsósorban pedig a párizsi román emigráció hazug propagandáját ellensúlyozva tájékoztatnia a francia kormányt és a közvéleményt a magyarországi román nemzetiség valós helyzetéről, és a magyar kormánynak velük kapcsolatos politikájáról.
Teleki szeptember 8-án érkezett meg Párizsba. Jules Bastide külügyminiszter nemsokára fogadta őt, majd kilátásba helyezte Pascal Duprat kinevezését a francia kormány Magyarországra küldendő követének. Azonban ez csupán látszólagos siker volt, mert a leglényegesebb lépésre Bastide és kormánya nem tudta rászánni magát: elmaradt a diplomáciai elismerés.
A szabadságharc következtében Magyarország később olyannyira el lett vágva a külföldtől, hogy a párizsi diplomáciai központ fokozatosan átvette a külügyek irányítását, és befolyása az összes Nyugat-Európában tevékenykedő követre kiterjedt. Ezzel Teleki feladatköre tovább bővült.
1849 májusában Teleki francia nyelvű röpiratot jelentett meg De l’intervention Russe címmel, melynek témája Oroszországnak a Magyarország elleni intervenciója.
1849. május 14-én – egy hónappal a függetlenségi nyilatkozat kihirdetése után – Teleki nagy elméleti jelentőségű levelet írt Kossuth Lajos kormányzó-elnökhöz, melyben nem kevesebbet vállalt magára, mint részletes politikai irányadást a nemzetiségek tekintetében. Koncepciója szerint egy föderatív alapon átszervezett Magyarország vált volna egy később létrehozandó dunai konföderáció központjává, melynek további tagjai a román fejedelemségek, Szerbia, Bulgária, Csehország és Morvaország lettek volna.
Teleki 1849 októberében a francia lapokban újságcikket jelentetett meg, amelyben rámutatott az első felelős magyar kormány miniszterelnökének, gróf Batthyány Lajosnak elítélése kapcsán elkövetett törvénytelenségekre. 1850. szeptember 11-én Haynauhoz intézett párbajra hívó levele – mivel a tábornok válaszra sem méltatta – két évvel később francia, belgiumi, angol és német lapokban is megjelent.
A szabadságharc bukása után az emigráció többi tagjához hasonlóan Teleki is intenzíven dolgozott annak érdekében, hogy Kossuth és társai mihamarabb kiszabaduljanak a törökországi Kütahya-beli internálásból, ami 1851 őszén meg is történt. Ugyanakkor Kossuth még az internálás ideje alatt kinyilvánította igényét az emigráció ügyeinek vezetésére. Ezt Teleki (több más emigránssal együtt) elutasította, és meg is szakadtak a kapcsolatok közte és a volt kormányzó között, egészen 1859-ig. Ennek ellenére a nyilvánosság előtt nem szállt szembe Kossuth-tal, mivel úgy ítélte meg, hogy ez mindenképpen a magyar ügy kedvezőtlenebb nemzetközi megítéléséhez vezetne.
1851 őszétől kezdve főként Svájcban tartózkodott. Genfi társasága olyan személyekből állt, mint a gyermekkori barát Puky Miklós, valamint Horváth Mihály, Klapka György és Zichy Antónia, Batthyány Lajos özvegye. Emellett időnkénti brüsszeli látogatásai idején Jósika Miklós és neje vendégszeretetét élvezte. Mindeközben, ha megoldható volt, sűrűn találkozott az időközben özveggyé vált Lipthay Auguszta bárónővel. Az 1859-ig eltelt néhány esztendőben – ha nem is vonta ki magát teljesen az aktív politikai életből – visszavonultabban élt.
1859-ben Klapka után Teleki is ismét felvette a kapcsolatot Kossuthtal. Május 6-án Párizsban hármójuk részvételével megalakult a Magyar Nemzeti Igazgatóság, mely az emigráns kormány feladatát volt hivatott betölteni. Kossuth felelt a diplomáciáért; a katonai ügyeket, és a román fejedelemségekben tervezett akció előkészítését Klapka vállalta, míg Telekinek jutott a hazai titkos szervezettel való kapcsolattartás. A titkos szervezetben jelentős számban voltak jelen Teleki barátai (pl. Almásy Pál) és rokonai (pl. Tisza Kálmán.
Teleki 1860 novemberében angol útlevéllel, álnéven Drezdába utazott meglátogatni szerelmét, Lipthay Auguszta bárónőt. Már Drezdába érkezésétől kezdve figyelte a szász rendőrség, majd tervezett visszautazása napján, december 16-án szállásán elfogták. Ezután Friedrich Ferdinand von Beust szász miniszterelnök – a nemzetközi jog durva megsértésével, ami ellen később a nyugati kormányok is élénken tiltakoztak – kiadta Ausztriának, majd december 20-án éjjel betegségére való tekintet nélkül áthurcolták az osztrák határon.
Teleki tíz napot töltött osztrák börtönben, majd december 31-én Ferenc József maga elé rendelte a bécsi Burgba. Az uralkodó azzal a feltétellel bocsátotta szabadon, ha esküt tesz, hogy többé nem utazik külföldre, a külfölddel nem köt a birodalomra nézve ellenséges szövetségeket, illetve átmenetileg tartózkodik a hazai politikában való részvételtől.
Teleki szabadulását követően még három hétig Bécsben maradt, majd onnan 1861. január 23-án utazott Gyömrőre, és csak a hónap végén érkezett Pestre. Hazatérésekor olyan óriási népszerűség fogadta, amely még Deákét is elhomályosította. Görgey István írta: 
A hazai titkos szervezet vezetőségén belül eközben túlsúlyba kerültek azok, akik hajlottak a Béccsel kötendő alkura, és a szervezkedés fő céljának azt tekintették, hogy a majdani tárgyalások során minél kedvezőbb pozícióba jussanak az uralkodóval szemben. Emiatt Teleki a Magyarország című lapban 1861. február 9-én megjelent, Bars megye közönségéhez intézett nyílt levelében elhatárolódott a szervezettől, és kinyilvánította, hogy korábbi elveihez ragaszkodik.Az uralkodó által az 1861-es évre összehívott országgyűlésen Teleki a felsőtáblán való részvételre kapott meghívót, ő azonban Abony képviselőjeként az alsótáblán jelent meg. Március 30-án   képviselővé választása után elmondott beszédében elutasított minden Ausztriával kötendő esetleges alkut, valamint kijelentette, hogy az 1848-as állapotokat csak kiindulópontnak tekinti, amelyhez képest „mind alkotmányos, mind demokratiai jogegyenlőségi tekintetben” tovább kell lépni. Az április 6-án Budán megnyílt országgyűlésen kezdettől fogva jól elkülönült egymástól a két oldal, a Deák vezette Felirati Párt, és a Teleki irányította Határozati Párt. Teleki és hívei azzal érveltek, hogy az 1848-as trónváltozás az ország törvényei értelmében érvénytelen, s ennek értelmében a formailag nem király Ferenc Józsefnek nem kívántak a megszokott feliratban válaszolni. Ehelyett a nemzet akaratának határozatban való kimondását kívánták, majd ezt követően azt szerették volna, ha az országgyűlés kimondja saját önfeloszlatását, így akadályozva meg bármiféle alku lehetőségét is. Ezt indokolta továbbá az is, hogy Horvátország és Erdély képviselői nem vehettek részt az országgyűlésen, amelyet emiatt határozatképtelennek tekintettek.
Az idő múltával mind nyilvánvalóbbá vált, hogy Teleki még pártján belül is egyedül maradt az alkut mereven elutasító álláspontjával. Erről végső bizonyosságot akkor szerezhetett, amikor az uralkodónak szánt válaszról szóló parlamenti vita előestéjén Tisza Kálmán, Teleki unokaöccse látogatást tett a gróf Szervita téri lakásán.
1861. május 8-án reggel az országgyűlési vita előtt bejelentették az összegyűlt képviselőknek, hogy Teleki László gróf az éjszaka öngyilkosságot követett el, majd az ülést elnapolták. Halálának hatásáról Szabad György írta: 
Halálakor az íróasztal-fiókban talált „beszéd-töredék”, melynek a Deák felirati javaslatához fűzendő kiegészítéseket kellett volna tartalmaznia, valójában olyan szöveg volt, mely a legteljesebb mértékben beleillett az emigrációs politika vonalába. Összefoglalta az 1848 óta eltelt esztendők eseményeit, rámutatva a Bécs által elkövetett törvénytelenségekre, s kijelentve: az új „alkotmány” (az októberi diploma és a februári pátens) elfogadhatatlan Magyarország számára. Emellett a határozat mellett állandóan hangoztatott érv is megjelent benne: valójában nem az uralkodó meghívására vesznek részt a tanácskozáson, hanem „mert az erőszak […] összejövetelünket nem gátolja”.
Feltehetően az 1837–1838. évi nagyszebeni diéta lezárulta és az 1839–1840. évi pozsonyi országgyűlésen való szereplés kezdete közötti időszakban írta meg Teleki legjelentősebb szépirodalmi művét, a Kegyencet. A szomorújáték az 5. században játszódik. Petronius Maximus, római szenátor, hogy bosszút álljon a léha és felelőtlen életet élő, s feleségét elcsábító császáron, Valentinianuson, előbb kegyeibe férkőzik, s maga adja át neki feleségét, majd rábírja a császárt, hogy gyilkoltassa meg Aëtiust, a győzedelmes hadvezért. Ezután a szenátor a népharag perceiben leszúrja Valentinianust, s maga lép a helyébe. A rendkívül szövevényes cselekmény valós eseményeken alapul.
Teleki a késő császárkor romlottságának, az erkölcsök kivesztének tulajdonította a Római Birodalom bukását. Ezeket az állapotokat művében egyértelműen korának metternichi kamarillájával kívánta párhuzamba állítani. Így aztán a szomorújátéknak legnagyobb értéke éppen a sorok között elrejtett politikai állásfoglalás volt, míg a művészi megformálás csupán másodlagos fontossággal bírt. Így amikor a szélesebb közönség 1841. szeptember 6-án először találkozhatott a művel – a Pesti Nemzeti Színház adott helyt az ősbemutatónak – a várt siker elmaradt, mint a Teleki életében lezajlott további három színpadi előadás során is.
A drámát a 20. században átdolgozott formában állították színre. 1964-ben Illyés Gyula újraírta. Teleki életét pedig egy másik drámájában (A különc) dolgozta fel.
Csorba László: Teleki László. (Magyar szabadelvűek sorozat). Budapest, 1998. ISBN 963-7476-85-7
Kovács Endre: A Kossuth-emigráció és az európai szabadságmozgalmak. Budapest, 1967
Kovács Endre: Szemben a történelemmel. A nemzetiségi kérdés a régi Magyarországon. Budapest, 1977. ISBN 963-270-375-8
Losonci Miklós: Teleki László sorsa és küldetése. (TIT Teleki László Egyesület füzetei sorozat). Budapest, 2001
Lukács Lajos: Magyar politikai emigráció 1849–1867. Budapest, 1984. ISBN 963-09-2406-4
Szabad György: Miért halt meg Teleki László? Budapest, 1985. ISBN 963-207-700-8
Hatos Géza (1981). „A "különc" halála - Teleki László” 1. szám, Kiadó: História folyóirat. [2014. július 21-i dátummal az eredetiből archiválva].  

Teleki László (1811–1861) politikus, az 1848-as forradalom alatt és után a magyar önállóság ügyének egyik legaktívabb képviselője
Teleki László (1864–1949) földbirtokos, főrendiház örökös tagja, országgyűlési képviselő
Teleki László (1959) politikus, országgyűlési képviselő, volt romaügyi államtitkár

A Telephone Lady Gaga amerikai énekesnő Beyoncé Knowles amerikai R&B énekesnő közreműködésével készült dala, amely The Fame Monster című harmadik középlemezének második kislemezeként került kiadásra. A dal legfőbb inspirációja Gaga azon félelme volt, hogy nem fogja tudni jól érezni és elengedni magát, ha a karrierjének szenteli az életét, míg a szövege arról szól, hogy az énekesnő szívesebben táncol a parketten, minthogy válaszolna a barátja telefonhívásaira. Lady Gaga elmondása szerint a folyton csörgő telefon egy metaforája annak a hangnak a fejében, amely folyton keményebb munkára ösztönzi. A dal egy rendkívül gyors tempójú dance-pop szám, amely egy hárfa lágy hangját követően gyors ütemekkel folytatódik egészen a szám végéig. Tele van telefonbúgásszerű hangokkal, és a végén, egy „epilógus” részben egy női hang arról ad tájékoztatást, hogy a hívott vonal nem elérhető.
A Telephone elismerő kritikát kapott, és a The Fame Monster egyik legkiemelkedőbb dalának nevezték. Az album megjelenését követően több ország slágerlistájára is felkerült a digitális megvásárlások révén, úgy mint az Amerikai Egyesült Államok, Ausztrália, Kanada, Hollandia, Új-Zéland, Svédország és Magyarország listáira. Kislemezként való megjelenése után legnagyobb sikereit olyan európai országokban érte el, mint Belgium, Dánia, Magyarország, Írország, Hollandia, Norvégia, és az Egyesült Királyság. 2010-ben körülbelül 7,4 millió példány kelt el belőle világszerte, ezzel Gaga legkelendőbb kislemezeinek egyike. Az énekesnő a 2010-es BRIT Awards-on adta elő először élőben a dalt, akusztikus verzióban, a Dance in the Dark című dallal együtt, előadását Alexander McQueen divattervező emlékének ajánlva. A The Monster Ball Tour 2010–11-es koncertjein felkerült az előadott dalok közé.
A dalhoz készült, Jonas Åkerlund által rendezett videoklipben a Paparazzi klipjének története folytatódik és szintén kisfilm jellegű. A történet szerint Lady Gaga börtönbe került, ahonnan Beyoncé kihozza, majd egy ebédlőben tömeggyilkosságot követnek el. A videó végén Gaga és Beyoncé a rendőrök elől menekülnek autójukkal. A klip Quentin Tarantino amerikai rendező és filmjei, a Kill Bill 1. (2003) és a Ponyvaregény (1996) előtt tiszteleg, a számos termékelhelyezéssel pedig Lady Gaga, elmondása szerint egyfajta „Warholi kommentárt” akart fűzni az amerikai kommersz kultúrához. A videó többnyire pozitív fogadtatásban részesült, bár némi bírálat érte erőszakos jelenetei miatt. A dal Grammy jelölést kapott A legjobb popénekesi közreműködés kategóriában.
Lady Gaga eredetileg Britney Spears számára szerezte Rodney Jerkins-szel a Telephone-t, Spears kiadója azonban egy demófelvétel elkészítése után úgy döntött, a dal nem kerül rá a lemezre. Gaga így Beyoncéval közösen elkészítette a dalt, amely The Fame Monster című albumán kapott helyet. Gaga ezt mondta: „Már régen megírtam neki a dalt, de ő egyszerűen nem használta fel. Ez jó, mert imádom ezt a dalt, és mostantól én adhatom elő.” A szám Lady Gaga által rögzített változatában Spears lett volna a vendégelőadó, de Gaga végül Beyoncéval dolgozott együtt. A dal fő inspirációja Gaga fulladástól való félelme volt; egy fojtogató érzés, amely amiatt alakult ki, mert kevés ideje van életében amikor ellazulhat, mikor mindenféle gondok és a munka terhe nélkül jól érezheti magát. Egy interjúban hozzátette:
„A fulladástól való félelem – ez egy olyan dolog, ami nem engedi hogy egyszerűen csak jól érezzem magam, […] mert én imádom a munkámat, de igazán nehéznek találom, hogy néha kimozdulhassak és eltölthessek néhány kellemes órát. […] Nem járok éjszakai bárokba, […] sosem láthattál rólam olyan képeket hogy éppen részegen kihajítanak egy ilyen helyről. Nem járok, és ez azért van mert, – tudod hogy van ez – másfél pohár whiskey után nehéz visszatérni újra a munkába.”
A Telephone szerzői Lady Gaga, Rodney Jerkins, LaShawn Daniels, Lazonate Franklin és Beyoncé Knowles voltak. Bár jellegét tekintve egy duett, Beyoncé először csak a dal közepén jelenik meg, rövid közjátékát követően pedig újra a refrén csendül fel egészen a dal végéig. A szám rendkívül lágyan kezdődik, Gaga emelkedett hangon énekel egy hárfa kíséretében, de ezt követően rögtön kemény ütemek következnek. Több dalrészben telefonbúgásszerű hangok adják az alapütemet. A szöveg szerint Gaga egy klubban van, a barátja pedig folyton hívogatja, de nem tud válaszolni, mert már részeg, és amúgy is éppen a kedvenc számára táncol. „Stop calling, stop calling, I don’t want to talk anymore” („Ne hívogass, ne hívogass, nem akarok többet beszélni”) - hallható a refrénben. A dal végén egy rövid epilógus következik, miszerint a hívott vonal jelenleg nem elérhető. A dal kétnegyedes ütemmel rendelkezik, és 120-as percenkénti leütésszáma van, Gaga hangterjedelme F3-tól C5-ig terjed, és f-mollban íródott. A szám az Fm–A♭–H♭–Fm akkordmenetet követi.
A Telephone dalszövege arról szól, hogy az énekesnő inkább a táncparkettet választja, ahelyett hogy válaszolna a hívásra. A verssorok nagyon gyors ütemben követik egymást, köszönhetően a dupla ütemeknek. Gaga elmondása szerint a dalban szereplő telefon jelképes; nem egy fizikailag is létező telefon, hanem egy hang a fejében, mely folyton arra ösztökéli hogy még keményebben és keményebben dolgozzék.
A dalt pozitívan értékelték a kritikusok. Michael Hubbard a MusicOMH-tól azt mondta, a Telephone „talán a legjobb dolog” a The Fame Monster albumon. Kiemelten méltatta a szám átvezető részét és végét, amikor a telefonáló személy eléri a hívott fél hangpostáját. A Popjustice is elismerően írt a dalról: „Kicsit olyan mintha Gwen Stefani What You Waiting For? című száma találkozna Timbaland The Way I Are-jával, és még vagy ötven másik számmal… A szám felépítése igazán érdekes, […] és van valami egészen briliáns abban, ahogy Beyoncé része beleilleszkedik a dalba...” Ewan Sawdey a PopMatterstől ezt írta a számról: „A sokak által várt, Beyoncé közreműködésével készült Telephone, - kétszeres ütemével és gyorstüzelő verzéivel - egyike Gaga eddigi legtöbb adrenalinnal dúsított számainak, és az egészből olyan érzés árad, mintha épp kirobogni készülne [...] a többi dal közül [...] a két díva közti szédületes izgalom miatt, ami könnyedén a The Fame Monster album egyik fénypontjává teszi a dalt.”Amy Philips a Pitchfork.com-tól az 55. helyre sorolta 2010 legjobb dalai listáján a Telephone-t, amely szerinte „a legkevésbé furcsa szám a The Fame Monsteren.” Bill Lamb az About.com-tól az album legjobb számai közt emlegette a dalt és azt mondta: „a […] Telephone egy igazi bulisláger amely az R&B és a hiphop rajongóinak tetszését is elnyeri, ha meghallják a rádióban.” Egy másik írásában a Just Dance-időszak dalaihoz hasonlítja a számot. „Egy furcsa dal több szempontból is. Szövegét tekintve a Just Dance folytatása is lehetne. Arról szól, hogy Gaga nem akarja használni a mobilját a klubban. Egy ilyen tartalmú dal ma már nagyon furcsának hat Gagától - a Just Dance már nagyon régen volt, és egy egész más Gaga énekelte. Még furcsább hogy kislemez lesz belőle… Szórakoztató dal, [...] de vannak jobbak is a The Fame Monsteren, amelyek kislemezek lehetnének.” Mikael Woods a Los Angeles Timestól úgy érezte, a Telephone „egy […] elmélkedés azon, milyen idegesítő tud lenni, mikor egy haverunk egyfolytában hívogat, miközben épp jól próbáljuk érezni magunkat egy szórakozóhelyen.”Nicki Escuerdo a Phoenix New Timestól a The Fame Monster egy kiemelkedő számának nevezte a Telephone-t. Sarah Hajhbagheri a The Timestól és Armond White a New York Presstől negatívabb véleményt alkotott a számról. Hajhbagheri szerint „Beyoncé vokáljával és a kicsörgő telefon hangjával káoszba taszítja” a dalt. White szerint a szám „a kommunikáció meggondolatlan elutasításának ünneplése; hogy esztelenül és szívtelenül elkényeztessük a popkultúrát - Tarantino stílusban.” Melanie Bertoldi, a Billboard magazin írója pozitív értékelést adott a számnak és Ke$ha Blah Blah Blah című számához hasonlította. Rob Sheffield, a Rolling Stone írója harmadik helyre sorolta a Telephone-t a 2010 legjobb 25 kislemeze listáján. A kislemez Grammy jelölést kapott A legjobb popénekesi közreműködés kategóriában az 53. Grammy-díjátadóra.
2009 novemberében az erős digitális eladásoknak köszönhetően a dal Írországban 26., Ausztráliában 29. illetve az Egyesült Királyságban a 30. helyen debütált. A 2009. december 12-dikei héten az Egyesült Államok Billboard Hot 100 listáján a 30. lett, s ezzel a héten az újoncok közül a legjobb helyezést érte el. Néhány hétnyi középmezőnybeli szereplést követően a Telephone elérte a harmadik helyet, mellyel Gaga zsinórban hatodik top 10-es szereplését érte el. 2010. február 27-ei héten első helyezést ért el a Hot Dance Club Songs-on. 2010. március 15-én a Billboard bejelentette, hogy a legjobb popdalokat összesítő Pop Songs rádiós listáján első lett a dal, s ezzel Gaga hatodik egymást követő No. 1. száma lett. Ezzel ő az egyetlen előadő a chart történetében, akinek mind a hat megjelent dala 1. helyezést ért el. A Nielsen Soundscan mérése alapján több mint 2 millió példány került eladásra digitális úton a Telephone-ból világszerte. A zenetörténelem első női „duettje”, mely képes volt átlépni a digitális eladások tekintetében ezt a számot. Lady Gaga esetében egyébként ez már a hatodik kislemez, mely ilyen digitális eladási magasságokba emelkedett, a Just Dance, a Poker Face, a LoveGame, a Paparazzi és a Bad Romance után. Csak a The Black Eyed Peas-nek van még hat, kétmilliónál több digitális eladást produkáló száma.Ausztráliában a harmadik helyet sikerült elérnie a dalnak. A Telephone dupla platinalemez minősítést ért el az Australian Recording Industry Association (ARIA) mérése szerint, mely 140 000 eladott példányt jelent. Új-Zéland kislemezlistáján a 31. helyen nyitott, majd áprilisban érte el a legmagasabb helyezését, mely a 3. hely volt. A Telephone a Kanadai Hot 100 listáján tizennegyedik helyen debütált, majd pedig a harmadik helyre lépett előre, s ezzel itt is zsinórban a hatodik kislemeze volt az énekesnőnek mely a top 3-ban szerepelt. A svéd kislemezlistán a 33-dik helyen mutatkozott be, majd egészen a 2-dik helyig jutott a dal. A magyar kislemezlistán pedig szintén a harmadik hely a legmagasabb pozíciója. Az Egyesült Királyságban március 15-én a 20. helyet érte el, a rákövetkező héten pedig sikerült megszereznie az 1. pozíciót. Gagának itt a negyedik, Beyoncénak a hetedik No. 1. dala volt már az országban. Írországban a 26. helyezést követően, a 2-dik helyig lépett előre, majd pedig megszerezte az első helyezést.
A dalhoz készült videoklipet január 28-án, a kaliforniai Lancasterben forgatták Jonas Åkerlund rendezői irányítása alatt. Åkerlund rendezte a Paparazzi című szám videóját is, amelynek történetét folytatja a Telephone klip. A klip főszereplői a dalt éneklő Gaga és Beyoncé, de a Knowles barátját alakító Tyrese Gibson mellett a Semi Precious Weapons tagjai is rövid szerepet kaptak benne. A klip börtönjeleneteit egy már bezárt börtönben forgatták, míg a videóban látott autót, a Kill Bill 1. című filmben Uma Thurman által vezetett „Puncimercit” (Pussy Wagon) Lady Gaga Quentin Tarantinótól kérte kölcsön a forgatás idejére. Az E! Online-nak adott interjúban Gaga így beszélt a klipről:
„A Paparazzi klipje elképesztően jól sikerült; megvolt benne ami a popzenét jellemzi és egyfajta tudósítás is volt a hírnév uralta életről. […] Ugyanezt akartam ennél a videónál is. […] A Telephone klipjében a Tarantino-filmek világa jelenik meg, […] ez nagyrészt abból ered, hogy kölcsönadta a forgatásra a »Puncimercit«. Épp ebédeltünk Los Angelesben, mikor elkezdtem neki beszélni, milyen klipet szeretnék, és annyira tetszett neki az ötletem, hogy azt mondta: »Muszáj használnod a ’Puncimercit’«.”
2010. február 5-én Gaga még többet beszélt a videóról a KIIS-FM-nek adott interjúban: „Az tetszik benne, hogy ez egy igazi popzenei esemény. Mikor fiatal voltam, mindig nagyon izgatott lettem, amikor volt valami hatalmas dolog a popzenében, és azt akartam hogy ez is ilyen legyen.”2010. február 15-én három, előzetest nyújtó kép került fel Lady Gaga hivatalos oldalára a videóból. A képek különböző jelenetekben ábrázolták az énekesnőt: a konyhai jelenetnél Gaga egy műanyag séfsapkát, egy a hajából formázott telefonkagylót és telefonzsinórt visel a fején; az ebédlői jelenetnél a táncosaival együtt látható, ahogy egy amerikai zászlóból készült bikinit és fejkendőt visel; valamint egy fekete-fehér jelenet, ahol Gaga egy különleges formájú, telefonokból formázott fejfedőt visel. A videó eredetileg februárban jelent volna meg, de további vágási munkák miatt ezt végül elhalasztották márciusra. 2010. március 9-én újabb képek kerültek bemutatásra a klipből. A videó premierje 2010. március 11-én volt az E! News című tévéműsorban, illetve Lady Gaga YouTube oldalán.
A Telephone videója több, mint 9 perc hosszú és ott folytatódik ahol a Paparazzi klipjének története abbamaradt: Gagát letartóztatták a barátja meggyilkolásáért. Egy női börtönbe viszik (a videó felirata szerint a „k*rvák börtöne”), és két női őr cellájához kíséri. Levetkőztetik, és gyakorlatilag meztelenül magára hagyják. Az egyik őr megjegyzi: „Mondtam neked, hogy nincs farka”, ezzel utalva az énekesnőt ért transzszexuális vádakra. Az ezt követő percekben Lady Gaga börtönbeli életébe nyerünk bepillantást – többek közt láthatunk egy leszbikus csókjelenetet a börtön udvarán, ahol egy égő cigarettákból kirakott szemüveget visel, valamint azt is, ahogy szemtanúja két rabtársa összeverekedésének (ennél a résznél hajába kólásdobozokat tekerve láthatjuk az énekesnőt). Gaga húga, Natali Germanotta is feltűnik ebben a jelenetben. A börtön udvarán zajló részben egy rádióból Gaga Paper Gangsta című, The Fame albumán szereplő dalából hallatszik részlet. Az egyik rab pedig mp3-lejátszóján hallgat zenét, miközben egy Gaga által tervezett fülhallgatót visel, amely a Bad Romance klipjében is látható volt. Gaga telefonhívást kap Beyoncétől, és ekkor kezdi el énekelni a dalt. Ezután néhány társával szegecses bikiniben és tűsarkúban táncolni kezd a börtön folyosóján. A jelenetbe közbeiktatva Gaga a cellájában látható néhány kép erejéig, miközben mindössze egy sárga rendőrségi szalag van rátekerve.Beyoncé leteszi Gagáért az óvadékot és a „Puncimerciben” vár Gagára. Gaga távozásakor egy jellegzetes táncmozdulattal tiszteleg a 2009-ben elhunyt Michael Jackson előtt. Beül a kocsiba, ahol Beyoncé lehordja őt, amiért „nagyon-nagyon rossz lány” módjára viselkedett. Gaga Honey Bee-nek becézi kiszabadítóját, utalva Honey Bunny karakterére Tarantino 1994-es, Ponyvaregény című filmjéből. Végighajtva a sivatagon egy közös tervük megvalósításáról beszélgetnek, és közben Beyoncé részével folytatódik a félbeszakított dal. Ezután betérnek egy ebédlőbe, ahol Beyoncé, megelégelve barátja viselkedését, megpróbálja megmérgezni őt, de nem jár sikerrel. A videó ezután a „Let’s make a sandwich” („Készítsünk szendvicset”) jelenettel folytatódik. Gaga egy kék színű, telefonszerű kalappal a fején áll a konyhában táncosai közt, akikkel szendvicskészítésbe kezdenek. Ezután mérget kever, amit ráönt az összes rendelt ételre. Beyoncé barátjának egy szemmel láthatólag a hajából formázott telefonnal a fején, extrém magas sarkú cipőkben viszi ki az ételt, majd miután evés közben meghal, Beyoncé felteszi a Paparazzi klipjében Gaga által viselt, Mickey egér-napszemüveget. Közben az ebédlő minden vendége meghal a mérgezett ételtől, beleértve a Semi Precious Weapons együttes tagjait, és a dán dogot, ami többek között a Poker Face és a Paparazzi klipjében is szerepelt. A következő jelenetben Knowles és Germanotta a holttestek között táncolnak, az Egyesült Államok zászlójából készült ruhákban. Elmenekülnek a „Puncimercivel”, s közben a tévében hírt adnak a gyilkosságról. Az utolsó jelenetben a menekülő Gaga és Beyoncé a sivatagon halad keresztül, rendőrségi szirénák zajától kísérve. Beyoncé megigérteti Gagával, hogy soha többé nem térnek vissza, majd elhajtanak. A videó a „Folytatjuk…” felirattal ér véget.
A kritikusok többsége rendkívül pozitívan fogadta a videót. James Montgomery az MTV-től ezt írta: „A Telephone-nal Gaga belépett a popzene olyan szférájába, ahová csak nagyon kevesen, például Madonna és Michael Jackson jutott el.” Matt Donnelly a Los Angeles Times-tól azt mondta, a Telephone klipje egy „vizuális orgia fantasztikus divattal, nők verekedésével, megmérgezett ebéddel, furcsa fejdíszek sokaságával, és sok sok jósággal Gagától.” Amy Odell a New York magazintól Beyoncé vendégszerepét találta a legszórakoztatóbbnak. „Ez Gaga videója, de Beyoncé része a legjobb: végre megmutatja a dühös, őrült oldalát, amiről mindig is tudtuk, hogy ott rejtőzik a tökéletes álca alatt.” Monica Herrera a Billboardtól azt írta, a klip teljes mértékben beváltja a hozzá fűzött elvárásokat, nem okoz csalódást azoknak, akik már alig várták a bemutatását. Aylin Zafar, a The Atlantic írója szerint a klip „egy meditáció a pop artban, és egyfajta modern dadaistaként mutatja be Gagát.” Néhányan negatívabb véleményt alkottak a klipről. Tanner Stransky az Entertainment Weekly-től csalódásnak tartotta a videót, azt mondta, nem jó annyira, hogy indokolttá tegye a körülötte kialakult hisztériát, a Bad Romance videóját sokkal jobbnak találta. Armond White, a New York Press írója a „kegyetlen és gusztustalan” jelzőkkel illette a klipet. Sandy Rios, a Culture Campaign nevű keresztény szervezet elnöke egy a Fox Newsnak adott interjújában azt mondta: a videó „undorító… méreg a gyerekeink számára.” 2010. augusztus 3-án a videó három jelölést kapott a 2010-es MTV Video Music Awards gálára Az év videoklipje, A legjobb koreográfia videoklipben, és A legjobb közreműködés egy videoklipben kategóriákban, melyek közül ez utóbbit sikerült díjra váltania.A klipet néhányan kritizáltak a feltűnően sok termékelhelyezés miatt. Lady Gaga azonban egy, az NME-nek adott interjúban elmondta, csupán a Plentyoffish.com társkereső oldal került bele anyagi okokból a klipbe, de a többi termék nem reklám céllal szerepelt benne: „Egy Warholi kommentárt akartam fűzni ezzel az amerikai kommersz kultúrához, a telefonnal, a kommunikációs hálózatokkal, és az internettel kapcsolatban, arról, hogy mennyire elárasztanak minket az információk. [...] Esküszöm, ott voltak a kólás dobozok, a Wonder Bread kenyér, meg még öt további dolgot tudnék sorolni, amiért nem kaptam pénzt, hogy beleraktam a videóba.” Inkei Bence a Quart.hu-tól a Telephone klipjét nevezte egy új videoklipes tendencia kirobbantójának, azaz hogy a nagyobb költségvetésű videókba minél több termékelhelyezés kerül. Ezt írta: „...[a Telephone] videó nemcsak Beyoncé vendégszereplése és Tarantino-idézetei miatt lett a tavalyi év legnagyobb figyelmet kapó videoklipje, hanem a benne látható termékelhelyezések okán is. A Virgin Mobile és a Miracle Whip nevű salátaöntet elég nyilvánvalóan tűnik fel a klipben, azonban a Jonas Åkerlund által rendezett klipet senkinek se jutott eszébe sima reklámfilmnek tekinteni, hiszen tele volt kreatív megoldásokkal.”
Gaga 2010. február 16-án a BRIT Awards-on adta elő a Telephone-t. Az előadás a nem sokkal korábban elhunyt Alexander McQueen előtt tiszteleg. Az énekesnő eredetileg egészen másként adta volna elő a dalt, végül az utolsó pillanatban döntött úgy, hogy emléket állít egykori barátjának. A Telephone-t akusztikus verzióban, némileg módosított szöveggel adta elő, majd az előadást a Dance in the Dark-kal folytatta. A fellépés előtt üzent a Twitteren: „Az esti előadást a barátunk ihlette. A maszk Philip Treacy, a szobor Nick Knight, a zene Lady Gaga. Hiányzol.” A dal elején megjegyezte: „Alexander McQueennek.” Gaga egy fehér ruhát viselt, kiegészítve egy látványos Marie Antoinette-stílusú parókával.A Telephone felkerült a The Monster Ball Tour második változatán előadott dalok listájára. A Money Honey után levette hosszú, fekete ruháját és maszkját, és az alatta lévő, ezüst színű szegecsekkel díszített melltartóban és tangában énekelte el a számot, a videoklipben látotthoz hasonló koreográfiával. Egyik 2010 júliusában, New Yorkban tartott koncertjén az előadás előtt telefonos beszélgetést imitált Beyoncéval. A "hívás" váratlanul megszakadt, mire Gaga „kétes kis k*rvának” nevezte őt, és ezután kezdte el énekelni a számot. A Telephone-t - a Brown Eyes-zal együtt - a brit Friday Night with Jonathan Ross című műsorban is előadta 2010. március 3-án, s ez 2010. március 5-én került adásba. 2010. április 16-án a Music Station című japán televíziós showműsorban adta elő a Telephone számot. A fellépés alatt egy Somarta és Juima Nakazato tervezte fémesen csillogó, testhez simuló ruhát viselt.
2010. május 2-án kiszivárgott az internetre egy Britney Spears vokáljával készített demófelvétel . A szám producere, Rodney Jerkins Twitterén megerősítette, hogy a demóban valóban Britney énekel. A Ustreamen keresztül azt is elmondta, hogy a kiszivárgott verzió egy nagyon korai stádiumban lévő szám volt, és rögzítette, nem ő a felelős a szám internetre kerüléséért, annak ellenére hogy korábban már sokan megkérték rá, hogy tegye elérhetővé a dalt. A dal stílusát Spears 2007-es, Piece of Me című kislemezéhez hasonlították. A dal egy részlete előadásra került a Glee – Sztárok leszünk! című tévésorozat második évadának Audition című első részében, amely 2010. szeptember 21-én került adásba az Egyesült Államokban. Lea Michele és Charice Pempengco énekelték el a számot. Feldolgozásuk teljes hosszúságban kiadásra került kislemezként, amely 17. lett Kanada, 18. Írország, 23. az Egyesült Államok, és 30. Ausztrália slágerlistáin.
Ez a szócikk részben vagy egészben  a   Telephone (song) című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.

Temesvár (németül: Temeswar, románul: Timișoara  [timiˈʃo̯ara], horvátul: Temišvar, a bánsági bolgárok nyelvén: Timišvár, szerbül: Темишвар) város Romániában, a Bánságban. Az egykori Temes vármegye és a mai Temes megye székhelye. 319 279 lakosával Románia harmadik legnépesebb városa. A Duna–Körös–Maros–Tisza Eurorégió földrajzi középpontjában fekszik, és annak legnépesebb városa.
A város földrajzi fekvésének köszönhetően a történelem során stratégiai fontosságú hely volt. Éghajlata kontinentális, de a mediterrán hatás is érzékelhető.
Első hiteles írásos említése 1266-ból származik, amikor a Magyar Királysághoz tartozott. A 16. században az Oszmán Birodalom elfoglalta, majd két évszázad múlva ismét a Magyar Királyság része lett. 1920-ban a trianoni békeszerződés Romániának ítélte a várost. A második világháború után Temesvár történetének legfontosabb eseménye az 1989-es romániai forradalom kirobbanása volt.
Temesvár többnemzetiségű város. A románok mellett magyarok, németek, szerbek, szlovákok, ukránok, illetve az utóbbi években kis mértékben olaszok is lakják. Lakossága lélekszáma az 1990-es évek óta folyamatosan csökken. Kulturális és különösen az építészeti gazdagsága miatt „Kis Bécsnek” is nevezik.
Temesvár a 18. századra komoly gazdasági központ lett, és a 21. században is a gazdaság viszonylagos fejlettségének köszönhetően életszínvonala a negyedik helyet foglalja el a romániai városok között.
Temesvár neve a Temes folyó nevéből ered, a középkorban ugyanis a folyó egyes ágai a mai város területén folytak át. A román Timișoara a magyar Temesvár szóból származik, mint ahogy a német Temeswar és a szerb megnevezés is.
A város első címere a Magyar Királyság első ismert címere volt, amelyet 1365-ben adományozott I. Lajos magyar király. Az idők folyamán többször változott, a mai a változatok keveréke.
„Vágott pajzs; a felső, hasított mezőben az első negyed vörös alapján kék hullámok felett, kétíves ezüst hídon arany oroszlán jobbfelé halad; a második negyedben kék alapon ezüst várfal, ormós kúp alakú toronnyal, két kerek, fekete ablakkal, vörös tetővel és nyílt kapuval, melyben fekete kútkerék van; a torony ormóiból jobbra vörös, ezüst keresztes zászló, balra a sárga sávján lyukas román trikolór lóg ki.A címer alsó részén, kék alapon, szabálytalan határvonalas ezüst város vörös ház- és toronytetőkkel, zöld pázsitos mezőn, melyen jobbra ezüst, sávos folyó folyik, és amely felett jobboldalt arany sugaras emberarcú nap, baloldalt pedig ezüst fogyó hold van, mindez perspektívában rajzolva.A pajzs felett hétormós ezüst falkorona van.”A címer jelképei:
Az oroszlánt és a hidat Olténia címeréből vették át, ezzel a város Romániához való kötődését jelképezve.
A zászlós torony azt jelképezi, hogy Európában elsőként ebben a városban működött központosított ivóvízellátás; a lyukas trikolór az 1989-es román forradalomra utal.
Temesvár a Kárpát-medence délkeleti részén, a Bánságban fekszik a Béga és a Temes folyók mellett. E két folyó a 18. századig a történelmi város területét mocsarakkal vette körül. A város jól védhető volt, azonban könnyen terjedtek a járványok, fertőzések. Emiatt a város nem fejlődött. A 18. században a mocsarakat lecsapolták úgy, hogy szabályozták a folyókat. Többek között a Temes folyónak új medret ástak, és létrehozták a Béga-csatornát. A kiszárított területek lehetővé tették az építkezéseket. Geológiailag aktív területen fekszik, hiszen az évszázadok során több földrengést is feljegyeztek a krónikák. A legutóbbi rengést 2012. január 8-án mérték, amely a Richter-skálán  3,1-es erősségű volt.
Temesvár éghajlata mérsékelt-kontinentális, amelynek jellemzője a hideg tél és a meleg nyár. Nyáron a hőmérséklet 20 °C fölött van, télen fagypont alá is kerülhet. Földrajzi fekvésének köszönhetően azonban, mediterrán hatás is éri.
Tavasszal és nyáron jelentős csapadék érkezik az Atlanti-óceán felől, gyakran még a tél is csapadékos. Az Adriai-tenger felől érkező mediterrán hatás miatt azonban, ha esik is hó, hamar elolvad, továbbá a nyári meleget is ez okozza. Az éves csapadék mennyisége megegyezik az országos átlaggal.
Temesvár több uralmat élt át, és történetének legnagyobb részében fontos helység volt a régiójában, azokban az államokban, amelyekhez tartozott. Első hiteles írásos említése 1266-ból származik, amikor a Magyar Királysághoz tartozott. A 14. század néhány évében Károly Róbert magyar király, a főurakkal folytatott harcai miatt ide helyezte székhelyét, ezért ekkor Magyarország fővárosának is lehetett tekinteni. A 16. században oszmán kézre került, majd a 18. század elején a Habsburg Birodalom kerítette hatalmába. Ennek keretében újból Magyarország egyenes fennhatósága alá került a 18. század vége felé, hogy az 1848–49-es forradalom és szabadságharc leverése után ismét Bécs uralkodjon közvetlenül felette. Kevéssel az Osztrák–Magyar Monarchia megalakulása előtt megint Magyarországhoz került 1918-ig, amikor Romániához csatolták. A második világháború után Temesvár történetének legfontosabb eseménye az 1989-es romániai forradalom itteni kirobbanása volt.
A 2002-es népszámlálás szerint a városban 317 660 fő lakott, népsűrűsége 2622 fő/km² volt. Temesvár népessége az 1990-es évek óta egyre csökken. 2010-ben a Nemzeti Statisztikai Intézet (románul: Institutul Național de Statistică) adatai szerint 312 113 volt a lakosok száma. Nemzetiségi arányait tekintve 2002-ben Temesvár lakosságának 85,52%-a román, 8,45%-a magyar, 2,25%-a német volt. A jegyzékben nem szerepelnek a külföldi állampolgárok, akik üzleti tevékenységük végett költöztek a városba, mint például a számos olasz.A 2011-es népszámláláskor a 319 279 lakos 81,4%-a román, 9,6%-a magyar, 1,5%-a szerb, 1,3%-a német, 0,7%-a cigány volt.Népességi adatok nemzetiségi eloszlásban a hozzá tartozó településekkel együtt:
Temesvár a történelemben multikulturális, soknemzetiségű város volt, de a 2000-es évekre a magyarok és németek aránya 10% alá csökkent. Vallásilag a lakosság 80,6%-ban ortodox felekezetű, amelybe beletartozik a román és a szerb ortodox is. A lakosság 10%-a római katolikus, amelyhez főleg a magyarok és a németek tartoznak. 8000-en pünkösdisták, 4 725-en baptisták a népesség 2%-a református (mind magyar), 4000 román pedig görögkatolikus. Kisebb vallási közösségek közé tartoznak a görög ortodoxok, a zsidók, az evangélikusok, az adventisták és a muzulmánok. Kb. 600-an vallás nélkülieknek vagy ateistáknak vallják magukat.
Temesvár hagyományosan tíz városrészre oszlik, de ma ezeknek nincs közigazgatási funkciójuk. Egy részük az Osztrák–Magyar Monarchia idején önálló falu volt.
Temesvár a 18. századra komoly gazdasági központ lett. A gazdaságnak jót tett a különböző etnikumú emberek letelepedése, mivel hozzájárultak a város török uralom utáni újjáépítéséhez. Ezek többnyire kereskedők és kézművesek voltak. Az ipari forradalom idején a szövőmesterek jelentősen járultak hozzá a város fejlődéséhez. Az újítások következményeként sok kis műhely megszűnt. A kereskedelmet a Béga-csatorna segítette, amely összeköttetésben volt a Dunával, azon át pedig Európa többi részével. 1857-ben a vasutat is megépítették. A Monarchia első városa volt, amelyben (1884-ben) bevezették a villamos közvilágítást. A Béga-csatorna hajózhatóvá építése is akkoriban történt meg. Ez volt a mai Románia területén az első ilyen csatorna.A 250 éves gazdasági modell 1948-ban véget ért, amikor a kommunista hatalom államosította a gyárakat, megszüntette a magántulajdont. Ezt követően rohamos iparosításba kezdtek. Vegyipari és gépipari üzemeket építettek, amelyekben a vidékről kényszerűen beözönlők dolgoztak.
A kommunizmus bukása után a hagyományos gazdasági ágazatok hanyatlani kezdtek, de a város még így is az ország ipari termelésének 3%-át adja. A szolgáltatóipar viszont erőteljesen növekedett. A külföldi befektetéseknek köszönhetően a csúcstechnológia-szektor is megjelent. 2005-ben a L’Expansion francia magazin Temesvárt Románia gazdasági vitrinjének nevezte, 6300 külföldi cégével és 3%-os munkanélküliségével. A városba leginkább német, olasz és amerikai befektetők érkeztek, mint például Alcatel-Lucent, Continental, Dräxlmaier, Linde Gas, Procter & Gamble, Nestlé. 2008-ban a városban 35 bank működött, többségükben szintén külföldiek. Gazdasága viszonylagos fejlettségének köszönhetően Temesvár a negyedik helyet foglalja el a romániai városok között az életszínvonal tekintetében.
Az 1989-es romániai forradalom után az első szabad helyi választást 1992-ben tartották. Ezen Viorel Oanceát választották meg polgármesternek a Polgári Szövetség Pártja (románul: Partidul Alianței Civice) színeiben, amely később összeolvadt a Nemzeti Liberális Párttal. Őt 1996-ban Gheorghe Ciuhandu követte a Kereszténydemokrata Nemzeti Parasztpárt színeiben, akit azóta még háromszor megválasztottak: 2000-ben, 2004-ben és 2008-ban.2003-ban a helyi tanács elhatározta, hogy 13 övezetre (románul: zone) osztja a várost, és hogy mindegyik létrehozhat egy hét önkéntes személyből álló, úgynevezett Konzultatív Tanácsot, amellyel a polgármesteri hivatal megbeszéli az adott övezetre vonatkozó kérdéseket.A 2012-es helyhatósági választásokon Nicolae Robu, a Szociálliberális Szövetség jelöltje lett Temesvár polgármestere, akit újraválasztottak 2016-ban a Nemzeti Liberális Párt színeiben. E választások nyomán a 27 tagú városi tanács összetétele a következő lett:
2011. április 29-én 14 konzulátus működött Temesváron.Három országot diplomata konzul képvisel:
A város fontos vasúti csomópont, az országban a legsűrűbb megyei érdekű vasútvonal-hálózattal rendelkezik. Ez lehetővé teszi, hogy a megye minden helységéből jöjjön munkaerő a városba. A legnagyobb vasútállomás az Északi (románul: Timișoara Nord), amelyet 1857-ben építettek. Ezen kívül további három – déli, keleti és nyugati – vasútállomás is található a városban. Nemcsak Románia többi városával van vasúti összeköttetés, hanem közvetlen nemzetközi járatok is vannak Belgrád, Budapest, Bécs és München felé.
Repülőtere, a Temesvári Traian Vuia nemzetközi repülőtér, Románia második legforgalmasabb légikikötője. Ez a Carpatair regionális légitársaság egyetlen, valamint a Wizz Air egyik bázisrepülőtere.
A helyi közösségi közlekedés kezdete 1867. november 3-ára tehető, amikor megalapították az első lóvasút üzemeltetésével foglalkozó társaságot. Az első ilyen kocsi 1869. június 8-án haladt végig a Gyárváros–Központ–Józsefváros–Pályaudvar vonalon. 1899-ben villamosokkal helyettesítették ezeket. 1919-ben 22,348 km volt a villamosvonalak hossza. 1942. november 15-én létesítették az első trolivonalat, amelynek hossza 3496 méter volt.A helyi tömegközlekedés hálózata, amelyet a Temesvári Közlekedési Társaság (románul: Regia Autonomă de Transport Timişoara - RATT) üzemeltet, 8 villamos-, 7 trolibusz-, 16 városi autóbusz- és 3 elővárosi autóbuszvonalból áll. Összesen 134,3 km hosszú villamoshálózat, 70,46 km trolihálózat, 118,7 km városi autóbuszhálózat és 278 km elővárosi hálózat fut a városon keresztül. Temesvárott tíz taxivállalkozás működik.1990 és 2003 között a városban megduplázódott a személygépkocsik száma, 1000 lakosra 361 kocsi jutott, míg a fővárosban csak 315. Ez óriási gondot okoz a várostervezőknek, akik próbálják megoldani, hogy az infrastruktúra elbírja ezt a hatalmas gépkocsitömeget. Az utak hossza 574 kilométer.
A városban 64 óvoda van, ahova 7095 gyermek jár, és 498 óvodapedagógus foglalkozik velük. Az alapfokú iskolák száma 47, 35 186 tanulóval, és 2401 pedagógussal. A középiskolák száma 34, 17 472 diákkal és 1359 tanárral. Van még egy vakok és gyengénlátók számára működtetett iskola, két gyógypedagógiai iskola és egy alternatív Waldorf-iskola is.
A város több iskolájában nemzetiségi oktatás is folyik, magyar, német, szerb, szlovák és ukrán nyelven. Temesvár egyetlen önálló magyar nyelvű oktatási intézménye a Bartók Béla Elméleti Líceum, amely alapfokú és középfokú osztályoknak egyaránt helyet ad. Magyar nyelvű középfokú oktatásnak is otthont ad még a Gerhardinum Római Katolikus Teológiai Líceum (az 1790 és 1948 között működött Temesvári Piarista Gimnázium épületében) és az Építészeti Szakközépiskola, valamint vannak magyar tannyelvű osztályok néhány alapfokú iskolában is. A németek önálló oktatási intézménye a Nikolaus Lenau Elméleti Líceum, amelyet 1870-ben alapítottak, és vannak német tannyelvű osztályok más gimnáziumokban és alapfokú iskolákban is. A szerb nemzetiségnek is van önálló iskolája, a Dositej Obradović Elméleti Líceum.
A 19. század derekán már beindult a városban felsőfokú magyar nyelvű bölcsészeti képzés, a katolikus püspökségnek köszönhetően.
Román felsőoktatás Temesváron közel 100 éve létezik. 1920-ban alapították az első felsőfokú oktatási intézményt, a Műszaki Iskolát (románul Școala Politehnică), amelynek akkor csak gépészmérnöki kara volt. Ma Temesvár a nyugati országrész legnagyobb felsőoktatási központja, a negyedik legnagyobb az országban Bukarest, Kolozsvár és Jászvásár után. A városban akadémiai kutatóközpont is működik.
A mai Műszaki Egyetem (románul Universitatea „Politehnica”) a Műszaki Iskolából fejlődött ki.
A Bánsági Agrártudományi Egyetem a Műszaki Egyetem agrártudományi karaként jött létre, 1945-ben.A nagyobb magánegyetemek:
Temesvár multikulturális város, amelyet a különböző etnikai közösségek befolyása ért, főleg a magyar, de a német, a szerb, a bolgár, az olasz és a görög nemzetiség is színesíti a város kulturális életét. A városban 12 kulturális intézmény működik.A kulturális sokszínűségének köszönhetően Kis Bécsnek (románul: Mica Vienă) is nevezik a várost.
A város legnagyobb múzeuma az 1872-ben alapított Bánsági Múzeum (románul: Muzeul Banatului). Ennek több osztálya van: régészeti, történelmi és természettudományi (Kelet-Európa legnagyobb madár- és lepkegyűjteményével és kőzetgyűjteménnyel). Ugyanitt látható két állandó kiállítás: az egyik régi hegedűket, a másik az információs és távközlési technológia történetét hivatott bemutatni.
A Bánsági Falumúzeum (románul: Muzeul Satului Bănățean) néprajzi kiállító termekkel és szabadtéri résszel rendelkezik. 1971-ben alakították ki a Zöld erdőben. A szabadtéri részen templomot, malmot, házakat, polgármesteri hivatalt is felépítettek.A tér déli oldalának egyetlen 18. századbeli épülete az úgynevezett Barokk Palota. Eredetileg a Bányászati Hivatal székházaként épült, majd kormányzati épület lett. Ma a Szépművészeti Múzeumnak (románul: Muzeul de Artă) ad otthont.A Temesvári Katonai Múzeum a hajdani katonai kaszinó épületében kapott helyet.
Temesvárt 1875-ben adták át az első kőszínházat, Ferenc József Színház néven. 1920-ban leégett, és amikor felújították, homlokzatát neobizánci stílusban építették át. Ma három különálló színház működik benne: a Mihai Eminescu Nemzeti Színház (román nyelvű), a Csiky Gergely Állami Magyar Színház és a Német Állami Színház. Az utóbbi kettő közösen használja az épület kisebbik előadótermét. Ezeken kívül Temesvárnak két bábszínháza is van: az egyik állami (Merlin Gyermek- és Ifjúsági színház), a másik magánkézben (Iulia Színház).Műkedvelő színjátszó csoportot az Egyetemisták Háza (románul: Casa Studenților) tart fenn, Thespis néven.
Temesvár zenei élete hagyományosan gazdag. Felléptek itt olyan hírességek, mint Liszt Ferenc, Johannes Brahms, ifj. Johann Strauss és George Enescu. A Temesvári Filharmonikus Társaság (ma Bánsági Filmharmónia, románul: Filarmonica Banatul) 1821-ben alakult meg, szimfonikus zenekara és kórusa van. A szerb ortodox székesegyháznak műkedvelő kórusa van.Az operának is van hagyománya Temesváron. 1855-ben előadták itt Giuseppe Verdi Traviatáját. 1947-ben megalakult a Román Nemzeti Opera, amely a Nemzeti Színházzal osztja meg előadótermét.A román népzenét is képviseli hivatásos intézmény, a Bánság Együttes (románul: Ansamblul Banatul).
Amatőr népművészeti együttesek is működnek; románokon kívül a magyar Bokréta, Eszterlánc és Bóbita néptánccsoportok, a német Banater Rosmarein népművészeti együttes és a szerb Mladost népművészeti együttes.A műkedvelők mindenféle művészetet tanulhatnak a Művészetek Népi Iskolájában (románul: Școala Populară de Artă), a város Művelődési Házában románul: Casa de Cultură) és az Egyetemisták Házában.
A kulturális ajánlatot kiegészíti a Megyei Könyvtár (románul: Biblioteca Județeană) és több kiadó, valamint szépművészeti galériák és alapítványok, például a Jecza Péter által létrehozott Interart TRIADE.Érdekes rendezvényeket szervez a Temesvárott jelenlévő három külföldi kulturális intézmény is: a Francia Intézet (régebbi nevén Francia Kulturális Központ), a Német Kulturális Központ és az Olasz Kulturális Központ.
A StudentFest, a város egyetemistáinak a művészeti fesztiválja, amelyet 1992 óta rendeznek meg.
Az ISWinT (angolul: The International Students Week in Timișoara) nemzetközi kulturális diákfesztivál. Célja a különböző nemzetiségű fiatalok alkotásainak bemutatása, nemzetközi kapcsolatok létesítése.
A Szívek fesztiválja (románul: Festivalul Inimilor) nemzetközi néptánc-fesztivált 1990 óta rendezik meg júliusban.
A Plai világzenei és jazz fesztivált 2006 szeptembere óta tartják meg a Bánsági Falumúzeum szabadtéri részlegében.
A Timishort az egyik legújabb fesztivál a város történetében, amelyet 2009 májusában rendeztek meg először. A fesztivál során rövidfilmeket mutatnak be.
Az International Romani Art Festival 2007 júliusa óta megrendezett nemzetközi roma művészeti fesztivál.
Temesvár – a szerbiai Újvidék mellett – Európa kulturális fővárosa lesz 2021-ben. 2011 augusztusában megalakították a Temesvár Európa kulturális fővárosa Egyesületet, amely előkészítette a pályázatot, és 2016. szeptember 16-án az erre megbízott zsűri bejelentette a cím odaítélését Temesvárnak.
A látnivalókban gazdag Losonczy teret (ma Unirii tér) főként a 18. században, az osztrák hatalom által építtetett barokk épületek szegélyezik. A tér keleti oldalán található a római katolikus székesegyház (más néven dóm), amely 1736 és 1773 között épült alacsony tornyokkal, hogy a régi várrendszerben a háborúk és ostromok idején ne állja útját az ágyúgolyóknak.A tér nyugati oldala közepén a szerb ortodox székesegyház apszisa látszik (homlokzata a tér oldalával párhuzamos utcán van). 1745 és 1748 között épült, ugyancsak barokk stílusban, ami különös, főleg azt tekintve, hogy ortodox templomról van szó, de a 18. századbeli Temesváron az építészeti stílusnak egységesen barokknak kellett lennie. A székesegyház mellett a temesvári szerb ortodox püspökség palotája van. A 18. században épült ugyan, de 1905–1906-ban átépítették Székely László tervei alapján úgy, hogy a szerb és az orosz vallásos építészet elemeit hordozza.A tér közepén a Szentháromság-szobor magasodik. 1740-ben emelték, egy pusztító pestisjárvány után. A tér füvesített részén egy ásványvizes kút is található.
A tér kedvelt találkozóhelye a fiataloknak. Nyáron a lokálok sok teraszt nyitnak itt, és szabadtéri popzene, rock, vagy népzene is hangzik a téren egyes alkalmakkor.
A Losonczy tér közelében több érdekes épület található. A katolikus püspöki palota a térre merőleges utcák egyikében emelkedik, az épületben egyháztörténeti gyűjtemény található. Az egykori Kormányszéki Palotában (románul Palatul Dicasterial) egykor Ady Endre is írnokoskodott (ma az igazságszolgáltatás területi testületeinek, szerveinek székhelye). 1855 és 1860 között épült a reneszánsz stílust utánozva. Nem messze ettől látható a 19. század végén lebontott erődítményrendszer legnagyobb maradványa, a Mária Terézia-bástya. 2011-ben fejezték be a rendbetételét. Itt működik többek között a falumúzeum néprajzi osztálya.
A Jenő herceg tér (ma Libertății tér) Temesvár másik 18. században kialakított tere. A legnagyobb épület itt a tér egész északi oldalát elfoglaló régi városháza. 1731 és 1734 között épült a katolikus magisztrátus számára, mivel akkoriban csak katolikusok lakhattak a Belvárosban. (Az ortodoxoknak megvolt a saját magisztrátusuk a Gyárvárosban.) Utólag reneszánsz homlokzatot kapott.A téren Nepomuki Szent Jánosnak emeltek barokk stílusú emlékművet 1756-ban.A tér közvetlen közelében még áll az 1716 és 1736 között épített ferences kolostor, amelynek már nincs meg a temploma. Itt van ma a Művészetek Népi Iskolája.
A Lloyd sor (mai nevén Piața Victoriei) két viszonylag hosszú sétányból áll, közöttük parkosított résszel. A nyugati sétány hajdanán a polgári családok korzója volt, elegáns éttermekkel és üzletekkel. Mindkét sétányt az osztrák-magyar kiegyezés után felhúzott impozáns bérházak és épülettömbök szegélyezték. Ilyen épület a Lloyd-palota, amely egy 1912-ben épült háromemeletes ház. A földszinten étterem, az emeleten a Politechnikai egyetem rektorátusa működik. A Lloyd-palota mellett áll a Neuhausz-palota négyszintes épülete. Az 1960-as években néhány szocreál lakóépületet is felhúztak a keleti sétány déli részén. Tavasztól őszig teraszokkal, nagyobb ünnepek előtt és alatt pedig vásáros bódékkal telnek meg a sétányok.
Nem messze a színháztól a Bánsági Múzeum épülete áll az egykori Károly Róbert király által építtetett várkastély helyén. Ez Hunyadi János tulajdonába került, aki átalakíttatta. Az 1849-es ostrom rommá tette, és 1856-ban fejezték be újjáépítését a mai alakjában. A vár kétszintes négyszögletű belső udvaros épület, a főtér mellett található. A várnak mára két olaszbástyája és egy tornya maradt meg.  2008-ban ásatások kezdődtek a kastély körül és a kastélyudvarban. Itt bukkantak rá a régészek egy középkor kastély romjaira.A Lloyd sor másik végén néz szembe a színházzal a román ortodox székesegyház. 1936 és 1940 között épült, a moldvai ortodox kolostorok templomainak stílusában. Hét harangját Sabin Drăgoi hangolta össze, a város egyik jellegzetes hangja lett ezzel.A parkosított részen a Romulus és Remus legendájára emlékeztető Capitoliumi farkas másolata áll, magas oszlopon. 1926-ban adományozta a városnak Olaszország.
Erzsébetvárosban, az Evlija Cselebi utcában áll az úgynevezett „török ház”, amelynek mára már csak a pincéje eredeti. Az egykori házat a 16–17. században építették, amikor Temesvár az Oszmán Birodalom része volt.A református templomnak történelmi jelentősége van, ugyanis innen indult az 1989-es romániai forradalom. A templom 1902-ben, angol gót stílusban épült.A református templom mellett található Szűz Mária emlékműve. Dózsa György kivégzésekor a legenda szerint az imádkozó szerzeteseknek és jobbágyoknak megjelent a Szűzanya. Ezután egy oszlopra kitették a képét, majd 1906-ban kápolnát emeltek köréje.
A Millenniumi templomot a magyarok bejövetelének 1000. évfordulója alkalmából építették, Ybl Miklós tervei alapján. Ez lett a gyárvárosi plébánia második római katolikus temploma, az elsőt átadták a görögkatolikusoknak.A sörgyárat 1718-ban alapították, ezzel az ország első ilyen gyára lett. A 19-20. században folyamatosan bővítették.A Neptun közfürdő a Decebal híd mellett a Béga partján található. Közvetlenül az első világháború kitörése előtt építették a korábbi török közfürdők helyén.
A előbb említett kegyhelyeken kívül Temesvárnak még van 8 római katolikus temploma, két régebbi és több új román ortodox temploma, három zsinagógája (ezekből csak az egyik működik), két szerb ortodox, két görögkatolikus, egy evangélikus temploma.
Temesvár zöldövezetekben is gazdag város. A bégamenti sétányok és a terjedelmes parkok kellemes pihenőhelyek. Csupán a parkok 117,57 hektárt tesznek ki.A Temesvári Mesterlegények Egyesülete által birtokolt épületnél egy vastuskó áll. Az épület később erről kapta a nevét. Ez a tuskó tulajdonképpen egy fémmel bevont fatörzs. A mesteremberek a városba érkezvén, egy szeget ütöttek bele.A városban a 18. században kezdték el a házszámozást, előtte egy jellegzetes dologról azonosították be az épületeket. Az egyik házba egy 2,5 méter hosszú vastengelyt építettek be, innen ered az épület neve is.A hagyományosan „Új klinikák” (románul: „Clinicile noi”) néven ismert kórház mögött található a botanikus kert, amelyben egzotikus és helyi növények vannak. 1995-ben nyilvánították tudományos rezervátumnak.A Béga jobb partján található Rózsaparkban 10 ezer rózsatő található. 1891-ben a kezdetekkor I. Ferenc József magyar király is meglátogatta. A park közepén szabadtéri színpadot emeltek a két világháború között.
A városban számos híd található, amelyeket az Utak és Hidak Regionális Igazgatósága (románul: Direcția Regională de Drumuri și Poduri) üzemeltet.
1899-ben itt játszották le Románia mai területén az első labdarúgó mérkőzést. Az 1910-ben alapított Temesvári Kinizsi SE hatszor volt Románia bajnoka. 1928-ban Temesváron jött létre az első román hivatásos labdarúgó csapat, a Ripensia. Négyszer nyerte meg Románia bajnokságát és kétszer volt kupagyőztes.Ma a labdarúgásban két csapat emelkedik ki. A legismertebb az 1921 óta létező FC Politehnica Timișoara, a mely a Dan Păltinişanu-stadionban lép fel, a másik az 1933-ban alapított CFR Timișoara.Kosárlabdában is két csapat emelkedik ki: a BC Elba Timișoara férfi és a CSȘ Bega Timișoara női csapat.
A városban egy rögbi- (RCM Universitatea de Vest Timișoara) és egy kézilabdacsapat (CSU Politehnica Timișoara) is működik.
A labdajátékokon kívül sakkozásra, úszásra, sportlövészetre, karatézásra, evezésre stb. is lehetőség van a különböző sportegyesületekben.
Ez a szócikk részben vagy egészben az Timișoara című román Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben az Timișoara című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Ez a szócikk részben vagy egészben az Timișoara című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Rieser, Hans-Heinrich: Temeswar: Geographische Beschreibung der Banater Hauptstadt. Sigmaringen: Jan Thorbecke. 1992. = Schriftreihe des Instituts für Donauschwäbische Geschichte und Landeskunde,  1. ISBN 3-7995-2501-7  
Jancsó Árpád: Istoricul podurilor din Timișoara (A temesvári hidak története). Temesvár: Mirton. 2001. ISBN 973-585-545-3  
Munteanu, Ioan: Urbanizarea în Banatul istoric la începutul secolului al XX-lea (Urbanizácó a történelmi Bánságban a 20. század elején). Temesvár: Mirton. = Analele Banatului,  VII -VIII
Csorba Csaba – Marosi Endre – Firon András: Vártúrák Kalauza III. Budapest: Sport. 1983.  589–591. o.  
Cuțara, Alexandru: Timișoara – an artistic monograph / Timișoara – monographie artistique. Temesvár: Amarcord. 1999. ISBN 9739244580   (angol és francia nyelven)
Jancsó Árpád: Temesvár vízerőműve: Működő műszaki műemlékünk. Kolozsvár: Erdélyi Múzeum-Egyesület. = Tudomány és technikatörténeti füzetek,  ISBN 9786068178073  
Kiss Gábor: Erdélyi várak, várkastélyok. Bp: Panoráma. 1987.  424–434. o. ISBN 9632432339  
Miski György: Erdély – demográfiai és statisztikai adattár. Erdélyi és Erdélyen kívüli települések ismertetése. (hely nélkül): Arcanum CD. 2001.  
Pintye Tamás: Barangolás Tündérországban. Győr: (kiadó nélkül). 2007. ISBN 963-87415-1-1  
Szekernyés János: A temesvár-erzsébetvárosi Jézus Szíve-templom. Temesvár: Solness. 2006. ISBN 978-973-729-072-4  
Temesvár: A bevezető szöveget irta: Al. Jebeleanu. Bukarest: Meridiane. 1964. = Romániai városok és tájak,    (album)
Módos Péter – Borsi-Kálmán Béla:  A legurbánusabb város (beszélgetés Szekernyés Jánossal, temesvári íróval, művészettörténésszel).  Európai utas,   XVII. évf.  1. sz. (2006)   50–55. o. arch Hozzáférés: 2011. dec. 6. (Hozzáférés: 2011. december 6.)
Módos Péter – Borsi-Kálmán Béla:  Összetartó közösség (beszélgetés Gheorghe Ciuhandu-val, Temesvár polgármesterével).  Európai utas,   XVII. évf.  1. sz. (2006)   56–57. o. arch Hozzáférés: 2011. dec. 6. (Hozzáférés: 2011. december 6.)
Módos Péter – Borsi-Kálmán Béla:  Egy „közbeeső” világban (beszélgetés Victor Neumann történésszel).  Európai utas,   XVII. évf.  1. sz. (2006)   58–59. o. arch Hozzáférés: 2011. dec. 6. (Hozzáférés: 2011. december 6.)
Módos Péter – Borsi-Kálmán Béla:  Menekültekből őslakosok (beszélgetés Miodrag Milin történésszel).  Európai utas,   XVII. évf.  1. sz. (2006)   62–63. o. arch Hozzáférés: 2011. dec. 6. (Hozzáférés: 2011. december 6.)
Módos Péter – Borsi-Kálmán Béla:  A város büszke ránk (beszélgetés Dumitru Șerban-nal, a temesvári Nyugati Egyetem Képzőművészeti Karának dékánjával).  Európai utas,   XVII. évf.  1. sz. (2006)   64–65. o. arch Hozzáférés: 2011. dec. 6. (Hozzáférés: 2011. december 6.)
Temesvári Nyugati Tudományegyetem (angol nyelven). www.uvt.ro. (Hozzáférés: 2011. december 5.)
Műszaki Egyetem (angol nyelven). www.upt.ro. [2011. december 16-i dátummal az eredetiből archiválva]. (Hozzáférés: 2011. december 5.)
Victor Babeş Orvostudományi és Gyógyszerészeti Egyetem (angol nyelven). www.umft.ro. [2012. február 25-i dátummal az eredetiből archiválva]. (Hozzáférés: 2011. december 5.)
Bánsági Agrártudományi és Állatorvosi Egyetem (román nyelven). www.usab-tm.ro. (Hozzáférés: 2011. december 5.)
Dimitrie Cantemir Egyetem (román nyelven). www.ucdctm.ro. (Hozzáférés: 2011. december 5.)
Tibiscus Egyetem (román nyelven). www.tibiscus.ro. (Hozzáférés: 2011. december 5.)
Mihai Eminescu Egyetem (román nyelven). www.umet.ro. [2011. december 2-i dátummal az eredetiből archiválva]. (Hozzáférés: 2011. december 5.)

A Temetetlen múlt (What Lies Beneath) 2000-ben bemutatott amerikai film Harrison Ford és Michelle Pfeiffer főszereplésével.
Robert Zemeckis rendező–producer 1999 januárjában kezdte meg a Számkivetett forgatását, majd hamarosan félretette projektjét egy teljes évre, hogy főszereplőjének, Tom Hanksnek legyen elég ideje a szerep által megkívánt kondíció elérésére. E kényszerszünet alatt merült fel a Temetetlen múlt elkészítésének lehetősége, s a Robinson-történet egész stábja szinte kivétel nélkül rendelkezésre állt a misztikus thriller leforgatására. A főszereplők személyét illetően a producerek között nagy egyetértés volt, a munkálatok 1999 augusztus végén kezdődtek meg, s párhuzamosan folytak vermonti helyszíneken és a Los Angeles-i stúdiók díszletei között.
A filmet az Amerikai Egyesült Államokban és Kanadában 2000. július 21-én mutatták be, míg Magyarországon 2000. november 30-án került a mozikba. A kész produkció a kritikusokat ugyan megosztotta, a nézők ellenben komoly érdeklődést mutattak a jegypénztáraknál: a Temetetlen múlt bemutatása évének tizedik legnagyobb bevételt elérő alkotása lett, ezzel ideiglenesen megerősítve két sztárja piaci értékét.
Norman és Claire Spencer látszólag boldog házasságban él egy nagy tóparti házban. Miután lányát elszólítják tanulmányai, az asszony sokat van egyedül otthonában. Hamarosan különös dolgokra lesz figyelmes: tárgyak mozdulnak el maguktól, s túlvilági hangok visszhangzanak a falak között. Norman úgy véli, felesége pusztán képzelődik. A jelenségek azonban egyre szaporodnak, s Claire-nek meggyőződése lesz: szellem kísérti a házat. Úgy dönt, maga jár utána a rejtélynek. A temetetlen múlt bolygatásával azonban házasságát, mi több, életét teszi kockára.
Claire Spencer egy tóparti házban él Vermontban második férjével, az elismert tudós Normannel és első házasságából származó lányával, Caitlinnel. Elérkezik a nap, hogy Caitlin otthagyja a szülői házat, s főiskolára megy. Nem sokkal indulás előtt Claire felfigyel a néhány hete a szomszédba költözött házaspár hangos veszekedésére, ami már nem az első eset. Claire és Norman elbúcsúznak Caitlintől a kollégiumban, és ezután Claire ideje nagy részét egyedül tölti a nagy házban, ami egykor Norman szintén tudós apjáé volt.
Egy délelőtt Claire a garázsban tesz-vesz, s a fényképalbumokat lapozgatva felkavarja néhány emlékfoszlány, amiktől meggyötörten szalad ki a kertbe. Gondolatai csakhamar elterelődnek, mikor felfigyel a szomszéd nő jajveszékelésére. Közelebb lép a magas fakerítéshez, s bár a rémült asszony szavai tisztán érthetőek, Claire kevés értelmet vél felfedezni bennük, de arra a következtetésre jut, hogy Mrs. Feurt a férje félelemben tartja. Aggodalmát megosztja Normannel, aki azonban nyugalomra inti, s arról győzködi, hogy Feurék egyszerűen csak nem jönnek ki jól egymással, s nem az ő dolguk, mi folyik közöttük. Másnap Claire egy virágkosárral csönget be a szomszédba, de nem nyitnak ajtót, így hazamegy. A ház előtt már várja barátnője, Jody, aki egy kis csevej után távozik is. Aznap este nagy vihar támad, s mikor elmegy az áram, Claire az ablakhoz lép, ahonnét látni véli, amint a szomszéd férfi egy méretes zsákot tesz a kocsija csomagterébe. Claire felriasztja Normant, de mire visszaérnek az ablakhoz, sehol sincs senki.
A következő este Claire kimegy kutyájával, Cooperrel a mólóra, s a víz felszínéhez közel egy árnyat vél felfedezni, azonban a látomás csakhamar köddé vész. A házba visszaérve a további különös jelenségek, így a magától kinyíló ajtó és bekapcsolódó rádió arra készteti Claire-t, hogy bemenjen Norman munkahelyére. A laborban éppen egy olyan szer kifejlesztésén dolgoznak a férfi munkatársai, ami minden mozgásszervet lebénít néhány percre úgy, hogy az alany eközben tudatánál van. Claire elárulja Normannek, hogy hangokat hallott a házban, a férj azonban kétkedve fogadja szavait. Norman másnap egy konferenciára utazik New Havenbe, így Claire egyedül marad. Újra megpróbálkozik a szomszédköszöntéssel, hogy utánajárjon, mit is látott pár napja. Mr. Feur meglehetős mogorvasággal közli, hogy a dolga sietős, s hogy felesége nincs otthon. Claire este távcsővel kémleli házában a férfit, s megrémíti Norman hirtelen felbukkanása, aki közli vele, hogy késésben vannak egy vacsoráról. Hazaérve Claire újrakeretez egy asztali képet, ami korábban esett le a padlóra. Közben egy apró kulcsot talál, de arra nem jön rá, mit nyithat, így zsebreteszi. Az emeletre felérve a fürdőkádat színültig megtelve találja; a dugóért nyúl, hogy leengedje, mikor egy nő képe jelenik meg a víztükrön. Claire rettenetesen megrémül, s másnap Norman unszolására pszichiáterhez fordul. Elmondja Dr. Draytonnak, hogy szellemet látott, s az meglehetősen hasonlított rá, csak a szemei voltak más színűek. A terapeuta javaslatára Claire megpróbál kapcsolatot teremteni a kísértettel: ő és Jody egy Ouija-táblával ülnek be a fürdőszobába, hogy megidézzék azt, akit Claire a szellemnek hisz: Mary Feurt. Már majdnem úgy tűnik, létrejön a kapcsolat, ám csak Cooper ront be a helyiségbe, halálra rémítve a két nőt. Claire elbúcsúzik Jodytól, majd rendet tesz a fürdőszobában, ám hamarosan visszamegy, mikor megpillantja a kiáramló gőzt. A kád újfent csordultig van vízzel, a párás tükrön pedig üzenet jelenik meg a kísértettől. Claire lerohan a földszintre, ahol a számítógépet bekapcsolva találja; a kártyajáték-program a győztes játékos monogramját kéri, ahol vég nélkül tűnik fel újra és újra a három betű: MEF.
Claire kétségbeesetten ront be Norman irodájába, győzködve róla férjét, hogy Warren Feur megölte a feleségét, s a nő szelleme kísérti a házat. Norman azonban képtelen ebben hinni, s úgy véli, Claire csak így áll rajta bosszút, amiért éjszakába nyúlóan dolgozik. Hazafelé menet Claire megpillantja Warrent, s kérdőre vonja a férfit, akinek az oldalán ekkor megjelenik Mary. Claire tanácstalanságában újfent ellátogat Dr. Draytonhoz, ahol már a házassága a téma. Hazaérve egy csomag várja a verandán Jodytól, melyben egy Boszorkányság, szellemek és alkímia című könyvet talál. Mrs. Feur átjön, hogy elnézést kérjen Claire-től különös viselkedése miatt. Elmondja neki, hogy a férje iránt táplált érzelmei hatottak rá fojtogatóan, s emiatt érezte magát veszélyben, így egy rövid időre az anyjához utazott. Claire korábban csak egy szimpla zsákot látott, amiben Warren néhány holmit vitt feleségének. Este Norman és Claire egy estélyre mennek, ahol Claire-hez egy ismerőse lép oda, s a hogylétéről érdeklődik. Az idős hölgy szavai homályosan ugyan, de felelevenítik Claire-ben a Norman tiszteletére tartott egy évvel korábbi partit, amikor valami oknál fogva teljesen elgyengült. Otthon a korábban helyrehozott képet nézi, ami a rendezvényen készült. A keret ismét a földön landol, s az üveg szilánkokra törik. Az újságból kiollózott kép hátoldalán Claire egy eltűnt lányról szóló cikkre lesz figyelmes. Rákeres az eltűnt személyek között „Madison Elizabeth”-re az interneten, s egy Madison Elizabeth Frank nevű fiatal nőn akad meg tekintete, akinek egy évvel korábban veszett nyoma. Claire megmutatja a nő kinyomtatott fotóját Normannek, bizton állítva, hogy ezt az arcot látta a fürdőkádban, azonban Norman ingerülten szólítja fel, hogy hagyja abba sületlenségeit. Claire meglátogatja Madison édesanyját, s a lány szobájából magához vesz egy szőke hajfürtöt. Otthon, kivetkőzve magából, elcsábítja Normant. Vad, erotikus mozdulatai közepette egy tükörben Claire magát pillantja meg, amint ázottan és döbbent arccal áll a bejárati ajtóban. Az összezavarodott Norman is abba az irányba tekint, azonban nem lát semmit. Claire feléje hajol, de Norman Madison arcát látja. Claire a hajfürttel és a boszorkányságot segítségül hívva egy korábbi estét idézett meg. Minden világossá válik számára a múltból: rajtakapta férjét az egyik diákjával, Madison Elizabeth Frankkel, s rögtön ezután szenvedett autóbalesetet. Claire Jodyhoz hajt, magára hagyva a magyarázkodó Normant.
Másnap reggel hazatér, s férjét a fürdőkádban találja mozdulatlanul egy hajszárító mellett. A mentők ellátják Normant, akinek nincs komolyabb baja ügyetlenségén túl. A férfi elmondja Claire-nek, hogy viszonya volt Madisonnal, s mikor véget akart vetni neki, a lány öngyilkossággal fenyegetőzött, nem sokkal később pedig eltűnt. Claire lepihen, Norman pedig telefonon érdeklődik a paranormális egy szakértőjétől, mikor észreveszi, hogy felesége a tó felé sétál. Utánamegy, s épp mikor a mólóra lép, Claire-t a vízbe rántja Madison a kezében tartott hajfonata. Egészen a fenékig vezeti, ahol az iszapban Claire egy faládikát pillant meg, ám ekkor Norman utoléri, s a felszínre hozza. Elégetik a hajat, Norman pedig közli Claire-rel, hogy már hisz neki a szellemet illetően. Claire rövidesen már nem érzi Madison jelenlétét, s férjének is megbocsátani látszik hűtlenségét.
Néhány nappal később azonban fürdőköpenyéből kipottyan a kulcs, amit korábban a házban talált. Már sejti, mit nyithat: egy éjszaka felhozza a dobozt a tó fenekéről, s kinyitva Madison nyakláncát találja benne. Norman jelenik meg a nappaliban, s felfedi Claire előtt, hogy annak idején holtan találta a lányt a lakásban, mikor hazaért, így kocsijával együtt a tóba engedte holttestét; Madison a ládát egy levéllel Claire-nek hagyta hátra, azonban Norman a vízbe dobta. Norman rimánkodik Claire-nek, hogy bocsásson meg és lépjenek túl a dolgon, ahogy régen ő sem hagyta, hogy Madison öngyilkossága tönkretegye az életüket. Claire azonban ragaszkodik ahhoz, hogy a lányt felhozzák a felszínre, s átnyújtja a telefont Normannek. A férfi tárcsáz, s bejelentést tesz az eltűnt személyről, majd az emeletre megy. Claire követi, s a zuhanyt hallva újratárcsázza a legutóbb hívott számot, ami azonban nem a rendőrség, hanem a tudakozó. Már késő bármit is tenni, mert Norman a semmiből tűnik fel Claire mögött, s egy a bénítóoldattal átitatott rongyot szorít felesége orrához. Claire kiszabadul a szorító kezek közül, s leszalad a földszintre, de hamarosan megdermedve nyúlik el a padlón. Norman sajnálkozását fejezi ki afelől, hogy a dolgok így elfajultak. Elárulja, hogy ő fojtotta vízbe Madisont, majd felviszi Claire-t a fürdőszobába, s a kádba fekteti mozdulatlan testét, miközben a vízszint egyre nő. Megosztja az eseményeket kényszerűségből némán szemlélő nővel, milyen kellemetlen is volt, mikor az áramütöttet kellett színlelnie a hideg vízben. Norman megpillantja Madison nyakláncát Claire-en, s előrehajtja a fejét, hogy leakassza róla, ám mikor visszahajtja, egy pillanat erejéig egy vízihullával néz szemet, s ijedtében hátrahőköl, megcsúszik a vizes padlón, beveri a fejét a mosdókagylóba és vérző sebbel terül el a földön. Claire éledező végtagjai és a vízbe esett zuhanyrózsa segítségével csökkenti a vízfolyás sebességét és sikerül kihúznia a dugót is, így az utolsó pillanatban jut levegőhöz, majd hamarosan kikászálódik a kádból. Normant már nem találja a földön; a férfi a földszinten fekszik mozdulatlanul. Claire megközelíti, a zsebében lévő telefonért nyúl, ám ekkor Norman keze megmozdul. A riadt Claire megragadja a készüléket és egy kocsikulcsot, majd kirohan a házból. A furgon kulcsait vette magához sietségében, így a hajós vontatóval megtoldott járművel hajt el, de Normannek még sikerül felkapaszkodnia rá. A férfi váratlanul támad a nőre, s miközben dulakodnak, a kocsi a tóba hajt, majd süllyedni kezd. Norman lába beszorul, s Claire-t sem engedi a felszínre úszni. A csónak letörött árbócrúdja a mélybe hasít, s felszakít egy régebb óta ott lévő járművet, amiből egy holttest emelkedik ki. Odaérve a házaspárhoz, Madison hullája hirtelen Norman felé fordul, s a megragadja, miközben Claire a felszínre úszik.
Valamikor később Claire egy hófödte temetőben áll, s egy szál rózsát helyez az előtte lévő sírra. Madisonéra.
Harrison Ford mint Dr. Norman Spencer (magyar hangja Csernák János): Elismert tudós, korábban egyetemi professzor, aki nemrégiben elhunyt apja házában él feleségével és annak első házasságából származó lányával. Ford volt Robert Zemeckis első számú és egyetlen választása a szerepre. A színész a Michelle Pfeifferrel való közös munka lehetősége miatt vállalta el pályája első negatív szerepét. „Gondoltam, »miért ne?« Tudom, hogy ez az első ilyen, de mindig is szerettem volna Michelle-lel dolgozni. Rendkívül jó a szakmájában és szeretem minden filmjét. Az emberek nem számítanak ilyesmire tőlem, de rajtuk múlik. Egyszerűen nem tudtam ellenállni a kísértésnek.” Ford 20 millió dollárt kapott szerepéért.
Michelle Pfeiffer mint Claire Spencer (magyar hangja Kovács Nóra): Norman felesége, aki gyakran van egyedül otthon, mióta lánya főiskolára ment; rövidesen szokatlan jelenségekre lesz figyelmes a ház körül. Fordhoz hasonlóan Pfeiffer is a rendező első és egyetlen választása volt a szerepre. A színésznő szerződésében szerepelt az a kitétel, hogy mindig időben befejeződik számára a forgatás, hogy esténként törődni tudjon a gyermekeivel. A gyerekek a forgatáson is meglátogatták anyjukat. Pfeiffer 10,5 millió dollárért játszotta el Claire Spencert.
Diana Scarwid mint Jody (magyar hangja Pápai Erika): Claire nemrégiben elvált barátnője.
James Remar mint Warren Feur (magyar hangja Borbiczki Ferenc): Spencerék új szomszédja, aki gyanús viselkedésével magára vonja Claire figyelmét. Remar a forgatás után úgy nyilatkozott, „furcsa jelenségeket” érzett a hátborzongató díszletek között. Egyes „ijesztgetős” jelenetek felvételét meglehetősen nehéznek találta, mivel véleménye szerint „a szellemek folytonosan körülöttünk vannak.” A színész felidézte azt az esetet, mikor tizenegy éves korában a szobájában különös elektromos hangokat hallott, melyek mély nyomot hagytak benne; ezen élmény miatt érezte a forgatás bizonyos részeit rémisztőnek.
Miranda Otto mint Mary Feur (magyar hangja Rudolf Teréz): Warren rémültnek mutatkozó felesége.
Joe Morton mint Dr. Drayton (magyar hangja Orosz István): Pszichiáter, akihez Claire fordul. Bizonytalan benne, hogy higgyen-e a nő szavának.
1998-ban Robert Zemeckis megalapította az ImageMovers produkciós céget Steve Starkey és Jack Rapke producerekkel. Zemeckisnek régi terve volt egy feszültséggel teli film elkészítése; mikor a DreamWorks Pictures felkínálta a Temetetlen múlt forgatókönyvét, a rendező-producer rögtön igent mondott rá, így ez lett az ImageMovers első munkája. „[Zemeckis] olyan mozit látott benne, amilyet Hitchcock csinált volna napjainkban, élve a modern technika által kínált lehetőségekkel” – mondja Rapke. A film munkálatai Zemeckis másik 2000-ben bemutatott filmje, a Számkivetett munkálati szünetében folytak. Ezen idő alatt kellett Tom Hanksnek a szerepéhez megfelelő testsúlyt elérnie (vagyis lefogynia).
Zemeckis ötlete volt, hogy a férfi főszerepet Harrison Ford alakítsa, s Michelle Pfeiffer személyében is nagy egyetértés volt a három producer között; a két színész elfogadta a felkérést. „Harrison erőt hoz a filmbe, számomra ő testesíti meg az abszolút sztárságot” – magyarázza elképzelését Zemeckis. „Michelle pedig rendkívül hiteles a sebezhető nő szerepében, ugyanakkor a rejtett belső erőt is érzékeltetni tudja. Mindemellett ragyogó szépségével és erős színészi jelenlétével eléri, hogy a néző egy percre se tudja levenni róla a szemét.” Ford azzal kommentálta döntését, hogy nem csupán a figura és belső konfliktusa ragadta meg, mint általában egy szerep elvállalásánál, hanem a film egésze is. „Tetszett a forgatókönyv felépítése és fordulatai, csakúgy, mint a szereplők.” Pfeiffer kiskora óta rajong az Temetetlen múlthoz hasonló filmekért, s már régóta szeretett volna együtt dolgozni Zemeckisszel. „Van benne valami gyermeki lelkesedés a filmezés iránt” – mondja a rendezőről. „[…] a munka a sok nehézség ellenére is rendkívül szórakoztató volt.” Ford elmondása szerint Zemeckis gyakran „bonyolult kameramozgásokat használt, hagyta kifutni az igazán hosszú jeleneteket, ezzel lehetőséget teremtett a színészeinek, hogy sokkal szervesebben építsék fel a jeleneteket.” Ford később visszautasította a lehetőséget, hogy Steven Soderbergh rendezővel dolgozzon, mivel a Temetetlen múlt után újból pozitív szerepet kívánt játszani. A felkínált szerepről így nyilatkozott: „A központi szereplő körülményei meglehetősen nyomasztóak. Megfertőzte, ami a lányával történt. Nem akartam erre a terepre tévedni és hónapokig ottmaradni a végén.” Az öt hónappal később mozikba került Traffic főszerepét így Michael Douglas alakíthatta.
Clark Gregg forgatókönyvíró színházi társulatával számos nyarat töltött a vermonti Burlingtonnál, s a vidék szépsége nagy hatással volt rá. Bár sosem nevezte meg, de ilyen hátteret képzelt el a Spencer házaspárnak a forgatókönyv írása közben. A forgatás 1999. augusztus 23-án vette kezdetét Addisonben, Vermont államban, így Gregg örült, hogy a filmkészítők választása egybeesett az ő új-angliai elképzeléseivel. „Számos New England-i helyszínt végigjártunk, hogy megtaláljuk azt az egyet, mely a film különféle szempontjainak egyaránt megfelel” – meséli Starkey. Ezek között a víz közelsége is szerepelt, így esett a döntés a Champlain-tó vidékére. Az egyetlen pont, amiben hibádzott a táj, az maga a Spencer házaspár nagy háza volt, ahol a megmagyarázhatatlan jelenségek történnek. A 325 négyzetméteres, zsindelyes házért Rick Carter és Jim Teegarden látványtervezők feleltek, csakúgy, mint a szintén jelentős szerephez jutó szomszédság épületéért. A vermonti építkezést követően a díszletet a Los Angeles-i stúdióban is fel kellett húzni az éjszakai felvételek, a mozgalmas momentumok és a vizuális effektusokat igénylő jelenetek érdekében.
A külső helyszínen épült, kétszintes háznál elengedhetetlen volt az erős szerkezet. Hogy alkalmas legyen a forgatásra, Teegarden és csapata a berendezések javát rögzítette, mivel ha minden „elmozdítható benne, akkor az egész építmény összedőlt volna alattunk” – magyarázza a szakember. Ellenben a műteremben minden elem helyén lehetett változtatni, beleértve a falakat is. Egyes helyiségeket akár többször is felépítettek az intenzívebb szcénák rögzítéséhez. A cselekmény folyamán többször is lényeges szerephez jutó fürdőszobának például öt változata készült. Michelle Pfeiffernek egy hónapos munkát jelentettek a fürdőkádas jelenetek. „Be kellett kennem az egész testemet ezzel a fehér vazelinnel, mielőtt belementem a vízbe, hogy a víz ne szívódjon fel. Undorító volt. Komolyan, heteket töltöttem benne. Borzasztó volt.” – idézi fel kellemetlen emlékeit a színésznő. A forgatás befejeztével a vermonti házat lebontották, lévén nem a szakszerű előírásoknak megfelelően épült. A díszletek a cselekmény előrehaladtával alkalmazkodnak az atmoszférához. A belső terekhez Carter speciális kék árnyalatot alkalmazott, amely nappali megvilágításnál barátságos érzést kelt, azonban a sötétség leszálltával, mikor már a történet is baljóslatúvá válik, hozzásegítenek a félelemérzet megteremtéséhez. A tükrök is kulcselemei a hatáskeltésnek. Carter úgy fogalmaz, ezek „az igazság egyfajta kapui”. „Ezért aztán tele a ház tükrökkel, ám erre csak akkor figyelünk fel igazán, amikor valami rosszat pillantunk meg benne.”A díszletekkel együtt a jelmezek is szinkronban állnak a film hangulatával. Susie DeSanto jelmeztervező konzultált Carterrel a fényekről és a sötétségről, hogy ennek megfelelően alakíthassa ki Michelle Pfeiffer ruhatárát. A színésznő a film elején sok fehéret visel, majd pedig a szürke és a fekete kezd dominánssá válni öltözködésében.A filmben kétszer is feltűnő híd a valóságban is meglehetősen közel helyezkedik el a díszletként felépített házhoz, a vermonti Daughters of the American Revolution-park közelében. Az itteni forgatáshoz több napra le kellett zárni a hidat, ami nem kevés fejtörést okozott a helyi lakosságnak a tó mindkét oldalán, lévén kevés más helyütt lehet átkelni a vízen (egy körülményes megoldás a több órás autózás maradt a költséges kompig).A felvételek 1999 decemberében értek végét. A forgatás késő nyáron és az ősz folyamán folyt, s az évszakváltozás a készítők javára vált. „Ahogy elnézzük ezt a házat a ragyogó nyári napsütésben, az maga a tökéletes álomotthon. De amint megnyúlnak az árnyékok és a kamera is mélyebbről figyeli az eseményeket, a ház hirtelen barátságtalanná és fenyegetővé válik” – vázolja a természet közbenjárását a rendező.
A tükrök komoly feladat elé állították az operatőrt, akinek ügyelnie kellett arra, hogy semmi se látszódjon bennük a felszerelésből. Don Burgess úgy oldotta meg a kihívást, hogy 1,2–4,5 méteres darukarok végére rögzített kamerákkal lavírozott a tükrök és az olykor meglehetősen szűk díszletek között. A rendezői koncepciónak eleget téve több ízben is előfordul olyan beállítás, mikor a kamera szemmagasságból ereszkedik alá, megint csak a hátborzongató hatás érdekében. Abban a jelenetben például, mikor a Pfeiffer által játszott Claire Spencer a földön fekszik mozgásra képtelenül, s a gyilkos föléje hajol, a kamera a „padló alá” mozdul, hogy a nő arcára felfelé tekintsen. A hatást üvegpadló alkalmazásával érték el; a jelenet elején megfigyelhető szilárd talapzatot számítógéppel rajzolták meg. Szintén ezen üvegpadló látható, mikor egy másik alkalommal Claire elejti kulcsát.Burgessnek a tükrök mellett egyéb nehézségekkel is szembesülnie kellett. A jeleneteket nem időrendben rögzítették, ami még bevett gyakorlat, azonban a forgatás az Egyesült Államok két ellentétes oldalán zajlott felváltva, Vermontban és Kaliforniában. „Előfordult, hogy ugyanannak a jelenetnek különböző részeit más időben és a »túlparton« kellett felvenni, ami persze a folyamatosság szempontjából valóságos rémálom” – ecseteli az operatőr. A fényképezéshez Panavision Kodak Digitalt használtak. A felvételek egyes részeit az operatőri asszisztens digitális kép formájában rögzítette, amit ezután számítógépre vittek egy erre kialakított szoftverrel, ami reprodukciót készített a jelenetről. Ez megfelelő támaszkodási pontot adott a máshol forgatott részletekhez.
Randy Thom hangmérnök a munkálatok legelejétől megbeszéléseket folytatott Zemeckisszel a film lehetséges hangeffektjeiről. A Claire által hallott hangokról arra a megállapításra jutottak, hogy suttogásoknak kell lenniük, semmint rívó, jajveszékelő hangoknak. Azért döntöttek így, hogy fenntartsák a bizonytalanságot afelől, hogy Claire képzelődik-e csupán, vagy a ház valóban kísértetjárta. „Tudtuk, hogy nem akarjuk tisztázni a hangokat” – magyarázza Thom. Több apró darabból állította össze e suttogásokat. Egy része Michelle Pfeifferé, illetve Amber Vallettáé, aki Madisont alakítja a filmben, míg akad közte idős mexikói–amerikai imádkozó nők hangja is. Ez utóbbit Thom darabokra vágta és visszafelé játszotta le. „Valahogy olyan misztikusnak vagy spirituálisnak hat” – mondja a hangmérnök. A suttogások mellett a víz hangjai is kiemelt szerephez jutnak. Mikor Claire meglátogatja Madison anyját, a ház melletti folyó hangja enyhén hallatszik, majd a nappaliban a két nő beszélgetése alatt teljesen elnémul, s újfent hangosan morajlik, mikor Madison szobájában vannak. „Ez a fajta dolog valószínűleg nem tűnik fel a nézőknek, pedig árulkodó jel arra, hogy a víznek fontos szerepe van a rejtély megoldásában” – vallja be Thom.
A számos fürdőszobás jelenet közül a legjelentősebb az utolsó volt, mikor Claire magatehetetlenül fekszik a kádban, miközben az egyre telik vízzel. Ezt sokszor a szereplő szemszögéből látja a közönség, s mikor a nő füle is víz alá kerül, az összes hangot tompították, mintha ténylegesen víz alattiak lennének. Ugyan akad ezt követően víz feletti felvétel, a hangeffektek mégsem változnak – megmaradnak olyannak, mint a víz alatti neszek, vagy mintha Claire fejében hallatszódnának. „Nem akartuk a közel-megfulladásos jelenetet túlcifrázni a hangjait illetően” – mondja Thom. „Szerintem a legfontosabb tényező a történetmeséléshez felhasználandó hangfok meghatározásában, hogy milyen nézőpontból láttatja a film az eseményeket.” „Még ha ez a közel-megfulladásos jelenet a kádban nézőpontos szekvencia is, nem akartunk túlzásokba esni.” Mielőtt Claire fülei víz alá kerülnek, a fürdőszoba általános zajai hallhatóak: ahogy a csap feltölti a kádat és az, amint Norman tesz-vesz. Mikor a hallószerveket ellepi a víz, a hangeffektek kihangsúlyozottan tompulnak, s így hallható tovább, amint a víz folyik a kádba és amint Claire mozgolódni próbál, hogy a kád fenekén lévő zuhanyrózsával elzárja a vizet; mindezt nyikorgó és kaparó hangok kísérik, amik enyhén visszhangzanak is. „Néhány buborék-hangot is adtunk hozzá és egy pár, szándékaim szerint finom, már-már zenei tónust” – részletezi Thom a jelenet hangtervezését. Zemeckis már az elején úgy döntött, hogy a jelenet nélkülözni fogja a zenei aláfestést; itt a hangeffektek jelentik azt. Akad egy pár hirtelen zenei megmozdulás a nézők megijesztése végett, de amint Claire víz alá merül, nincs a hagyományos értelemben vett kísérőzene. Thom néhány enyhén baljós hangzatú zenei hanggal ötvözte a buborékokat és a víz folyását.Az a jelenet, melyben Claire a szeánsz után elhagyja a fürdőszobát, majd visszamegy, s a kádat teljesen telve találja, kívülről jövő tücsökhangokkal kísért. Amint egyre beljebb megy a helyiségben, a tücskök hangtónusa úgy válik mindinkább fenyegetővé. „Tücsökzenéhez hasonló, de egyáltalán nem tücskök. Zeneként funkcionálnak e hangok; zenei érzékletük van, de nincs dallamuk. Pusztán baljós zenei hangok” – elemzi a jelenet hangjait Thom. Claire lépéseinek hangját a szcénában, mint sok más egyszerű hangot, amit a forgatás alatt nem sikerült megfelelően rögzíteni a zajos kamera vagy más egyéb külső tényező miatt, az utómunkálatok alatt vették fel s illesztették a jelenetbe. Az utolsó fürdőszobás jelenet, mikor Pfeiffer esés közben magával rántja a zuhanyfüggönyt, valójában Dennis Leonard supervising hangvágó földre zuhanásának hangját tartalmazza.
A film előzetesében megfigyelhetők a végső változatból hiányzó vagy attól eltérő momentumok. Ilyen, mikor Norman, Claire és Claire lánya mind a konyhában vannak, s a főiskolára készülő Caitlin azt mondja, „Állandóan haza fogok jönni”, mire Norman a lány első szavával reagál („állandóan?”), Claire pedig felnevet. Szintén nem látható a bemutatott verzióban, mikor Claire a rózsáit fotózza Nikon fényképezőgépével, illetve mikor a nő és Norman a képeket nézve egy árnyat fedez fel az egyik hátterében. Több jelenethez is az előzetesben láthatótól eltérő kameraállást használtak, a „szomszédok szeretkezése”-jelenetnél pedig más a megvilágítás a kész filmben.
A film kísérőzenéjét Zemeckis állandó munkatársa, Alan Silvestri szerezte. A 2000. július 1-jén boltokba került, kilenc trackből álló album nem egészen fél órányi anyagot tartalmaz.
A film bemutatója kapcsán adott egyik interjúja során Ford kisétált az utcára, hogy megjavítsa egy pár lerobbant autóját. Miután kiszúrta a bajbajutottakat, a színész odament hozzájuk, s öltönyét levéve felajánlotta segítségét. Feltűrte ingujjait, majd tíz percen át bütykölt a motorház alatt, mígnem a kocsi felberregett, Ford pedig visszatért a szórakoztatóipar csillogó külsőségei közé; ám előtte még megadta elérhetőségét a két szerencsésnek egy aláírásával is ellátott fényképén, hogy felhívhassák, ha a jármű újból rakoncátlankodna. Ford egy barátja szerint „Harrison meglehet, a világ egyik legnagyobb filmsztárja, de ácsként kezdte életét és autószerelőnek is tanult. Minden járművét maga javítja.”
A Temetetlen múlt előzetese jelentős fordulatokat árul el a filmből. Az eredeti plakát szintén olyan mottót használ, ami egyértelművé teszi, milyen irányt vesz a cselekmény a végkifejlethez közeledve. Roger Ebert kritikus a Chicago Sun-Timesban nem csupán a filmről írt, hanem az előzetesét is górcső alá vette. Így vélekedik: „A film előzetese teljesen tönkreteszi a meglepetéseket; ha láttad az előzetest, tudod, miről szól a film, s az első óra összes feszültsége felesleges maszlag számodra, köztük fontos felfedések a szereplőkről. Hát nem bosszantja a rendezőket, mikor feszültséget teremtenek, a marketing pedig szabotálja erőfeszítéseiket?” Zemeckis azzal reagált Ebert kérdésére, hogy úgy gondolta, a közönség mindent tudni szeretne a filmről, mielőtt látja, s ezért árultak el kulcsfontosságú momentumokat a 2000-es filmjeihez, a Temetetlen múlthoz és a Számkivetetthez készült trailerek.
A Temetetlen múlt vegyes fogadtatásban részesült. Az amerikai újságírók véleményeit tömörítő Rotten Tomatoes weboldalon 45%-on áll a film, több mint 120 kritika alapján. A konszenzus szerint „Robert Zemeckis nem képes megmenteni ezen egyszerű és eredetiséget nélkülöző filmet.”
Sara Vorhees, a Scripps Howard News Service munkatársa szerint a film „az egyik legijesztőbb mozi, amit idén láttam. […] Valaki olyannal nézd meg, aki nem bánja, ha kiugrasz a székedből, egyenesen az ölébe.” A Good Morning Americában Joel Siegel megjegyezte: „Ez a nyár ijesztgetős filmje, ami tényleg ijesztő.” (Utalva a pár héttel korábban bemutatott Scary Movie-ra, vagyis Horrorra akadvára.) A Washington Post kritikusa szerint azonban míg Robert Zemeckis ért az ijesztgetéshez, „nem sajátította el a suspense művészetét.” A New York Daily News-t azonban a rendező rémítő-taktikája sem győzte meg. „Egyetlen helyénvaló ijesztő momentum akad, és ez nem elég egy filmnek, ami több mint két óráig tart” – írja Jack Mathews. Több kritikus is rámutatott a tényre, hogy Michelle Pfeiffer rengeteg időt tölt a vízben a film alatt, ami például a Philadelphia Inquirer újságíróját az „elázott, elázott, elázott” frázisra ösztönözte a film milyenségét illetően. Steven Rea hozzáteszi, „És emellett ostoba, ostoba, ostoba.” A filmről nyilatkozó kritikusok az alapokban sem értettek egyet, még azok sem, akik egyaránt negatív vélekedésüknek adtak hangot. „Az utolsó húsz perc az, amitől a Temetetlen múlt majdnem működik” – jelent meg a Toronto Globe & Mailben. Ezzel szemben a Philadelphia Daily News szerint „A Temetetlen múltban egy bűzlő befejezés van eltemetve.” Roger Ebert úgy találta, a film „nélkülözi az okosabb forgatókönyvet, kevésbé használja ki színészei és rendezője igazi tehetségét, mint megérdemelné, s aztán egy olyan befejezésben siklik ki, ami inkább nevetséges, mint ijesztő.”
A filmek bevételeivel foglalkozó Box Office Mojo a bemutatót megelőző előrejelzésében 25 millió dollár körüli összeget jósolt a Temetetlen múltnak, illetve a második helyet a nézettségi listán a második hetébe lépő, nyitóhétvégéjén nagy sikernek örvendett X-Men – A kívülállók mögött. A 100 millió dollárból készült film azonban, felülmúlva a várakozásokat, 29,7 millió dollárral megszerezte a vezető pozíciót. A weboldal munkatársa rámutatott, a sikerhez hozzájárult, hogy a nyári moziszezon első horror/thriller műfajú produkciója a DreamWorks bemutatója. A közönség 61%-a nő volt, s emellett 64%-a 25 év feletti, vagyis hasonló nézőösszetételt tudhatott magáénak, mint a Kettős kockázat és a Végzetes vonzerő.E teljesítménnyel Harrison Ford és Michelle Pfeiffer is kiküszöbölte korábbi, bukásnak bizonyuló munkájának csorbáját; a Zuhanás drámával, a Velem vagy nélküled pedig vígjátéki elemekkel vegyítette a romantikát, azonban egyik film sem nyerte meg magának a moziba járókat 1999-ben. A 29,7 millió dollár Ford karrierjében a harmadik (az Indiana Jones és a kristálykoponya királysága és Az elnök különgépe mögött), Pfeifferében pedig a második legmagasabb nyitóhétvége (a Batman visszatér mögött). A második hétvégén, 2000. július 28. és 30. között mindössze 23%-kal kevesebb jegy kelt el a filmre – horrorfilm esetében egyedülálló arány –, noha a második helyre csúszott a Bölcsek kövére II.: A Klump család debütálása miatt. Augusztus 9-én, vetítésének harmadik hetében, tizedikként 2000-ben a százmilliomodik dollárt is elérte bevétele. Ezzel Ford lett az első színész a filmtörténelemben, aki négy évtizedben is rendelkezik olyan filmmel, amely átlépte a százmilliós határt – hangsúlyozta ki a Harrison Ford Web. A Box Office Mojo azonban fenntartásokkal kezelte e vélt vagy valós mérföldkövet. Brandon Gray rámutatott, a 2000. év technikailag még a '90-es évekhez tartozik, s emellett a '70-es évekbeli American Graffiti és Csillagok háborúja nem sorolható Harrison Ford-filmnek, hiszen előbbiben csak rövid időre tűnt fel a színész, utóbbiban pedig mellékszerepet játszott, s ismertségre is csak ezzel a szereppel tett szert. Ha ekkor tehát nem is, 2008-ban azonban már mindenképpen sikerült teljesítenie Fordnak a bravúrt, hiszen a negyedik Indiana Jones-film több mint 300 millió dolláros bevételt ért el.A Temetetlen múlt Észak-Amerikában az év tizedik legnagyobb bevételt elért filmje lett 155,5 millió dollárjával, amit több mint 28 millió néző jegyvásárlása tett ki. Világviszonylatban 291 millió dollárnak megfelelő összeggel szintén a 10. helyet foglalhatta el. Legeredményesebbnek az Egyesült Államokon és Kanadán kívül az Egyesült Királyságban (19,9 millió dollár), Spanyolországban (11,7 millió dollár) és Franciaországban (10,4 millió dollár) bizonyult.Magyarországon is jó eredményeket ért a film. Az InterCom 2000. november 30-án mutatta be, s Budapesten az első hétvégén közel 23 ezren váltottak rá jegyet, ami 17,4 millió forintos bevételt jelentett. Az év végéig, azaz 2000. december 31-ig a fővárosban 76 ezer nézőt vonzott, 55,2 millió forintos bevétel mellett, míg országosan 132 ezres közönségre tett szert ugyanezen pontig. Mozis pályafutását összesen 180 ezer látogatóval zárta, ami szintén jelentősen meghaladta a Zuhanás és a Velem vagy nélküled forgalmát.
A Temetetlen múlt fél évvel a moziforgalmazás kezdetét követően, 2001. január 30-án jelent meg DVD-n az 1-es régióban, vagyis az Egyesült Államokban és Kanadában. A lemez anamorf, szélesvásznú képpel, 2,35:1-es képaránnyal tartalmazza a filmet. A bónuszanyagok között fellelhető a rendező audiokommentárja mellett az HBO werkfilmje, filmelőzetes, illetve produkciós jegyzetek és információk a stábtagokról. A kiadó 2008. szeptember 9-én dobta ismét piacra a korongot, új borítótervvel.Magyarországon 2001. június 19-én vált elérhetővé a lakosság számára a film DVD-n, az 1-es régióssal teljesen megegyező tartalommal, azonban csak eredeti hangsávval. A szinkronizált változat négy és fél évvel később, 2006 januárjában került a boltokba, némileg eltérő borítóval és extrák nélkül. A magyar és az angol mellett cseh, lengyel és török nyelven is élvezhető a film e kiadvány révén.

Dzsepcun Dzsampal Ngagvang Loszang Jese Tendzin Gyaco (olykor Gjaco átírással is), született Lhamo Donrup (tibeti: ལྷ་མོ་དོན་འགྲུབ་; Wylie: Lha-mo Don-'grub), (Takcer, 1935. július 6. –) a tizennegyedik dalai láma, a tibeti emigráns kormány egykori vezetője, akinek a rezidenciája az indiai Dharamszala városában található. Ő a tibetiek legfőbb spirituális vezetője, akit úgy is neveznek, hogy Gyalva rinpocse („drága győztes”) vagy Jise norbu („kívánságteljesítő drágakő”). A tibeti buddhizmus felfogása szerint az elődei reinkarnációjaként született e világra.Tendzin Gyaco ötödik gyermekként született egy tizenhat gyermekes családba (csak hét érte meg a felnőttkort) Takcer faluban, amely ma a kínai Csinghaj tartományához tartozik. Első nyelvként az amdói dialektust sajátította el. Kétéves korában ismerték el a 13. dalai láma tulkujaként, vagyis újjászületéseként. Tizenöt éves korában, 1950. november 17-én, egy hónappal a kínai hadsereg tibeti megszállása után dalai lámaként trónra lépett. Ezzel a régió legfontosabb vallási vezetőjévé és politikai uralkodójává vált.
1959-ben, egy sikertelen felkelést követően, a tibeti ellenállási mozgalom összeomlása után a dalai láma Indiába menekült. 1951-ben pekingi küldöttsége katonai nyomásra jóváhagyta a Tizenhétpontos egyezményt, amelynek következtében országa a Kínai Népköztársaság részévé vált. Indiában emigráns kormányt állított föl. A 80 000 főt számláló menekültcsoporttal együtt, akik követték őt a száműzetésbe, Tendzin Gyaco igyekszik megőrizni a hagyományos tibeti oktatást és kultúrát. A kínai kormány, amely 1959-ben megszállta Tibetet, továbbra is úgy tekint rá, mint egy elavult teokratikus rendszer szimbólumára.Világszerte híres előadó, gyakran karizmatikus egyéniségként jellemzik. Ő az első a dalai lámák sorában, aki nyugatra utazott, hogy a buddhista tanításokat hirdesse, és hangsúlyozza az etika és az egyetemes felelősségtudat valamint a vallások közötti párbeszéd fontosságát. 1989-ben neki ítélték a Nobel-békedíjat. Sorban tüntették ki egyetemek és nemzetközi szervezetek elismerő címekkel és díjakkal. 2006-ban például tiszteletbeli kanadai állampolgárságot kapott, 2007. október 7-én pedig az Amerikai Egyesült Államok Kongresszusi Aranyéremmel tüntette ki. A dalai láma Tibeten kívül több mint százötven tiszteletbeli címet és díjat kapott.A 14. dalai láma eddig hét alkalommal járt Magyarországon. Legelőször 1982-ben, majd 1990-ben, 1992-ben, 1993-ban, 1996-ban, 2000-ben és 2010-ben.2008. december 17-én, több hónapos elmélkedés után kijelentette, hogy félig kilátásba helyezi nyugalomba vonulását. Azt mondta, hogy annak a mozgalomnak a sorsa, melynek élén csaknem öt évtizeden keresztül állt, most már a Szamdong rinpocse miniszterelnöksége alatt megválasztott menekült kormány kezében van. A Nobel-díjas vezető, aki nem sokkal korábban műtétre szorult, Dharamszalában azt mondta a riportereknek: „Megöregedtem… Jobb lesz, ha teljesen nyugalomba vonulok és félreállok a tibeti mozgalom útjából.” 2011. március 10-én lemondott a tibeti emigráns kormány vezetéséről, átadva a miniszterelnöki (kalon tripa) posztot Loszang Szengének.
Lhamo Donrup (vagy Lhamo Thondup – szó szerint: „kívánság teljesítő istennő”) 1935. július 6-án született, paraszti családba Takcer („üvöltő tigris”) faluban, a tibeti Amdó régióban, amely politikailag 1928 óta a kínai Csinghaj tartomány részét képezte. Egyike volt a család hét gyermeke közül, akik túlélték a gyermekkort (összesen 16 gyermeket szült édesanyja). A fiatal Lhamónak két lány- és négy fiútestvére volt. A szülei főleg hajdinát, árpát és krumplit termesztettek. Édesapja közepes termetű, temperamentumos ember volt. Legidősebb nővére, Cering Dölma tizennyolc évvel volt idősebb nála. Legidősebb bátyját, Tubten Dzsigme Norbut nyolcéves korában ismerték el egy magas rangú láma, Takcer rinpocse reinkarnációjaként. Egyetlen húga, Ama Dzsecün Pema az 1997-ben készült Hét év Tibetben című filmben édesanyjukat alakította, és szinte teljes felnőtt életét a Tibeti gyermekfalvak projekttel töltötte. A gyermek dalai láma első nyelve az ő szavaival „egy tört hsziningi nyelv volt, amely a kínai egyik dialektusa”, ugyanis a családja nem beszélte a tibeti nyelvet.A tibetiek a dalai lámákat elődeik reinkarnációjának tartják a hagyomány szerint, akik mindannyian Avalókitésvara bodhiszattva emberi megtestesülései. Még hároméves sem volt a fiú, akit később tizennegyedikként ismertek el, amikor a kormány a dalai láma fölkutatására útnak indított egy bizottságot. Azt mondják, hogy több másik előjel mellett a 13. dalai láma bebalzsamozott testének dél felé fordított feje holtában északkelet felé fordult, ezzel mintegy kijelölve az irányt, hogy merre keressék utódját. Hitük szerint általában kilenc hónaptól két évig terjedő idő telik el a dalai láma halála és a reinkarnáció megszületése között. 1475 óta, amikor az első dalai láma 84 éves korában elhunyt, az új lámák maximum kétéves szünetekkel születtek, de sokszor még egy év sem telt el. Éppen ezért az akkori régenst, az 5. reting rinpocsét különösen aggasztotta, hogy az új reinkarnációt sehonnan sem jelentették még. Ezért a Lhászától 150 kilométerre fekvő tóhoz, a Lhamo La-co környékére ment további jelek után kutatni. A szent tónál látomása volt, amely arra utalt, hogy Amdó környékén kell folytatnia a keresést, és egy keskeny ösvény végén lévő földszintes ház után kell kutatnia esőcsatornával. A kiterjedt keresés végül a Donrup-házhoz vezetett, aminek paraméterei nagyon hasonlítottak a régens vízióihoz.
A kisfiúnak különféle, egymáshoz nagyon hasonló relikviákat, köztük játékokat is mutattak (például málákat, botokat, elefántcsont dobokat), melyek egy része hajdanán a 13. dalai lámáé volt, más részük viszont nem. A vizsgálódás során senkinek nem mondták el, hogy kinek a reinkarnációját keresik a kis tibeti fiúban. A fiú minden egyes tárgyat helyesen azonosított, amelyek a korábbi dalai lámáé voltak, és közben fel-felkiáltott: „Ez az enyém! Ez az enyém!”
Lhamo Donrupot hivatalosan is elismerték a reinkarnálódott dalai lámaként, és a Dzsepcun Dzsampal Ngagvang Loszang Jese Tendzin Gyaco (jelentése: szent egyetlen, gyengéd dicsőség, magasztosan szóló, könyörületes, a hit tanult védője, erényekkel ékes ragyogó óceán) vallási nevet kapta. A tibeti buddhisták általában jisinorbuként (jelentése: kívánságteljesítő ékkő) vagy kjabdróként (jelentése: megváltó) hivatkoznak rá, vagy csak egyszerűen Kundunnak (jelentése: jelenlét) hívják. Követői leggyakrabban „Őszentsége, a dalai láma” néven szólítják, és ezt a megszólítást alkalmazzák a dalai láma hivatalos honlapján is.Hatéves korától kolostori oktatásban részesült, fő oktatói Jongdzin Ling rinpocse (idősebb tanára) és Jongdzin Tridzsang rinpocse (ifjabb tanára) voltak. A dalai lámának szánt tananyag megegyezett bármely, buddhista doktorátusra vágyó szerzetes tananyagával. Az öt nagyobb tantárgy közé tartozott a logika, a tibeti művészet és kultúra, a szanszkrit nyelv, az orvoslás és buddhista filozófia (a bölcsesség tökéletessége (pradzsnyápáramita), a középút filozófiája (mádhjamika), a szerzetesi fegyelem kánonja (vinaja), metafizika (abhidharma), valamint logika, illetve episztemológia (pramána). Az öt kisebb tárgy volt a stilisztika, a zene és dráma, az asztrológia, versmérték és verselés, valamint lexikográfia. Az év nagy részét a Potala palotában töltötte, de minden évben kora tavasszal átköltözött a Norbulingkába. 11 éves korában találkozott az osztrák hegymászó Heinrich Harrerrel, amikor Lhászában egy távcsövön keresztül szemlélődve észrevette őt a tömegben. Harrer az ifjú dalai láma eredményes oktatójának bizonyult, és a Tibeten kívüli világról tanította a fiatal fiút. Egészen 2006-ig, Heinrich Harrer haláláig barátok maradtak.
1954-ben, az éves monlam imafesztivál, a nagy ima ünnepe idején a lhászai Dzsokhang templomban, Csenrezig szobra előtt megkapta a buddhista bhiksuvá (szerzetessé) való teljes fölavatást. 1958 nyarának végén kolostori záróvizsgáinak letételére először a Drepung, majd a Szera kolostorba utazott. Több napon át a két egyetem legjobb tudósaival kellett vitatkoznia. Sikeres vizsgát tett, és az egyik apát szerint kimagasló teljesítményt érhetett volna el, ha ugyanolyan körülmények között tudott volna felkészülni, mint egy átlagos szerzetes, és nem zavarja tanulmányait a Kínával való konfliktus.
Amellett, hogy az első számú vallási vezető volt Tibetben, a dalai láma egyben hagyományosan az ország abszolút politikai uralkodója is volt. Azelőtt, hogy a 14. dalai lámát hivatalosan beavatták volna tisztségébe, 1950 októberében a Kínai Népköztársaság 80 000 fős hadserege behatolt az országba, könnyedén áttörve a 8500 fős tibeti védelmi vonalat. Kissé sietve, 1950. november 17-én avatták be hivatalába a 15 éves lámát, Dzsepcun Dzsampal Ngagvang Loszang Jese Tendzin Gyaco néven, ezzel immár ő lett Tibet spirituális és világi vezetője. Hatalomra kerülésének egyik első intézkedése az volt, hogy amnesztiát hirdetett az országban, így minden rabot kiengedtek a börtönökből. Ezután kinevezett két új miniszterelnököt, akikkel együtt küldöttségeket szerveztek a nyugati országokba, köztük az Egyesült Államokba, az Egyesült Királyságba és Nepálba, hogy rávegyék őket, hogy avatkozzanak be a Tibettel szembeni erőszak megállítása érdekében. Követet küldtek Kínába is annak reményében, hogy tárgyalásokat kezdeményezzenek Kína Tibetből való kivonulásáról. A tárgyalások vége az lett, hogy 1951 áprilisában erőszakkal aláíratták az általuk „tibeti önkormányzatnak” nevezett küldöttséggel az úgynevezett Tizenhétpontos egyezményt, amely kimondja, hogy Tibet békésen átadja területeit a Kínai Népköztársaság részére. Ezt követően úgy döntöttek, hogy biztonságosabb, ha a dalai láma egy Indiához közeli, Szikkimmel határos déli területre, a Csumbi-völgyi Dromóba utazik, mert onnan könnyebb elmenekülni, ha súlyosabbra fordul a Kínai nyomásgyakorlás. A következő hét hónapot a völgyben töltötte a tibeti vezető, és csak 1951 augusztusában tért vissza Lhászába.
1954 júliusában a dalai láma Kínába látogatott, hogy béketárgyalásokba kezdjen a kínai vezetőkkel. Közel egyéves tartózkodása során találkozott többek között Mao Ce-tunggal, Csou En-lajjal és Teng Hsziao-pinggel. A kínai vezetők igyekeztek rávenni a dalai lámát egy 46 fős bizottság felállítására, amely megalapítaná az autonóm Tibetet. Valójában a küldöttséget azzal a szándékkal hozták létre, hogy aláássa a dalai láma tevékenységét és megerősítse a Kínai uralmat.1956-ban meghívták a dalai lámát Buddha halálának 2500. évfordulója alkalmából szervezett ünnepségre, Indiába. A pár hónapos ott tartózkodása során találkozott az indiai miniszterelnökkel, Dzsaváharlál Nehruval, hogy megsürgesse India nyomásgyakorlását Kínára egy tibeti autonóm kormány létrehozásához, mivel Tibet kapcsolatai Kínával nem bizonyultak sikeresnek. Nehru nem akarta, hogy tovább nőjön a feszültség India és Kína között, ezért arra ösztönözte a dalai lámát, hogy térjen vissza hazájába, és próbáljon meg együttműködni a kínaiakkal a Tizenhét pontos egyezmény alapján. Tendzin Gyaco utolsó szerzetesi vizsgáját Lhászában tette le (gese tudományos fokozat) 1958–1959 telén.
Tibetben az általános nyugtalanság fokozódott, és a kínaiak egyre sűrűbben vetettek be erőszakos eszközöket a tömegek megfékezésére. 1959 márciusában tízezrek gyűltek össze a nyári palotánál attól félve, hogy a kínaiak el akarják rabolni a dalai lámát. Végül március 17-én szökött el a katonai álruhába öltöztetett dalai láma kísérőivel együtt az egyre fokozódó fizikai attrocitások elől. Egy 14 napos, embert próbáló utazás után, március 31-én érték el az indiai határt.
Az indiai kormány segítséget nyújtott a tibeti menekültek számára. Új területük az észak-indiai Dharamszala városa volt. Nehru miniszterelnökkel megállapodtak, hogy az indiai oktatásügyi minisztériumon belül létrehoznak egy tibeti oktatással foglalkozó független társaságot. 1959. június 20-án a dalai láma összehívott egy sajtótájékoztatót, amelyen érvénytelennek nyilvánította a kínai vezetők által törvénytelen eszközökkel kierőszakolt és hamisított pecséttel ellátott 17 pontos megállapodást. Radikális változások történtek az adminisztráció területén is. A száműzetésben felállított ideiglenes tibeti kormányban helyet kaptak vadonatúj minisztériumok, például oktatási, információs, családügyi, biztonságügyi, vallásügyi és gazdasági minisztérium. A menekültek száma közben elérte a 30 000 főt, akiket sátrakban szállásoltak el. 1960. március 10-én, mielőtt a mintegy nyolcvan tagú Központi Tibeti Adminisztráció elhagyta volna Dharamszalát, a dalai láma a következő hivatalos közleményt adta ki, a tibeti felkelésre megemlékezve:
1963-ban a dalai láma megfogalmazta fiatal kormánya új alkotmányát, amelyet számos reform követett. A reformok után kialakult új alkotmánynak a „Száműzött tibetiek alaptörvényei” címet adták. A szabályzat szólásszabadságot, vallásszabadságot, gyülekezési szabadságot, illetve a személyek szabad mozgását mondja ki. 1990-ben a dalai láma új demokratikus választásokat szorgalmazott, amelynek értelmében a tibeti minisztertanács (Kasag) tagjait már nem a dalai láma jelöli ki, hanem demokratikusan választják meg. 1992-ben a száműzetésben lévő kormány külön alkotmánytervet dolgozott ki a jövőbeli szabad Tibetre vonatkozóan. 2011-ben, többéves előkészítés után, a dalai láma önként lemondott világi tisztségéről.
1967 óta a dalai láma számos látogatást tett különböző országokban. Gyakran tart vallási és egyetemes értékű világi beszédeket is. Találkozott VI. Pál pápával a Vatikánban 1973-ban, II. János Pál pápával 1980-ban, majd 1982-ben, 1986-ban, 1988-ban, 1990-ben és 2003-ban. II. János Pál rendkívül nagy hatással volt rá, önéletrajzában így ír róla: „Nagy szellemi vezető, nem fér hozzá kétség; aki merénylőjét képes testvérének nevezni, mint II. János Pál, az nagy lelki-szellemi magasságokba jutott”. Szintén nagy hatással volt rá Teréz anya is.
1990-ben Dharamszalában egy zsidó tanárokból álló küldöttséggel találkozott, hogy kiterjedt vallásközi párbeszédet folytasson velük. Azóta háromszor látogatott el Izraelbe, és 2006-ban találkozott az izraeli askenázi főrabbival Yona Metzgerrel. 2006-ban magánmegbeszélést folytatott XVI. Benedek pápával. Találkozott továbbá a későbbi canterburyi érsekkel, Robert Runcie-val és az anglikán egyház más vezetőivel Londonban, Gordon B. Hinckley-vel, Az Utolsó Napok Szentjeinek Jézus Krisztus Egyházának (mormonok) későbbi elnökével, mint ahogy az ortodox egyház, a muszlimok, a hinduk, a zsidók és a szikhek vezető tisztviselőivel is.A pekingi olimpia felfutása idején a dalai láma az Egyesült Államok felé tartó útja során Japánba látogatott 2008. április 10-én, miközben szerte a világban nagy tiltakozások követték az eljárást, ahogy a kínaiak kezelték a tibeti zavargásokat. A dalai láma, akit Peking a zavargások egyik felbujtójának titulált, nyugalomra intette a népet, de a tiltakozások csökkenésének csak kevés jele mutatkozott. A dalai láma kijelentette, hogy nem támogatja a 2008. évi nyári olimpiai játékok bojkottját. Japán kormánya viszonylag semleges maradt a Tibetben alkalmazott erőszak megítélése szempontjából, és Peking iránti tiszteletből hivatalosan nem foglalkozik a dalai lámával. Tokió azonban biztosítja a vízum megadását a spirituális vezetőnek, aki viszonylag sűrűn látogatja Japánt.A dalai láma számos alkalommal tartott beszédet az Európai Parlamentben. Több ízben kapott meghívást a Fehér Házból, így többször is találkozott az Amerikai Egyesült Államok elnökével. Legutoljára 2014. február 21-én Barack Obama elnökkel találkozott Washingtonban.
1973-ban a dalai láma találkozott VI. Pál pápával Vatikánban. II. János Pál pápával többször is találkozott: 1980, 1982, 1986, 1988, 1990 és 2003. 1990-ben Dharamszalában fogadott egy zsidó tanítókból álló küldöttséget. Azóta háromszor is ellátogatott Izraelbe, és 2006-ban találkozott Izrael főrabbijával. Ugyanebben az évben négyszemközti beszélgetésen vett részt XVI. Benedek pápával. Londonban találkozott Robert Runcie canterbury érsekkel és más anglikán egyházi személyekkel, valamint egyéb ortodox keresztény, iszlám, hindu, zsidó, és szikh vezetőkkel. A dalai láma jelenleg is tagja az Elidzsah Vallásközi Intézet részeként létrehozott Világ vallási vezetői tanácsának (Board of World Religious Leaders), és részt vett a 2007-es tanácskozáson, Amritszárban (India). A tanácskozás témája a szeretet és a megbocsátás volt.2009. január 6-án a nyugat-indiai Gudzsarát állambeli Mahuva városban a dalai láma nyitotta meg a vallásközi „Világvallások – párbeszéd és szimfónia” konferenciát, amelyet a hindu Morari Bapu hívott össze. Az eseményen a főszervező szerint „olyan módokat kerestek, amelyek által a fő vallások viszályait lehetne kezelni”. Morari Bapu szerint bizonyos esetekben a modern tudományos eredményeket kell alapul venni a nem bizonyított vallási babonák eloszlatásához.A dalai láma – több buddhista tudóssal együtt – 2010. május 12-én az amerikai Indiana állambeli Bloomington városban megnyitotta a „Közös nevező” elnevezésű projektet (Common Ground Project), amelyet a jordániai Ghazi bin Muhammad herceggel együtt terveztek éveken át, személyes találkozásaik alkalmával. A projekt egy könyvre épül: Közös nevező az iszlám és a buddhizmus között (Common Ground between Islam and Buddhism).
A 14. dalai láma előadásokat és nyilvános beszédeket tart az év minden időszakában, különböző helyszíneken. Az indiai rendezvények a nagyközönség számára ingyenesen látogathatók, Indián kívül azonban általában belépőjegyet kell váltani az előadásokra. Az ezekből bejövő összegek a dalai láma látogatásával és a rendezvénnyel kapcsolatos költségeket fedezik. A dalai láma egyik fő tevékenysége, hogy felkérések esetén előadásokat tart a világ minden táján hatalmas létszámú buddhista és nem buddhista közönségek számára, a rendezők által kért témában, amelyeken keresztül rendszerint megoszthatja gondolatait az egyetemes értékekről, a vallásharmóniáról és a tibeti kultúra értékeiről. Ezen felül kisebb csoportok is szoktak kérni találkozót tőle, akiket az indiai rezidenciáján szokott fogadni és ezek számára belsőbb hangvételű tanítást szokott adni. Annak ellenére, hogy 2015-ben betöltötte a 80. életévét, a dalai láma programja továbbra is viszonylag sűrű, amely nem nélkülözi a hosszú fárasztó utazásokat sem. Előadásait és tanításait a meghívó szervezetek weblapjain keresztül rendszeresen közvetítik élőben, ahol a tolmácsolásnak köszönhetően gyakran különböző nyelvek közül is lehet választani. A korábbi előadásokat, konferenciákat, interjúkat és párbeszédeket is vissza lehet nézni.A dalai láma a tibeti naptár első hónapjának 16. napján – amely általában februárra vagy márciusra szokott esni – tartja az éves tavaszi tanításait (a monlam tanításokat) a dharamszalai főtemplomban. A tanítási sorozat általában 15 napig tart, amely hivatalos tolmácsolásban hallgatható FM csatornán keresztül. Ezeket a népszerű tanításokat több ezer ember – tibeti és nem tibeti egyaránt – hallgatja. Az év folyamán a dalai láma rövidebb tanításokat ad különböző időpontokban. Az elmúlt években például különböző tajvani és koreai buddhista gyakorlók kérték fel, hogy tartson nekik külön előadásokat. Ezeket rendszerint FM csatornán keresztül lefordítják kínai vagy koreai nyelvre, illetve angolra. Az indiai téli hónapok alatt gyakran látogat Bodh-Gajába vagy a dél-indiai tibeti településekre, ahol szintén előad.A tanítások mellett a dalai láma számos felhatalmazási és beavatási szertartáson vesz részt az év folyamán, amelyek általában egybeesnek egyéb tanításokkal is. A kálacsakra beavatás egy összetett és széles körű beavatási szertartás, amelyet 2005-ig 29 alkalommal tartott. Mindazonáltal mindig kihangsúlyozta, hogy a szertartásnál sokkal fontosabb, hogy a gyakorló vegyen részt a tanításokon és értse meg mélyebben a buddhista filozófiát. Ezeken túlmenően a dalai láma szívesen ad elő olyan témákban, amelyek közel állnak a szívéhez. A mintegy egyórás nyilvános előadások után általában lehetőség nyílik a hallgatóság számára, hogy kérdéseket tegyen fel neki. A dalai láma egyik legismertebb oktatása a Kálacsakra tantra, amelyet 2014-ig 33 alkalommal rendeztek meg, leggyakrabban India Himalájához közel eső régiójában, de akadtak rendezvények nyugati városokban is, mint például New York, Los Angeles, Washington, Barcelona, Graz, Sydney vagy Toronto. A kálacsakra (Időkerék) a buddhizmus egyik legösszetettebb tanítása, amely néha két hétig is eltart és rendszerint hatalmas hallgatóság előtt zajlik, akár egyszerre 200 000 ember előtt.A 14. dalai láma nevében számtalan könyvet adtak ki, amelyek közül sok foglalkozik buddhista témákkal, vagy még specifikusabb témakörökkel, mint például a dzogcsen, egy nyingma gyakorlat, de akadnak olyan könyvek is, amelyekben a dalai láma saját, személyes véleményét osztja meg világi témákkal kapcsolatban.A dalai láma gyakran fogad el meghívást a világ minden tájáról, hogy klasszikus buddhista szövegekkel kapcsolatos szövegmagyarázatokkal szolgáljon, általában a Nálanda hagyomány 17 nagy mestereinek műveiről van szó, mint Nágárdzsuna, Kamalasíla, Santidéva, Atísa, Árjadéva, stb. A dalai láma ezen mesterek követőjének vallja magát, és gyakran kifejti, hogy valójában a tibeti buddhizmus az ősi Nálanda kolostor és egyetem hagyományaira épül, ugyanis az itteni tanítómesterek szövegeit szállították Tibetbe, majd fordították le tibeti nyelvre. Utazásai során a buddhista tanítások mellett nem buddhista témájú felkérései is előfordulnak olyan témákban mint a béke, a boldogság, a modern erkölcs, a környezetvédelem, gazdasági és társadalmi ügyek, a nemiség kérdése, stb.
Annak ellenére, hogy a 14. dalai láma „egyszerű buddhista szerzetesként” jellemzi magát, valójában a világbéke nagykövete és inspiráló szószólója is egyben. Bármerre jár a világban, az egyetemes értékekről beszél: együttérzés, elfogadás, megbocsájtás. Három fő dolog mellett kötelezte el magát egész életére:
Elsőként, az emberi lények szintjén, elkötelezte magát, hogy támogatja az egyetemes emberi értékeket, például az együttérzést, a megbocsájtást, az elfogadást, az elégedettséget és az önfegyelmet. Minden beszédében kinyilvánítja, hogy minden ember ugyanolyan érzelmileg és fizikálisan is. Mindenki boldogságra vágyik és kerüli a szenvedést. Kiemeli, hogy a nem hívő emberek is fontosnak tartják ezeket az értékeket, amelyek által boldogabb lehet az életük. A dalai láma ezt úgy nevezi, hogy világi etika. Elkötelezte magát, hogy ezen értékek fontosságát megossza az emberekkel.
Másodikként, hívőként, elkötelezte magát, hogy támogatja a nagy világvallások hagyományai közötti harmóniát és egyetértést. Magyarázata szerint a filozófiai különbözőségek ellenére minden világvallásban megvan a lehetőség, hogy jó embereket neveljen. Emiatt fontosnak tartja, hogy minden világvallás tisztelje a többit és fogadja el a többiek hagyományainak értékeit. Az egy vallás, egy igazság elve az egyén szintjén értendő, azonban a közösség szintjén szükségszerű a vallási sokszínűség, hiszen többféle az igazság is.
Harmadikként, mivel tibeti és a dalai láma címet viseli, elkötelezte magát, hogy megőrzi a tibeti buddhista kultúrát, amely a béke és az erőszakmentesség kultúrája.
A dalai láma régóta támogatja az SOS Gyermekfalvak szervezetét. Gyakran látogat el a falvakba, és baráti kapcsolatban van az alapítóval, Hermann Gmeinerrel.Az SOS erőfeszítéseit így jellemezte:
Köztudott, hogy a 14. dalai lámát egészen gyerekkora óta érdeklik a tudományok. 1973-ban látogatást tett a Cambridge-i Egyetem asztrofizikai laboratóriumában. Tíz évvel később részt vett az Alpbach szimpozia a tudatosságról című rendezvényen, ahol találkozott Francisco Varela chilei neurobiológus-filozófussal. Később is többször beszélgettek egymással, majd a dalai láma egyik franciaországi tartózkodása során meghívta Varelát, hogy töltsön el egy hetet vele Dharamszalában. A dalai láma találkozott Adam Engle amerikai buddhista jogásszal és üzletemberrel is, akit szintén érdekelt ez a fajta tudományköziség. 1987-ben történt meg a találkozás, amely az első olyan hét volt, amikor a dalai láma párbeszédet folytatott nyugati tudósokkal. Egyetértettek abban, hogy a valóság természetének kutatásában a nyugati tudomány játszotta eddig a domináns szerepet, ám ez nem bizonyult elegendőnek. Úgy vélték, hogy ugyan a tudomány empirizmusra, technológiára, „objektív” megfigyelésre és elemzésre épül, további módszereket is be kell vetni egy sikeresebb vizsgálódás érdekében. Ezekkel egyenlő értékben az alaposan kifinomított kontemplációs gyakorlatokat és a befelé figyelés módszerét lehetne és kell is alkalmazni.
A dalai lámával való első párbeszéd óta már 26 rendezvényt tartottak, amelyek alkalmával találkozhatott a keleti és nyugati tudomány.
A dalai láma 2013-ban Ausztráliában (Adelaide) a következőket mondta egy beszéde során a boldogságról:
A 2015-ös Élet és tudat konferenciát októberben tartották az amerikai Massachusetts államban.
A dalai láma árnyalt és viszonylag rugalmas véleményt formált az abortusszal kapcsolatban. Magyarázata szerint a buddhista fogadalmak nézőpontjából az abortusz gyilkosságnak számít. Kiemelte ugyanakkor, hogy bizonyos terhességmegszakításokat etikusan elfogadhatónak lehet tekinteni, „amennyiben biztosan tudni lehet, hogy az anyaméhben lévő gyermek szellemileg visszamaradott lenne, vagy ha a szülés komoly egészségügyi veszélyt jelentene mind az édesanya, mind a csecsemő számára” – ezért minden egyes eset egyedi és külön meg kell vizsgálni pontosan az adott körülményeket.
Tendzin Gyaco társadalmi-gazdasági szempontból a mai napig marxistának tartja magát – „A kapitalista országokban egyre nő a szakadék a gazdagok és a szegények között. A marxizmusban az egyenlő elosztáson van a hangsúly”. Ugyanakkor, úgy véli, hogy még mindig a demokrácia a legjobban működő rendszer az emberi jogok érvényesítése szempontjából.
A dalai láma gyakran hangoztatja, hogy India üzenetét hordozza, amikor az előadásai alkalmával az erőszakmentességről és a vallásharmóniáról beszél – „Az ősi indiai gondolkodásmód küldötte vagyok”. Azt mondja, hogy Indiában mély gyökerei vannak a demokráciának. Rendszeresen adózik tisztelettel India előtt, amikor Indiát nevezi Tibet „gurujának” (tanítómester). Ezt azzal indokolja, hogy a 8. században a Nálanda egyetemről nagy buddhista tudósok, mint például Nágárdzsuna, érkeztek Tibetbe, hogy a buddhizmust hirdessék. Nyugati tudósokra hivatkozva gyakran említi meg, hogy az előző évszázadban mintegy 200 millióan vesztették életüket a háborúkban, sok országnak ment tönkre a gazdasága, az évszázad „az erőszak, a háború és a vérengzés évszázadának” nevezhető. Ennek kapcsán szokta megemlíteni beszédeiben, hogy az erőszakmentességet aktívan képzeli el, amelyben kulcsszerepet játszik a párbeszéd – „Legyen a 21. század a tolerancia és a párbeszéd évszázada”.1993-ban a dalai láma az Emberi jogok világkonferenciája meghívott vendége volt, amelyen beszédének címe az Emberi jogok és az egyetemes felelősség volt.2013-ban nyíltan kritizálta azokat a buddhista szerzeteseket, akik abban az évben megtámadtak muszlim kisebbségben élő burmaiakat – „Tényleg, elképzelhetetlen a vallás nevében megölni embereket, nagyon szomorú”.
A dalai láma az együttérzést szorgalmazza az állatok irányában, és gyakran felveti, hogy az emberek próbálják ki a vegetarianizmust, vagy legalább csökkentsék az elfogyasztott hús mennyiségét. Tibetben, ahol történelmileg a hús volt a leggyakoribb étel, a szerzetesek – a dalai lámákat is beleértve – mindenevők voltak. A 14. dalai láma húsfogyasztó családban nőtt fel, de áttért a vegetarianizmusra, miután emigránsként letelepedett Indiában, ahol a zöldségekhez sokkal könnyebben hozzá lehet jutni. Évekig nem fogyasztott húst, majd májgyulladásos fertőzést kapott és nagyon legyengült a szervezete. Az orvosai tanácsára elkezdett bizonyos napokon húst is fogyasztani. Évekkel később ismét megpróbált áttérni a vegetarianizmusra, ám egészségügyi okokból ismét csekély mennyiségben húsevésre kényszerült.
A dalai láma marxistának vallja magát, és így fogalmazott meg kritikát a kapitalizmussal szemben.
Fiatal korában hallott először a kommunizmusról, de csak a kommunista Mongólia pusztításaival kapcsolatosan. Csak jóval később, pekingi látogatása alkalmával ismerkedett meg a marxista elmélettel. Akkoriban – mondja – „annyira vonzódtam a marxizmushoz, hogy ki is fejeztem szándékomat, hogy én is a Kínai Kommunista Párt tagja szeretnék lenni”. Nagyra becsülte az önfenntartás és az egyenlő elosztás elméletét. Mindazonáltal úgy tartja, hogy Kína nem alkalmazta alaposan az „igazi marxista politikát”, és a Szovjetunióhoz hasonló kommunista államok „sokkal jobban törődtek a szűk nemzeti érdekeikkel, mint a nemzetközi munkásszövetséggel”. Ezen túl úgy tartja, hogy a történelmileg marxista államok túl nagy hangsúlyt fektettek az uralkodó osztály elpusztítására, és nem szenteltek elegendő figyelmet az együttérzésre. Ennek ellenére a kapitalizmusnál többre tartja a marxizmust, mert nézete szerint az előbbinél csak a nyereségszerzés számít, az utóbbinál pedig a „morális etika”. 1993-ban a következőket mondta:
A dalai láma rendszeresen felszólal a környezetvédelemmel kapcsolatban. Rámutatott, hogy Ázsia több folyója Tibetből ered, és a Himalája olvadó gleccserei miatt jelentős problémák jelentkezhetnek azokban az országokban, amelyeken keresztülfolynak ezek a folyók. Nagy örömmel fogadta azt a kínai törvényt, amely megtiltotta a tibeti erdők kiirtását, ugyanakkor figyelmeztetett, hogy ezek a törvények a korrupció miatt kijátszhatók. Kijelentette, hogy „a környezetvédelem a mindennapi életünk részévé kellene, hogy váljon”; személy szerint azzal mutat példát, hogy kád helyett zuhanyozik, és lekapcsolja maga után a lámpát, amint elhagyja a helyiséget. 2005 környékén kampányba kezdett a vadállatok védelme érdekében, amelynek keretében kiadott egy vallási szabályzatot, amely tiltja a tigris- és a leopárdbőrből készült ruházatot. Támogatja a bálnavadászat elleni fellépést, ugyanakkor kritikával illet bizonyos aktivista csoportokat. A 2009-es ENSZ éghajlat-változási keretegyezmény konferencia előtt arra buzdította a nemzeti vezetőket, hogy tegyék félre a nemzeti érdekeket és együttesen lépjenek fel a klímaváltozás negatív hatásaival szemben.
A gyermekkora óta szerzetesként élő dalai láma szerint a szex gyorsan múló kielégülést okoz, és később problémákhoz vezet, míg a szerzetesi szüzességi fogadalom „több függetlenséget és több szabadságot” azaz jobb életet kínál. Megfigyelése szerint a házaséletből származó problémák olykor öngyilkossághoz vagy gyilkossághoz is vezetnek. Kifejtette, hogy az összes vallás hasonlóan vélekedik a házasságtörésről.A hagyományos buddhista nézőpontot a helyes szexuális viselkedésről a következőképpen magyarázta: a megfelelő szervet a megfelelő szervbe, megfelelő időben. Ezt úgy értelmezték, hogy az orális, a kézi és az anális közösülés (homoszexuális és heteroszexuális) helytelennek számít a buddhizmusban. Ugyanakkor azt is elmondta, hogy a mai modern időkben minden közös akaratból történő szexuális aktus, amellyel nem bántanak másokat, etikusan elfogadható, és hozzátette, hogy a társadalomnak nem szabadna diszkriminálni a meleg nőket és férfiakat, hanem szekuláris szempontból el kellene fogadni és tisztelni kellene őket. Egy 1994-es OUT Magazine által készített interjúban a dalai láma világossá tette, hogy „ha valaki odajön hozzám és megkérdezi, hogy a homoszexualitás rendben van-e vagy sem, akkor megkérdezem tőle, hogy 'mi a partnered véleménye erről?' Ha mindketten beleegyeztek, akkor azt hiszem az a válaszom, 'ha két férfi vagy két nő önakaratából beleegyezik és mindkettőjük elégedettségével történik, anélkül, hogy másokat bántanának ezzel, akkor rendben van'”. Ugyanakkor a CBC News: Sunday egyik műsorában adott interjújában úgy nyilatkozott, hogy a buddhizmusban a homoszexualitás is a helytelen szexuális magaviseletek közé tartozik. Hasonlóan nyilatkozott a kanadai Vancouver Sun számára is.Az 1996-os A dogmán túl című könyvében a következőképpen írta le a helyes szexuális magaviselet hagyományos buddhista meghatározását: „Egy szexuális cselekedetet helyesnek nevezhetünk akkor, ha a pár a szexuális közösülésre való szerveiket használják és semmi mást… A homoszexualitás, történjen férfiak vagy nők között, önmagában nem helytelen. Ami helytelen, az az előzőekben helytelenként meghatározott szervek használata szexuális érintkezés céljából.” 1997-ben kifejtette, hogy a tanítás alapja ismeretlen volt számára. Közvetítette saját szándékát, hogy megfontolja annak a lehetőségét, hogy némely tanítás csak valamilyen kulturális vagy történelmi kontextusra vonatkozik.A dalai láma együttérzését fejezte ki a meleg, a biszexuális és a transzszexuális beállítottságú emberekkel szemben elkövetett erőszakos cselekedetekkel kapcsolatban, és toleranciára és az emberi jogok tiszteletben tartására buzdított.
A nemiséggel és a nőkkel kapcsolatban a dalai láma több alkalommal nevezte magát feministának.Úgy véli, hogy a nők természetüknél fogva együttérzőbbek annál az oknál fogva, hogy biológiailag képesek gyermeket szülni és táplálni. Felszólította a nőket, hogy „teremtsenek és vezessenek egy együttérzőbb világot”.A dalai láma a Hamburgi Egyetemen tartott 2007-es Nők a buddhizmusban című előadáson a következőket mondta:
2013 áprilisban az északír Derry városában rendezett „Az Együttérzés kultúrája” rendezvényen kifejtette a nyugodt tudat gyakorlásának fontosságát: „A melegszívűség kulcsfontosságú az egészséges egyének, családok és közösségek számára… A tudósok azt mondják, hogy az egészséges tudat kulcsfontosságú az egészséges test számára. Ha komolyan veszitek a saját egészségeteket, gondolkozzatok és minden telhetőt tegyetek meg a nyugodt tudat megőrzésére. Ez nagyon, nagyon fontos”.
A dalai láma véleménye szerint az eutanázia megengedhető azok számára, akik olyan kómában vannak, amelyből nem lehetséges a felépülés:
Amikor megkérdezték a dalai lámát az eutanáziával kapcsolatban, azt mondta, hogy a buddhisták úgy tartják, hogy az élet értékes, főleg az emberi élet és hozzátette, hogy „azt hiszem, hogy (az eutanáziát) jobb elkerülni”.
„Ugyanakkor azt gondolom, hogy a buddhista módszer az, hogy megítélje, hogy egy cselekedet helyes vagy helytelen, vagy megvizsgálja az érveket mellette és ellene.”
Egy kómában lévő emberről mesélt, akinek nem volt esélye a felépülésre, illetve egy asszonyról, akinek terhessége veszélyeztette a hasában lévő gyermek életét és a sajátjáét, amely által a nem cselekvés nagyobb áldozatokkal járna.
„Azt hiszem, hogy buddhista nézőpontból ezek kivételes esetek” – mondta. „Emiatt jobb ha minden esetet egyenként megvizsgálunk.”
Sok buddhista hallgatólagosan elfogadja az evolúciós elméletet, mivel annak a legfontosabb buddhista tanítások nem mondanak ellent. A világegyetem örökkévalóságáról és a végtelenségéről való kérdések azok közé tartoznak, amelyekre Buddha nem válaszolt (lásd megválaszolatlan kérdések), mivel ezek a spekuláció kontraproduktív területei. A buddhisták nem foglalkoznak az ilyen jellegű kérdésekkel, mivel úgy tekintik, hogy ezek nem adnak semmit ahhoz, hogy valaki megszabadulhasson vagy megszabadíthasson másokat a szenvedéstől. Ahhoz, hogy valaki elérje a megvilágosodást, nem kell tudnia az élet eredetét és nem is kell egyetértenie Buddhával a tudományos kérdésekben.
A 14. dalai láma elutasítja a természetes kiválasztódáson nyugvó evolúciós elméletet:
Lopez kifejti, hogy az újjászületés folyamata (bármilyen nagy számban történjen és vonatkozhat bármely érző lényre a különböző birodalmakban) mindig a karmától függ, amely megmagyarázza a dalai láma nézőpontját.
A dalai láma „szekuláris etikának” nevezi a valóság tudományos vizsgálatára épülő, modern világnézetet, amelyben az egyetlen logikus viselkedésforma alapja az együttérzés, a tolerancia, a gondoskodás, a megbocsájtás, stb. 2012. szeptember 10-én a következő üzenet jelent meg a dalai láma hivatalos facebook oldalán:
A 14. dalai láma eddig hét alkalommal járt Magyarországon. Legelőször 1982-ben, majd 1990-ben, 1992-ben, 1993-ban, 1996-ban, 2000-ben és 2010-ben. Elsőként – útban Rómába, II. János Pál pápához – az 1982. szeptember 26-ról 27-ére virradó éjszakát töltötte hazánkban, a Magyar Népköztársaság kormányának vendégházában, ahol a kormány részéről Marjai József, miniszterelnök helyettes fogadta. A repülőtéri váróban a mongol nagykövet mellett találkozott Hetényi Ernővel, a Magyarországi Buddhista Misszió alapító vezetőjével. 1990. április 25–30. között Tendzin Gyaco több magyar buddhista egyház meghívására Budapestre látogatott. Ittléte alatt Csenrezig beavatást adott a Marx Károly Közgazdaságtudományi Egyetemen (ma Budapesti Corvinus Egyetem), valamint a Szent István-bazilikában közös szertartáson vett részt Paskai László bíborossal és a történelmi egyházak képviselőivel. 1992. július 20–25. között, többek között a Csan Buddhista Egyház meghívására látogatott hazánkba. A Sportcsarnokban 4000 ember előtt tartott nyilvános előadást, a Közgazdaságtudományi Egyetemen pedig buddhista tanítást adott. Ellátogatott Tarra, ahol felszentelte a Karma Ratna Dargye Ling Egyház Kőrösi Csoma Sándornak szentelt (a nagy magyar tudós halálának 150. évfordulójára készült) 13 méter magas sztúpáját. Egy évvel később fölszentelte a Bop Jon buddhista szerzetes jóvoltából Zalaszántón felépített 36 méter magas sztúpát, amely Európában a legnagyobb ilyen építmény volt. 1996. október 27–28-án a Budapest Klub meghívására újra Magyarországra látogatott, és több humán politikus, vallási vezető, tudós és művész társaságában aláírta a Planetáris Tudat Kiáltványát. Másnap az Építők Kongresszusi Központjában tartott nyilvános előadást. 2000. október 12–14. között a Közép-európai Egyetem és Tibetet Segítő Társaság meghívására érkezett az országba a 14. dalai láma, ez alkalomból Orbán Viktor miniszterelnök is fogadta. Első nap az egyetemen tartott sajtótájékoztatót, majd magyarul megjelenő könyvét mutatta be a Libri Könyvpalotában. 13-án a Sportcsarnokban tartott előadást, másnap pedig ugyanott buddhista tanítást adott. 14-én délután Pannonhalmán, a bencés apátságban találkozott Várszegi Asztrik főapáttal és beszédet mondott a kolostor templomában. 2010-ben több mint tízezer ember előtt tartott előadást a Sportarénában. Demszky Gábor akkori főpolgármester a budapesti városházán Budapest díszpolgárává avatta a dalai lámát. A láma beszédében arról beszélt, hogy a 21. század a dialógus évszázadává is válhat.
A dalai láma díjainak és elismeréseinek száma meghaladja a százötvenet, amelyből több mint ötven tiszteletbeli doktori cím. Ezek között szerepelnek díszpolgári, tiszteletbeli doktori és professzori elismerések, életműdíjak, medálok és aranyérmek. Az egyik legjelentősebb elismerését 1989. december 10-én kapta, amikor a Nobel-békedíjat neki ítélte a svéd Nobel-bizottság. 2006. június 22-én egyike lett annak a négy embernek, akik megkapták a díszpolgárságot a kanadai kormányzótól. 2010. szeptember 18-án, hetedik magyarországi tartózkodása során átvehette Budapest díszpolgára címét. Ugyanígy díszpolgára számos európai nagyvárosnak, többek között például Varsónak, Wrocław-nak Párizsnak, Rómának és Velencének.
1989. december 10-én a dalai láma elnyerte a Nobel-békedíjat. A bizottság elismerte fáradozását a Tibet szabadságáért folytatott küzdelemben és az erőszak helyett a békés megoldásért tett erőfeszítéseit. A Nobel-bizottság elnöke azt mondta, hogy részben Mahátma Gandhi emlékének szól a díj. Elfogadó beszédében a dalai láma kritizálta Kínát az 1989-es Tiananmen téri diáktüntetések erőszakos elfojtása miatt. Azt mondta, hogy erőfeszítéseik nem voltak hiábavalóak. Beszédének középpontjában az állt, hogy kiemelten fontosnak tartja az erőszakmentességet, valamint reméli, hogy tud majd párbeszédet kezdeményezni Kínával, és sikerül megoldást találni a problémára.2006 óta évente megrendezik a Nobel-békedíjasok világ-csúcstalálkozóját a Nobel-békedíjasok számára. A csúcstalálkozót Vadim Zagladin és a Gorbacsov alapítvány kezdeményezte. A találkozók elnöke az egykori szovjet elnök és Nobel-békedíjas Mihail Gorbacsov, valamint Walter Veltroni, Róma korábbi polgármestere. A rendezvényt egy állandó jelleggel működő titkárság szervezi, amelyet 2006-ban alapítottak nonprofit szervezetként. A találkozókat 1999 óta minden évben megtartották.
A 14. világ-csúcstalálkozót 2014 októberében tartották volna a dél-afrikai Fokvárosban. Azonban a rendezvény mégsem került megrendezésre, mert a Nobel-békedíjasok többsége lemondta a találkozót, mintegy tiltakozva az ellen, hogy a dél-afrikai kormány nem adta meg a vízumot (nem először) Tendzin Gyacónak, a 14. dalai lámának. A jelentések szerint Kína megköszönte Dél-Afrikának, hogy nem adott vízumot a dalai lámának. A 2014-es világ-csúcstalálkozót végül az év végén tartották meg Rómában.
2011. szeptember 24-én a dalai láma a következő közleményt adta ki a reinkarnációjával kapcsolatban:
Amikor 90 éves körül leszek, egyeztetni fogok a tibeti buddhista hagyomány magas rangú lámáival, a tibeti néppel és más, a tibeti buddhizmust követő emberekkel, hogy a dalai láma intézménye folytatódjék-e vagy sem. Ilyen alapon fogunk döntést hozni. Amennyiben olyan döntés születik, hogy a dalai láma hagyományvonalát folytatni kell, és tényleg szükség lesz egy 15. dalai lámára, akkor ennek a felelőssége elsősorban a Dalai Láma Gaden Phodrang Alapítvány érintett tisztségviselőié lesz. Nekik kell majd egyeztetni a tibeti buddhista hagyományok különböző vezetőivel és a megbízható, fogadalmat tett dharma-védelmezőkkel, akik elválaszthatatlanul kötődnek a dalai lámák hagyományvonalához. Ezektől az érintett személyektől kell tanácsot és útmutatást kérniük, és a kutatást és a felismerési eljárást a múlt hagyományainak megfelelően kell végezniük. Egyértelmű írásos instrukciókat fogok hagyni ezzel kapcsolatban. Emlékezzenek rá, hogy a reinkarnáció felismerésének eme jogilag elfogadott módszere mellett semmilyen más felismerés vagy elfogadás nem történhet politikai okokból, beleértve a Kínai Népköztársaságot is. 
2011. október 3-án a dalai láma megismételte a nyilatkozatát a kanadai CTV News-nak tett interjújában. Elmondta, hogy a reinkarnáció alapján történő utódlását célzó kínai törvények nem befolyásolják a döntését. Hozzátette, hogy természetesen a következő élete csak rajta múlik, senki máson, illetve kihangsúlyozta, hogy ez nem politikai kérdés.A német Welt am Sonntag, német lapnak adott 2014. szeptember 7-i interjújában a dalai láma kijelentette, hogy a dalai láma intézménye fennállásának öt évszázada során megszolgálta a célját, a jelenlegi dalai láma igen népszerű és talán célszerű lenne egy népszerű dalai lámával befejezni a hagyományvonalat.A kínai kormány válaszul azt üzente, hogy a 14. dalai láma döntésétől függetlenül ők megválasztanák a saját dalai lámájukat.
A Dordzse Sugden (nem létező személy, hanem a gelug iskolával kapcsolatos, egy fajta haragos védőszellem) ügy a Sárga könyv 1976-os kiadásával került újból a felszínre. A könyvben több olyan történet szerepel, amelyben Dordzse Sugden védelmezi a gelug iskolát, mintegy megkülönböztetett figyelmet szentelve ennek az iskolának, jóllehet az alakjához egyéb, nyingma iskolához tartozó gyakorlatokat is szoktak társítani. Erre reagálva a 14. dalai láma - aki szintén a gelug iskolához tartozik és a tibeti buddhista iskolák gyakorlatainak szabad használatát pártolja – nyíltan a könyv ellen szólalt fel 1978-ban, ugyanis véleménye szerint az csak az iskolák közötti harmóniát bomlasztotta és a szekták eltávolodásához járult hozzá. Kihangsúlyozta, hogy az összes tibeti iskola a dharma egyenrangú képviselője.
Az ügy kiváltotta a nyugati Dordzse Sugden gyakorlók haragját, akik 2008-ban és 2014-ben tüntetést szerveztek. Elsősorban a Kelszang Gyaco alapítású új kadampa hagyomány követői tiltakoztak, akik 1991-ben váltak külön a gelug iskolától. Az ügyet bonyolítja, hogy Robert Thurman szerint a Sugden követőit támogatja a kínai kormány, a dalai láma elleni stratégiájuk részeként.
1998 októberében a dalai láma irodája elismerte, hogy az 1960-as években évi 1,7 millió dollár támogatást kapott az amerikai kormánytól a Központi Hírszerző Ügynökségen (CIA) keresztül. Amikor John Kenneth Knaus, CIA-ügynök 1995-ben a CIA tibeti programjáról kérdezte a dalai lámát, az azt válaszolta, hogy a program morálisan segítette a kínaiakkal szembeni ellenállókat, azonban az ellenállás következtében ezrek vesztették életüket és az amerikai kormány csupán a Kínával szembeni hidegháborús stratégia részeként segített Tibetnek.A Száműzetésben szabadon című művében kritikával illette a CIA-t, amelyet szerinte nem Tibet függetlensége érdekelt, hanem a kommunista kormányok világméretű destabilizálása.1999-ben a dalai láma azt nyilatkozta, hogy a CIA tibeti programja káros volt Tibetre nézve, mert az főleg amerikai célokat szolgált, és amint megváltozott az amerikai kormány Kínával szembeni politikája, a segítség is elmaradt.
A kínai sajtó kritizálta a dalai lámát az Indiával folytatott szoros kapcsolatai miatt. Amikor a dalai láma a 2010-es Nemzetközi Buddhista Konferencián azt mondta, hogy „külsőre tibeti, de a spiritualitása indiai” és magát „India fiának” nevezte, a People's Daily kínai lap elítélte, hogy ha kínai helyett inkább indiainak vallja magát, akkor miért jelentené ő a „tibeti nép hangját”?" Dhundup Gyalpo, a Tibet Sun újságírója azzal válaszolt, hogy a tibeti vallás visszavezethető az indiai Nálanda Egyetem hagyományaira, illetve, hogy a tibetieknek egy pár ételen kívül semmi közük nincs Kínához. A People's Daily kihangsúlyozta a kínai és a tibeti buddhizmus kapcsolatát és azzal vádolta a dalai lámát, hogy elárulta Tibet déli részét India részére.
Roland Barraux: A dalai lámák története. Tizennégy fénysugár a Látomások taván, Budapest, Ferenczy, 1995, ISBN 963-825-843-8
Mayank Chhaya: A Dalai Láma. Az ember, a szerzetes, a misztikus, Budapest, Trivium Kiadó, 2008, ISBN 978-963-971-135-8
Glenn H. Mullin: A tizennégy Dalai Láma. A reinkarnáció szent öröksége, Budapest, JLX Kiadó, 2011, ISBN 978-963-305-297-6
Daniel Goleman: A jóság hatalma. A dalai láma látomása az emberiségről; ford. Tóth Zsuzsanna; Libri, Bp., 2015
A dalai láma nevével fémjelzett műveket nem minden esetben írta ténylegesen a dalai láma. Neki tulajdonítják a vele készített interjúkból, előadásaiból és idézeteiből készített könyveket is. A hivatalos weboldalán szereplő listából három életrajzi (My Land and My People, Száműzetésben - szabadon, My Spiritual Journey), hat idézetes könyv (Love, Kindness and Universal Responsibility, Út a nyugalomhoz, The Little Book of Buddhism, The Little Book of Wisdom, Pocket Dalai Lama, 365 - Dalai Lama Daily Advice from the Heart), négy a vallásharmóniáról (The Good Heart – A Buddhist Perspective on the Teachings of Jesus, Spiritual Advice for Buddhists and Christians, Toward a True Kinship of Faiths, My Appeal to the World), öt a világi etika témájában (Ősi bölcsesség, modern világ, The Dalai Lama's Book of Wisdom, A béke szellemében, A szeretet kiterjesztése, Túl a valláson). A Tudat és Élet intézet kapcsán 15 könyv jelent meg (MindScience – An East – West Dialogue, Gentle Bridges, Worlds in Harmony, Sleeping, Dreaming and Dying, A boldogság művészete – Kézikönyv az élethez, A boldogság művészete a munkában, A boldogság művészete felfordult világunkban, Consciousness at the Crossroads, Buddha Heart, Buddha Mind, Healing Emotions, Romboló érzelmek, A Force For Good, New Physics and Cosmology, Dalai Lama at MIT, Emotional Awareness). 31 könyv témáját képezi előadás, interjú, cikkek vagy egyéb beszélgetések. Nem meglepő módon a könyvek többségének a témája a tibeti buddhizmus. Ezek közül hét tekinthető általános jellegű bemutatásnak (A bölcsességszem felnyitása, Kindness, Clarity and Insight, Opening of the Eye of New Awareness, My Tibet, The Global Community and the Need for Universal Responsibility, Heart of Compassion, The Universe in a Single Atom). Több mint húsz könyv foglalkozik klasszikus tibeti buddhista irodalmi szövegmagyarázattal. Ezek közül kiemelkedik Congkapa, Nágárdzsuna, Santidéva és a korábbi dalai lámák alakjai. A megjelent könyvek alapján a dalai láma legkedvesebb témái az együttérzés, a buddhista meditáció, a vallásharmónia és a tibeti buddhista hagyományok.
Őszentsége, Tenzin Gyamco, a XIV. dalai láma: Emberséggel a világbékéért; ford. Kiss Attila; Magyarországi Karma-Kagyüpa Közösség, Bp., 1991
Tenzin Gyatso: Tibeti buddhizmus; ford., jegyz., utószó Váncsa István; Pesti Szalon, Bp., 1992
Száműzetésben – szabadon. A tibeti dalai láma önéletírása; ford. Horváth Z. Zoltán, szerk. Sári László; Írás, Bp., 1992
Tenzin Gjaco: A tibeti buddhizmus; ford. Virágh Szabolcs; Magyarországi Nyingmapa Közösség–A Tan Kapuja Buddhista Egyház, Bp., 1994 (Dharma-füzetek)
Őszentsége, a dalai láma–Howard C. Cutler: A boldogság művészete. Kézikönyv az élethez; ford. Süle Gábor; Trivium, Bp., 2000
Ősi bölcsesség, modern világ. Erkölcsi gondolatok az új évezredre; ford. Barkóczi András; Európa, Bp., 2000
Út a nyugalomhoz. Mindennapi tűnődések. Őszentsége, a dalai láma korunkról, jövőnkről, esélyeinkről; ford. Sári László; Írás, Bp., 2001
Őszentsége, a dalai láma–Howard C. Cutler: A boldogság esszenciája. Útmutató az élethez; ford. Frigyik László; Trivium, Bp., 2003
Nyitott szívvel. A szeretet és könyörületesség gyakorlása a mindennapokban; szerk. Nicholas Vreeland, utószó Khyongla Rato, Richard Gere írta, ford. Frigyik László; Trivium, Bp., 2003
A könyörület ereje. Őszentsége a XIV. Dalai Láma tanításainak gyűjteménye; ford. Szántai Zsolt; Szukits, Szeged, 2003 (Szabad szellemeknek)
Út az értékes élethez. Lelki gyakorlatok; ford., szerk. Jeffrey Hopkins; Forever, Pilisszentiván, 2003
Őszentsége, a dalai láma–Howard C. Cutler: A boldogság művészete a munkában; ford. Frigyik László; Trivium, Bp., 2004
Daniel Goleman: Romboló érzelmek. Hogyan legyünk úrrá rajtuk? Tudományos beszélgetések a Dalai Lámával; ford. Tótisz András; Trivium, Bp., 2005
Tenzin Gyaco Őszentsége XIV. dalai láma: Egyetemes felelősségtudat; ford. Szántai Zsolt, versford. Szegedi Mónika; Milarepa Tibeti Kultúra Központ–Trajan, Bp., 2005
A mulandóságról. Szabadulj meg félelmeidtől, és élj jobb életet!; ford. Lovasi Gábor; Édesvíz, Bp., 2006
Thomas Laird: Tibet története. Beszélgetések a dalai lámával; ford. Leyrer Ginda; Trivium, Bp., 2007
A bölcsesség óceánja. Idézetek őszentsége a XIV. dalai lama műveiből; összeáll., ford. Szántai Zsolt; Trajan, Bp., 2007 (Napkelet útjain sorozat)
Őszentsége a dalai láma–Victor Chan: A megbocsátás bölcsessége. Bensőséges beszélgetések és utazások; ford. Veszprémi Krisztina; Ursus Libris, Bp., 2008
Boldogság, béke, harmónia. Őszentsége Tendzin Gjaco, a XIV. dalai láma gondolatai; ford. Árokszállásy Zoltán; Könyvfakasztó, Bp., 2008
Mahátma Gandhi–Őszentsége a XIV. Dalai Láma: Erőszakmentesség és együttérzés; ford. Barcza Zoltán; Cartaphilus, Bp., 2008 (A tibeti hagyomány könyvei)
Catherine Barry: A dalai láma üzenete a nőkhöz; ford. Bárdos Miklós; Könyvfakasztó, Bp., 2009
Dzogcsen. A nagy teljesség szívlényegisége. Őszentsége a Dalai Láma által Nyugaton adott dzogcsen tanítások; ford. Vaszi "Urgyen" Sándor, Csontos Éva, előszó Szogyál Rinpocse; Rejuv Bt.–Oddijána, Bp., 2009
Őszentsége a dalai láma–Howard C. Cutler: A boldogság művészete felfordult világunkban; ford. Tótisz András; Trivium, Bp., 2010
A boldogság keresése mai zavaros világunkban. Prágában, 2011-ben elhangzott előadás szerkesztett változata; Buddhista Meditációs Központ–Magyarországi Karma Kagyüpa Buddhista Közösség, Bp.–Tar, 2012
Őszentsége, a Dalai Láma–Laurens van den Muyzenberg: A vezető útja. Üzlet, buddhizmus és boldogság szoros összefüggésekkel teli világunkban; ford. Varga Csaba Béla; Trivium, Bp., 2014
Tiszta fényű tudat. Tanácsok a helyes életvitelhez és a tudatos meghaláshoz; ford. Agócs Tamás; Helikon, Bp., 2014
Őszentsége, a Dalai Láma–Ueda Norijuki: Út a béke felé. Gondolatok a szeretetről, a haragról és a helyes cselekvésről; ford. Varga Csaba Béla; Trivium, Bp., 2015
A szeretet kiterjesztése. A szeretetkapcsolatok körének kiszélesítése; ford. Agócs Tamás; Helikon, Bp., 2015
A Dalai Láma könyve a szeretetről és a szerető együttérzésről; ford. Csörgő Tamás; Buddhista Meditációs Központ–Magyarországi Karma Kagyüpa Buddhista Közösség, Bp.–Tar, 2016
Douglas Abrams: Az öröm könyve. Őszentsége, a Dalai Láma és az emberjogi aktivista, Desmond Tutu érsek beszélgetése; ford. Illés Róbert; Helikon, Bp., 2016
Spirituális gyakorlatok. Út az értékes élethez; ford. Bus András; Szenzár, Bp., 2017
↑ Barinaga:  Barinaga, Marcia. Studying the Well-Trained Mind. Science (2003. október 3.) 
↑ Chhaya:  Chhaya, Mayank. Az ember, a szerzetes, a misztikus – A Dalai Láma hivatalos életrajza. Trivium Kiadó, 55-58. o. (2008). ISBN 978-963-9711-35-8 
↑ Dalai láma - Száműzetésben - szabadon:   Száműzetésben - szabadon – a tibeti Dalai Láma önéletírása. Írás Kiadó. ISBN 9789630419536 (1990) 
↑ Kay:  Kay, David N.. Tibetan and Zen Buddhism in Britain: Transplantation, development and adaptation. Routledge Curzon, 44–52. o. (2004). ISBN 0-415-29765-6 
↑ Laird:  Laird, Thomas. The Story of Tibet: Conversations With the Dalai Lama (2007) 
↑ Marcello:  Marcello, Patricia Cronin. The Dalai Lama: A Biography. Greenwood Publishing Group (2003). ISBN 9780313322075 
↑ Thurman (2013a):  Thurman, Robert. The Dalai Lama And The Cult Of Dolgyal (2013a). Hozzáférés ideje: 2014. április 28. 
↑ Thurman (2013b):  Thurman, Robert. Foreword. In: Bultrini (2013), "The Dalai Lama and the King Demon: Tracking a Triple Murder Mystery Through the Mists of Time". Tibet House / Hay House Incorporated (2013b). ISBN 978-0-9670115-23 
↑ Watson:  Watson, Gay. Beyond happiness: deepening the dialogue between Buddhism, psychotherapy and the mind sciences. Karnac Books (2008). ISBN 1-85575-404-5

A tengeri népek kifejezés az ókori népek két csoportját jelöli, akik tengeri portyázókként a keleti Mediterráneum partjain megtámadták Ciprust, Hattit, Kánaánt és Egyiptomot két hullámban, az i. e. 13–12. század fordulóján. A XIX. dinasztia idejének végén, és különösen III. Ramszesz uralkodásának 8. évében érte Egyiptomot támadás.
A tengeri népeket legkorábban Merenptah fáraó egyik felirata említi, akinek uralkodását általában i. e. 1213 és i. e. 1204 közé teszik, bár egyes csoportokat korábban is említenek, mint például a danunákat (dnn) vagy danaoszokat III. Amenhotep idején és a szardanákat (srdn) vagy szardónioszokat, mint II. Ramszesz zsoldosait. Merneptah közli, hogy uralkodásának 5. évében (i. e. 1208) legyőzte a támadó líbiaiak és tengeri népek szövetséges erejét, 6000 embert megölve és 9000 foglyot ejtve.[forrás?]20 évvel később III. Ramszesznek egy újabb invázióval kellett szembenéznie. Thébai halotti templomában (Medinet Habu) leírja – annak ellenére, hogy senki sem állhatott ellen a tengeri népeknek és ők lerohanták Hattit, Kizzuwatnát, Karkemist, Arzawát és Alasiját városaikat lerombolva – hogyan verte meg őket tengeri csatában, nem engedve őket partra szállni a Nílus-deltában (Nílus-deltai csata). Megadja a tengeri népek törzsneveit, ami ugyanaz, mint Merneptah listája. Ramszesz néhány más győzelméről ismert, hogy fiktívek, ezért egyes egyiptológusok úgy gondolják, hogy Ramszesz nem harcolt a tengeri népek ellen, Merenptah győzelmeit a sajátjaként tüntetve fel,[forrás?] ami nem ismeretlen gyakorlat a fáraók körében.
Egy tengeri nép megjelenik egy másik forrásban az i. e. 12. század elején. Ammurapi, Ugarit utolsó királya (kb. i. e. 1191 – i. e. 1182) kapott egy levelet a II. Szuppiluliumasz hettita királytól, amiben az figyelmeztette őt a „sikalajukra, akik hajókon élnek”. Ezek talán ugyanazok, akik Merenptah listáján „sekelesekként” szerepelnek. Hamarosan ezután Ammurapi hatalma megdőlt, Ugaritot kifosztották és jelentéktelen településsé vált, sohasem lett többé politikailag fontos tényező.
A népek azonosításának legelfogadottabb verzióját az alábbi táblázat foglalja össze, de ezt többen vitatják.
Egyes hipotézisek[forrás?] vitatják a tengeri népek koncepcióját, az egyiptomi harcokat csak jelentéktelen csetepatéknak minősítve, a kánaáni és mezopotámiai pusztulásokat a habiruknak tulajdonítva. 
Ekkor omlott össze a Hettita Birodalom, Egyiptomot külső támadások érték, Ugarit összeomlott és a Biblia alapján ez idő tájt vezette ki Mózes a zsidókat Egyiptomból.
A geológusok által bizonyított tény,[forrás?] hogy - az i. e. 2500 körüli évekhez hasonlóan - a klimatikus viszonyok ismét megváltoztak, a Föld átlaghőmérséklete csökkent, az éghajlat hidegebbé vált, és valószínű emiatt nagy népvándorlások indultak a termékenyebb területek felé. 
Egy másik hipotézis a nagy pusztulást teljesen a görögöknek, azaz az akhájoknak és a danaoszoknak tulajdonítja, akik végül saját magukkal is végeztek. Mint látjuk fenn, az akhájokat a fő hipotézis is a nagy invázió részének tartja, azonkívül nincs rá bizonyíték, hogy a görög szárazföldet külső támadás érte volna, Görögország pusztulása, a görög sötét kor kezdete tehát görög belügynek látszik leginkább, bár Püloszban, a Peloponnészosz délnyugati részén támadástól tartva a kor elején erődöt és riadóláncot állítottak fel.
Régészeti bizonyítékok, a tengeri népek által feldúlt helyeken talált itáliai kerámiák és bronzfegyverek támasztják alá az itáliai eredetű részvételt. Fibulák és borostyánékszerek Közép-Európára utalnak, ugyanakkor néhány itáliai típusú kés és csésze nagyon emlékeztet a Magyarországon és Németországban i. e. 1800 és i. e. 1600 közötti időszakból talált tárgyakra.
A legerősebb régészeti bizonyítékok a filiszteusok égei eredetét – Myc IIIC kerámia – bizonyítja,[forrás?] bár néhányan[forrás?] ezt is vitatják és a filiszteus kultúrát belső kánaáni fejlődés eredményének tartják, bár itt a bizonyítékok az égei eredet mellett igen erősek, még indoeurópai nyelvi bizonyítékok is fellelhetők.[forrás?]Egy bizonyosnak látszik a tengeri népekkel kapcsolatban. Mindig porig égették a városokat és a romokon saját alacsonyabb kultúrájú településeiket hozták létre, s Homérosz alapján valószínűtlen, hogy a tradicionális helládikus harci osztály tagjai ennyire szemétre dobták volna a zsákmányt.
Egy elmélet szerint a föníciaiak segítségével a Fekete-tenger vidékéről és Anatóliából hajóztak volna délre népek, hogy új területet foglaljanak maguknak. Ezt az a tény támasztaná alá, hogy Föníciát valóban nem érte támadás, holott körülöttük mindenkit.
Szöveges és régészeti bizonyítékok szerint a görög és az egyiptomi állam zsoldosokat foglalkoztatott északról és nyugatról. Lehet, hogy ezek a zsoldosok végül szövetkeztek bennszülött szolgarendűekkel, hogy megdöntsék az összetett, de megcsontosodott görög és közel-keleti államokat.
Néhány kutató a danaoszokat Dán törzsével azonosítja, akik elhagyták volna a tengeri népek koalícióját és a zsidó törzsek koalíciójához csatlakoztak volna az i. e. 12. században. Egy ilyen történet megmagyarázná a dán törzsbeliek és a filiszteusok közötti különös gyűlöletet, amit a Bírák könyve említ.
Trude Dothan. (1982). "The Philistines and their Material Culture." Jerusalem: Israel Exploration Society.
Sanford Holst. (2005). Phoenicians, Lebanon's Epic Heritage. Los Angeles: Cambridge & Boston Press.
Eliezer D. Oren (ed.). 2000. "The Sea Peoples and Their World: A Reassessment." Philadelphia: University Museum.
Eberhard Zangger, 2001. The Future of the Past: Archaeology in the 21st Century (London:Weidenfeld & Nicholson) ISBN 0-297-64389-4 A survey of modern archaeology applying modern techniques to Aegean prehistory.
Fred Woudhuizen, The Language of the Sea Peoples, Amsterdam: Najade Press (1992), ISBN 90-73835-02-X.
Németh György A polisok világa Korona Kiadó, Budapest, 1999, ISBN 963-9191-11-6
Hegyi Dolores, Kertész István, Németh György, Sarkady János Görög történelem – a kezdetektől Kr. e. 30-ig, Osiris, Budapest, 1995, ISBN 963-379-118-9
Sea Peoples and the Phoenicians: a paper presented to the World History Association
Itamar Singer, Egyptians, Canaanites, and Philistines in the Period of the Emergence of Early Israel
Testük gömbölyded. A tüskésbőrűekre jellemző meszes, mezodermális eredetű belső vázlemezek ebben az osztályban egységes belső mészvázzá forrtak össze. A mészváz a tengerisünök szimmetrikus váza. Ezen vannak a tüskék és a pedicelláriák, azaz a tüskék között növő fogókarocskák. A mészváz tetején van a végbélnyílás, az alján pedig egy 1–2 cm-es lyuk.
Egyes fajaik a tenger fenekén mászkálnak, mások homokba, kőbe fúrják magukat. Szájnyílásuk lefelé, végbélnyílásuk fölfelé áll. Moszatokat, szerves törmeléket és állatokat egyaránt esznek.
A nemi mirigyeikben található eikozapentaénsav szív- és érrendszeri betegségek kezelésére alkalmas.

A tengeri vidra (Enhydra lutris) az emlősök (Mammalia) osztályának ragadozók (Carnivora) rendjébe, ezen belül a menyétfélék (Mustelidae) családjába és a vidraformák (Lutrinae) alcsaládjába tartozó Enhydra emlősnem egyetlen faja.
A tengeri vidra az Észak-Csendes-óceán jellegzetes állata. A felnőtt tengeri vidrák testtömege 14–45 kilogramm között van, így a menyétfélék közül a legnehezebbek, de a tengeri emlősök közül a legkönnyebbek. Eltérően a többi tengeri emlőstől, a tengeri vidra a testhőmérséklet megtartásában, nem a hőszigetelő zsírrétegre, hanem a vastag bundájára hagyatkozik. Habár a szárazon is képes mozogni, a tengeri vidra életének legnagyobb részét az óceán vízében tölti.
A tengeri vidra a partközeli vizeket kedveli, ahol gyorsan le tud merülni a tengerfenékre, hogy táplálékot hozzon fel. Főleg tengeri gerinctelenekkel táplálkozik, például tengerisünökkel, különféle puhatestűekkel és rákokkal, de egyes halfajokat is fogyaszt. Táplálkozási módszere szinte hihetetlen; a kemény héjú kagylókat a tengerfenékről felhozott kövekkel ütögetve töri fel, így azon kevés állatok közé tartozik, amelyek tárgyakat használnak. Az állat kulcsfaj: megfékezi a tengerisünök túlszaporodását, melyek lelegelnék az összes barnamoszat erdőt. Tápláléka között olyan élőlények is vannak, amelyeket az ember is szívesen fogyaszt, emiatt sokszor konfliktusba kerül a kagylótenyésztőkkel és a halászokkal.
Az egykor 150 000–300 000 egyedből álló tengeri vidra állományt értékes prémje miatt az ember 150 év alatt szinte teljesen kipusztította. A vadászat betiltása, a védelmi intézkedések és a szaporítási programok segítségével sikerült megmenteni ezt a fajt. Mostanra az egykori elterjedési területük kétharmadát vették újra birtokba. Mivel tankhajóbalesetek bármikor történhetnek, melyek a kialakuló olajszennyezés révén nagy veszteségeket okozhatnak az állományban, a fajt még mindig a veszélyeztetett fajok listáján tartják.
A tengeri vidra a Csendes-óceán északi partvidékén és szigetein él, nyugaton Kaliforniától Alaszkáig, keleten Japán és Oroszország partvidékén található meg.
A számuk, feltételezések szerint 150 000–300 000 között volt. 1741–1911 között könyörtelenül vadászták, ezért egyedszámuk az időszak végére 1000–2000-re csökkent. A nemzetközi vadászati tilalom, az élőhelyek megóvása és a visszatelepítések segítettek a tengeri vidrának, hogy újra benépesítse az egykori elterjedési területének a kétharmadát. A tengeri vidra állomány helyreállása nagy sikert jelent a tengeri természetvédelemben, bár az Aleut-szigeteken és Kaliforniában az állomány nagysága napjainkban visszaesett. Az állatot, a halászok és a kagylótenyésztők törvénytelenül üldözik (ölik és elkergetik még a nekik kijelölt helyekről is), a betegségek és az időnként tengerbe ömlő olaj miatt még mindig a veszélyeztetett állatok listáján tartják.
Az állat első tudományos leírását Georg Wilhelm Steller alkotta meg 1751-ben, azt követően pedig Linnaeus 1758-ban belefoglalta a „Systema Naturae” című művébe. Az állatot először Lutra marina tudományos néven ismerték, de azóta megnevezése sokszor változott, amíg 1922-ben végül elfogadták az Enhydra lutris nevet. Az „Enhydra” elnevezés az ógörögből származik, en/εν „benne” és hydra/ύδρα „víz”, jelentése „a vízben”, és a latin „lutris” melynek jelentése „vidra”. Korábban „tengeri hód”-nak is nevezték, bár a vidrák és hódok között nagy a rokonsági távolság. A tengeri vidrát nem kell összetéveszteni a ritka parti vidrával, amely Dél-Amerika nyugati partjain él. Számos édesvízi vidra is elő-elő bukkan a tengerparti vizekben. A kihalt tengeri nyérc, amely Észak-Amerika északkeleti partjainál élt, egy másik menyétféle, amely jól alkalmazkodott a tengeri élethez.
A tengeri vidra a legnehezebb menyétféle, e családba 13 vidrafaj és sok más szárazföldi állat tartozik, köztük a menyét, a borz és a nyérc is. Az állat egyedi a menyétfélék között, mivel nem ás búvóhelyet, nem jelzi revírterületét szagokkal és egész életét a vízben tölti. Az Enhydra nem egyetlen tagjaként, a tengeri vidra annyira eltér a többi menyétfélétől, hogy 1982-ben egyes biológusok inkább a valódi fókafélékkel állították rokonságba. A genetikai vizsgálatok azt mutatják, hogy a tengeri vidrának, a foltosnyakú vidrának, az európai vidrának, a nagyfogú tömpeujjú-vidrának és az ázsiai kiskarmú vidrának körülbelül 5 millió évvel ezelőtt közös őse volt.A kövületek szerint az Enhydra ág 2 millió évvel ezelőtt különült el az Északi-Csendes-óceánban, létrehozva a mára már kihalt Enhydra macrodonta fajt és a ma is élő tengeri vidrát. Az állat először Hokkaidó északi részén és Oroszország partjainál jelent meg, aztán kelet felé terjeszkedett, az Aleut-szigetek és Alaszka környékén, innen pedig dél felé indult Észak-Amerika partja mentén. Összehasonlítva a cetekkel, tengeritehenekkel és úszólábúakkal, amelyek 50, 40, illetve 20 millió éve élnek a tengerekben, a tengeri vidra új jövevény. Néhány szempontból jobban alkalmazkodott a tengeri élethez, mint az úszólábúak, mivel az utóbbiak ki kell jöjjenek a szárazra vagy jégre, hogy világra hozzák kicsinyeiket.
Három elismert alfaja létezik, amelyek méretben és koponyájuk, illetve foguk alapján különböznek egymástól:
Ázsiai tengeri vidra (Enhydra lutris lutris) (Linnaeus, 1758) a Kuril-szigeteken, Kamcsatka partvidékén és a Parancsnok-szigeteken fordul elő. Ez a legnagyobb alfaj.
Alaszkai tengeri vidra (Enhydra lutris kenyoni), (Wilson, 1991), Alaszka partvidékén és az Aleut-szigeteken él. Ez a legnagyobb számban fennmaradt alfaj. Kóborló egyedei olykor Brit Columbia, Washington állam, sőt Oregon északi részének partvidékén is fellelhetőek. Az oregoni visszatelepítés nem járt sikerrel, viszont az 1969-es és 1970-es évi, Washington államban, igen. Azóta az állatok visszafoglalták korábbi elterjedési területüknek jelentős részét. A tengeri vidrák ma már megtalálhatók a Juan de Fuca szorosban, keleten Pillar Pointig. De láttak példányokat a San Juan-szigetek mellett és Puget Sound északi részén is.
Kaliforniai tengeri vidra (Enhydra lutris nereis). Korábban az Amerikai Egyesült Államok teljes nyugati partja mentén megtalálható volt, egészen Kalifornia állam déli részéig. A szőrméje miatti kíméletlen vadászat miatt úgy tűnt, hogy a 20. század első évtizedeiben kihalt, de 1938-ban egy alig 100 egyedből álló kis populációját újra felfedezték. Mára egyedszáma növekedőben van, de még mindig ez a legritkább a három alfaj közül. Feltehetően kevesebb halat fogyaszt, mint a másik két alfaj és ritkábban is jön ki a szárazföldre.
A tengeri vidra az egyik legkisebb tengeri emlős. A hím fej-törzs-hossza 120–150 centiméter, testtömege 22–45 kilogramm, a nőstényé 100–140 centiméter, 15–32 kilogramm. Mindkét nemnek körülbelül 30–33 centiméter hosszú a farka. Bundája sima, sűrű és meleg. A tengeri vidra nem rendelkezik hőszigetelő zsírréteggel, csak a bundája védi a hidegtől; ha az olajtól összeragad a szőre, az állat megfagy. Bőre egy négyzetcentiméterén 150 ezer szőrszál található, így a legsűrűbb bundájú állatnak számít. A bunda két szőrrétegből áll: az egyik a hosszabb, felszíni védőszőrzet, amely szárazon tartja az alsó rövidebb szőrzetet, így az állat bőréhez nem ér a hideg víz és a testmeleg nem használódik el hamar. A vastag bunda egész évben megmarad, és mivel az állat fokozatosan hullatja szőrét, nincs nála vedlési időszak. A felszíni védőszőrzet tisztaságától függ a hőszigetelés, ezért létfontosságú, hogy az állat a testének minden részét elérhesse. Ebben segíti a rugalmas bőre és a nagyon hajlékony csontváza. A bunda színezete legtöbbször sötétbarna, ezüstös foltokkal, de a sárgától vagy szürkésbarnától a majdnem feketéig is változhat. A felnőtt állatoknál a fej, a nyak és a mell világosabb a test többi részénél.Az állat számos módon alkalmazkodott a vízi életmódhoz. Az orrlyukak és a kis fülek képesek bezáródni. Hátsó lábai hosszúak, szélesek, és lábujjai között úszóhártyák feszülnek. Zsákmányszerzés közben az állat hátsó lábának erős csapásaival hajtja magát előre. Mindkét hátsó lábán az ötödik ujj hosszabb, mint a többi, ami segíti a háton való úszáskor, de nehezíti a szárazon való járását. A farok eléggé rövid, vastag, kissé lapított és izmos. A mellső lábak rövidek, visszahúzható karmokkal, tenyerén pedig durva kinövések vannak, amelyek megakadályozzák a síkos zsákmány menekülését.
A tengeri vidra úszás közben a teste hátsó részét, a farkát és a hátsó lábait fel-le mozgatja, és képes 9 km/h sebességet is elérni. A víz alatt az állat teste hosszú és áramvonalas, mivel a mellső lábait testéhez szorítja. A felszínen általában a hátán fekszik, ide-oda mozgatva hátsó lábait és farkát. Pihenés közben mind a négy végtagját hasi részére teszi, hogy hatékonyabban tartsa meg testhőmérsékletét, a melegebb napokon pedig a hátsó lábait a víz alá dugja, hogy hűljön. Az állat nagyon jól tud lebegni a vízfelszínén, mivel a tüdeje befogadóképessége igen nagy – 2,5-szer nagyobb, mint egy hasonló méretű, szárazföldi emlősnek – és a bundája is megtart sok levegőt. A tengeri vidra ügyetlenül, gurulósan jár, míg futás közben meghajolva szökell. Habár képes a szárazon is járni, a nyílt vízben tölti idejének legnagyobb részét.
Nagyon érzékeny, hosszú bajuszszálainak és a mellső lábainak köszönhetően a tengeri vidra képes akár sötét, zavaros vizekben is zsákmányt találni. A kutatók észrevették, hogy amikor éppen meg akarták közelíteni az állatokat, és felőlük fújt a szél, a tengeri vidrák hamarább reagáltak, mint amikor az állatok irányából fújt a szél. Ez arra enged következtetni, hogy a tengeri vidráknak jobb a szaglása, mint a látása. Más megfigyelések azt mutatták, hogy egyaránt jól lát a víz alatt és felett, de nem olyan jól, mint a fókák. A hallása nem rossz, de nem is kitűnő.
A kifejlett állatok 32 foga, főleg az őrlőfogak, lapítottak és lekerekítettek. Inkább zúzásra és nem vágásra alkalmasak. A fókák és a tengeri vidrák az egyetlen ragadozók, amelyeknek két pár alsó metszőfoga van, és nem három, ahogyan a többieknél. A felnőtt állatok fogképlete a következő: 
A tengeri vidra anyagcseréje kétszer-háromszor gyorsabb, mint egy hasonló nagyságú szárazföldi emlősnek. Az állat minden nap körülbelül saját testsúlya 25–38 százalékát kitevő táplálékot kell megegyen ahhoz, hogy életben maradhasson a hideg vízben. Az emésztőrendszere körülbelül 80–85%-os hatásfokú, a táplálék mindössze három óra alatt halad végig a tápcsatornán. A legtöbb vizet a táplálékából nyeri, de eltérően a többi tengeri emlőstől, a tengeri vidra képes sós vizet is inni. Méretéhez képest az eléggé nagy veséi ki tudják választani a tengervízből az édesvizet, emiatt az állat vizelete igen sűrű.
A tengeri vidra nappali állat. A táplálékszerzést egy órával napfelkelte előtt kezdi, aztán délben alszik vagy pihen. Pihenés után, napnyugtáig még néhány órát táplálkozik, de néha, késő éjszaka, egy harmadik táplálékszerző útja is lehet. Az olyan nőstények, amelyeknek kölykei vannak, inkább éjszaka vadásznak. Megfigyelésük azt mutatja, hogy az állatok a táplálékkínálattól függően, a napnak 24–60 százalékát töltik táplálékszerzéssel.A neki megfelelő élőhelyek az óriás barnamoszaterdők, ahol ügyesen vadászik.
Az állatok a szőrzetápolásnak nagy jelentőséget tulajdonítanak, amely bundájuk takarításából, kibogozásából, az elhullt szőrök eltávolításából, a bundából való vízkiszorításból és a szőrzetbe való levegő befújásából tevődik össze. Egy kívülállónak ez a tevékenység vakarózásnak tűnhet, de nincs bizonyíték arra, hogy a tengeri vidrák bundájában lennének tetvek vagy más élősködők. Táplálkozás közben időnként meg-megfordul a vízben, hogy lemossa a „morzsákat” a hasi részről.
Tápláléka halak, rákok, csigák, kagylók és tengeri sünök. A tengeri vidra rövid merülések közben vadászik, gyakran a tengerfenéken. Bár az állat képes 5 percig visszatartani lélegzetét, a merülések alig tartanak egy percig, ritkán 4 percig. Az egyetlen tengeri emlős, amely képes a fenékről felhozni vagy megfordítani köveket, mely műveletet a mellső lábaival végzi. A tengeri vidra leszedi a moszatokról a csigákat és a többi élőlényt, vagy mélyre leás a kagylók után a tengerfenéken. Az egyetlen tengeri emlős, amely a halakat a mellső lábaival és nem a szájával fogja meg.Mindkét mellső láb alatt megnyújtható bőrzseb van, amelyek a mellig érnek. Ezekben a zsebekben (főképp a balban) tárolja zsákmányát az állat, amíg a felszínre ér. A felszínen, háton úszva, mellső lábaival szétszedi táplálékát, aztán szájához juttatja. A kisebb kagylókat héjastól megrágja és lenyeli, míg a nagyobbakat összetöri. A kagylók szétnyitásához az alsó metszőfogait is használja. Azért, hogy nagy tengeri sünöket is elfogyaszthasson, a tengeri vidra az állatok alsó részét harapdálja, mivel itt puhábbak és a tüskék kisebbek, míg a testük többi része nagy tüskékkel fedett. Miután megsértette a tengeri sün alsó részét, és az „vérezni” kezd, a tengeri vidra felnyalja tartalmát.A tengeri vidra vadászás és táplálkozás közben köveket is használ, emiatt azon kevés emlősök közé tartozik, amelyek tárgyakat használnak. Háton úszva a mellére rakja a víz mélyéről fogott halat és kagylót. Karmos elülső mancsaival és egy kő segítségével feltöri a kagylót, aztán az ehető részeket a szájába gyömöszöli. Azért, hogy a kúpcsigákat (Vetigastropoda öregrend) leszedhesse a sziklákról, egy nagy kővel, 15 másodperc alatt negyvenötször üti meg áldozatát. A kúpcsigák a saját testsúlyuknál 4 ezerszer erősebb húzóerőnek is ellen tudnak állni, emiatt leszedésükhöz a tengeri vidrának többször kell lemerülnie. Mivel olyan állatokkal is táplálkozik, amelyek az ember számára is táplálékul szolgálnak, a kagylótenyésztők és a halászok ellenségei. A tengeri vidra a környezetének fontos tényezője, mivel megfékezi azon állatok túlszaporodását, amelyek teljesen „lelegelnék” a vízalatti „erdőket”.
Ez az állat a partok lakója és csoportokban él. Habár minden felnőtt állat és önálló fiatal egyedül vadászik, pihenéskor csoportokba gyűlnek azonos nemű társaikkal, úgynevezett „tutaj”-okba. Egy tutaj körülbelül 10–100 állatból áll, a hím tutajok nagyobbak, mint a nőstény tutajok. Eddig a legnagyobb tengeri vidra tutaj 2000 egyedet számlált. Azért, hogy alvás közben a hullámok ne vigyék el őket, az állatok óriás moszatokba csavarják testüket.Annak a hím tengeri vidrának van nagyobb esélye a párosodásra, amelyik olyan területet ural, amely a nősténynek is tetszik. Mivel ősszel érik el a szaporodási időszak csúcspontját, a hímek tavasztól őszig területféltők. Ez idő alatt a hímek a területük határait járják, hogy elűzhessenek minden oda tolakodó más hímet, viszont a verekedések eléggé ritkák. A felnőtt nőstények szabadon járnak egyik hím területéről a másikéra, számuk túlhaladja a hímekét. Egy hímre öt nőstény jut. Az olyan hímek, amelyeknek nincs saját területük, nagy „legénycsapatokba” verődnek, és így keresik fel a nőstényeket.Ez a faj sokféle hangot képes kiadni: a kiskutya nyüszítéstől a sirály kiáltásáig. Amikor a nőstények nyugodtak, búgó hangokat hallatnak, a hímek viszont torokhangokat. A veszélyben levő felnőttek fütyülnek, sziszegnek vagy éppenséggel visítanak.Bár a tengeri vidrák játszanak és érintkeznek egymással, mégsem mondható, hogy társas állatok. Az idejük legnagyobb részét magányosan töltik, a felnőttek egyedül vadásznak, ápolják bundájukat és védik magukat.
A tengeri vidráknál a hímek több nősténnyel is párosodhatnak, bár néhány napig tartó párt is alkothatnak. A párzás a vízben történik meg és alkalmanként el is durvulhat, mert a hím harapdálja a nőstény orrát – ami gyakran véresre sebződik –, és néha a nőstény fejét is a víz alatt tartja.A párzási időszak egész évben tart, emiatt az ellés az év akármelyik napjára eshet, a legtöbbször azonban az északibb részeken május–június között, a délebbi részeken pedig január–március között történik. A vemhesség 4–12 hónapig tart, mivel a nőstények képesek késleltetni a beágyazódást, majd ezután négy hónapig fejlődik a magzat. Míg a kaliforniai állatok minden évben ellenek egy utódot, ezzel szemben az alaszkai példányok csak minden második évben.Az ellés általában a vízben történik. A nőstény egy, néha két utódot hoz a világra. A kölyök 1,4–2,3 kilogramm súlyú. Az ikerellés csak 2 százalékban fordul elő, de általában ekkor is csak az egyik kölyök marad meg. Születéskor az újszülött szeme nyitva van, látszik 10 kis foga, és testét vastag bébibunda fedi. Az anyák gyakran órákig nyalják kicsinyeik bundáját, ezután levegőt fújnak bele. A szőrzetápolás után a bunda úgy tele van levegővel, hogy a kölyök lebeg a vízfelszínen, mint egy fadarab, és képtelen lemerülni. 13 hét után kicserélődik a sűrű, puha bébibunda a felnőttekre jellemző bundára.
A kaliforniai állománynál a szoptatás 6–8 hónapig, míg az alaszkainál 4–12 hónapig tart, de az anyák már az 1–2 hónapos kölyküknek is adnak szilárd táplálékot. A tengeri vidra teje két, a hason elhelyezkedő csecsbimbóból jön, gazdag zsírokban és inkább a többi tengeri emlősére hasonlít, nem a menyétfélékére. A kölyök az anyja felügyelete mellett, hetekig tanul úszni és merülni, mielőtt elérné a tengerfeneket. Először csak kis tápértékű zsákmányt hoz fel, mint amilyen egy kis, színes tengeri csillag vagy egy kavics. Általában egy fiatal 6–8 hónaposan válik önállóvá. Az is előfordul, hogy az anya elhagyja kicsinyét, ha nem talál elegendő táplálékot. Létezik azonban ennek az esetnek a fordítottja is, amikor egy kölyök már majdnem felnőtt méretű, de még mindig szopik. A kölykök halálozási rátája nagy, főleg az első tél idején – a feltételezések szerint csak 25 százalékuk éli túl az első évet. A tapasztaltabb anyák kölykeinek nagyobb esélyük van a túlélésre.A nőstények táplálják és gondozzák kicsinyeiket, néha árvákat is elfogadnak. Már sokat írtak a tengerividra-anya kölyök iránti szeretetéről – egy anya állandó figyelmet mutat kicsinyével szemben, a mellén ölelgeti, hogy távol tartsa a hideg víztől és alaposan átvizsgálja bundáját. Amikor táplálékszerző útra indul, a kicsit moszatokkal tekeri be, hogy a hullámok ne vigyék el; ha a kölyök ilyenkor nem alszik, akkor hangosan sír anyja visszatértéig. Ha elpusztul a kölyök, az anya még napokig gondozza.A nőstények 3–4, a hímek 5 évesen válnak ivaréretté. Bár a hímek csak néhány évvel ezután tudnak párosodni. Egy fogságban tartott hím még 19 évesen is sikeresen párosodott. A természetben a tengeri vidrák legfeljebb 23 évig élnek, az átlag élettartam 10–15 év a hímeknél, 15–20 év a nőstényeknél. Néhány fogságban lévő állat életkora meghaladta a 20 évet, egy nőstény pedig a Seattle Aquarium-ban 28 évesen pusztult el. A vadon élő tengeri vidráknak hamar elkopik a foguk, lehet, hogy emiatt ilyen rövid az élettartamuk.
A tengeri vidrák a parttól egy kilométeres távolságig tanyáznak és a 15–25 méteres mély vizeket kedvelik. Olyan helyeket választanak maguknak, amelyek védettek az erős óceáni széltől: sziklás parti részeket, vastag moszaterdőket és korallzátonyokat. Bár az állatokat legtöbbször köves tengerfenéken kutatóknak képzeljük el, a tengeri vidrák egyaránt képesek sáros, homokos és iszapos vízben is keresgélni. Az északi elterjedési területüket a jég határozza meg, mivel a tengeri vidrák képesek az úszó jégtáblák mellett élni, de képtelenek a hamar befagyó tenger környékén sokáig tartózkodni. Az egyedek általában néhány kilométeres territóriumukon élnek, és ott is maradnak egész évben.A tengeri vidrák állománya feltételezések szerint valamikor 150 000–300 000 egyedet számlált. Élőhelyük a Csendes-óceán északi partjainak egy ív alakú része, Észak-Japántól a Mexikóhoz tartozó Kaliforniai-félsziget középső részéig. A prémvadászat, amely 1740-ben kezdődött, lecsökkentette a tengeri vidrák számát 1000–2000-re. A megmaradt állatok tizenhárom kolóniába tömörültek. Körülbelül a korábbi elterjedési területük kétharmadán újra elkezdett nőni a számuk, egyes helyeken jobban, máshol viszont kevésbé. A tengeri vidrának állandó állománya Oroszország keleti partjainál, valamint Alaszkánál, Brit Columbiánál, Washington államnál és Kaliforniánál van, de bizonyítékok vannak arra, hogy Mexikó és Japán partjainál is visszatelepednek. A 2004–2007 közötti felmérés körülbelül 107 000-re tette a világ tengerividra-állományának a számát.
Jelenleg a legbiztonságosabb helyek a tengeri vidrák számára az orosz partok. A 19. század előtt körülbelül 20 000–25 000 példány élt a Kuril-szigeteken, ennél is több Kamcsatka partvidékén és a Parancsnok-szigeteken. A Nagy Vadászat évei után, ezeken a helyeken, amelyek manapság Oroszországhoz tartoznak, 750-re esett vissza a tengeri vidrák száma. 2004-ig a tengeri vidrák már visszafoglalták egykori élőhelyeiket, számuk körülbelül 27 000-re tehető. A Kuril-szigeteken körülbelül 19 000, Kamcsatka partvidékén 2000–3500 és a Parancsnok-szigeteken 5000–5500 példány él. Az egyedszám-növekedés lassulni kezdett, amiből arra lehet következtetni, hogy az itteni állomány megközelítette az élőhely befogadóképességét.
Alaszka a tengeri vidrák szaporodási területének központja. 1973-ban az itteni állományt 100 000–125 000 egyedre becsülték, ez 2006-ig 73 000-re esett vissza. Hatalmas egyedszámcsökkenés történt az Aleut-szigeteken; a nagy méretű pusztulás oka egyelőre ismeretlen, de a tudósok a kardszárnyú delfinek aktivitását gyanítják. A Prince William-szoros tengeri vidráinak több ezer példánya pusztult el 1989-ben, amikor az Exxon Valdez tankhajó hajótörést szenvedett.
Az Alaszkától délre levő állományok külön-külön csoportokban élnek, melyek nem érintkeznek egymással. 1969–1972 között 89 tengeri vidrát hoztak hajóval Alaszkából a brit columbiai Vancouver-sziget partjaira. Ez a 89 példány egy egészséges, jól fejlődő állományt hozott létre, 2004-ig számuk több mint 3000-re nőtt. Elterjedési területük Tofino és Cape Scott között helyezkedik el. 1989-ben, közép Brit Columbia partvidékén egy különálló állományt fedeztek fel. Még nem tudják, hogy ez az állomány az újratelepített tengeri vidráktól szakadt le, vagy a prémkereskedelem éveinek túlélői alkotják. 2004-ben körülbelül 300 egyedből állt az újonnan felfedezett populáció.1969–1970 között 59 állatot hoztak az Amchitka-szigetről Washington állam vizeibe. A 2000 és 2004 között végzett éves megfigyelések azt mutatják, hogy az állomány 504–743 egyed között van. Elterjedési területük az Olympic-félsziget és délen a Destruction-sziget és Pillar Point között fekszik.
Brit-Columbiában és Washington államban a tengeri vidrák legnagyobb része távol tartózkodik a partoktól. De az Olympic-félsziget partjainál két méterre is megközelítik a szárazföldet. A San Juan-szigeteken és Puget Soundon látott tengeri vidrák valójában kanadai vidráknak bizonyultak, amelyek eléggé gyakoriak ezeken a partokon, bár a biológusok megerősítették, hogy errefelé a ’90-es évek közepétől időnként fel-felbukkan egy-egy tengeri vidra is.
2007 tavaszán, 3026 tengeri vidrából állt az állomány, közép-Kalifornia partjainál. Az itteni, prémkereskedelem előtti, állomány 16 000 lehetett. A ma élő kaliforniai tengeri vidrák egy 50 egyedet számláló kolóniának a leszármazottai, amelyeket a Big Sur-nál fedeztek fel 1938-ban. Jelenlegi főbb elterjedési területük San Franciscótól délre és Santa Barbara megye között fekszik. Az 1980-as évek utolsó éveiben, Az Amerikai Egyesült Államok Halászati és Vadászati Hivatala (U.S. Fish and Wildlife Service) körülbelül 140 kaliforniai tengeri vidrát helyezett át a dél-kaliforniai San Nicolas-szigetre, hogy tartalékot biztosítson olyan esetekben, ha tankhajóbaleset következne be a tengeri vidrák területén. A biológusok meglepetésére a San Nicolas-szigeti populáció csökkenni kezdett, mivel az állatok visszavándoroltak eredeti helyükre. 2005-ben már csak 30 állat tartózkodott San Nicolas-sziget közelében, de az ottmaradottak a bőséges zsákmánykínálat miatt nagyon jól élnek. Az állatokat áthelyező hivatal szerint az élőhely befogadóképessége 5–10 év alatt érte volna el a határt.
Amikor a hivatal elhatározta az áthelyezési programot, a kaliforniai populáció „térségi gazdálkodását” is kigondolta. Azért, hogy enyhítse a vetélkedést a halászok és tengeri vidrák között, Point Conception-tól a mexikói határig levő részt „tengerividra-mentes övezetnek” nyilvánította. Ezen a szakaszon, csak a San Nicolas-sziget partjai mentén élhettek tengeri vidrák. E menedékhelytől eltávolodó állatokat befogták és más helyekre szállították. Ezt a tervet aztán feladták, mert fölöslegesnek bizonyult, mivel a több száz befogott tengeri vidra visszatért a tengerividra-mentes övezetbe, nem törődve a szabályokkal. 2005-ben, a nyilvánosság nyomására, az Amerikai Egyesült Államok Halászati és Vadászati Hivatala döntést kellett hozzon az ügy megoldását illetően.
Oregonban, a Depoe öbölben, 103 év után, 2009. február 18-án láttak először vad tengeri vidrát. A magányos hím Kaliforniából vagy Washington államból vándorolhatott ide.
A tengeri vidrák több mint 100 különböző állattal táplálkoznak. Elterjedési területük legnagyobb részén majdnem kizárólag tengeri gerincteleneket fogyasztanak, például tengeri sünöket, különböző kagylófajokat, a Vetigastropoda öregrend egyes fajait, más puhatestűeket, rákokat és csigákat. A zsákmány mérete az apró Docoglossa-fajoktól az óriáspolipig terjed. Ahol különböző méretű tengerisünök, kagylók és kúpcsigák élnek együtt, a tengeri vidra mindig a legnagyobb példányokat választja ki elfogyasztásra. A kaliforniai megfigyelések azt mutatták, hogy a tengeri vidrák figyelemre se méltatják a 7 centiméter átmérőjűnél kisebb Pismo kagylókat.Az állatok néhány északi élőhelyen halakkal is táplálkoznak. Az 1960-as években, Amchitka-sziget partjainál – ahol a befogadóképesség elérte a határt – a tanulmányozások azt mutatták, hogy a tengeri vidrák gyomrában 50 százalékban halak voltak. A legtöbb halfaj tengerfenéki vagy lassú mozgású volt, mint például a Hemilepidotus hemilepidotus és a gömbhal-fajok. Alaszkától délre a hal alig játszik szerepet az étrendjükben. Ellentétben a tévhittel, amely szerint a tengeri vidrák tengeri csillagokat fogyasztanának, ezt csak ritkán teszik. Ha barnamoszatot nyelnek le, az emésztetlenül távozik el az ürülékkel együtt.A tengeri vidrák étrendje és vadásztechnikája egy adott területen belül is változatos. A zsákmány kiválasztását és annak megszerzését az anyjuktól tanulják a kicsinyek. Egy állomány étrendje idővel megváltozhat, ha kedvenc zsákmányukat túlvadásszák, például a nagyobb tengerisünöket; vagy ha az ember is azt fogja ki, ami a tengeri vidráknak kedvelt tápláléka. Az állatok képesek egy helyről teljesen összeszedni a kúpcsigákat, kivéve azokat, amelyek mélyen a sziklafalak között élnek, de azért a tengeri vidrák vigyáznak arra, hogy ne irtsák ki teljesen a táplálékforrásaikat. 2007-ben, egy kaliforniai tanulmányozás során megfigyelték, hogy ha kevés a táplálékkínálat, a tengeri vidrák többféle zsákmányfajhoz folyamodnak. Érdekesség, hogy a táplálékban szegény helyeken az állatok jobban szakosodtak egyfajta zsákmányra, mint az olyan helyeken, ahol bőséges a kínálat.
A tengeri vidra egy tipikus kulcsfaj, mivel nagy egyedszámú jelenléte meghatározza az élőhelyének kinézetét és összetételét. A tengeri vidrák megakadályozzák, hogy a tengerfenéken lakó, legelő állatok, például a tengerisünök túlszaporodjanak. A tengerisünök megrágják az óriás barnamoszatok alsó szárát, így azokat a hullámok elviszik. Az ilyen „óriás erdők” pusztulása az ökoszisztéma összeomlásához vezetne, mivel ezek élőhelyet és táplálékot nyújtanak rengeteg élőlény számára. Az olyan észak-csendes-óceáni helyeken, ahol nincsenek tengeri vidrák, „tengerisün-sivatagok” jöttek létre, ahol nagy számban élnek tengerisünök, de hiányoznak a tengeralatti erdők.
A brit columbiai tengerividra-visszatelepítések, fontos ökoszisztéma-javulást idéztek elő. Ilyen javulás történt az Aleut-szigeteken, a Parancsnok-szigeteken és a kaliforniai Big Sur-nél is. Kalifornia egyes vízalatti erdői a tengeri vidrák nélkül is megvoltak, mert a tengerisün-állomány elszaporodását egyéb tényezők korlátozták. A tengeri vidrák szerepe a barnamoszaterdők karbantartásában fontosabb a nyíltabb vizeken, mint a védett öblökben és torkolatokban.A tengeri vidrák az élőhelyük fajgazdagságában is szerepet játszanak, mivel a jól szaporodó kagylókat összeszedik a sziklás helyekről, helyet engedve más élőlények megtelepedésének.
A tengeri vidrákkal táplálkozó állatok közé sorolhatók a kardszárnyú delfinek (Orcinus orca) és a fülesfókák (Otariidae); a fehérfejű rétisas (Haliaeetus leucocephalus) is vadászik rájuk, kiemelve a kölyköket a víz felszínéről. Kaliforniában, a cápaharapások, főleg a fehér cápa (Carcharodon carcharias) támadásai, okozzák a tengerividra-halálozások 10 százalékát; emiatt az állományok nem nagyon terjednek északabbra. Találtak már cápaharapás által elpusztult tengeri vidrákat, de még nincs bizonyíték arra, hogy a cápák meg is eszik őket.
A régészeti leletek azt mutatják, hogy a helybéli lakosság már több ezer éve vadászik a tengeri vidrákra, táplálékért vagy a bundájáért. Az állatok nagy volumenű levadászása, aminek következtében körülbelül egymillió tengeri vidrát öltek meg, a 18. században kezdődött, amikor a világ összes tájáról a vadászok és a kereskedők érkeztek az élőhelyekre, hogy kielégítsék a tengeri vidra prémje utáni keresletet. Ebben az időben a tengeri vidra bundája volt a legdrágább árucikk.Az 1700-as évek elején az oroszok elkezdték vadászni a tengeri vidrákat a Kuril-szigeteken, és a zsákmányt először Kínának adták el. Oroszország felfedező utakat rendelt az Észak-Csendes-óceán térségére, Vitus Beringet küldve, hogy térképezze fel az Arktisz partjait és találjon átjárókat Szibéria és Észak-Amerika között. 1741-ben, az Észak-Csendes-óceán térségét feltáró második felfedező útján, Bering hajótörést szenvedett a Parancsnok-szigetekhez tartozó Bering-szigeten, ahol ő és legénységének nagy része meghalt. Az életben maradt legénység között volt Georg Steller biológus, aki felfedezte a tengeri vidrát, amelyet először a partokon tekintett meg. A telet ezekre vadászva töltötte, a kártyajátékok tétjét tengerividra-bőrök tették ki. Szibériába 1000 vidrabőrrel tértek vissza, amikért magas árat kértek. Így kezdődött az úgynevezett „Nagy Vadászat”, amely még száz évig tartott.
Az orosz prémvadász expedíciók nemsokára kiirtották a tengeri vidrákat a Parancsnok-szigetek környékéről, és 1745-ben a vadászok átköltöztek az Aleut-szigetekre. Az oroszok először kereskedtek az aleut őslakosokkal. Egy idő után a nőket és gyermekeket foglyul ejtették, míg a férfiakat kötelezték, hogy vadásszanak nekik, akik nem engedelmeskedtek, megkínozták, sőt meg is ölték őket. Sok aleut őslakos az oroszok keze, vagy az általuk behozott betegségek által lelte halálát. Az őslakosság számát az oroszok 20 000-ről 2000-re csökkentették. Az 1760-as években az oroszok elérték Alaszkát. 1799-ben, I. Pál orosz cár egyesítette az ellenségeskedő prémvadász társulásokat, az Orosz-amerikai Társaságba, amelynek birodalmi szabadalmat, védelmet és monopóliumot garantált a prémekre és az elfoglalt területekre. I. Sándor orosz cár alatt a kereskedők által vezetett Társaság a Cári Haditengerészet kezébe került, mert a tisztek a kereskedők által bántalmazott őslakosokról számoltak be. 1818-ban az alaszkai őslakosoknak megadták azokat a jogokat, amelyeket egy orosz városi lakos is élvezhetett. A déli részeken más népek is bekapcsolódtak a vadászatba. Mexikó és Kalifornia partjain a spanyol felderítők tengerividra-bőröket vettek az amerikai őslakosoktól, melyeket aztán eladtak Ázsiában. 1778-ban, az angol James Cook kapitány elérte Vancouver-szigetet, és ott tengerividra-bőröket vásárolt az őslakosoktól. Amikor Cook hajója egy kínai kikötőbe érkezett, a bőrök magas áron is hamar elkeltek – nemsokára „puha arany”-nak nevezték az árucikket. Ahogy terjedt a hír az értékes prémekről, Európából és Észak-Amerikából vadászok és kereskedők érkeztek a Csendes-óceán keleti partjaira.Az orosz vadászat délfelé kezdett terjeszkedni. Ezt az amerikai hajóskapitányok is elősegítették, ugyanis orosz kereskedőket és aleut vadászokat alkalmaztak hajóikon. Ezek az egyezségek főleg Washington, Oregon és Kalifornia államokban működtek jól. 1808–1842 között 75 amerikai hajó vett részt a kaliforniai vidravadászatban, míg ezzel szemben az Orosz-amerikai Társaságnak csak 13 hajója volt. 1812-ben az oroszok megalapították Fort Rosst (Észak-Kalifornia), egy mezőgazdasági települést, hogy itt legyen a déli főszálláshelyük. A következő 29 évben, először az amerikaiakkal együtt, 50 000 kaliforniai tengeri vidrát öltek meg, ezek többségét az amerikai kereskedők dolgozták fel, aztán amerikai hajókkal Kantonba szállították.A sok vadászat során a tengeri vidrák száma annyira lecsökkent, hogy ez a tevékenység kereskedelmi szempontból már nem volt kifizetődő. Az Aleut-szigeteken a kereskedelmi célú vadászat 1808-ban leállt, mivel az Orosz-Amerikai Társaság védelmi intézkedéseket hozott, amelyeket 1834-ben továbbiak követtek. 1867-ben, amikor Oroszország az Amerikai Egyesült Államoknak eladta Alaszkát, az alaszkai vidraállomány 100 000-re nőtt, de az amerikaiak újból irtani kezdték őket, ismét a kihalás szélére sodorva a fajt. A prémek ára emelkedni kezdett, ahogy az állatok ritkultak: az 1880-as évek alatt egy bőr 105–165 dollár volt a londoni piacon, 1903-ban már egy bőr 1125 dollárt is megért. 1911-ben Oroszország, Japán, Nagy-Britannia (Kanada helyett) és az Amerikai Egyesült Államok aláírták a Fülesfókák Védelme Egyezményt, amelyben a tengeri vidrák vadászatát is felfüggesztették. Annyira kevés példány maradt – csak 1000–2000 egyed – hogy úgy gondolták, hogy a faj ki fog pusztulni.
A 20. század során a tengeri vidrák visszanépesítették az egykori elterjedési területük kétharmadát, így a megóvásukra kidolgozott program a tengeri természetvédelem egyik legsikeresebb vállalkozása lett. Ennek ellenére a Természetvédelmi Világszövetség a tengeri vidrát még mindig a veszélyeztetett fajok listáján tartja, mert az intézkedések ellenére sok veszély leselkedik rá: olajszennyezés, kardszárnyú delfinek, orvvadászok, halászok – a tengeri vidra belegabalyodik a horgászzsinórokba is. Az állat vadászata ma már tilos, kivéve az őslakosokat, akik számára az Egyesült Államokban néhány tengeri vidra elejtése engedélyezett egy-egy szezonban. 1991-ben, a Szovjetunió felbomlása után az orvvadászat nagy gondot okozott az orosz Távol-Keleten, de a törvények megerősítése és a gazdasági javulás csökkentette ezt a tevékenységet.A tengeri vidrát az olajszennyeződések veszélyeztetik a legjobban. Ez kimondottan veszélyes az állatok számára, mivel életben maradásukhoz meleg bundára van szükségük. Amikor bundájuk megtelik olajjal, elveszti a levegőt megtartó képességét, és az állat rövid időn belül hipotermia (kihűlés) által pusztul el. Az állat mája, veséje és tüdeje károsodik, ha bundatisztogatás közben olajat nyel le vagy szippant fel. Az Exxon Valdez óriás tankhajó 1989. március 24-i balesete több ezer tengeri vidrát pusztított ki a Prince William-szoros térségében, és a fel-felbukkanó újabb olajfoltok egészen 2006-ig zavarták a helybéli állomány regenerálódását. A nyilvánosság előtt bevallott, a tengeri vidrákért érzett sajnálatában az Amerikai Egyesült Államok Halászati és Vadászati Hivatalának szóvivője a következőket mondta:
„A játékos, a fotogén, ártatlanul bámészkodó tengeri vidra tömören összefoglalva az áldozat szerepébe került […] az édes, játékos tengeri vidrák hirtelen veszélyben vannak, olajosak, ijedtek és haldoklanak, veszett ügyük van az olajjal szembeni küzdelemben.”
Mivel Kaliforniában, Washington államban és Brit-Columbiában kicsi az állatok elterjedési területe, egy nagyobb tankhajóbaleset nagy katasztrófához vezetne az adott térségben vagy tartományban. Az olajszennyeződések megelőzése céljából fontos intézkedéseket hoztak, de ez nem elég: ha növelni lehetne a tengeri vidráknak szánt területet, akkor megakadályoznák azt, hogy egy baleset esetén az egész állomány kipusztuljon. Mivel a tengeri vidrák nagy tengeriélőlény-fogyasztók, a halászok és kagylótenyésztők ügyvédei ellenzik az elterjedési terület növelését, sőt egyes halászok törvénytelenül pusztítják is ezeket az állatokat.
Az utóbbi évtizedekben az Aleut-szigeteken nagymértékű tengerividra-pusztulás volt érezhető. Az 1980-as években a térség körülbelül 55 000-100 000 példánynak adott otthont, de az állomány 2000-re körülbelül 6000 állatra csökkent. A legelterjedtebb, de még vitatott feltételezés szerint a kardszárnyú delfinek voltak a populáció csökkenésének okozói, ezek ették meg a tengeri vidrákat. Az állatok számának csökkenése egybeesik az orkák vadászati idejével, de nincs bizonyíték arra, hogy az orkák tengeri vidrákra vadásznának.Egy másik aggodalmat keltő élőhely a kaliforniai partoknál van, ahol az 1990-es évek vége felé ingadozás mutatkozott az állatok számában. Feltűnően nagy volt a halálozási ráta a felnőttek és fiatalok, főleg a nőstények között. Az elpusztult állatok felboncolása azt mutatta, hogy egy Toxoplasma gondii nevű élősködő támadta meg a szervezetüket, mely nagy méretű elhullást okozott a kaliforniai vidrák között. A halálos Toxoplasma gondiit a macskafélék és az oposszumok hordozzák. A tengeri vidrák a házi macskák vécén át eltávolított ürülékén keresztül fertőződnek meg. Habár ismert a kaliforniai tengeri vidrák elpusztulásának oka, még nem tudott dolog, hogy az itteni állatok miért érzékenyebbek erre a fertőzésre, mint a más helyeken lévők.A tengeri vidráknak néhány védett területe van az Amerikai Egyesült Államokban, Oroszországban és Kanadában. Az ilyen védett területeken szigorúan tilos a szennyező anyagok vízbe engedése és a kőolaj kutatását célzó fúrások. Feltételezik, hogy több mint 1200 tengeri vidra él a Monterey Bay National Marine Sanctuaryben és több mint 500 az Olympic Coast National Marine Sanctuaryben.
A tengeri vidra zsákmányállatai között olyan élőlények is vannak, amelyeket az ember is szívesen fogyaszt, például egyes csigafajok, kagylók és rákok. Egyes helyeken a szegényes zsákmány heves vitákat idézett elő. A nyilvánosság a hatóságoktól várja az ügy megoldását.Az ügy bonyolult, mert a tengeri vidrákra fogják a zsákmány csökkenését, de valójában ehhez a túlhalászás, a betegségek, a szennyezés és a földrengések is hozzájárulnak. A zsákmánykínálat csökkenése olyan helyeken is érezhető, ahol nincsenek tengeri vidrák. A természetvédők megjegyzik, hogy a tengeri gerinctelenek elszaporodása egy eléggé új jelenség, ami a tengeri vidrák kiirtásának köszönhető. Bár sok tényező hozzájárul a zsákmánykínálat visszaeséséhez, a tengeri vidrák képesek egy helyen annyira lecsökkenteni a táplálékforrást, hogy az már nem kifizetődő a halászok számára. A tudósok egyetértenek azzal, hogy a tengeri vidrák és a csigatenyésztők nem élhetnek egyazon helyen, és ez igaz más tenyésztőkre is.A tengeri vidra és az ember kapcsolatának sokféle alakja van, egyesek nem érzékelhetőek azonnal. A tengeri vidrának köszönhető a nagyobb mennyiségű barnamoszat begyűjtése, mivel az állat korlátozza a tengerisünök elszaporodását; a barnamoszatot különböző ételekben és gyógyszerekben használják. Bár az ember összeszedi a Strongylocentrotidae tengerisüncsalád fajait tápláléknak vagy a tengeralatti erdők védelme céljából, a tengeri vidrák ennél jóval hatékonyabbak, hiszen több fajt és nagyobb mennyiségben „takarítanak” be. A barnamoszaterdők egészsége igen fontos, mivel sok iparilag halászható halat táplálnak. Egyes helyeken az állatok turistákat vonzanak, így a helybéli szállodák, vendéglők és a tengeri vidrákat megfigyelő kirándulást rendező társaságok jövedelemre tesznek szert.
Sok észak-csendes-óceáni őslakosnak, mint például a Kuril-szigeteki ainuknak, a kamcsatkai korjákoknak és itelmeneknek, az aleut-szigeteki aleutoknak és még sok más észak-amerikai őslakos törzsnek fontos kulturális és anyagi értéket jelentett a tengeri vidra. Ezekben a kultúrákban, amelyek közül sokan erős animista szokásokkal rendelkeznek, ahol a legendák és történetek összeszövődnek a természeti és szellemvilággal, a tengeri vidra mindig családtagnak számított az ember számára. A Nuu-chah-nulth-ok, haidák és más parti Brit-columbiai törzsek a meleg, értékes vidrabőröket a törzsfőnökök kellékeinek tekintették. Tengerividra-bőröket ajánlottak fel a potlachokon is, amelyeket a felnőtté válás, esküvő és temetés alkalmával tartottak meg. Az aleutok tengeri vidrákat faragtak tárgyaikra díszként vagy játék céljából. A szárított és összetört ivarszerveket láz elleni orvosságnak használták.
Az ainuk azt hitték, hogy a vidra az emberek és a teremtő közti hírnök. Egy aleut legendának, miszerint a szerelmes vagy reménytelen nők a vízbe vetették magukat és vidrává váltak, sok változata van. Az ilyen, emberrel való összehasonlítások, abból indulnak ki, hogy a tengeri vidrák sok esetben az emberhez hasonlóan viselkednek: játékosak, az anya-kölyök közti kapcsolat igen erős, tárgyakat használnak, ezért sokszor megszemélyesítik az állatokat. Az ipari méretű vadászat erősen érintette úgy az embereket, mint a tengerividra-állományokat – az ainukat és aleutokat elkergették, e népeknek a száma még mindig kicsi; az észak-amerikai tengerparti törzsek teljesen elvesztették a kapcsolatot az állattal, mivel itt annyira kevés tengeri vidra maradt, hogy egy ideig az őslakosságnak sem volt szabad vadászni rá.Az 1970-évek közepétől e faj szépsége és vonzereje megnyerte a nyilvánosság tetszését, manapság a természetvédelem egyik jelképe. A kerek, kifejező pofa és a puha bunda rengeteg emléktárgyat ihlet (képeslapok, ruhák és plüssjátékok).
A tengeri vidrák jól bírják a fogságot, világszerte 40 akváriumban és állatkertben találhatók meg. A seattle-i akvárium tenyésztett elsőként tengeri vidrákat, a fogamzástól a felnőttkorig. Az első fogságban született vidra Tichuk volt, amely 1979-ben jött a világra, majd az 1980-as évek elején még három kölyök született. 2007-ben, a YouTube-ra feltett videoklip, amelyben két tengeri vidra egymás „kezét” fogja, az első két héten 1,5 millió nézőt vonzott, azóta több, mint 12 millióan nézték meg. A film a vancouveri akváriumnál 5 évvel azelőtt készült, mielőtt a YouTube-ra felkerült volna. A YouTube egyik legnépszerűbb videoklipje volt akkoriban. A videoklipen látható világosabb színezetű vidra neve Nyac, az 1989-es Exxon Valdez tankhajó balesetének a túlélője. Nyac 2008 szeptemberében, 20 évesen pusztult el.
A konvergens evolúció egy érdekes példája a tengeri vidra és a placodonta őshüllők fogai között meglévő hasonlóság. Ahogy a ma élő tengeri vidrák, úgy a „kavicsfogú álteknős” is kagylókra, tüskésbőrűekre vadászott a triász kori tengerekben.
Ez a szócikk részben vagy egészben  a   Sea otter című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Csodálatos állatvilág, (Wildlife Fact-File). Budapest: Mester kiadó (2000). ISBN 963-86092-0-6 
Ronald M. Nowak: Walker’s Mammals of the World. Johns Hopkins University Press, 1999 ISBN 0-8018-5789-9
Kenyon, Karl W.. The Sea Otter in the Eastern Pacific Ocean. Washington, D.C.: U.S. Bureau of Sport Fisheries and Wildlife (1969) 
Love, John A.. Sea Otters. Golden, Colorado: Fulcrum Publishing (1992). ISBN 1-55591-123-4. OCLC 25747993 
Nickerson, Roy. Sea Otters, a Natural History and Guide. San Francisco, CA: Chronicle Books (1989). ISBN 0-87701-567-8. OCLC 18414247 
Silverstein, Alvin, Silverstein, Virginia and Robert. The Sea Otter. Brookfield, Connecticut: The Millbrook Press, Inc. (1995). ISBN 1-56294-418-5. OCLC 30436543 
Middleton, John. Maritime Activities And Their Perception Today. California Academy of Science lecture (2001) 
Farris, Glenn. Mains'l Haul, a Journal of Pacific Maritime History, Vol 43. San Diego, California: Maritime Museum of San Diego (2007) 
Mathes, Michael. The Russian-Mexican Frontier. Jenner, California: Fort Ross Interpretive Association, Inc. (2008). ISBN 978-1-60643-951-7 
VanBlaricom, Glenn R.. Sea Otters. Stillwater, MN: Voyageur Press Inc. (2001). ISBN 0-89658-562-X. OCLC 46393741
A faj szerepel a Természetvédelmi Világszövetség Vörös Listáján. IUCN. (Hozzáférés: 2015. február 15.)
A taxon adatlapja az ITIS adatbázisában. Integrated Taxonomic Information System. (Hozzáférés: 2015. február 15.)
Mammal Species of the World. Don E. Wilson & DeeAnn M. Reeder (szerkesztők). 2005. Mammal Species of the World. A Taxonomic and Geographic Reference (3. kiadás) (angolul)