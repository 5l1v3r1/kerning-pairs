
Az Adriai-tenger, gyakran csak Adria (horvátul: Jadransko more, olaszul: Mare Adriatico) a Földközi-tenger része, annak az Appennin- és a Balkán-félszigetek által határolt öble, egyben legészakibb nyúlványa. A medence teljes hossza 820 kilométer, átlagos szélessége 160 kilométer. Délen a 71 kilométer széles Otrantói-szorossal kapcsolódik a Jón-tengerhez. Felszíne 132000 négyzetkilométer.Az Adriai-tenger az ókori Hét tenger egyike.
A tengert a római korban eredetileg Mare Superumnak hívták latin nyelven. Később Adria (Hadria) városáról kezdték Mare (H)Adriaticum-nak nevezni. Ez a név azonban Hérodotosz és Euripidész korában és műveiben még csak a tenger északi részét jelölte, fokozatosan azonban a jelentése kiterjedt az egész tengerrészre.
Maga az Adria szó, az etruszkok által alapított – és akkor még a tengerparton fekvő – gyarmatváros neve az illír nyelvű adur szóból ered, ami vizet vagy tengert jelent.
Az Adriai-tenger partján az alábbi országok és azok nagyobb települései fekszenek:
A horvát-tengerpart mentén közel 1200 szirt és sziget található. A Dinári-hegységből süllyedékkel leszakadó szigetek nagy része mészkőből áll.
Kvarner-öböl szigetei: Krk (410 km²), Cres (404 km²), Pag (285 km²), Rab (93,6 km²), Lošinj (74,37 km²)
Észak-Dalmát-szigetek: Dugi Otok (124 km²), Pašman (60 km²), Kornati-szigeteket 125 kopár és általában lakatlan sziget alkotja.
Dél-Dalmát-szigetek: Brač (394 km²), Hvar (300 km²), Korčula (276 km²), Mljet-sziget (100 km²), Vis (60 km²), Lastovo
Az Adriai-tenger a mediterrán medence része. Északi és középső része fiatal, transzgressziós eredetű tenger, azaz a tengernek a szárazföld szélére történt behatolásával keletkezett. Ez a medenceterület az elmúlt másfél millió évben karsztos szárazulat volt. A déli medence egy kora harmadidőszaki, a Tethys-óceán bezáródása során keletkezett ingressziós (töréses szerkezetű) süllyedék.A jégkorszak legutóbbi szakasza, a mintegy 160 000 éve kezdődött és 14 000 éve véget ért Würm-glaciális után elkezdődött erős felmelegedés miatt a világtenger vízszintje mindössze 6000 év alatt 120 métert emelkedett. Az eusztatikus transzgresszió következményeként az adriai medence területét ekkor öntötte el a viszonylag gyorsan előrenyomuló tenger. A horvát partszakaszon található víz alatti barlangokat és üregeket még a szárazföldön történt karsztosodás alakította ki a tengerelöntést megelőző időszakban. A parttal párhuzamosan futó Dinári-hegység meredek lejtői a tengerig ereszkednek, ezért, mint a tengerparttal párhuzamosan futó hegylánccal határolt partvidéket, „konkordáns” típusú partnak nevezzük. A kelet-adriai partvidéket számtalan sziget és fjordszerű öböl tarkítja. A hirtelen mélyülő sziklás partokon erősen érvényesül a vízmozgás okozta erózió. A horvát partvidék tipikus abráziós partszakasz. Ezzel szemben az olasz partvidéket alacsony és monoton síksági térrészek – „neutrális partvidék” – jellemzik. A parti öv sekély, aljzatát laza, finom üledék borítja.A medenceterület kettős szerkezete miatt a tenger bathymetrikus jellemzői, mélység-viszonyai jelentős eltérést mutatnak az északi-középső és a déli területek között, bár tulajdonképpen az Adriai-tenger egészét epikontinentális sekélytengernek, más szóval peremtengernek minősíthetjük.
Az északi rész erősen feltöltődött medenceterület, amelyben a Pó folyó évente több millió tonna szárazföldi eredetű, úgynevezett terrigén üledéket rak le. A feltöltődés intenzitására szemléletes példát nyújt a tenger névadójának, az egykori itáliai kikötő-falucskának, Adriának (horvát nyelven Jadrano) a helyzete. A római időkben még a tengerparton fekvő település korabeli maradványai ma már 36 kilométer távolságra fekszenek a parttól. A feltöltődés mellett az Adria nyugati és keleti partvonalán tapasztalható vízszintváltozásra az is hat, hogy a horvát partszakasz lassan süllyed, az olaszországi partvonal pedig emelkedik.A feltöltődés miatt az északi medenceterület nagyjából az Ancona-Šibenik vonalig igen sekély, a nyílt tengeren sem haladja meg a 75 métert. Az Isztriai-félsziget és a Velencei-öböl között az átlagos vízmélység mindössze 50 méter. A közép-adriai medencében található árok, horvát nevén, a Jabuckai-árok átlagos vízmélysége már eléri a 200 métert, legmélyebb pontja 266 méter mély.
A déli, ingressziós eredetű részmedence közepén van az Adriai-tenger legmélyebben fekvő része 1230 méterrel. A tengerfenék a mélytengeri síkság déli végén ismét emelkedni kezd. Az Otrantói-szoros mélysége mintegy 800 méter.
A hosszan elnyúló tengerrész északi és déli vége között nagy különbségek mutathatók ki a tengervíz sótartalmában. A Pó bő vízének hatására északon a tengervíz felhígul. A torkolat brakkvizének a sótartalma mindössze 25 súlyezrelék. Az északi térség egészében a sótartalom megközelíti az óceáni átlaghoz hasonló 34 súlyezreléket. A dél-adriai medencében viszont a sótartalom már eléri a Földközi-tengerre jellemző szuperhalin, 38 súlyezrelékes értéket.Az Adria a Földközi-tenger legészakibb melléktengere, így leghűvösebb területe. Februárban a tengervíz hőmérséklete a Velencei-öbölben 7 °C-ig süllyedhet, míg az Otrantói-szoros környékén csak 13 °C-ig. Nyáron csak kisebb különbségek figyelhetők meg: a Rijekai-öböl 24 °C-os, a leghidegebb Velebit-csatorna 22 °C-os, a déli területek vizének átlaghőmérséklete pedig 25 °C-os.A világtengerektől elzárt Mediterráneumban a dagályhullám átlagos magassága mindössze 60 centiméter, de találhatunk ettől jelentősen eltérő területeket is. Így az Adria északi részén az árapály szintkülönbsége elérheti akár a 110 centimétert, ami vihardagály idején évről évre komoly gondokat okozhat Velence városának.
Az Adriai-tengeren az áramlatok gyengébbek, mint a Földközi-tenger két nagymedencéjében. A fő áramlási irány a keleti partnál délkelet-északnyugati, a nyugati partok mentén pedig északnyugat-délkeleti irányú.
A Földközi-tenger keleti részén fontos szerepet játszó Kis-ázsiai-áramlás egyik kevésbé markáns ága gyenge melegáramlatként hatol fel az Adria balkáni partjai mellett. Főleg ennek köszönhető, hogy a dél-adriai térségben télen az átlagnál magasabb a víz hőmérséklete.Az adriai áramlatok átlagos sebessége 0,5 csomó (egy csomó = 1 tengeri mérföld /NM/ óránként). Erős helyi áramlatok is előfordulnak főleg a horvát part közelében található szűk átjárókban és szorosokban, a Velebit-csatornában, Dubrovnik közelében a Grebeni-szorosban, vagy a Pasmani-csatornában. Sebességük elérheti a 4 csomót is.A sekély adriai medence áramlási rendszerére erősen hatnak az itt uralkodó szelek, a száraz és hideg, az északi, keleti szárazföld felől fújó bóra, a gyakori, hűvös mistral, vagy a nyáron délről fülledt időt, erősödő hullámzást és esőt hozó meleg sirokkó (jugó).
Faunája és flórája hasonló a Földközi-tenger élővilágához, a részben kisebb szalinitás, és a vízhőmérsékleti különbségek miatt kisebb eltérések is kimutathatók.
A sziklás aljazatú balkáni partok kiváló lehetőséget nyújtanak a tengeri élővilág megtelepedéséhez. Az olasz parti öv sekély, és laza finomüledékkel borított aljzata viszont nem biztosít megfelelő feltételeket, ezért ott igen szegényes az élővilág.
A porcos halak osztályát (Chondrichtyes) 26 cápa és 6 rájafaj képviseli az Adriai-tengerben. A cápák öregrendjét (Selachimorpha) elsősorban a legnépesebb rendhez, a kékcápa-alakúak rendjéhez (Carcharhiniformes) sorolható családok és nemzetségek reprezentálják. A leggyakoribbak az éjszakai életmódot folytató kispettyes macskacápa (Scyliorhinus canicula), a nagy macskacápa (Scyliorhinus stellaris), a másfél méteres testhosszúságot is elérő csillagos cápa (Mustelus mustelus) vagy a közönséges tüskéscápa (Squalius acanthias).Ritkán igazi óriások is feltűnhetnek az adriai vizeken. A 8-10 méter hosszú planktonszűrögető óriáscápa (Cetorhinus maximus), nem csak az Adria, hanem a Földközi-tenger legnagyobb halféléje is. Az óriáscápák február-márciusban bukkanhatnak fel a legnagyobb valószínűséggel. A heringcápa-alakúak rendjébe (Lamniformes) tartozó, és ma már igen ritka fehér cápa (Carcharodon carcharias) az 1960-as évekig felvándorolt az Isztriai-félszigetig. Egykor a Kvarner-öböl a negyedik legfontosabb előfordulási helye volt a Földközi-tenger térségében.A leggyakoribb nagy testű cápa a kecses megjelenésű, nyílt-tengeri életmódot folytató kékcápa (Prionace glauca). Felbukkanása július és szeptember között a legvalószínűbb, a partoktól távol. Ugyancsak a nagy szardíniarajokat követik alkalmanként a heringcápák (Lamna nasus), amelyeket gyakran összetévesztenek a nagy fehércápával. Május és augusztus között, elsősorban a dél-adriai nyílt vizeken fordul elő egy-egy sebes úszású röviduszonyú makócápa (Isurus oxyrinchus).A rájaszerűek (Batoidea) öregrendjében a rájaalakúak (Rajiformes) közül különösen gyakori az éjszakai életmódot folytató, a parti sekély vizeket kedvelő kistestű márványos zsibbasztó rája (Torpedo marmorata). A közepesen mély vizek lágy üledékes aljzatát kedvelik a tüskésrájafélék. Jellemzően a 20 méternél mélyebb vizek sziklás, detrituszos (élettelen szeves anyagot tartalmazó) aljzatán fordulhat elő a méteres hosszúságot is elérő foltos rája (Raja montagui).A csontos halak főosztályának (Osteichtyes) legnagyobb testű képviselője a ma már a kihalás széléig lehalászott kékúszójú tonhal (Thunnus thynnus), amely – ha megéri az öregkort –, elérheti a három méteres testhosszúságot is. Az adriai nyílt vizek másik ritka csontoshal-óriása a 3-4 méter hosszú közönséges kardhal (Xiphias gladius). Az adriai sziklazátonyok környékének leggyakoribb rajhala a korállszirtihal-félék közé tartozó barna korallsügér vagy baráthal (Chromis chromis). A késő tavasszal és nyár elején a sekély vizek sziklahasadékaiban világító kék „neonok” nem önálló fajok, hanem a barna korallsügérek ivadékai. Szintén nagyon gyakoriak a durbincsfélék, a viszonylag nagyobb kétsávos kecskedurbincsok (Diplodus vulgaris), a hegyesdurbincsok (Puntazzo puntazzo), a feketedurbincsok (Oblada melanura), vagy a parti sziklákra tapadt moszatokat népes rajokban legelésző, aranycsíkos magashátú durbincsok (Sarpa salpa). A homokos aljzaton él az üledéket túró ezüstös durbincs (Lithognathus momyrus). A család legméretesebb, egy méteres hosszúságot is elérhető tagja a tengeri fogas (Dentex dentex). A tengeri angolnaféléket képviseli a két méteres hosszúságot is elérő, éjszaka aktív Conger conger.A murénaféléket (Murenidae) egyetlen faj képviseli az Adria középső és déli részein, a közönséges muréna (Murena helena). Az ajakoshalfélék családja (Labridae) viszont fajokban gazdag csoport az Adrián. Legnagyobb, gyakori képviselőjük a zöld és kék színekben játszó fekete-tengeri ajakoshal (Symphodus tinca). A legelterjedtebb ajakoshal-féle a szivárványhal (Coris julis), amelynek hímjei ragyogó vörös és zöld csíkot viselnek az oldalukon. A dús tengerifű-mezőkön élnek az adriai tisztogatók, az alig 10 centiméter hosszú feketefarkú ajakoshalak (Symphodus melanocerus), amelyek válogatás nélkül megszabadítják „ügyfeleiket” az élősködőktől. Az adriai hűvös mélyvizek kedvezőek a tőkehalfélék (Gadidae) számára. Hajóroncsokban is élnek a kis termetű francia tőkehalak (Trisopterus luscus) rajai. A nyílt mélyvizek lakója a hekk (Merluccius merluccius). A félénk villás tőkehalak (Phycis phycis) üregek közelében tartózkodnak. A fűrészfogú sügérfélék (Serranidae) családjának leggyakoribb adriai tagja, az enciánkékes színű hasfoltjáról és fekete sávjairól jól felismerhető betűs sügér (Serranus scriba). Ugyancsak barlangokban és roncsok belsejében élnek az éjszaka aktív, mérgező tüskékkel rendelkező skorpióhalfélék (Scorpaenidae).A kistestű halak közül a leggyakoribbak a gébfélék (Gobidae) és a nyálkáshalfélék (Blennidae), így a sekély vizeket kedvelő karcsú géb (Gobius geniporus), a vörösszájú géb (Gobius cruentatus), valamint a szarvas nyálkáshal (Parablennius tentacularis), az apró csíkos nyálkáshal (Parablennius gattorugine), és a vörös színű, fekete fejű nagy háromúszójú nyálkáshal (Tripterygion tripteronotus). Nagyon ritkán előfordul a tengerifű-mezők levelei között a csikóhalak közé tartozó pettyes csikóhal (Hippocampus guttulatus) is.
A madarak leggyakoribb képviselői a sirályok. A danka és a sárgalábú sirályok a leggyakoribbak. A gödényféléket a borzas gödény képviseli. Találkozhatunk még barátpapagájokkal és sándorpapagájokkal is.[forrás?]
Az Adria parti szikláin az árapály szintje alatt kiterjedt mezőket alkot a zöldmoszatok családjába (Chlorophyceae) tartozó tengerisaláta (Ulva lactuca). A Földközi-tenger többi részéhez hasonlóan a sekély, szilárd aljzatú vizekben a sziklákat a barnamoszatok osztályához (Phaeophyceae) sorolt pántrópusi, de Tethys-óceán reliktumfajának tekinthető tölcsérmoszat (Padina pavonica) kolóniái borítják el. Nagyon érdekes algaféle egy másik, szintén a sekélyvízi paleotrópusi zöldmoszatokhoz tartozó faj, az egyetlen óriási sejtből álló esernyőmoszat (Acetabularia acetabulum) is. A biogén zátonyépítés fontos szereplője a mészkiválasztó gumós vörösalga (Lithotamnium fruticulosum).Az Adria növényvilágának fontos részei az önálló élőhelyet alkotó tengerifű-mezők. A szárazföldről a tengerbe visszatelepedett magvas növények közé tartozik a békaszőlőfélék családjához (Potamogetonaceae) tartozó, sűrű és kiterjedt mezőket alkotó neptunfű (Posidonia oceanica), és a neptunfűnél kisebb moszatfű (Cymodocea nodosa), amelyek földközi-tengeri endemikus fajok.
A szivacsok (Porifera) csoportjának képviselői a mosdószivacsok (Spongia officinalis), a víz alatti barlangok mennyezetét beborító fehér rácsállatkák (Clathrina sp.), és az igen gyakori hengerszivacsok (Aplysina aerophoba). A csalánozók (Cnidaria) törzsének legszebb képviselői közé tartoznak a virágállatok (Anthozoa), a fájdalmas csípést okozó viaszrózsa (Anemonia sulcata), a tengeri rózsa (Andresia partenopea), vagy a viszonylag ritka csöves tengeri rózsa (Cerianthus membranicus).A szarukorallok (Gorgonaria) közé tartoznak a sziklafalakon élő endemikus színeváltó szarukorallok (Paramuricea clavata), illetve a sárga legyezőkorall (Eunicella cavolinii). A tüskésbőrűeket (Echinodermata) közül a gyakori bíborcsillag (Echinaster sepositus) szintén endemikus faj. A puhatestűek (Mollusca) törzsét az igen intelligens, fejlett idegrendszerrel rendelkező közönséges polip (Octopus vulgaris) és a közönséges tintahal (Sepia officinalis) képviseli.
Az Adriai-tenger legnagyobb kagylója a közel egy méteresre is megnövő, és a tengerifű-mezőkön gyakori endemikus nagy sonkakagyló (Pinna nobilis). A legnagyobb adriai csigafajok a ritka csomós tritonkürt-csiga (Charonia nodifera), és a hatalmas méretű hordócsiga (Tonna galea).
Elter Tamás: Az Adriai-tenger. divecenter.hu, 2010. május 7. (Hozzáférés: 2010. december 31.)

Adrian Sutil (Starnberg, 1983. január 11. –) német autóversenyző, Formula–1-es pilóta. 2008 és 2013 között a Sahara Force India Formula–1-es csapat tagja, 2014-ben pedig a Sauber pilótája. 2015-ben a Williams tesztpilótája volt, 2016-ban viszont befejeződött Formula–1-es karrierje.
2006-ban a Midland, majd Spyker csapat pénteki tesztpilótája volt három versenyen. 2007-ben a Spykernél teljesítette első Formula–1-es szezonját. A japán nagydíjon elért nyolcadik helyével megszerezte a csapat egyetlen pontját.
2008-ban a Spyker jogutódjánál, Force Indiánál versenyez. Az idénynyitón csak a boxból rajtolhatott és hidraulikai probléma miatt hamar feladni kényszerült a versenyt. A maláj nagydíjat is hamar feladta, ezúttal kicsúszás miatt. Bahreinben végre sikerült célba érnie, az utolsó, 19. helyen, két kör hátrányban. Az első európai versenyen, Barcelonában azonban még egy kört sem tett meg, amikor nem sokkal a rajt után megcsúszott és ütközött Sebastian Vettellel. Mindketten kiestek. A Super Aguri csapat visszalépése után a Force India lett a mezőny leggyengébb autója, a török nagydíj időmérő edzésén csak az utolsó két helyet érték el csapattársával, Fisichellával. A versenyen a 16. helyre sikerült feljönnie.
A monacói nagydíjon csak a 18. helyről indulhatott, de a szombat délelőtti, esős szabadedzésen megmutatta, hogy vizes pályán jó eredményre képes. A versenyen esett, Sutil pedig hiba nélkül autózott. Hét körrel a vége előtt már a 4. helyen haladt, amikor a mögötte jövő Räikkönen nem tudott lefékezni a kikötői sikán előtt, és hátulról beleütközött. Még be tudott hajtani a boxba, de ott feladni kényszerült a versenyt, a csapat és saját maga óriási csalódására. A versenybírók szokványos versenybalesetnek minősítették az esetet, és nem büntették meg Räikkönent, aki elismerte a hibáját és elnézést kért Sutiltól. Ugyanakkor őt is figyelmeztették a verseny után a bírók, mert még a 13. körben, sárga zászlónál előzött.
Csapattársa kiesése miatt a Force India pont nélkül távozott Monacóból. A kanadai nagydíjon elsőként esett ki fékhiba miatt. Franciaországban a Force Indiák egyértelműen a mezőny leggyengébb autói voltak, Sutil 19. lett, csak a kicsúszás miatt kiesett Buttont maga mögött tudva. A brit nagydíjon ismét esett, és Sutil a 19. helyről rajtolva feljött a 12. helyre, de megcsúszott, elhagyta a pályát, ezután átcsúszott a másik oldali bukótérbe, és kiesett. Németországban, hazai versenyén Sutil a 19. helyről rajtolva 15. lett. A következő két versenyen kiesett, majd az esős Belga és Olasz Nagydíjakon ismét célba ért, a 13. és a 19. helyeken. Szingapúrban a szűk pálya falának ütközött és kiesett. A világbajnokságban szerzett pont nélkül, a 20. helyen állt.
2009-ben, az Olasz nagydíj időmérőjén megszerezte a második helyet, a futamon negyedik lett a leggyorsabb kört megfutva.
2014-ben a bahreini futam előtt azzal hívta fel magára a figyelmet, hogy bejelentette: nem visz magával innivalót a futamra, mert az autó optimális teljesítménye szempontjából túl nehéz volt a kulacs.
1. hely a svájci Formula–Ford bajnokságban (SSPT-Racing) – 10 verseny, 10 győzelem, 10 pole-pozíció
6. hely a német ADAC BMW bajnokságban (HBR Motorsport) – 2 pole-pozíció, 4 dobogós hely
2. hely a Formula–3-as Euro Serie-sorozatban (Team ASM Formula–3) – 2 győzelem, 2 pole-pozíció, 11 dobogós helyezés; 2. hely a Malboro Masters versenyen, Zandvoortban
1. hely a Japán Formula–3-as bajnokságban, (Team TOMs Toyota) – 5 győzelem, 3 pole-pozíció; 3. hely a macaói Formula–3-as versenyen (Team TOMs Toyota); Formula–1, a Midland csapat hivatalos tesztpilótája, részt vett a pénteki szabadedzéseken.
Az uruguayi-német pilóta Forma BMW-s és Forma-3-as előzmények után 2007-ben mutatkozott be a Formula–1-ben a Spykernél.
20. hely a Formula 1 2008-as szezon végén, a Force India színeiben - 0 győzelem, 0 pole-pozíció
† A versenyt nem fejezte be, de helyezését értékelték, mert a versenytáv több, mint 90%-át teljesítette.
Sutil édesanyja, Monica német származású, apja, Jorge Sutil pedig Uruguayban született. Mindketten hivatásos zenészek, Jorge négy évet hegedült a Müncheni Filharmonikusoknál. Nem véletlen tehát, hogy Adrian is először a zene iránt volt fogékony, 14. életévében már tehetséges zongoristaként tartotta számon a szakma. Akkor azonban bátyján keresztül közelebbi kapcsolatba került az autóversenyzéssel, rendszeres látogatója volt a gokartversenyeknek.
A dél-amerikai gyökereknek hála Sutil már kiskorában kifogástalanul beszélt spanyolul. Vér szerinti bátyja mellett van még egy féltestvére. 2007 óta a Berntől nem messze fekvő Niederbippbe költözött. Családja szülőföldjén, a München melletti Gräfelfingben maradt.

Diósadi Ady Endre, születési nevén: Ady András Endre (Érmindszent, 1877. november 22. – Budapest, Terézváros, 1919. január 27.) a huszadik század egyik legjelentősebb magyar költője. A magyar politikai újságírás egyik legnagyobb alakja. A műveltségről, irodalomról írt cikkei a fejlődést és a haladást sürgetik. Költészetének témái az emberi lét minden jelentős területére kiterjednek. Hazafi és forradalmár, példamutató magyar és európai. A szerelemről vagy a szülőföldjéről írt versei éppoly lényeges kifejezései az emberi létnek, mint a szabadság, az egyenlőség, a hit vagy a mulandóság kérdéseiről írott költeményei.
Egy szatmári faluban, Érmindszenten, elszegényedett nemesi családban született. Édesapja diósadi Ady Lőrinc (1851–1929), kisparaszti gazdálkodó, édesanyja tiszaeszlári Pásztor Mária (1858–1937), református lelkipásztorok leszármazottja volt. Egy nővére (Ilona, aki még egyéves kora előtt meghalt) és egy öccse volt, Ady Lajos (1881–1940), aki magyar-latin szakos tanárként ábrándos nyelvészkedéssel nevüket Ond vezér nevéből eredeztette. Ady Mariska Ady Endre unokahúga volt.
Ady több átlagostól eltérő testi adottsággal jött a világra. Mindkét kezén hatujjúsággal született. A rendellenesség enyhébb változatát jelentő, csupán csont nélküli, csökevényes bőrnövedékeket születése után – a tövüknél cérnahurokkal elkötve, elsorvasztva – a bába tökéletesen eltávolította. Sokujjúságát később a költő a kiválasztottság táltosjeleként értékelte, és ez a közvéleményben is misztikumként lengte körül. Emellett „mindkét oldalt lenőtt” füllel, és feltűnően nagy, rövidlátó szemmel született. Felnőttként hiúságból nem hordott szemüveget, inkább egészen közelre hajolva olvasott. Lábai alkatilag véznák, gyengék, ennek tudhatta be bizonytalan járását, nagy bütykei miatt pedig speciális cipők viselésére kényszerült.
Tanulmányait az érmindszenti református elemi iskolában kezdte 1883-ban, ahol Katona Károly tanította írásra, olvasásra, számolásra, bibliai történetekre és zsoltáros énekekre. Szülei idővel gimnáziumba szánták, ez volt az oka, hogy tanulmányait 1886-tól a katolikus népiskolában folytatta Hark István keze alatt. Az elemi befejeztével, 1888-ban a nagykárolyi piarista gimnáziumba került. Ebben az iskolában voltak saját bevallása szerint a legszörnyűbb diákévei, amellett, hogy itt erősödött meg a fizikailag addig gyengécske gyerek. Itt írta első költeményeit is, amelyek többnyire verses csúfolódások voltak, és ezekből az évekből származik barátsága Jászi Oszkárral, akivel együtt jártak hittanra. 1892-től a zilahi református kollégium diákja volt, ahol 1896 júniusában jelesen érettségizett: csak görögből és matematikából kapott jó osztályzatot. A liberális szellemű zilahi „ősi schóla” a szigorú szerzetesi iskolából kikerülve a szabadságot jelentette számára: itt szabad volt nyilvánosan is cigarettázni, és itt váltak rendszeressé a szombat esti kocsmázások is; emellett itt érték első – iskolai – irodalmi és szerelmi sikerei is, utóbbi F. Erzsike személyében, aki későbbi versei Zsókája lett. Itt ismerte meg Kun Bélát is, aki egy ideig magántanítványa volt.
Édesapja a lecsúszott család újbóli felemelkedésének lehetőségét, a leendő szolgabírót látta fiában, ezért beíratták a debreceni jogakadémiára. A várost nem sikerült megszeretnie: szülei beleegyezését megszerezve a második évre már a pesti jogi karra iratkozott be, majd Temesvárra ment, ahol délelőtt a királyi táblánál írnokoskodott, délután magánórákat adott. Temesvárról nagyon betegen vitte haza édesanyja 1897 karácsonyán, ahonnan felgyógyulva utazott újra Budapestre, a negyedik félévre beiratkozni. A többször is megküldött tandíj azonban korhelykedésre úszott el. Nem mert szülei szeme elé kerülni, ezért Zilahra utazott, ahol ügyvédbojtár lett és egy barátjánál lakott. Ez idő tájt született meg egy önálló verseskötet kiadásának gondolata. Ősszel az egyetem folytatásának szándékával ismét Debrecenbe ment, azonban az előadásokat hanyagul látogatta, sokkal jobban érdekelték a lapok (Debreceni Főiskolai Lapok, Debreceni Ellenőr, Debreceni Hírlap). Előbb a Debreczeni Hírlap, majd 1899-től a ’48-as érzelmű, függetlenségi párti Debreczen című folyóirat „hivatásos” munkatársa lett. A soron következő félévre már be sem iratkozott, ezzel vége szakadt jogegyetemi tanulmányainak. Ugyanebben az évben megjelent első verseskötete, Versek címmel, de nem volt sikere.
1899 végén Nagyváradra ment, ahol gazdag kulturális élet folyt ekkor. 1900. január elején a kormánypárti Szabadságnak lett a belső munkatársa: ekkor ez volt Nagyvárad legtekintélyesebb és anyagilag legerősebb lapja. A társadalmi igazságtalanságról és a munkásnyomorról írt kritikus cikke 1901. április 22-én jelent meg a Friss Újságban Egy kis séta címmel, amely azonban világnézeti ellenszenvet gerjesztett ellene lapjánál, így május 23-ától a lapversenytárs Nagyváradi Napló kötelékébe lépett. Jó újságíróvá vált, prózai stílusa itt fejlődött ki.
Új verskötetet is kiadott 1903-ban Még egyszer címen, azonban ez is komolyabb visszhang nélkül maradt. Ady Nagyváradon bohém éjszakai életet élt, amelyben Halász Lajos és Szűts Dezső voltak állandó partnerei. Ehhez a városhoz kötődik az a végzetes szerelmi viszony is, amelynek következtében először elkapta a szifiliszt: erről a Mihályi Rozália csókja című novellájában írt.
Életében az áttörést 1903 augusztusa hozta el: ekkor ismerkedett meg Diósyné Brüll Adéllal, egy Nagyváradról elszármazott gazdag férjes asszonnyal, aki ekkor Párizsban élt és látogatóba jött haza. Léda (Ady így nevezte őt el) lett a múzsája; az ugyanebben az évben megjelent Még egyszer című kötetében „A könnyek asszonya” című költeményt már ő ihlette. Lírai kibontakozásában Léda iránti szerelme és nála tett párizsi látogatásai segítették. A Léda-kapcsolat 9 évig tartott: 1903-tól 1912-ig. Léda 1907-ben halott lánygyermeket hozott világra, vélhetőleg a költőtől. Kapcsolatuk 1912-re teljesen megromlott: Ady a Nyugatban publikált Elbocsátó szép üzenet című versével végleg szakított Lédával.
Hétszer járt Párizsban 1904 és 1911 között. Első, egy évig tartó párizsi útja után az ellenzéki Budapesti Naplónál helyezkedett el, ahol 500 cikk és egy sor költemény jelent meg a tollából. Rövid idővel a hazatérése után tartott választásokon a nem várt ellenzéki siker – amely 30 év után váltotta a kormányzó Szabadelvű Pártot – a lapot kormánytényezővé tette azzal, hogy annak főszerkesztője, Vészi József a miniszterelnök sajtófőnöke lett. 1906-ban a Fejérváry-kormány lemondott, és mivel Ady pozíciót töltött be a darabontkormány mellett sajtótudósítóként, méltatlan támadások érték, ami elől előbb Érmindszentre, majd júniusban Párizsba „menekült”.
Második párizsi tartózkodása és a kapcsolódó földközi-tengeri utazás időszaka költészetének termékeny korszaka. 1906-ban megjelent harmadik verskötete Új versek címmel – ez a könyv mérföldkő a magyar irodalomban, a modern magyar költészet születését jelzi –, de negyedik kötete, a Vér és arany hozta meg az igazi sikert és a kritikusok elismerését.
1908-ban a Nyugat című új irodalmi lap első számában megjelentek Ady versei és esszéi, ennek a lapnak lett élete végéig munkatársa, 1912-től pedig az egyik szerkesztője is. 1908-ban Nagyváradon A Holnap nevű irodalmi csoport egyik alapítója volt. Egy antológiát jelentettek meg Ady költeményeivel, valamint Babits Mihály, Balázs Béla, Dutka Ákos, Emőd Tamás, Juhász Gyula, Miklós Jutka műveivel. Ezeket a verseket rosszallással és értetlenséggel fogadták.
A Nyugat kétségtelenül a magyar irodalom legfontosabb folyóirata, melynek Ady nemcsak szerkesztője volt, hanem szimbóluma is. Mivel a Nyugatban nem jelentek meg politikai cikkek, írt más lapokba is (például: Népszava, Világ). Keményen kritizálta a politikai helyzetet. Nem volt ínyére a vezető pártok nacionalizmusa, de bírálta a szociáldemokraták antinacionalizmusát is; látta, mennyire maradt el Magyarország a fejlett országoktól, de rámutatott a nyugati országok fogyatékosságaira is.
Jászi biztatására jelentkezett a szabadkőműves Martinovics páholyba, amelybe 1912. május 3-án vették fel, együtt Csáth Gézával. A páholy tekintélyét emelte Ady tagsága, ezért rövid idő alatt léptették legény-, majd mesterfokba. A páholymunkákon azonban csak igen ritkán vett részt, hétéves tagsága alatt mindössze négy alkalommal - azaz felvételén és díjemelésein kívül csak egyszer.A Lédával való szakítása után többnyire csak alkalmi nőkapcsolatai voltak. 1913. november 21-én a hűvösvölgyi Park Panzióban Balázs Béla mutatta be neki Dénes Zsófiát („Zsuka”), a Párizsban élő fiatal újságírónőt, akivel gyorsan megkedvelték egymást, és akit a költő saját neve után Andreának nevezett el. A gyorsan kibontakozó szerelem hatására esküvőt fontolgattak, azonban Dénes Zsófia anyjának heves tiltakozása miatt a kézfogó elmaradt; a Becéző, simogató kezed és az Élet helyett órák című, a Ki látott engem? kötetben megjelent költeményei a Dénes Zsófia iránti érzései emlékei.
1914-ben találkozott az akkor 20 éves Boncza Bertával, akivel 1911 óta levelezett. Berta első levelét egy svájci intézetből írta Adynak. 1915. március 27-én a lány apjának (Boncza Miklós, neje: törökfalvi Török Berta) beleegyezése nélkül összeházasodtak. Verseiben Csinszkának nevezte Bertát. Esküvői tanúik Vészi József és Ignotus-Veigelsberg Hugó voltak.
Az első világháború kitörését nemzeti tragédiaként élte meg; ez idő alatt nem közölt írásokat, négy év hallgatás után, 1918-ban jelent meg újabb verseskötete, A halottak élén cím alatt. A kötetet Hatvany Lajos szerkesztette, aki „a kötet összeállításába erős kézzel nyúlt bele”, egyes verseket ki is hagyott.Az őszirózsás forradalom után megalakult népköztársaság a forradalmi versei miatt megpróbálta kisajátítani, saját költőjének tekinteni. Ady ettől igyekezett elhatárolni magát, noha harcos híve volt a polgári radikalizmusnak, és „vezérének” nevezte Jászi Oszkárt. 1918 novemberében (a Tisza-gyilkosság után) a harmadlagos szifilisz jellemző szövődményeként kisebb szélütést kapott. Ettől kezdve beszéde szaggatottá vált, de elméje tiszta maradt. Később megkapta a világon épp ekkor végigsöprő spanyolnáthát, ebből kialakuló magas lázzal járó tüdőgyulladását a Liget Szanatóriumban kezelték. Két hete ápolták, amikor egy reggel hirtelen meghalt (1919. január 27-én, 41 évesen). Halálát végül is, Czeizel Endre adatai szerint, a kórboncolás alapján a főverőér megrepedése okozta, melyet a harmadlagos vérbaj jellemző megnyilvánulása, az aorta idült gyulladása miatt kialakult főverőér-tágulat előzött meg.Temetése január 29-én volt: koporsóját a Magyar Nemzeti Múzeum előcsarnokában ravatalozták fel. Haypál Benő református lelkész gyászbeszéde után Kunfi Zsigmond közoktatási miniszter, majd Móricz Zsigmond mondott gyászbeszédet. A Magyarországi Szociáldemokrata Párt nevében Vincze Sándor, a Nyugat nevében Babits Mihály, az Alkotó Művészek és Tudományos Kutatók Szövetsége nevében Pikler Gyula, az összes újságíró-intézmények nevében Bíró Lajos, míg a Társadalomtudományi Társaság nevében Jászi Oszkár búcsúztatta. Sok más közéleti személyiség mellett több tízezren rótták le kegyeletüket és búcsúztatták, majd kísérték utolsó útjára fedetlen fővel, a Múzeum körúton és a Rákóczi úton át a Kerepesi temetőig.
A 19-20. század fordulójának magyar költészetét a haldokló népi-nemzeti iskola határozta meg, mely Petőfi nyomain járt, utánozta népies hangját és nem tudta magát megújítani. Ady, ha nem is az első volt, aki szakított a hagyománnyal, de az első, aki utat tört egy új, modern stílusnak. Bár szívesen tetszelgett a magányos, meg nem értett forradalmár szerepében, a valóságban költőtársai támogatták őt és sokan utánozták verseit. Maga Ady nem kedvelte az utánzókat, és A duk-duk affér című írásában ki is gúnyolta őket.
Az első két kötete még nem jelentett semmi újat. Az új stílus elemei először esszéiben, publicisztikájában és más írásaiban mutatkoztak meg. Egy új költészeteszmény nevében lép fel, hangsúlyozva azt, hogy ő nem lesz a „szürkék hegedőse”. Az ősi, magyaros költészet, kultúrkör és az új, forradalmi változást hozó költői program egyesítése a célja – ezáltal szakítva ki a magyar költészetet az elvadult Hun táj virágtalan vidékéből.
Sajátos technikával dolgozik: egyrészt megalkotja egyedi kevert ritmusát, mely a szimultán verselés egy kevert változata; a belső ritmus, ismétlések, halmozások, puritánabb versszerkezet és a zökkentés, tagolás jellemző e sajátos ritmikára. Továbbá új szavakat alkot az „el” igekötő igékhez való hozzátoldásával, ezáltal keltve egy vagy csak múltbeli vagy elszalasztott lehetőséget, történést vagy balul sikerült próbálkozást a múltban. Többé-kevésbé ezek az igéi a magyarság szomorú sorsára utalnak (elél, elmásol).
Ady tematikus-motivikus költő. Költészetében meghatározott motívumcsoportokat követhetünk végig, s ezzel Ady egyedülálló a világirodalomban. Tematikája, szimbólumrendszere: ars poeticák, szerelem (Léda, Csinszka), látomásos tájköltészet, Magyar Ugar, Istenes versek, magyarság – kuruc tematika, létharc – pénz motívuma, halál, forradalmi versek és világháborús költészet.
Adyt biztosan befolyásolták Baudelaire és Verlaine versei. Gyakran használja a szimbolizmus elemeit, visszatérő témái az Isten, Magyarország és a harc a túlélésért. Más témái élete bizonyos időszakaiban fordulnak elő: pénz, Léda. 
Szimbolizmusa költeményeinek látomásosságában, meghatározatlanságában jelentkezik. Jelentős szereppel bírnak szimbolista ihletésű verseiben a színek (piros, fekete, fehér), a szuggeráló erő és az Adyra jellemző szómágia, mint például a korrespondancia (szokatlan képzettársítások, konkrét és absztrakt összekapcsolása) és a zenei crescendo (jambikusság, ismétlések, halmozás).
Szecessziós jelleget is mutat költészete, amit a következők támasztanak alá. A szecesszióra jellemzőek a dekoratív vonalak, az egzotikusság, különösség, titokzatosság. Ilyen verseit meghatározza az önfeltárulkozás, a személyiség új kultusza – szereplírának tekinthetők; az elkülönülés gesztusa, a túldíszítés, dekorativitás, az eufemizált halál.
Kiemelkedő egyéniség, aki másként gondolkodik a szerelemről, pénzről, életről és halálról, másként szereti hazáját. Szeretne változást hozni, nem érzi jól magát a feudálisan elmaradott Magyarországon.
Verseiből árad a harc, a lázadás a kor helyzete ellen. Költészetének egésze forradalom. A küzdésvágy és a reménytelenség érzése állandóan jelen van verseiben.
Messiás-sorsnak érzi a költő életét: Magyarországon duplán kell szenvedni, mint máshol a világban, ha valamit el akar érni az ember.
Stílusának egyik legjellemzőbb vonása a különös jelzők gazdagsága. Gyakori témája énjének testi-lelki kettészakadása. Életszeretet, az élet teljességének igénye mindvégig kíséri költészetét.
„Vallom és hirdetem, hogy nincs értékesebb, hatalmasabb és szebb mint az élet.”
Ady Endre a modern magyar sajtótörténetnek is az egyik kiemelkedő alakja. „Újságíró-volta egyáltalán nem véletlenszerű. Ő nem úgy került a sajtóhoz, mint Petőfi (…) költői tehetségének jutalmaképp, és hogy megélhetéséről valamiképp gondoskodjanak. Ady előbb volt jó újságíró, mint jó költő, és mindvégig megőrizte újságíró természetét” – írta róla Szerb Antal. Ady a nagyváradi Napló munkatársa volt, és itt, a szerkesztőségben ismerkedett meg szerelmével, Lédával. Párizsból visszatért Nagyváradra s így szólította Váradot: Olyan gyönyörűszép Nagyvárad, mint egy kis Pece-parti Párizs.
Vér és arany. Újabb versek; Franklin, Bp., 1908 [1907. december végén 1908-as évszámmal]
A Holnap. Ady Endre, Babits Mihály, Balázs Béla, Dutka Ákos, Emőd Tamás, Juhász Gyula, Miklós Jutka versei; sajtó alá rend. Antal Sándor; A Holnap Irodalmi Társaság, Nagyvárad, 1908
A Holnap új versei. Második könyv; összeáll., bev. Kollányi Boldizsár; Deutsch, Bp., 1909
Az Illés szekerén; Singer-Wolfner, Bp., 1909 [-es évszámmal, 1908 december második felében]
Szeretném, ha szeretnének; Nyugat, Bp., 1910 [-es évszámmal, 1909 december közepén]
Petőfi Sándor válogatott, forradalmi költeményei. A forradalmár Petőfi; összeválogatta s elüljáró írással ellátta Ady Endre; Deutsch Zsigmond, Bp., 1910
A tízmilliós Kleopátra és egyéb történetek; Lampel, Bp., 1910 (Magyar könyvtár)
Proletárok verses könyve. Ady, Csizmadia stb.; szerk. Bresztovszky Ernő; Népszava, Bp., 1913
Három március. 1911, 1912, 1913 / Ady Endre három ünnepi verse. Jászi Oszkár, Rubin László és Polányi Károly ünnepi beszédei. A Galilei-Kör öt éves fennállása alkalmából; Galilei Kör, Bp., 1913
Ady Endre a zsidóságról; előszó Fehér Dezső; Nagyváradi Napló Ny., Nagyvárad, 1919 (Zsidó renaissance könyvtár)
Ady Endre válogatott versei; vál. Dóczy Jenő, ill. Jaschik Álmos; Pallas, Bp., 1921
Rövid dalok egyről és másról. Ady Endre százhetvennégy ismeretlen verse; összegyűjt. Földessy Gyula; Amicus, Bp., 1923
Márkó király. Ballada. 1894; írta Ady Endre a zilahi református kollégium 6-ik osztályos növendéke; közzéteszi Ady Lajos; facsimile-kiad.; Amicus, Bp., 1923
Ady Endre párizsi noteszkönyve; sajtó alá rend., bev. Ady Lajos; Amicus, Bp., 1924
"Ha hív az acélhegyű ördög...". Ady Endre újságírói és publicisztikai írásai; összeáll., bev. Fehér Dezső; Szent László Ny., Oradea, 1927
Hatvany Lajos: Ady a kortársak közt. Ady Endre levelei és levelek Ady Endréhez; Genius, Bp., 1928
Az idő rostájában. Száz Ady vers; összeáll. G. Madarász Pál, Nemes József; s.n., s.l., 1937 (Magyar kollégiumi füzetek)
Vallomások és tanulmányok. Magyar és külföldi irodalom; Athenaeum, Bp., 1944 (Ady Endre összes művei)
Földrengés előtt. Válogatott kiadatlan novellák; bev. Szentimrei Jenő; Irodalmi és Művészeti, Bukarest, 1952 (Haladó hagyományaink)
Petőfi nem alkuszik. Tanulmányok; Testvériség-Egység Kiadó, Újvidék, 1954 (A toll mesterei)
Ady Endre válogatott levelei; vál., sajtó alá rend., bev., jegyz. Belia György; Szépirodalmi, Bp., 1957 (Magyar századok)
Vallomás a patriotizmusról. Cikkek; Állami Irodalmi és Művészeti, Bukarest, 1958
Ifjú szívekben élek. Válogatott cikkek és tanulmányok; vál., tan. Koczkás Sándor, jegyz. Bessenyei György; Móra, Bp., 1958
Ady Endre összes novellái; sajtó alá rend., jegyz. Bustya Endre; Szépirodalmi, Bp., 1961
Ady Endre összes versei, 1-2.; sajtó alá rend. Koczkás Sándor, Krajkó András, Szépirodalmi, Bp., 1962 (Magyar klasszikusok)
Az elhagyott kalóz-hajók; bemutatja Baróti Dezső; kép- és dokumentumvál. Baróti Dezső, E. Csorba Csilla, szerk. Kőszeg Ferenc; Magyar Helikon, Bp., 1977 (Kézirattár)
Ady Endre összes versei; sajtó alá rend. Láng József, Schweitzer Pál; Szépirodalmi, Bp., 1977
Ady Endre publicisztikai írásai, 1-3.; vál., jegyz. Vezér Erzsébet; Szépirodalmi, Bp., 1977
Ady Endre levelei, 1-3.; szerk., szöveggond., bev., jegyz. Belia György; Szépirodalmi, Bp., 1983 (Ady Endre művei)
Ady Endre összes versei, 1-2.; szöveggond., jegyz. Láng József, Schweitzer Pál; jav. kiad.; Szépirodalmi, Bp., 1989
Ady-versek. Magyarázatos kiadás az ifjúság számára; közrebocsátotta Párkányi Norbert; Athenaeum, Bp., 1926
Jóslások Magyarországról. Tanulmányok és jegyzetek a magyar sorskérdésekről; szerk., bev. Féja Géza; Athenaeum, Bp., 1936
A forradalmi Ady; előszó Szakasits Árpád; versek, cikkek vál. Erdődy János, Szalai Sándor; Népszava, Bp., 1945
Őszi rózsák. Antológia Ady Endre forradalmi verseiből; vál. Kelen Dóra; Szociáldemokrata Párt Kultúrosztálya, Bp., 1947
A fekete lobogó. Ady harca a klerikális reakció ellen; szerk. Földessy Gyula, Király István; Franklin, Bp., 1950
A néppel tüzön-vizen át. Petőfi Sándor, Ady Endre, József Attila száz verse; Ifjúsági, Bukarest, 1953
A nacionalizmus alkonya; összeáll. Koczkás Sándor, Vezér Erzsébet; Kossuth, Bp., 1959
Ady Endre az irodalomról; szerk. Varga József, Vezér Erzsébet, bev. Varga József: Ady irodalomszemlélete; Magvető, Bp., 1961
Költészet és forradalom; összeáll., bev. Varga József, szerk., jegyz. Szabó Mária; Kossuth, Bp., 1969
Nagyváradi színikritikák a Holnap évtizedében. Ady Endre, Bíró Lajos, Dutka Ákos és Juhász Gyula írásai a színházról; vál., bev. Indig Ottó; Kriterion, Bukarest, 1975 (Téka)
Ady Endre versei; vál. Babits Mihály, szerk. Téglás János; Ságvári Nyomdaipari Szakközépiskola, Bp., 1976
Magyar jakobinus dala. Forradalmi versek és cikkek; összeáll. Szily Ernő; Kossuth, Bp., 1977
Az élet szobra. Ady Endre képzőművészeti írásai; szerk., bev., jegyz. Varga József, utószó Németh Lajos; Corvina, Bp., 1977 (Művészet és elmélet)
Az én hadseregem. Válogatott cikkek, tanulmányok, versek, elbeszélések fiatalok számára; vál. Varga József, szómutatót, utószó Pomogáts Béla; Kozmosz Könyvek, Bp., 1977
Művészeti írások; vál., szerk. Vezér Erzsébet; Kossuth, Bp., 1987 (Esztétikai kiskönyvtár)
Színház; vál., szöveggond., utószó, jegyz. Varga József; Szépirodalmi, Bp., 1980
A Sion-hegy alatt. Ady Endre istenes versei; összeáll., bev. Szabó Lőrinc; Szt. István Társulat, Bp., 1990
Kopátsy Sándor: Beszélgetések Adyval [vál. Ady publicisztikájából Kopátsy Sándor jegyz., Lengyel László Valami még készül. Levélféle Kopátsy Sándorhoz c. írásával]; Száminform, Bp., 1992
A vér városa. Nagyváradon és Nagyváradról; vál., sajtó alá rend. Vitályos László; Palatinus, Bp., 2001 (Várad, villanyváros)
Betlehem néma. Ady Endre minden karácsonyi írása; összeáll. Kőrössi P. József; Noran, Bp., 2002 (Írók karácsonya)
Kopátsy Sándor: Beszélgetések Adyval Nagyváradon [vál. Ady publicisztikájából Kopátsy Sándor jegyzeteivel]; CET Belvárosi, Bp., 2002
Ha hív az acélhegyű ördög... Ady Endre újságírói és publicisztikai írásai, 1900-1904; összeáll., kortörténeti ismeretekkel bev. Fehér Dezső, utószó Tóth János; NAT, Nagyvárad, 2005 (NAT könyvek)
Egy keresztvetés története. Zsidó történetek; vál., szerk., utószó Kőbányai János; Múlt és Jövő, Bp., 2006 (Múlt és Jövő klasszikusok)
"Legyetek emlékezéssel hozzám". Válogatás Ady Endre verseiből – jegyzetekkel; vál., bev., jegyz. Százdi Antal; Petit Real, Bp., 2006
Az élet-halál titkai. Ady Endre füveskönyve; vál., összeáll. Papp Csaba; Lazi, Szeged, 2006
Erdély Adyja. Versek, elbeszélések, publicisztikai írások; összeáll., bev. Pomogáts Béla; Pro Universitate Partium Alapítvány, Nagyvárad, 2007
Levél a végekről. Erdélyi versek; vál., bev. Pomogáts Béla; Pallas-Akadémia, Csíkszereda, 2007
Jóslások Magyarországról. Tanulmányok és jegyzetek a magyar sorskérdésekről; szerk., bev. Féja Géza; Éghajlat, Bp., 2010
A világosság lobogója alatt; vál., szerk., jegyz. Ferencz Győző; Nap, Bp., 2012 (Magyar esszék)
(gyűjt., sajtó alá rend., jegyz. Kovalovszky Miklós; Akadémiai, Bp., 1961-1991, 5 db)
III. Újságcikkek, tanulmányok. 1902. március–december; sajtó alá rend. Koczkás Sándor, Vezér Erzsébet; 1964
IV. Újságcikkek, tanulmányok. 1903. január–december; sajtó alá rend. Vezér Erzsébet; 1964
V. Újságcikkek, tanulmányok. 1904. február–1905. január; sajtó alá rend. Vezér Erzsébet; 1965
VI. Újságcikkek, tanulmányok. 1905. január–szeptember; sajtó alá rend. Varga József; 1966
VII. Újságcikkek, tanulmányok. 1905. október–1906. június 14.; sajtó alá rend. Kispéter András, Varga József; 1968
VIII. Újságcikkek, tanulmányok. 1906. június–1907. szeptember; sajtó alá rend. Vezér Erzsébet; 1968
IX. Újságcikkek, tanulmányok. 1907. október–december; sajtó alá rend. Vezér Erzsébet; 1973
X. Újságcikkek, tanulmányok. 1910. január–1912. december; sajtó alá rend. Láng József, Vezér Erzsébet; 1973
Ady Endre összes művei. Kritikai kiadás, Akadémiai, Argumentum, 1969-2006, 4 db
III. 1906. jan. 28.-1907; sajtó alá rend. Koczkás Sándor, Kispéter András; 1995
IV. 1908-1909; sajtó alá rend., jegyz. N. Pál József, Janzer Frigyes, Nényei Sz. Noémi; 2006
Ady Endre összes művei. Kritikai kiadás, sajtó alá rend. Vezér Erzsébet, Akadémiai, 1990-1997, 2 db
I., Újságcikkek, tanulmányok. 1897. szeptember–1901. május; sajtó alá rend. Vezér Erzsébet; 1990
II., Újságcikkek, tanulmányok. 1901. május–1902. február; sajtó alá rend. Koczkás Sándor, Nényei Sz. Noémi; 1997
Ady Endre összes művei. Kritikai kiadás, sajtó alá rend., jegyz. Vitályos László, Argumentum, 1998-2009, 3 db
Papp István Géza: Ady Endre vonzásában Bába Kiadó, Szeged, 2007 ISBN 978-963-9717-64-0
Oláh (Örsi) Tibor: Ady Endre költészetének motívumrendszere. http://magyar.fazekas.hu/wp-content/uploads/2016/02/Ol%C3%A1h-Tibor_Ady-Endre-k%C3%B6lt%C3%A9szet%C3%A9nek-mot%C3%ADvumrendszere.pdf8090.pdf
Domokos Mátyás (szerk.): A Komp-ország poétája. In memoriam Ady Endre, Budapest, Nap Kiadó, 2005
Fráter Zoltán, Hegyi Katalin: „Nincsenek itt már farsangi hajnalok”. Ady és Csinszka pesti lakása, Budapest, Argumentum, 2001
H. NAGY Péter, Lőrincz Csongor, Palkó Gábor: Ady-értelmezések, Pécs, Iskolakultúra, 2002
Muzsnay Árpád (szerk.): Ady Endre és Móricz Zsigmond tanácskozás, Szatmárnémeti, 2009
Pomogáts Béla: Öt költő. Irodalomtörténeti tanulmányok [Ady Endre, Babits Mihály, Illyés Gyula, József Attila, Kosztolányi Dezső erdélyi vonatkozásai], Marosvásárhely, Mentor, 2005
SÁRA Péter: A minden titkok költője. Tanulmányok Ady Endréről, Budapest, Püski, 2000
SCHWEITZER Pál: Ady és Mylitta. Mű és élmény kapcsolata egy szerelem harminc versében, Budapest, Argumentum, 2000
Raffay Ernő: Ady Endre és a szabadkőművesség; in: Történelem portál, I. évf. 1. szám, 8-11. o.
Szenes Béla: Az ifjú Ady Endre. Egy Kossuth-verstől a Léda daloki g; Dick, Bp., 1913
Loósz István: Ady Endre, lírája tükrében. Tanulmány; Fischer–Krausz Ny., Szabadka, 1914
Szirbik Antal: A legmodernebb aesthetika. A régi és az újmódi költészet – Rákosi Jenő, Ady Endre és táboraik a fiziológia szögéből nézve; Hoffman Ny., Bp., 1915
Szabó Dezső: A forradalmas Ady; Korvin Ny., Bp., 1919 (Táltos könyvtár. Időszerű emberek)
Alszeghy Zsolt: Magyar lirikusok. Vörösmarty, Komjáthy, Ady Endre, Harsányi K.; Pallas, Bp., 1921 (69-115. old.)
Ady-könyv. Dokumentumok az Ady-kérdéshez; összegyűjt., sajtó alá rend. Reiter László; Amicus, Bp., 1924
Emlékfüzet a zilahi és érmindszenti Ady-ünnepekről; összeáll. Nagy Sándor; Seres Samu Ny., Zilah, 1924
Révész Béla: Ady Endre életéről, verseiről, jelleméről; kieg. 2. kiad.; Athenaeum, Bp., 1925
Révész Béla: Ady Endre tragédiája. A háború, a házasság, a forradalom évei, 1-2.; Athenaeum, Bp., 1925
Ady-múzeum. 1-2. köt.; szerk. Dóczy Jenő, Földessy Gyula; Athenaeum, Bp., 1925-1926
Ady Endre élete és munkái. Bibliografiai tanulmány; összeáll. Gulyás Pál; Lantos, Bp., 1925
Makkai Sándor: Magyar fa sorsa. A vádlott Ady költészete; Erdélyi Szépmíves Céh, Cluj-Kolozsvár, 1927 (Erdélyi Szépmíves Céh kiadványa. 1927. évi sorozat)
Szász Károly: "Magyar fa sorsa". Makkai püspök Ady-könyvének bírálata; Budapesti Hírlap Ny., Bp., 1927
Négyesy László: Irodalmi valutarontás. Reális és túlcspongó Ady-kultusz. Levélváltás Hegedüs Loránttal; Franklin Ny., Bp., 1927
Benedek Elek: A püspök meg a püspökfi, avagy A magyar fa sorsa; Grünfeld Ny., Brassó, 1927
Joó Tibor: Ady arca a történetphilosophia megvilágításában; Studium, Szeged, 1928 (Bethlen Gábor Kör. Kolozsvár–Szeged kiadványai)
Boross István: Ady Endre alakja regényirodalmunkban és a köztudatban. Tanulmány; Török, Mezőtúr, 1928
Ifjú szívekben élek. A magyar fiatalság hitvallása Ady Endre költészetének történelmi tanulságai mellett; Híd, Bp., 1928
Horváth Cyrill: Ady Endre hite, erkölcse, magyarsága; Budapesti Hírlap Ny., Bp., 1928
Fodor Árpád János: Ady a modern individualizmus sodrában; Pallas Ny., Bp., 1928
Rass Károly: Makkai könyve Ady-ról; Erdélyi Tudósító, Brassó, 1928 (Erdélyi Tudósító könyvtár)
Szetei Endre: Ady és az iskola. Gondolatok az Ady problémához: lehet-e Ady költészete nevelési tényező?; Centrum Ny., Bp., 1928
Sík Sándor: Gárdonyi, Ady, Prohászka. Lélek és forma a századforduló irodalmában; Pallas, Bp., 1929
Fóti J. Lajos: Ady Endre világirodalmi jelentősége és egynémely adalék az élettelen magyar irodalmi élet mélységéből; Irodalom, Bp., 1931
Huszti Mihály: Vörösmarty az újabb irodalmi ízlés tükrében. A költői világkép Vörösmarty és Ady költészetében; Ádler–Práder Ny., Bp., 1935
Makay Gusztáv: A halál költészete a magyar lírában Vörösmarty-tól Ady-ig; Kultúra Ny., Pécs, 1937
Révész Béla: S lehullunk az őszi avaron. Ady és Léda tragikus szerelmének titkai; Prager, Bratislava-Pozsony, 1937 (Az Új Európa könyvesháza)
Ady-dokumentumok könyve; Prager, Bratislava-Pozsony, 1937 (Az Új Európa könyvesháza)
Földessy Gyula: Ady értékelése az Új versek megjelenésétől máig. Kosztolányi és Babits szerepe az Ady problémában; Kelet Népe, Bp., 1939 (A Kelet Népe könyvtára)
Bendetz Móric: Grafológiai tanulmányok, 3. Ady Endre jellemrajza kézírás alapján. Írás és hivatás; Bendetz, Bp., 1940
Az Ady-Rákosi-vita. Egy irodalmi per aktái 1915-16-ból; bev. Kardos László; Pannonia Ny., Debrecen, 1940
Szénási Etelka: Természetleírás líránkban Kisfaludy Sándortól – Ady Endréig; Városi Ny., Debrecen, 1940 (Magyar irodalmi dolgozatok a debreceni Magyar Királyi Tisza István-Tudományegyetem Magyar Irodalomtörténeti Szemináriumából)
Szemere Gyula: Ady Endre költői stilisztikája; Debreczeni Ny., Székesfehérvár, 1941 (Specimina dissertationum Facultatis Philosophicae Regiae Hungaricae Universitatis Elisabethinae Quinqueecclesiensis)
Révész Béla: Ady Endre összes levelei Lédához és a nagy regény teljes története; szerzői, Bp., 1942
Ady Lajosné: Az ismeretlen Ady. Akiről az érmindszenti levelesláda beszél; Béta, Bp., 1942
Ferenczy Piroska: Babits és Ady. Két költőtípus a "Nyugat"-ban; Némethy, Bp., 1942
Nyírő Gyula: Ady több arca a psychiatria tükrében; Szegedi Új Nemzedék Ny., Szeged, 1943
Szabó Richárd: Klasszikus hatás Ady Endre költészetében; Egyetemi Ny., Bp., 1943
Tóth Béla: Ady és Debrecen. Egy költő és egy város története; Városi Ny., Debrecen, 1943
Szunyoghy Farkas: A zilahi diákélet Ady Endre korában. Elbeszélések; szerzői, Kecskemét, 1943
Sík Endre: Ady és az új Magyarország; Testvériség Biztosító és Betegsegélyző Egyesület; s.n., New York, 1947
Hatvany Lajos: Ahány párt, annyi Ady; Népszava, Bp., 1948 (Irodalomról – szocialistáknak)
Czine Mihály: Ady Endre; Művelt Nép, Bp., 1952 (Útmutató városi előadók részére)
Hegedűs Nándor: Ady Endre Nagyváradon. Irodalmi forrástanulmány; Akadémiai, Bp., 1956 (Irodalomtörténeti füzetek)
Kardos Pál–Kovács Kálmán: Ady Endre, Móricz Zsigmond; Kossuth Lajos Tudományegyetem Bölcsészettudományi Kara; Felsőoktatási Jegyzetellátó Vállalat, Bp., 1957
Hegedüs Nándor: Ady Endre nagyváradi napjai; Akadémiai, Bp., 1957 (Új magyar múzeum Irodalmi dokumentumok gyűjteménye)
Ady Endre. 1877-1919; szerk. Sára Péter, Pölöskei Ferencné, bev. Bóka László; Magyar Helikon, Bp., 1957 (A Petőfi Irodalmi Múzeum kiadványai)
Hatvany Lajos: Ady. Cikkek, emlékezések, levelek, 1-2.; jegyz. Belia György; Szépirodalmi, Bp., 1959
Hegedűs Nándor: Ady elnyeri a főváros szépirodalmi díját; Akadémiai, Bp., 1959 (Irodalomtörténeti füzetek)
Csukás István: Ady Endre a szlovák irodalomban; Akadémiai, Bp., 1961 (Irodalomtörténeti füzetek)
Vatai László: Az Isten szörnyetege. Ady lírája; Occidental Press, Washington, 1963
Varga József: Ady útja az "Új versek" felé; Akadémiai, Bp., 1963 (Irodalomtörténeti füzetek)
Basch Lóránt: Adalék az Ady-Babits kérdéshez; Alföldi Ny., Debrecen, 1964 (A debreceni Kossuth Lajos Tudományegyetem Magyar Irodalomtörténeti Intézetének kiadványai)
Kovalovszky Miklós: Egy Ady-vers világa. Új, tavaszi seregszemle; Akadémiai, Bp., 1965 (A Magyar Nyelvtudományi Társaság kiadványai)
Schweitzer Pál: Ember az embertelenségben. A háborús évek Ady-verseinek szimbolikus motívum-csoportjai; Akadémiai, Bp., 1969 (Irodalomtörténeti füzetek)
Kincs Elek: Ady és Kincs Gyula. A költő zilahi évei és kapcsolatai; Amerikai Magyar Szemle, St. Louis, 1970
Hatvany Lajos: Ady. Cikkek, emlékezések, levelek; összegyűjt., szerk. Belia György; 2. bőv. kiad.; Szépirodalmi, Bp., 1974
Jékel Pál–Papp Ferenc: Ady Endre összes költői műveinek fonémastatisztikája; Akadémiai, Bp., 1974
Babits Adyról. Dokumentumgyűjtemény; vál., szerk., bev. Gál István, Magvető, Bp., 1975
Robotos Imre: Az igazi Csinszka. Dokumentumriport; 2. jav. kiad.; Magvető, Bp., 1976 (Magvető zsebkönyvtár)
Balogh László: Mag hó alatt. Bevezetés Ady költészetének jelképrendszerébe; Tankönyvkiadó, Bp., 1976
Erdélyi Ildikó–Nagy Márta: Ady-kép, 77; TK, Bp., 1977 (Tanulmányok. MRT Tömegkommunikációs Kutatóközpont)
Nagy évfordulók. Előadás, javaslatok Ady Endre, Radnóti Miklós, Móricz Zsigmond, Mikszáth Kálmán születésének évfordulója alkalmából; szerk. Szarka Erzsébet; Osvetový ústav, Bratislava, 1977
Itóka: Ady Párizsban; bev., vál., jegyz. Robotos Imre; Kriterion, Bukarest, 1977 (Téka)
Az Ady-vers időszerűsége. Ady Endre születésének századik évfordulója alkalmából a Hídban megjelent tanulmányok gyűjteménye; szerk. Bordás Győző; Forum–Híd, Újvidék, 1977 (Esszé, tanulmány)
Csukás István: Ady nemzetiségszemlélete; Szegedi Ny., Szeged, 1977 (Irodalomtörténeti dolgozatok)
Adytól, Adyról. Az író születésének 100. évfordulóján; összeáll. Fenyvesi Margit; Tankönyvkiadó, Bp., 1977
Ady–Kodály Emléknapok. Kecskemét, 1977. XI. 30–XII. 1.; szerk. Ittzés Mihály; Kodály Zoltán Zenepedagógiai Intézet, Bp., 1979
Vezér Erzsébet: Ady Endre élete és pályája; 2. átdolg. kiad.; Gondolat, Bp., 1977
Viták Adyval és Adyról. Szemelvények a két világháború közötti Ady-viták dokumentumaiból; szerk., bev. Kovács Géza; Tudományos Ismeretterjesztő Társulat, Bp., 1977
Ady Endre Budapestje; összeállította Faragó Éva, Ruzsicska Mária; FSZEK, Bp., 1977 (Tanulmányok Fővárosi Szabó Ervin Könyvtár)
Ady, Léda, Csinszka. Visszaemlékezések és levelek a költő életrajzához; összeáll. Vitályos László; MTA Könyvtár, Bp., 1977 (A Magyar Tudományos Akadémia Könyvtárának közleményei)
Ady Endre és Győr; összeáll. Perness Gyula; Kisfaludy Megyei Könyvtár, Győr, 1977
Tegnapok és holnapok árján. Tanulmányok Adyról; szerk. Láng József; Petőfi Irodalmi Múzeum–NPI, Bp., 1977
Ady nálunk. Antológia; összeáll. Péter László; Somogyi Könyvtár, Szeged, 1977 (A Somogyi-könyvtár kiadványai)
"Legyetek emlékezéssel hozzám". Az ELTE Bölcsészettudományi Kar Tudományos Ady-ülésszakán elhangzott előadások anyaga; ELTE, Bp., 1977
Fábry Zoltán: Ady igaza; vál. bev., utószó Turczel Lajos; Madách, Bratislava, 1977
Ady színpadképei; előszó, tan. Bacsó Béla; MSZI, Bp., 1978 (Színháztörténeti könyvtár)
Schweitzer Pál: Szépség és totalitás. A szép fogalmának tartalma Ady utolsó alkotókorszakában; Akadémiai, Bp., 1980
"Akarom: tisztán lássatok". Tudományos ülésszak Ady Endre születésének 100. évfordulóján; Akadémiai, Bp., 1980
Robotos Imre: Az igazi Csinszka. Dokumentumriport; 3. bőv. kiad.; Magvető, Bp., 1980 (Magvető zsebkönyvtár)
Kovalovszky Miklós: Léda: legenda és valóság; Magvető, Bp., 1980 (Gyorsuló idő)
Tóth Béla: Ady és Debrecen. 1896-1899; MTA DAB, Debrecen, 1981 (A Magyar Tudományos Akadémia Debreceni Akadémiai Bizottságának közleményei)
Király István: Intés az őrzőkhöz. Ady Endre költészete a világháború éveiben 1914-1918, 1-2.; Szépirodalmi, Bp., 1982
Bodáné Porkoláb Judit: Egy Ady-szimbólum vizsgálata; ELTE, Bp., 1982 (Nyelvtudományi dolgozatok)
Szabó Dezső: Ady; előszó, jegyz. Szigethy Gábor; Magvető, Bp., 1982 (Gondolkodó magyarok)
"A Tisza-parton". Ritmikai kérdések egy Ady-vers kapcsán; szerk. Szerdahelyi István, Kecskés András; MTA Irodalomtudományi Intézet, Bp., 1981
Szénássy Zoltán: Adyfalvától a csucsai kastélyig; Magyar Tannyelvű Gimnázium, Komárom, 1982
Szembesítés. Robotos Imre dokumentumriportja Ady és Csinszka házasságáról és a könyv kritikai visszhangja; Kriterion, Bukarest, 1984
Hegedüs Lóránt: Nyitás a végtelenre. Ady Endre, József Attila, Németh László; Szabadság Téri Református Egyházközség, Bp., 1989
Benedek István: Ady Endre szerelmei és házassága; Szenci Molnár Társaság, Bp., 1991
Bosnyák István: Kis éji Ady-breviárium. Anno Domini 1989. Ceruza-sorok: parafrázisok, adaptációk, centók és centónék egy ezredvégi Ady-összes margójára; utószó Harkai Vass Éva; JMMT, Újvidék, 1993 (A Jugoszláviai Magyar Művelődési Társaság kiskönyvtára. Líra, epika, dráma)
Péter I. Zoltán: "Látva lássanak...". Ady Endre Nagyváradon; Széphalom Könyvműhely, Bp., 1993
Robotos Imre: Az igazi Csinszka. Szembesítés. Ady–Csinszka szerelmének, házasságának legendaköre és valósága; 5. jav., átdolg. kiad.; Ferenczy, Bp., 1995
Beke Albert: Ady és barátai új megvilágításban; Szenci Molnár Társaság, Bp., 1995
Gyulai Zoltán: Részletek egy Ady vázlathoz: Mit adott nekünk Ady?; Gyulai Ferenc, Gävle, 1996
Magyar irodalom Ady Endrétől Nagy Lászlóig; összeáll., jegyz. K. Jakab Antal; Stúdium, Kolozsvár, 1996
Ficzay Dénes: Aradi krónika; Ady, "a Holnap" és "a Nyugat" Aradon / A Helikon írói Aradon; Kölcsey Egyesület, Arad, 1997
Ady Endre. Általános és középiskolások számára; összeáll. Karádi Zsolt; Tóth Könyvkereskedés, Debrecen, 1997 (Nagyjaink)
Gorilovics Tivadar: Ady Párizsa – a megélt mítosz. Habilitációs előadás; Kossuth Egyetemi, Debrecen, 1997 (Habilitációs értekezések)
Az Ady-kultusz: magyar öngyilkosság! Dr. Bartha József, Kuszkó István, Kovách Géza és Kőszegi László írása Ady Endréről; 3., ortográfiai szempontból jav. kiad.; Fehérlófia, Bp., 1998
Ruszoly József: Költőnk és joga. Írások Ady Endre életéhez és korához; JATE ÁJK Tudományos Bizottság, Szeged, 1998 (Acta juridica et politica)
Tanulmányok Ady Endréről; szerk. Kabdebó Lóránt; Anonymus, Bp., 1999 (Újraolvasó)
Simándy Pálról, Ady istenhitéről és korszakukról; összeáll. Ötvös László; 2. kiad.; NAP Alapítvány, Dunaharaszti, 2000 (Népi Írók Baráti Társasága könyvsorozat)
Sára Péter: A minden titkok költője. Tanulmányok Ady Endréről; Püski, Bp., 2000
Schweitzer Pál: Ady és Mylitta. Mű és élmény kapcsolata egy szerelem harminc versében; Argumentum, Bp., 2000
Heltainé Nagy Erzsébet: Írói nyelvművelés Magyarországon a XX. század első felében. Ady Endrétől Illyés Gyuláig; MTA Nyelvtudományi Intézet, Bp., 2000 (Linguistica Series A Studia et dissertationes)
Fráter Zoltán: "Nincsenek itt már farsangi hajnalok". Ady és Csinszka pesti lakása; képvál., kronológia Hegyi Katalin; Petőfi Irodalmi Múzeum, Bp., 2001
Ady szerelme: Ada; szerk. Varga Katalin, tan., szöveggond., jegyz. Hegyi Katalin; Ady-életmű Alapítvány–Argumentum–Petőfi Irodalmi Múzeum, Bp., 2002
Szeretném, ha szeretnének. Ady Endre szerelmei; szerk. Borbély Sándor; Holnap, Bp., 2004 (Szerelmes magyar írók)
Antal Sándor: Ady és Várad; sajtó alá rend., jegyz. Andor Csaba; Madách Irodalmi Társaság, Bp., 2004
Schweitzer Pál: Egy fájdalmas, nagy élet jussa. Hét írás Ady Endréről; Gondolat, Bp., 2004
Pomogáts Béla: Öt költő. Irodalomtörténeti tanulmányok. Ady Endre, Babits Mihály, Illyés Gyula, József Attila, Kosztolányi Dezső erdélyi vonatkozásai; Mentor, Marosvásárhely, 2005
Évfordulós tanácskozások. 2002-2004. Ady Endre, Páskándi Géza, Szilágyi Domokos, II. Rákóczi Ferenc, Móricz Zsigmond; Erdélyi Magyar Közművelődési Egyesület Partiumi Alelnöksége–Kölcsey Kör, Szatmárnémet, 2005
Kik voltak ők valójában? Írók-költők kézírásának nyomában. Kölcsey, Petőfi, Jókai, Ady, Kosztolányi, József Attila, Radnóti; grafológiai elemzések Soóky Andrea, szerk., jegyz. Oroszlán Éva; DFT Hungária, Bp., 2005 (Grafológiai személyiségelemző sorozat)
A Komp-ország poétája. In memoriam Ady Endre; vál., szerk., összeáll. Domokos Mátyás; Nap, Bp., 2005 (In memoriam)
Schöpflin Aladár: Ady Endre; tan. Balogh Tamás; Polis, Kolozsvár, 2005 (Kettős tükörben)
Tüzes Bálint: Forrongó századelő. Beszélgetések Tóth Jánossal a Holnap korszakáról; Europrint, Nagyvárad, 2006
Barlay Ö. Szabolcs: Ady Istene; Prohászka Baráti Kör, Székesfehérvár, 2007 (Világnézeti figyelő)
Benák Katalin: Érmindszent, Ady Endre szülőfaluja; Hód-Biotech Kft., Érmindszent–Szeged, 2007
Papp István Géza: Ady Endre vonzásában. Tanulmányok, kritikák, ismertetések, évfordulók, megemlékezések; Bába, Szeged, 2007
Kereskényi Sándor: Complexul Memorial Ady Endre Emlékmúzeum; Consiliul Judeţean Satu Mare–Muzeul Judeţean Satu Mare, Satu Mare, 2007
"Mítosz vagy valóság?". Irodalmi tanácskozás és megemlékezés a 130 éve született Ady Endréről. XVIII. Érmindszenti zarándoklat, Szatmárnémeti–Nagykároly–Adyfalva, 2007. november 15-17.; Erdélyi Magyar Közművelődési Egyesület Partiumi Alelnöksége–Kölcsey Kör, Szatmárnémeti, 2008
Jelek és csodák. Ady Endre és Erdély; gyűjt., összeáll., szerk., utószó Sas Péter; Noran, Bp., 2008
Ágh István: Fénylő parnasszus. Balassi, Csokonai, Ady; Nap, Bp., 2008 (Magyar esszék)
"Ólombetűkbe tördeltem szét rajongó, égő lelkemet". Ady Endre a maradandóság városában; összeáll. Keczán Mariann, Szabó Anna Viola; Déri Múzeum, Debrecen, 2009 (Irodalmi szelence)
Rockenbauer Zoltán: A halandó múzsa. Ady özvegye, Babits szerelme, Márffy hitvese; Luna Könyvek–Noran, Bp., 2009
Kocsi-út az éjszakában. A Nagykárolyban, Érmindszenten és Nagyváradon 2010. május 6-8-án rendezett Kocsi-út az éjszakában-konferencia szerkesztett és bővített anyaga; szerk. Fűzfa Balázs; Savaria University Press, Szombathely, 2011 (A tizenkét legszebb magyar vers)
Takács Miklós: Ady, a korai Rilke és az "istenes vers"; Debreceni Egyetemi, Debrecen, 2011 (Csokonai könyvtár)
Németh Ferenc: Ady vonzáskörében. Todor Manojlović Nagyvárad, Temesvár és Arad között. 1907-1910; VMMI, Zenta, 2012 (Délvidéki soroló)
Péter I. Zoltán–Tóth János: Egy kis séta. Ady Endre nagyváradi sajtópere és börtönnapjai; Noran Libro, Bp., 2012
Veres András: Kosztolányi Ady-komplexuma. Filológiai regény; Balassi, Bp., 2012
Raffay Ernő: Ady Endre és a szabadkőművesség; Kárpátia Stúdió, Bp., 2013-; 1. Szabadkőműves béklyóban, 1899-1905; 2. Szabadkőműves zsoldban, 1905-1908
Istenkeresés az irodalomban. Ady Endre, Bodor Ádám, Csúzy Zsigmond, József Attila, Móricz Zsigmond, Nagy Gáspár; szerk. Végh Balázs Béla; Reformátusok Szatmárért Közhasznú Egyesület–Profundis, Fábiánháza–Szatmárnémeti, 2014 (Szatmári műveltség tára)
"Komp-ország megindult dühösen Kelet felé újra". Ady magyarsága és modernsége. Cikkek, versek, esszék, tanulmányok; szerk. Agárdi Péter; Napvilág, Bp., 2014
Az oltalmazó Csucsa. Ady és Csinszka a Boncza birtokon; szerk. Hegyi Katalin; Petőfi Irodalmi Múzeum, Bp., 2014
Rockenbauer Zoltán: Apacs művészet. Adyzmus a festészetben és a kubista Bartók, 1900-1919; Noran Libro, Bp., 2014
Kiss Tímea–Lőrincz Julianna: Alakzatok a modern és későmodern költészetben és műfordításaikban. Ady Endre és József Attila verseiben; EKF Líceum, Eger, 2014 (Pandora könyvek)
Kiss Tímea: Retorika, fordítás, módszertan. Alakzatok Ady Endre költészetében; 4 Pont Ny., Eger, 2015
Ady Lajosné Kaizler Anna: Az ismeretlen Ady. Akiről az érmindszenti levelesláda beszél; Szépmíves, Bp., 2017
Vitályos László–Orosz Lászlóː Ady-bibliográfia. 1896–1970. Ady Endre önállóan megjelent művei és az Ady-irodalom; MTA, Bp., 1972 (A Magyar Tudományos Akadémia Könyvtárának kiadványai)
Vitályos László–Orosz Lászlóː Ady-bibliográfia. 1896-1977. Ady Endre önállóan megjelent művei és az Ady-irodalom; közrem. Jónás Károly et al.; 2. bőv. kiad.; MTA Könyvtár, Bp., 1980 (A Magyar Tudományos Akadémia Könyvtárának közleményei)
Behő Évaː Ady verselemzések. Válogatott bibliográfia; Móricz Zsigmond Megyei Könyvtár, Nyíregyháza, 1977 (Bibliográfiai füzetek. Móricz Zs. Megyei Könyvtár)
Ady versek kottán és lemezen 1945-1976; összeáll. Papp Emma, R. Mátyus Ottilia; Hajdú-Bihar Megyei Könyvtár, Debrecen, 1977
Vitályos Lászlóː Ady-bibliográfia, 1896-1987. Ady Endre önállóan megjelent művei és az Ady-irodalom. Kiegészítő kötet; MTA Könyvtár, Bp., 1990 (A Magyar Tudományos Akadémia Könyvtárának közleményei)

Az AEC Routemaster orrmotoros emeletes busz. A járművet a London Transport tervezte, és az Associated Equipment Company, valamint a Park Royal Vehicles gyártotta. A prototípust 1954 szeptemberére készítették el, és 1968-ig gyártásban is maradt. A típus jellegzetes elemei voltak a busz elejébe elhelyezett motor, az utastértől elválasztott vezetőállás és a nyitott hátsó peron, melyet a távolsági kivitelben zárható ajtóval láttak el. A hátsó ajtós mellett első ajtós, valamint különleges első ajtós, farmotoros változatokat is gyártottak.
Az első Routemaster 1956. február 8-án állt forgalomba a londoni 2-es busz vonalán, és a 2005. december 9-i kivonásukig meghatározó szerepet töltöttek be London közlekedésében. Manapság már csak a 15-ös nosztalgiabusz vonalán lehet rendszeresen találkozni Routemasterekkel.
A legtöbb Routemaster London számára készült, kisebb számban került még a British European Airwayshez és a Northern General Transport Companyhoz.
A Routemaster úttörő formatervének köszönhetően a busz túlélte a leváltására szánt buszokat is, valamint helytállt vidéken és a londoni autóbuszvonalak privatizációja után egyaránt. A felépítése mellett a hátsó nyitott peron is szerepet játszott a fennmaradásában, ugyanis gyorsabb utascserét és a megállóhelyek közötti fel- és leszállást tette lehetővé, azonban balesetveszélyes is volt, és emellett kalauzokat is kellett alkalmazni.
A 2005-ös kivonásának ellenére a Routemaster megőrizte népszerűségét, és mára már brit ikonnak számít, 2006-ban a piros telefonfülke és a londoni metrótérkép mellett a busz is bekerült Nagy-Britannia 10 leghíresebb dizájn-ikonja közé. A busz formaterve alapot adott a 2000-es évek végén a New Routemaster megalkotásához.
A Routemastert 1947 és 1956 között fejlesztették ki A. M. M. Durran, Colin Curtis és Douglas Scott vezetésével. Céljuk egy könnyebb, ezáltal üzemanyag-takarékosabb és könnyebben üzemeltethető autóbusz kifejlesztése volt. Végeredményként egy 64 ülőhelyes autóbuszt kaptak, amely háromnegyed tonnával volt könnyebb, mint az előd 56 ülőhelyes RT széria.
A buszok első feladata a trolibuszok kiváltása, később a régi buszok lecserélése volt. A járművet a London Transport tervezte, a gyártását az Associated Equipment Company és a Park Royal Vehicles végezte.
A busz szerkezete könnyű alumíniumból készült, hasonló eljárással, mint amit a repülőgépgyártásban alkalmaztak a második világháború során. A kisebb tömegű szerkezet mellett ekkor használtak először buszon független kerékfelfüggesztést, szervokormányt, automatikus sebességváltót és hidraulikus féket.
A tervezők a hagyományos alvázas helyett önhordó szerkezetet alkalmaztak. Ez azt jelenti, hogy a busz egy első „A” és egy hátsó „B” acélvázból áll, melyeket a busz törzsének alumíniumváza tart egyben. Előbbi tartalmazza a motort, a kormányzást és az első felfüggesztést, míg az utóbbi a hátsó tengelyt és felfüggesztést. A sebességváltót a törzs alá helyezték el, összekötve az elülső motorral és a hátsó meghajtott tengellyel.
Az első Routemaster buszt 1954 szeptemberében, az Earl's Court Commercial Motor kiállításon mutatták be. Ez a prototípus még hűtőrács nélküli homlokfallal rendelkezett, eltérően a sorozatban gyártott járművektől. A motor hűtésigénye miatt 1956-ban áttervezték a homlokfalat, ekkor került fel a hűtőrács, amit 1957-ben a prototípus is megkapott. A London Transport az első négy példányt 1956 és 1958 között állította forgalomba. A négy buszból kettőt Leyland motorral és egységekkel szereltek fel, melyekből az egyik kísérleti távolsági busz volt.
1961-ben 24 darab hosszabb (27 láb és 6 hüvelyk helyett közel 30 láb, azaz körülbelül 9,12 méter hosszú) kísérleti RML buszt építettek, majd 1965-ben megkezdték a gyártását. 1962-ben elkészítették az első ajtós RMF-t, amelynek az alapját az RML adta. Ezt a buszt a rövidebb RMA-val együtt kiállításokra és bemutató utakra vitték, de egyikre sem érkezett nagyobb számú megrendelés.
1964-ben válaszként a konkurens Leyland és Daimler emeletes buszaira az AEC a Park Royal Vehicles vállalattal összefogva farmotoros buszon kezdett el dolgozni. A prototípussal 1966-ra készültek el, mely 60%-ban azonos alkatrészekből állt, mint az alapmodell, valamint 31,3 láb hosszával a leghosszabb Routemaster lett. Sorozatgyártását 1967-re tervezték. Az első FRM (front-entrance Routemaster, magyarul elsőajtós Routemaster) buszt 1966. július 4-én vette az állományába a London Transport, de menetrend szerinti forgalomba csak 1967. június 26-án állt. Az egyedi tervezésből fakadó sorozatos meghibásodás miatt nem gyártottak további farmotoros Routemastereket, a prototípust 1983-ban vonták ki a forgalomból, majd ezután a London Transport Museum gyűjteményébe került. Beceneve Fruitmaster volt.
A buszok gépezetét és alkatrészeit az Associated Equipment Company southalli gyárában gyártották, míg a váz építését és a végleges összeszerelést a Park Royal Vehicles üzemében végezték.A buszok többsége az előírásokban legfeljebb megengedett 27 láb és 6 hüvelyk (8,38 méter) hosszúságúra épült, később a szabályok enyhülésével megjelentek a hosszabb, 29 láb és 11 hüvelyk (9,12 méter) hosszú Routemasterek.
A London Transport összesen 2123 rövidebb és 524 hosszabb Routemastert rendelt. A két kialakítás között csupán annyi volt a különbség, hogy a Routemaster modulos törzsét középen megtoldották egy extra fél ablaknyi széles modullal, nyolc további ülésnek helyet adva, amivel az ülőhelyek száma 64-ről 72-re nőtt. Az RML nevet korábban a Routemaster Leyland azonosításához használták, így a hosszított Routemaster eleinte ER (Extended Routemaster) néven futott. Mindkét típusban külön helyet alakítottak ki a kalauzok számára az emeletre vezető lépcsősor alatt.
Az RMC a Routemaster távolsági változata, melyet elsősorban a Green Line vonalain alkalmaztak. A buszt módosított felfüggesztéssel, beltérrel, nyitott peron helyett zárható utasajtóval és nagyobb fokozatkiosztású félautomata sebességváltóval látták el. Hosszabb változata az RCL, amely már nagyobb motort is kapott, valamint 57 helyett 65 ülőhelyes volt.
Az RMF és RMA a Routemaster első ajtós változata, melyet elsősorban Londonon kívüli, illetve a repülőtéri vonalakon használták. Az RMC és RCL-hez hasonlóan ezek is zárható ajtót kaptak, itt az utasajtó mellett az emeletre vezető lépcsősor is a busz elejébe került. Bemutatása után csupán a Northern General Transport Company és a British European Airways érdeklődtek a típusok iránt.
A Northern General Transport Company 50 RMF autóbuszt rendelt, amelyekhez később a prototípus is csatlakozott. Ez a rendelés azért volt jelentős, mert a Nothern General volt az egyik legnagyobb beruházója a Leyland Atlantean emeletes autóbusznak, és ennek ellenére mégis az AEC autóbuszát választotta.
A Northern számos útvonalat a United Automobile Service-szel közösen üzemeltetett. Utóbbi főként Bristol Lodekka emeletes buszokat üzemeltetett, azonban ezek a buszok csak kisebb teljesítménnyel tudtak futni, míg a Northern RMF buszai megfelelőnek bizonyultak a forgalom számára. Ezek Leyland motort és nagyobb összáttételt kaptak a hosszabb távolságok megtételére. Az alapmodellhez képest eltérő volt a kettő helyett egysávos célfilm, az eltolható ablakok és az osztatlan szélvédő.
A buszok piros-krémfehér és pipacspiros fényezésekkel álltak forgalomba. A járművezetők körében kedvelt volt a jármű: a hátsó tengely nagyobb összáttételének köszönhetően a busz egy nagyobb Newcastle–Darlington távot is megfelelően teljesített, a szervokormány pedig gatesheadi és sunderlandi városi szakaszain volt hasznos. A típus továbbá megjelent a North Shieldset és Skandináviát összekötő X1-es nemzetközi vonalon is.Az 1970-es években egyre nagyobb költségeket jelentett a Northern General számára a városközi vonalakon kalauzokat alkalmazni, ezért a sofőrök és az utasok elégedettségének ellenére 1977-ben kénytelen volt lecserélni a buszokat. Az első Routemastert 1977 májusában vonták ki a forgalomból, az utolsót pedig 1980 októberében. A buszok többségét szétvágták, 14 darabot a London Transport vásárolt meg, amelyekből egy darab nyitott tetejű a London Coaches turistavonalaira állt.
A British European Airways 1966 és 1967 között összesen 65 darab rövidebb RMA autóbuszt rendelt a Heathrow-i repülőteret kiszolgáló vonalra. A busz maximális sebessége 70 mérföld/óra (112,6 km/h) volt. A járműhiányban szenvedő London Transport 1975-ben 13 darab, 1976-ban 14 darab és 1978-ban 9 darab RMA buszt vásárolt, azonban ezek nem feleltek meg a városi vonalakra, ezért mind az elővárosba került ki. A British Airways 1979 márciusában megszüntette a repülőtéri buszjáratot, a megmaradt 29 autóbuszt a London Transport vásárolta meg.
A busz hátsó nyitott peronja potenciális veszélyforrás volt, mivel az utasok fel- és leszállhattak, valamint utazhattak rajta, még akkor is, amikor a jármű mozgásban volt. A Routemastereken kalauzok is tartózkodtak, akik ugyan felügyelni tudták a peront, de az összes balesetet még ők se tudták megakadályozni. Az egykori londoni polgármester, Ken Livingstone szerint polgármestersége alatt évente körülbelül 12 ember halt meg, miután leesett a busz hátsó peronjáról.
A Routemaster buszok számos jeles esemény alkalmával különleges festést kaptak. Ilyen volt II. Erzsébet ezüst és arany jubileuma, melyek során először 1977-ben 25 buszt ezüst, majd 2002-ben 50 buszt arany színűre fényeztek át.Számos vállalat, mint például az Esso és a Danone is járműreklámokkal hirdette termékeiket, szolgáltatásaikat. Ilyenkor a buszokat részben vagy teljesen átfestették.
Az 1986-os londoni buszvonalak privatizációja során számos vonal és Routemaster autóbuszt került magánszolgáltatók üzemeltetésébe. A közlekedésszervező London Transport csak 1997-ben írta elő az egységes piros flottaszínt, addig a szolgáltatók különböző, egyedi fényezéssel közlekedtették buszaikat, megtörve ezzel a korábbi egységes piros kinézetet.
Az 1986-os piacnyitás után számos vidéki vállalat vásárolt használt Routemastereket, hogy bővíthessék a járműparkjukat, ezzel felvehessék a versenyt az újonnan megjelent közlekedési társaságokkal. Emellett az újabb vállalatok is szereztek be és alkalmaztak használt Routemastereket a jellegzetes kinézetük miatt. Ezek a buszok megkapták az új tulajdonosaik flottaszínét, majd forgalomba álltak többek között Blackpoolban, Glasgow-ban, Hullban, Manchesterben, Perthben és Rotherhamben.
Zöld fényezést először a 69 darab RMC autóbusz kapott, amelyek a CRL4-es azonosítójú prototípust leszámítva mind a Green Lines állományában álltak forgalomba, majd később a 43 darab hosszabb RCL is megkapta a zöld festést.Az 1960-as évek közepén 50 hagyományos hosszúságú és 100 hosszabb RML Routemastert állított forgalomba a London Transport a London környéki vonalakon. Ezek a buszok is zöld festést kaptak, de a Green Line zöld buszaihoz képest világosabb árnyalatban.
1970. január 1-jén a London Country Bus Services kivált a London Transportból, a 150 zöld Routemaster pedig az újonnan megalakult céghez került át, ahol a kalauzos rendszer megszűnéséig, 1981-ig üzemeltek, utána fölöslegesekké váltak. Ezeket az autóbuszokat a London Transport visszavásárolta, és a londoni szolgálathoz átfényezték zöldről pirosra.
A buszok aranykora az üzemeltetésüknek első 25 éve volt, 1982 szeptemberéig bezárólag. Ekkor kezdődött meg az autóbuszok állományból való törlése, valamint értékesítése más közlekedési vállalatok számára.
Az első Routemasterek 1959-ben álltak forgalomba a felszámolás alatt álló trolibuszhálózat pótlására. Később, főként az utolsó 500 autóbusz már a kiöregedett buszokat váltotta ki, mint az AEC Regent és a Leyland Titan. Az utolsó Routemaster 1968 márciusában állt forgalomba.
A típus közel 49 évnyi londoni szolgálata elsősorban annak volt köszönhető, hogy a London Transport jelentős figyelmet fordított a buszok karbantartására. A Routemasterek ötévente jelentős felújításon estek át, mely során a buszt majdnem az utolsó csavarig lebontották, és csaknem egy teljesen új buszt készítettek el helyette. Később a Routemasterek száma egyre csökkent, valamint kevesebb forrás jutott a karbantartásokra, ezért 1986 óta már nem végeztek ilyen felújításokat.
Az 1970-es években több vonalon kalauz nélküli üzemet vezettek be munkaerőhiány és az üzemeltetési költségek csökkentése érdekében. Emellett a Routemasterek jövőjére kedvezőtlen hatással volt a buszok alkatrészhiánya és a gyártó Associated Equipment Company 1979-es bezárása. A London Transport a Routemastereket a Red Arrow (piros nyíl) szolgáltatás bevezetésével kívánta leváltani. Amely vonalakon bevezették a Red Arrow üzemet, azokon kizárólag egyemeletes, kalauz nélküli buszok közlekedhettek.A Routemasterek kezdtek eltűnni London külső kerületeiből, a belvárosban pedig inkább a hosszabb RML-eket használták a rövidebbek helyett, mivel itt továbbra is hatékonyak voltak ezek a buszok a kalauzos üzemmel. Emellett a Routmaster robusztus felépítésének és megfelelő gyorsulásának köszönhetően jobban megfelelt a városi körülményeknek, mint egyes modernebb buszok.A londoni Routemaster-flotta a gyártásuk leállítása után közel 15 évig csaknem érintetlenül üzemben maradt, csupán busztüzek miatt kellett leállítani pár darabot. Az 1982-es jelentős jegyáremelés és megszorításokat követően elkezdték az öregebb Routemasterek selejtezését, majd a kalauzok létszámának csökkentésével további buszokat állítottak le. A Routemasterek leállítása 1988-tól lelassult, 1992-ig csak kevés buszt vontak ki végleg a forgalomból.
1986-ban a London Transport RCL, RMF és RMA buszokat vásárolt a British European Airwaystől, a London Countrytól és a Northern Generaltól, amelyeket átalakítás után városnéző vonalakra állított be.
1989 áprilisában a buszvonalak privatizációjának előkészítésére a London Transport korábbi működési területét 11 egységre osztották fel, melyeknek az alapját egy-egy buszgarázs adta. A garázsokkal együtt a járművek is kiszervezésre kerültek, így nyolc üzem örökölt Routemaster buszokat is. Ebben az időben a Routemastereket leváltó buszok, mint a Daimler Fleetline gyakori meghibásodása miatt továbbra is szükség volt a Routemasterekre.
1994 szeptembere és novembere között értékesítették mind a 11 üzemet. Míg korábban az üzemegységek a London Transporttól bérelték a Routemastereket azokra a vonalakra, ahol követelmény volt ezt a típust közlekedtetni, addig a privatizáció után egy buszvonalat (139-es) leszámítva az összes ilyen vonalra már a saját Routemastereiket állították forgalomba az új cégek. Ebben az esetben a közlekedésszervező London Transport ötéves szerződést kötött a közlekedési vállalatokkal, majd a lejártuk előtt tendert írtak ki további ötévnyi üzemeltetésre.
Az AEC bezárását, majd a vázcserés felújítások leállítását követően motorcserével, valamint külső és belső felújításokkal próbáltak javítani a buszokon.1992 és 1994 között csaknem az összes RML Routemaster átesett egy jelentős javításon, mely során felfrissítették az utasterüket, és a motorjukat kicserélték Cummins vagy Iveco gyártmányúra, ezzel a buszok élettartama 10 évvel nőtt. A privatizáció után, 1996-ban a London Central, a Stagecoach London és az Arriva London új Scania motort szerelt be buszaiba.
2001-ben Ken Livingstone polgármestersége alatt a London Transport utódja, a Transport for London 50 Routemastert vásárolt többek között Readingből és Olaszországból, amelyek a 2001. május és 2002. augusztus közötti felújítás alatt Cummins motort és Allison automata váltót kaptak. Felújításuk után londoni közlekedési társaságoknak adták bérbe őket.
A 2000-es évek elején vita bontakozott ki a Routemasterek leváltásáról. A típus támogatói a műszaki alkalmassága, gyors utascseréje és a turisztikai jelentősége miatt tartották volna forgalomban a buszokat, míg az ellenzői az idős buszok gazdaságtalan üzemeltetésére mutattak rá. Emellett a Routemaster nem felelt meg a közelgő, a fogyatékkal élők megkülönböztetéséről szóló törvénynek, amely előírja többek között az akadálymentes hozzáférhetőséget. Továbbá az Oyster card bevezetésével az Oyster-olvasók lelassították az utascserét.
2002-ben már úgy látszott, hogy rövid időn belül véget érhet a Routemaster buszok pályafutása Londonban. Ennek első lépését 2003 februárjában tették meg, amikor a hálózat átszervezésével több vonalról kikerültek a Routemasterek, és helyettük emeletes Alexander ALX400 és csuklós Mercedes-Benz Citaro G buszok álltak forgalomba.
2003 márciusában Peter Hendy, a Transport for London ügyvezető igazgatója a kalauzok megtartása helyett az akadálymentes buszparkot tűzte ki célnak. Ezt követően az augusztusi üzemeltetési szerződések megkötése után már nem írtak ki Routemasterek üzemeltetésére pályázatot, így ezek a buszok a szerződések lejártával lassan eltűntek London utcáiról, és felváltották őket az alacsony padlós emeletes és csuklós buszok. Az utolsó Routemasterek 2005. december 9-én, a 159-es buszvonalon teljesítettek utoljára menetrend szerinti szolgálatot.Menetrend szerinti forgalomból kivonásuk után a 9-es és 15-ös buszvonalak rövidített nosztalgiavonalain jelentek meg újra, azonban 2014. július 25-e után már csak a 15-ös vonal nosztalgiajáratain közlekedik Routemaster.Az alábbi táblázat a Routemasterek kivonását mutatja az utolsó vonalakról.
Az utolsó Routemaster kivonása előtt egy nappal, december 8-án 24 különleges buszt vonultattak fel a 159-es busz vonalán, köztük nosztalgia RM és RML Routemastereket és a busz elődjét, az AEC Regent III RT-t is.
Még az utolsó Routemasterek kivonása előtt, 2005 novemberében indították el a rendszeres nosztalgiameneteket a 9-es és a 15-ös buszok vonalán, az eredeti járatokhoz képest rövidebb útvonalon, csökkentett üzemidővel. Később, 2014 júliusában a Transport for London az alacsony kihasználtság miatt megszüntette a nosztalgiajáratokat a 9-es vonalon.Kezdetben a First London és a Stagecoach London 10-10 Routemasterrel üzemeltette a két nosztalgiavonalat. Ezek a buszok abból az 50-ből kerültek ki, melyeket 2001-ben vásárolt a TfL.A ma is üzemelő 15-ös nosztalgiavonalat a Stagecoach London üzemelteti. Az itt közlekedő buszok 2015-ben felújításon estek át, mely során kívül-belül megújultak, visszakapták az eredeti arany színű feliratokat, a fekete rendszámtáblákat és a fehér kapaszkodókat, valamint LED világítással is ellátták.
Londonban az Afternoon Tea Bus Tour, valamint számos más cég továbbra is használja a Routemastereket turisztikai célra.Londonon kívül Edinburghban is közlekedtek nyitott tetejű Routemasterek a Lothian Buses városnéző vonalain, azonban ezeket 2016 októberében leállították.Kivonásuk után külföldről is érdeklődtek a Routemasterek megvételéről, így a buszok számos országba jutottak el, többek között Ausztráliába, az Egyesült Államokba, Horvátországba, Kanadába, Kínába és Új-Zélandra.
2014 decemberében a PepsiCo, összedolgozva a gerillahorgolás kitalálójával, Magda Sayeggel, körbehorgolt egy Routemastert, amely két napig közlekedett Londonban Number 7up elnevezéssel, utalva a Pepsi 7 Up üdítőitalára.A Music Heritage London 2015 júniusában elindított egy buszvonalat Richmond, Twickenham, Teddington útvonalon RML Routemasterekkel, hogy bemutassák Britannia 1960-as évekbeli jelentős helyeit és zenéjét. Ezt a vonalat később, 2015 októberében megváltoztatták, és csak London híres zenei helyeit keresi fel, de továbbra is Routemasterek közlekednek rajta.
A Routemasterek még kivonásuk után is nagy népszerűségnek örvendtek, több kezdeményezés is született a busz modern változatának létrehozására. 2007. szeptember 3-án a konzervatív polgármesterjelölt, Boris Johnson bejelentette, hogy megválasztása esetén egy modern Routemaster bemutatását és a London számára idegen német csuklós buszok kivonását tervezi. 2007 decemberében a brit Autocar autómagazin felkérte a Capoco tervezőirodát, hogy tegyenek javaslatot az új generációs Routemasterre.Johnson támogatta a Capoco formatervét, és ígéretet tett, hogy polgármesterként pályázatot ír ki az új Routemaster fejlesztésére. Győzelme után kihirdette a New Bus for London elnevezésű pályázatot, melyen a legjobb tervek beküldői pénzjutalomban részesültek. A pályázat nyertesét 2008. december 19-én hirdették ki, a fődíjat megosztva a Capoco Design, valamint a Foster & Partners és az Aston Martin közös koncepciója kapta. Ezt követően a Transport for London kiküldte a terveket a buszgyártók számára, hogy majd ezek alapján egy véglegesen kidolgozott tervvel indulni tudjanak a TfL busztenderén. A hat meghívott buszgyártó közül végül 2009. december 23-án a Wrightbus nyerte meg a lehetőséget az új londoni buszok legyártására.Az első prototípus 2012 februárjában állt forgalomba a 38-as vonalon, majd 2013 júniusában a 24-es busz vonala lett az első vonal, amelyen kizárólag New Routemaster buszok üzemelnek. 2017-ig összesen 1000 darab New Routemastert gyártottak le és állítottak forgalomba.
Macedónia kormánya 2010-ben 202 darab emeletes buszt rendelt meg a kínai Yutong autóbuszgyártól. A 202 buszból kettő tető nélkülit városnéző busznak, a maradék 200-at pedig Szkopje tömegközlekedésének szánták. A megrendelő külön elvárása volt, hogy hasonlítsanak a Routemasterekhez, ugyanis Szkopjéban már közlekedtek használt angol emeletes buszok, de az 1963-as földrengés során a város 80%-ával ezek is megsemmisültek.Az első prototípust 2011. március 11-én szállították le, majd szeptember 6-án forgalomba álltak az első városnéző és menetrend szerinti buszok is, mind Yutong City Master néven.
Ez a szócikk részben vagy egészben  az   AEC Routemaster című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ Marshall 1972:  Prince Marshall. Wheels of London (angol nyelven). London: The Sunday Times Magazine (1972). ISBN 0-7230-0068-9 
↑ Blacker 1991:  Ken Blacker. Routemaster: 1954–1969, 2nd, Harrow Weald, Middlesex: Capital Transport [1991] (1995). ISBN 1-85414-178-3 
↑ Blacker 2007:  Ken Blacker. Routemaster: 1970–2005, 2nd, Harrow Weald, Middlesex: Capital Transport (2007). ISBN 978-1-85414-303-7 
1962-es Routemaster, mint „alacsony kibocsátású busz”? (magyar nyelven). Indóház, 2017. július 20. (Hozzáférés: 2018. június 21.)

Az aerodinamika a hidrodinamika része, az áramló levegő, illetve más gázok törvényszerűségeit, az áramló gázban lévő test felületén ébredő erők keletkezését, változásait tanulmányozó tudomány. Lényegében csak a hangsebességnél kisebb sebességű áramlásokkal foglalkozik.  A nagyobb sebességgel áramló levegőben a törvényszerűségek lényegesen különböznek az aerodinamika keretében tapasztaltaktól, azokat a szuperaerodinamika és a hiperaerodinamika, illetve a gázdinamika vizsgálja. 
Az aerodinamika a repüléstan (aeronautika) egyik legfontosabb tudományága. Az aerodinamika fő feladata a légi eszköz tervezésének segítése a légi eszközre, illetve annak elemeire ható áramlástani erők, nyomatékok meghatározásával.  A légi eszköz tervezésekor annak repülési jellemzőit, tulajdonságait (aerodinamikai terhelését, legnagyobb utazósebességét, csúcsmagasságát, fel- és leszállási jellemzőit, statikai kiegyensúlyozottságát, stabilitását, stb) az ún. aerodinamikai számítás keretében határozzák meg.
1804-ben George Cayley alapozta meg a levegőnél nehezebb testek repülésével foglalkozó kísérleteivel az aerodinamika elméletét, ő alkalmazta először a szárnyak V állását, mely nagyobb stabilitást biztosít. Az aerodinamika szerves részét képezi a korszerű járművek gyártásának.
Kármán Tódor, az aerodinamika egyik leghíresebb művelője, a rakétatechnika atyja
Asboth Oszkár, a helikopter-gyártás egyik megalapozója (erősen vitatott, a helikopteres képei korai fotómanipulációs eljárásokkal készültek)
Zurovetz Vilmos, a budapesti Műegyetemen aerodinamikát oktatott, Petróczy és Kármán közreműködésével megépítették a világ első katonai helikopterét, mely készítői nevének kezdőbetűiből a PKZ nevet kapta.

Az Aerosmith amerikai hard rock zenekar, melyet gyakran illetnek a „The Bad Boys Boston” (bostoni rosszfiúk) és az „America's Greatest Rock and Roll Band” (Amerika legnagyobb rock and roll zenekara) jelzőkkel.
A zenekar hagyományos rhytm & blues alapú rockot játszik, de hosszas pályafutásuk alatt több stílus is felbukkant zenéjükben. Míg a korai érát a rhythm and blues és a blues alapú hard rock jellemezte, addig a '80-as években már poposabb és AOR-osabb felhanggal is megszólaltak, a hard rock mellett. A sok stílusváltás ellenére is meg tudták őrizni sajátos arculatukat, és számos későbbi rockegyüttesnek jelentettek inspirációs forrást.Az együttes 1970-ben alakult Bostonban, miután Steven Tyler énekes csatlakozott a Jam Band két tagjához, Tom Hamilton basszusgitároshoz és Joe Perry gitároshoz. A felállás Joey Kramer dobossal és Ray Tabano gitárossal lett teljes. 1971-ben Tabanót Brad Whitford váltotta fel, így kialakult az együttes klasszikus felállása. 1972-ben a Columbia Records kiadóval szerződtek, de az első két albumuk (Aerosmith – 1973, Get Your Wings – 1974) még nem lett sikeres. A mainstream áttörést az 1975-ben megjelent Toys in the Attic hozta el számukra, majd az ezt követő Rocks albummal szupersztár státuszba kerültek. A sikerek hatására az első két album is platinalemez minősítést szerzett, a zenekar hűséges rajongótáborát pedig Blue Army-ként (kék hadsereg) emlegették (utalva egységes farmerdzseki és nadrág megjelenésükre). Az 1970-es évek közepén-végén az egyik legnépszerűbb együttesnek számítottak, a belső konfliktusok és a mértéktelen kábítószerhasználat viszont megakasztotta az együttes pályafutását, és a '80-as évekre népszerűségük jelentősen csökkent. Joe Perry 1979-ben, Brad Whitford 1981-ben kilépett, helyükre Jimmy Crespo és Rick Dufay került. A már velük készült Rock in a Hard Place ugyan aranylemez lett, de már nem tudta megismételni a korábbi sikereket. 1984-ben Perry és Whitford visszatért, a zenekar pedig a Geffen Recordsszal kötött hosszú távú szerződést. Korábbi népszerűségüket az 1987-ben megjelent Permanent Vacation albummal érték el, amelyet már a korábban jellemző alkohol- és drogproblémák nélkül készítettek el. Ezt követően olyan sikeres albumok születtek, mint a Pump (1989), a Get a Grip (1993), vagy a Nine Lives (1997). Az együttes '80-as évek végi sikereit úgy szokás jellemezni, mint az egyik leginkább figyelemre méltó visszatérést a rockzene történetében.Közel négy évtizedes pályafutásuk alatt generációk sztárzenekaraira voltak hatással, kezdve a Guns N’ Roses-tól a Metallicáig, a Mötley Crüe-től a Nirvanáig. Amerika egyik legismertebb és legnagyobb múltra visszatekintő zenekara, amely kereskedelmileg a legkelendőbb amerikai zenekar, a világszerte több mint 170 millió eladott lemezével (ebből 70,2 milliót adtak el az USA-ban). Az Aerosmith tekinthető a legtöbb arany- és multi-platina albummal rendelkező amerikai zenekarnak, ezenkívül számos zenei díj fűződik az együttes nevéhez. Pályájuk során 21 daluk került fel a Billboard Hot 100 Top 40-es listájára, melyből kilenc vezette a Mainstream Rock listát. Emellett négy Grammy-, és tíz MTV Video Music Awards díj fűződik a nevükhöz. Népszerűségüket a '90-es években és az új évezredben is meg tudták őrizni, a mai napig telt házas stadionkoncerteket adnak. 2001-ben bekerültek a Rock and Roll Hall of Fame-be, de a Rolling Stone és a VH1 minden idők 100 legnagyobb előadóinak listáján is szerepeltek. A két fő dalszerző Tyler és Perry 2013-ban a Songwriters Hall of Fame tiszteletbeli tagja lett, míg a zenekar 2019-ben kapott csillagot a Hollywoodi hírességek sétányán.
Az együttest Steven Tyler énekes, Joe Perry gitáros és Tom Hamilton basszusgitáros alapította 1970-ben. Tyler 1964-ben alapította meg első zenekarát, a The Strangerst, mely hamarosan a The Strangeurs nevet vette fel. Az együttes hamar Yonkers egyik legnépszerűbb formációja lett. 1966-ban már a Chain Reaction nevet használták, majd The Sun címmel egy kislemezt is kiadtak. A nagyrészt feldolgozásokat játszó együttes telt házas klubkoncerteket adott, Steven Tyler pedig a környék sztárénekese lett. A Chain Reaction ezt követően Chainre rövidítette a nevét, majd 1968-ban feloszlott. Tyler ezt követően olyan kérészéletű és sikertelen együttesekben bukkant fel, mint a „Pipe Dream” és a „Plastic Glass”.
Joe Perry és Tom Hamilton már az 1960-as évek végén is együtt játszott a blues alapú Jam Band együttesben. A zenekar 1969 nyarán Sunapeeben is fellépett, ahol Steven Tyler is a nézők között volt. Az énekes az előadás alatt egyből eldöntötte, hogy velük képzeli el zenei karrierjét. Elsősorban az érzés és a színpadról áramló energia nyerte el a tetszését, semmint a pontos vagy kiemelkedő hangszeres teljesítmény:
A közös zenélésre azonban bő egy évig mégsem került sor. Tyler ez idő alatt a „Fox Chase” és a „William Proud” együttesekben fordult meg, míg Perry és Hamilton továbbra is a Jam Band tagja maradt. 1970 szeptemberében Bostonba költöztek, hogy ott alapítsanak új zenekart. Az énekes – ahogy azt már korábban eldöntötték – Steven Tyler lett, aki hozta magával a Chain volt basszusgitárosát, Ray Tabanót is. Tabano másodgitárosként csatlakozott hozzájuk, amit Perry kezdetben ellenzett, ő ugyanis egy gitárral képzelte el a zenekart.
Tyler azonban ragaszkodott a kétgitáros felálláshoz, ezenkívül Hamiltont Don Solomonra kívánta lecserélni, aki korábban a William Proudban már zenélt vele. Joe Perry viszont Hamiltont akarta basszusgitárosnak, így az a megoldás született, hogy maradt Hamilton, cserébe Ray Tabano lett a másodgitáros. Tyler a korábbi zenekaraiban dobosként kezdte pályafutását, majd később az éneklés mellett is gyakran beült a dobfelszerelés mögé. Ő azonban a formálódó együttesben kizárólag frontember akart lenni, így felvetette, hogy csak akkor marad, ha nem kell dobolnia. A megegyezés után – Ray Tabano javaslatára – Joey Kramer lett a zenekar dobosa, aki korábban már ismerte Tylert, mivel ő is yonkersi volt. Elmondása szerint mindig arra vágyott, hogy egy zenekarban játszhasson Tylerrel. Kramer, aki ekkortájt a Berklee College of Music hallgatója volt, elhagyta az intézményt, hogy teljes erőbedobással a zenekarra koncentrálhasson. Az 1970 nyarán megalakult Tyler–Perry–Tabano–Hamilton–Kramer felállású zenekar Bostonba tette át székhelyét, ahol a „Commonwealth Avenue” 1325. szám alatt találtak egy két hálószobás kiadó lakást. A még név nélküli zenekar első próbáira egy egyetemi kollégium alagsorában került sor.Az együttesből Tyler rendelkezett a legtöbb zenekari tapasztalattal és muzikalitással, így gyakorlatilag ő volt a zenekar tanára. A hangszeresek nyers erőt és energiát mutattak neki. Kezdetben ez kovácsolta össze őket, de tulajdonképpen a mai napig ez adja a közöttük lévő szeretet-gyűlölet viszony alapját. Gyakorlásképpen Rolling Stones-számokat játszottak, hangról hangra. Steven Tyler később így idézte fel az első próbákat:
Zenekarnévnek elsőként a „Spike Jones and the Hookers” merült fel, de mivel a „spike” a drogos szlengben fecskendőt, a „jones” pedig függőséget jelentett, elvetették az ötletet. Ezenkívül szóba került a „The Bananas” és a „Hookers” (prostik) kifejezés is, de Tyleren kívül ezek senkinek nem tetszettek. Az Aerosmith nevet Joey Kramer találta ki, akit Harry Nilsson Aerial Ballet című albuma ihletett meg. A többieknek kezdetben nem tetszett az ötlet, mivel Sinclair Lewis Arrowsmith című, 1925-ös regényére gondoltak, amely kötelező olvasmánynak számított az iskolákban. Miután Kramer felvázolta ötleteit, és elmagyarázta, hogy nem az Arrowsmith regényre utalt, mindenki egyetértett az Aerosmith név felvételével. Az első koncertre a massachusettsi Hopkintonban került sor, a Nipmuc gimnáziumban. Az előadáson felhangzott a Movin’ Out, a Somebody, a Walkin the Dog, de olyan feldolgozások is előkerültek, mint a Good Times Bad Times, vagy a Train Kept A-Rollin' (Led Zeppelin).
Eleinte kénytelenek voltak saját magukat promotálni, majd New Hampshire-ben szereztek maguknak egy ügynököt, Ed Malhoit személyében, aki főiskolákon és fogadókban szervezett nekik fellépéseket hétvégenként. A zenekar pénzügyeit ekkoriban még Joey Kramer intézte.
1971-ben Ray Tabanót ingadozó teljesítménye és féktelen viselkedése miatt kirúgták. Tabano igen kezdetleges szinten használta hangszerét, ezenkívül állandóan összeszólalkozott az együttes tagjaival, elsősorban Tylerrel. A gitáros távozása azonban megviselte Tylert, akivel a mai napig barátságban maradt. Tabano kezdetben tudomásul sem vette kirúgatását, és még hetekig az együttessel maradt. Az új gitáros végül Brad Whitford lett, akit egy Justin Thyme koncerten láttak, de korábban az Earth Inc. tagja volt. A Justin Thyme annak a Twitty Farrennek volt az új együttese, aki a William Proudban már játszott együtt Tylerrel. Whitford játéka azonnal megtetszett az Aerosmith tagjainak, és felajánlották neki a másodgitárosi posztot. Whitford, aki a Coolidge Middle School és a Berklee School of Music hallgatója volt, elfogadta az ajánlatot, és tökéletes összhangba került Perry játékával. Ezzel kialakult a klasszikusnak is hívott Tyler–Perry–Whitford–Hamilton–Kramer felállás, amely egészen 1979-ig maradt együtt, majd 1984-ben újjáalakult, és a mai napig működőképesnek bizonyul.
Az új felállású zenekar az első közös koncertjét a Vermontban lévő Savage Beastben adta.Az Aerosmith első meghallgatását lemezszerződés reményében a Columbiánál dolgozó George Page-nek tartotta. Neki tetszett a zene, ezért elvitte demójukat New Yorkba, az Epic Records munkatársához, Steve Paley-hez. Ő azonban visszautasította az együttest, lévén egy ilyen pofátlan Mick Jagger-kópia (utalva Tylerre) soha az életben nem lesz sikeres.
Ezt követően a zenekar egyre több koncertet adott Új-Angliában, és szerzett magának egy 72 személyes iskolabuszt a turnézás érdekében. 1971 decemberében hatalmas kiugrási lehetőséghez jutottak, amikor sikerült lekötniük egy fellépést a Humble Pie előzenekaraként. A koncerten különleges vendégként Edgar Winter is fellépett. Ez volt az Aerosmith első koncertje New Yorkban, sőt az első New Englanden kívül. A következő hetekben nehéz idők jártak rájuk: majdnem kilakoltatták őket a házukból, ráadásul próbálni sem tudtak hol. A megoldás végül Frank Connelly koncertszervező személyében érkezett, aki menedzsmentszerződést kötött velük, és a korábbiaknál jóval nagyobb bevételeket ígért a zenekarnak. Frank Connelly Boston legnagyobb koncertszervezője volt, korábban kötött le fellépéseket a Beatlesnek, Jimi Hendrixnek és a Led Zeppelinnek is.
1972 kora tavaszán a Manhattanben lévő Kansas City Clubban koncerteztek, mely fellépésen jelen voltak David Krebs és Steve Leber menedzserek. Az Aerosmith szerződést kötött a később Leber-Krebs Inc. néven ismertté vált céggel, akik ezt követően 12 éven át menedzselték az együttest. 1972 júniusában még egy koncertet adtak a Kansas City Clubban, ahol Krebs és Leber meghívására Clive Davis, a Columbia Records elnöke is megnézte a koncertet, akit teljesen lenyűgözött az előadás. Ezt követően Steve Leber az Atlanticnek és Clive Davisnek is lejátszotta az együttes demóját. Az Atlantic nem látott fantáziát az Aerosmithben, a Columbia elnöke, Clive Davis viszont megtartotta a zenekart. David Krebs és Steve Leber saját cégükön a Leber-Krebs Inc-en keresztül szerződtették le a zenekart a Columbiához, a lemezkiadó pedig 125 ezer dolláros előleget fizetett az együttesnek. Az Aerosmith volt az utolsó zenekar, amelyet Clive Davis leszerződtetett a Columbiának.
Joe Perry ekkoriban ismerkedett meg Elyssa Jerrettel (későbbi első feleségével), és ezzel elindult egy olyan folyamat, amely nagyon sok mindent megváltoztatott a zenekar történetében. Perry több időt szentelt rájuk mint a zenekarra, ezenkívül Tyler féltékeny is volt rá, ezért kettejük kapcsolata romlani kezdett. A zenekar kiköltözött korábbi lakhelyéről, a Commonwealth Avenue-ról, és külön utakra tértek. Ezzel egy korszak zárult le az együttes történetében.
Ezt követően megismerkedtek Laura Kaufmannal, aki a Leber-Krebs Inc-nél dolgozott, és ő lett az együttes sajtófelelőse.
1972 októberében kezdtek el dolgozni az első albumukon, a bostoni Newbury Streeten található Intermedia stúdióban. A lemez producere Adrian Barber volt, aki korábban dolgozott a Cream és a Vanilla Fudge számára is. Az album 1973 januárjában jelent meg Aerosmith címmel, és a Billboard albumlista 166. helyéig jutott. Az albumon még nem kristályosodott ki teljesen későbbi stílusuk, erősen érződik rajta az olyan brit példaképek hatása, mint a The Yardbirds vagy a Rolling Stones. A későbbi hard rock stílusban fogant albumaikkal szemben itt még a rock and roll és blues-rock hatások vannak az előtérben. A lemez, a róla kimásolt kislemezekkel egyetemben (Mama Kin, Make It) megbukott, mivel a Columbia egyáltalán nem támogatta. A kiadó profiljához inkább a folkos előadók passzoltak, így leginkább az akkor debütáló Bruce Springsteen albumára fókuszáltak. Az Aerosmith albumot teljes közöny fogadta, és semmilyen reakciót nem kapott. A számokat nem játszották a rádiók, nem voltak lemezkritikák, sem interjúk. Később az olyan magazinok, mint a Rolling Stone és az Allmusic egyaránt kedvező kritikákban részesítették a lemezt, amely több olyan dalt is tartalmazott, amik ma már az együttes klasszikusai közé tartoznak.
Az album kiadása után a korábbiaknál intenzívebb koncertezést terveztek, ezért Robert Kelleher személyében új turnémenedzserrel kötöttek megállapodást. Ezt követően a fúziós jazzt játszó Mahavishnu Orchestra előzenekaraként indultak turnéra. A koncerteken egyáltalán nem arattak sikereket, mivel a Mahavishnu Orchestra közönségét hidegen hagyta az Aerosmith rock and rollos zenéje. Előfordult, hogy a főzenekar azért fizetett az Aerosmithnek, hogy ne lépjenek fel aznap este.
Ezt követően a USA közép-nyugati és északkeleti régióit járták végig a The Kinks előzenekaraként. Ezeken a fellépéseken már lelkesen fogadta őket a közönség, a bevételeik pedig 300 dollárról 1500-ra ugrottak. A koncertek hatására egyre ismertebb lett a zenekar, a rajongók ostromolni kezdték a rádiókat, hogy játszanak Aerosmitht, az adók pedig előbb-utóbb „behódoltak”. Az egyik 1973. április 19-én tartott koncertet a „WBCN” rádióadó élőben is közvetítette, amely egy showcase-koncert volt, tele rádiós és sajtós meghívottal. A koncertek többségének a médiában azonban semmi visszhangja nem volt, ha valami kritika mégis megjelent, az általában így írta le őket: „primitív”, „utánzat” és „felesleges”, Tylert pedig gyenge Mick Jagger-klónnak tartották.
Az első dicsérő kritika, amely fényes jövőt jósolt az együttesnek, a The Point magazintól származott:
Az első országos lap, amely írt róluk, a Cream volt, akik szintén pozitívan nyilatkoztak a zenekarról. Kereskedelmileg azonban továbbra sem arattak sikereket, ezért a kiadó ejteni akarta a zenekart, mert a debütáló albumból csak 30 000 példány fogyott. David Krebs javaslatára a Columbia kiadta a Dream On-t kislemezen, amely a Billboard Hot 100 listáján az 59. helyezett lett. Ennek hatására a kiadó belátta, hogy nem reménytelen az együttes, így sikerült elérniük, hogy még egy lemezt kiadhassanak a lemezcégnél.
Boston első számú rádióadója, a WRKO rendezett egy ingyen koncertet, ahol az Aerosmith volt a főzenekar, és hétezren voltak rájuk kíváncsiak. Ez a rádióállomás folyamatosan játszotta a Dream On-t, ami nyolc héten állt az adó slágerlistájának élén, s később a Rolling Stones Angie című dala szorította le. Augusztus 10-én a Sha Na Na előtt léphettek fel a Suffolk Downs-i versenypályán 35 000 néző előtt. A siker érdekében körbejárták az olyan híres lapok szerkesztőségeit, mint a Billboard, a Cashbox, vagy a Record World. Meglepő módon több magazinban is pozitív hangvételű kritikákat kezdtek írni róluk. 1973 októberében újabb turnéra indultak, ezúttal a Mott the Hoople előzenekaraként. Az Aerosmith Tour elnevezésű turnét követően dolgozni kezdtek a második album anyagán.
A felvételek a New York-i Record Plant stúdióban zajlottak, Ray Colcord és Jack Douglas producer közreműködésével. Douglas korábban olyan sztárokkal dolgozott együtt, mint Miles Davis, John Lennon, Alice Cooper, Lou Reed, a Mountain, vagy a The Who. A producerrel kiváló munkakapcsolatot alakítottak ki, és egy hosszútávú együttműködés vette kezdetét. Douglas szinte a zenekar hatodik tagjává vált.
A lemez felvételei 1973. december 17-étől 1974. január 14-éig tartottak. Az album Get Your Wings címmel jelent meg 1974. március 1-jén, és nemcsak az együttes, de a menedzsment számára is vízválasztónak bizonyult. Az anyagon már egy saját stílusú, blues és rock and roll alapokból építkező hard rock együttes volt hallható. A kritikák pozitívan írtak a lemezről, de a Columbia Records ezzel a lemezzel sem foglalkozott különösebben, így nem lett sikeres. Az album legismertebb dalai a Same Old Song and Dance és a The Yardbirds által is feldolgozott rock and roll klasszikus Train Kept A-Rollin'. Ezeket a dalokat a S.O.S. (Too Bad) című számmal egyetemben kislemezen is kiadták. Ezen kívül olyan közönségkedvenc darabok is hallhatók a lemezen, mint a Lord of the Thighs, vagy a Seasons of Wither. A dalokat nem játszották a rádiók, az album viszont a Billboard 200 listáján a 100. helyen nyitott, majd a 70. helyre tornázta fel magát, és a folyamatos turnézásnak köszönhetően majdnem egy évig fenn is maradt a listán. A Get Your Wings Tour elnevezésű 1974-es turnén olyan zenekarok előtt léphettek fel, mint a Deep Purple, a Black Sabbath, a Blue Öyster Cult, a Slade, a REO Speedwagon, a The Who, az Argent, a Guess Who, Carlos Santana és a pályája elején tartó Kiss.Az energikus koncertek hatására a lemez a kiadása után egy évvel aranylemez lett. A koncertezést közép-nyugaton (East Lansing, Michigan, Fort Wayne, Indiana, Columbus, Ohio, Detroit) folytatták. Ahol a zenekar már ismertebb volt, ott a gázsijuk már meghaladta a 3500 dollárt is. Richmondban és Atlantában öt koncerten is a Hawkwind előtt léptek fel. 1974 tavaszán először adtak telt házas koncertet a bostoni Orpheumban, ahol az előzenekaruk a Blue Öyster Cult volt. Ezt Kaliforniában, Washingtonban és Missouriban követték további koncertek, ahol a REO Speedwagon és Suzi Quatro előtt léptek fel, majd április 2-án Bruce Springsteennel és a Fairport Conventionnel koncerteztek. Június végén Los Angelesben az NBC Midnight Special című műsorában léphettek fel, ahol a Train Kept a Rollint adták elő. 1974 július végén már a feloszlás szélén álló New York Dollsszal indultak turnéra. Augusztus 18-án addigi legnagyobb koncertjüket adták Boston közelében a „Westboro Speedway” pályán, ahol főzenekarként 35 000 néző előtt léptek fel, 10 ezer dolláros gázsiért, ahol a nyitózenekar a Duke and the Drivers volt. Ősszel a Lynyrd Skynyrddel és a Blue Öyster Culttal vágtak neki az országnak. A sikeres koncertek révén a sajtó is egyre jobban viszonyult a zenekarhoz. A Rolling Stone elismerő kritikát írt a Get Your Wingsről: „Ügyesen megtalálják az egyensúlyt a Yardbirds és Who stílusú rock, illetve a 70-es évekbeli heavy metal között. Az Aerosmith második lemezéből elfojtott düh árad”. Ezenkívül a többi rocklap is komolyabban kezdett foglalkozni velük. 1974 késő nyarán a Central Parkban főzenekarként léptek fel a „Schaefer” fesztiválon, ahol Rory Gallagher volt a másik fellépő. Ezen a koncerten a közönség ellenségesen viszonyult hozzájuk, egy feldobott üveg Joey Kramert találta el.
1975-ben Walter Yetnikoff lett a Columbia elnöke, akivel Leber és Krebs újratárgyalta az együttes szerződését. David Krebs ezúttal már komolyabban, napi szinten kezdett foglalkozni az együttessel. 1975 januárjában a New York-i Record Plant stúdióban elkezdődtek a harmadik album felvételei, ami áprilisban jelent meg Toys in the Attic címmel.
Az album a Billboard 200 listáján a 11. helyre került, és az év végére milliós példányszámban fogyott. A lemez kiváló kritikákban részesült, az Allmusic 5, míg a Rolling Stone 4 és fél csillagot adott rá az ötből. Kislemezként a You See Me Crying, a Walk This Way és a Sweet Emotion dalokat adták ki, melyek közül a Sweet Emotion bekerült a Top 40-be. Ezeken kívül a címadó Toys in the Attick és a Big Ten Inch Record (amely eredetileg Bull Moose Jackson dala) vált a koncertprogram részévé.
A lemez sikerének köszönhetően az első két album eladásai is megnövekedtek, míg a Toys in the Attic máig a legsikeresebb stúdióalbumuk, miután 8 millió példányban kelt el az USA-ban.
Ezt követően koncertezni kezdtek, Rod Stewart és a Faces előtt öt alkalommal is felléptek. Bostonban, Detroitban és a közép-nyugaton már főzenekarként játszottak, olyan előzenekarok közreműködésével, mint a Kansas, a Slade, a Mahogany Rush, Ted Nugent és a Blue Öyster Cult. A koncertek mindenhol zajos sikert arattak, a Hit Parader pedig így nyilatkozott a zenekarról: „Az Aerosmith 1975-ben ezrével állította maga mellé a heavy metal rajongókat, és ezzel egyértelműen a Led Zeppelin amerikai megfelelőjévé vált.” A Toys in the Attic Tour elnevezésű turné során több alkalommal is a ZZ Top, a Poco, a REO Spedwagon és Nils Lofgren nyitott a zenekarnak, míg a Boston Gardenben adott koncerteken a Foghat volt az előzenekar.
1976 elején a Columbia újra kiadta a Dream Ont, ami a 6. helyet szerezte meg a Billboard listáján.
1976 februárjában és márciusában a The Record Plant és a walthami (Massachusetts) Wherehouse stúdióban elkészítették negyedik lemezüket. A felvételekkel nem végeztek az előírt időre, ezért el kellett halasztaniuk egy tízhetes turnét. Az album végül Rocks címmel jelent meg, és a Billboard 200 listáján a 3. helyig jutott, majd egy évig a listán is maradt. Az album kedvező kritikákat kapott, sokan a Toys in the Attickel egyetemben a legjobb lemezeik között tartják számon. Az Allmusic és a Blender öt, míg a Rolling Stone négy és fél pontot adott rá. Utóbbi magazin Minden idők 500 legjobb albumának listáján a 176. helyre került. Az anyagot hatalmas várakozás előzte meg, már az előrendelések alapján platinalemez minősítést szerzett. Az első kislemez a Last Child a Billboard Hot 100 listáján a 21. helyre került, melyet a Home Tonight (71. hely) és a Back in the Saddle (38. hely) megjelenése követett. A lemez sikere révén szupersztár státuszba került zenekar egy hosszas turnét bonyolított le (Rocks Tour), melynek révén a létező legnagyobb helyeken léptek fel. Az együttes fellépései a gigantizmus jegyében teltek, és az Egyesült Államok minden területén zajos sikert arattak. Az első főzenekarként adott stadionkoncertjükre 1976. június 12-én került sor a Michiganben lévő Pontiac Stadiumban, melyre fél nap alatt elkelt 80 000 jegy. A turné során több alkalommal is Jeff Beck és a Montrose volt a nyitózenekar. A körút teljesen kimerítette a zenekart, és elhatározták, hogy ez lesz az utolsó nagy turnéjuk. A zenekar a turné során menetrend szerinti repülővel utazott, az év vége felé már saját géppel. A tagok hedonista életstílusa, az elzártság, a drogok használata egyre nagyobb méretet öltött, s ennek révén személyes kapcsolataik is kezdtek szétzilálódni. A turné ennek ellenére tovább folytatódott, a Kingdome-ban tartott koncertre másfél óra alatt elkelt több mint 60 ezer jegy, míg Seattle-ben 110 000 nézőt vonzottak.
A turné alatt Los Angelesben részt vettek a „Don Kirshner Rock Awards” díjkiosztóján, amelyet a tv is közvetített. Az Aerosmitht furcsamód a „legjobb új zenekar” kategóriában jelölték, a díjat azonban a Hall and Oates vitte el előlük.
Miközben a zenekar a hazájában sikert sikerre halmozott, Európában még alig ismerték őket. Első európai turnéjuk 1976. október 13-án kezdődött Liverpoolban, de a körút nem volt profin megszervezve, az együttes sajtója is különösen gyenge volt, így Európában továbbra sem lettek ismertek. Az európai kritikák nagyrészt negatívak voltak, Amerikában viszont egyre több pozitív írás jelent meg. A Melody Maker 1976 októberében így írt róluk:
Másfél évvel a Toys in the Attic megjelenése után, 1976 novemberében újra megjelent a Walk This Way kislemez, és a Billboard Hot 100 listáján a 10. helyig jutott. Az év utolsó koncertjeit már újra az Egyesült Államokban adták.
1977 februárjában egy Japán turnéra indultak, amelynek során hét telt házas koncertet adtak. Az előzenekar egy japán együttes, a Bow Wow volt. Mivel a zenekar itt is rendkívüli népszerűségnek örvendett, a fogadtatásuk sokban hasonlított a Beatle-mániához. Ezt követően Amerikában koncerteztek, majd a nyár során ismét ellátogattak Európába. Az ekkori koncertjeik nagy része már egy szétesőben lévő zenekart mutatott, ami a rendszeres drogfogyasztásnak volt betudható. Az együttes clevelandi stadionban adott fellépését a rádióadók az év legrosszabb koncertjének választották. A magazinok a feloszlásról cikkeztek, az Aerosmith Express Tour elnevezésű koncertsorozat iránt viszont továbbra is hatalmas volt az érdeklődés. A körút során felléptek a németországi Lorelei fesztiválon (ahol Tyler három szám után összeesett a színpadon), majd a readingi fesztiválon adtak koncertet. Az előadások nem arattak egyértelmű sikert, a kritikák is langyos fogadtatásban részesítették a koncerteket. A The Bedford Record így írt a readingi koncertről: „Az Aerosmith egy amerikai banda, mely csupa seggfejből áll, akik ráadásul sérelmeiket még további sértésekkel orvosolják. Az általuk játszott heavy metal moslék egy autóbontó zaját idézi, és egyáltalán nem való egy 1977-es rockfesztiválra. Minden egyes rock és blues számuk egyformán selejtes, Amerika nyugodtan megtarthatja őket magának”.
Az együttes a következő tíz évben nem lépett fel Európában. A turné végeztével a New York-i The Cenical stúdióban, majd német és angol stúdiókban befejezték a következő album felvételeit, amely 1977. december 1-jén jelent meg Draw the Line címmel. Az album sem a minőségét tekintve, sem kereskedelmi szempontból nem tudta megismételni a korábbi produktumokat. A kritikák – és maga a zenekar is – összecsapott albumként jellemezte, amelyről csak pár dal lett sláger. Ezek közé tartozott a kislemezen is megjelent Draw the Line és a Kings and Queens. Ezeken kívül még a Get It Up jelent meg kislemezen, de ez egyáltalán nem lett sikeres. Maga az album a Billboard listáján a 11. helyen nyitott és platinalemez lett, elődjei sikerét viszont már nem tudta megismételni. A lemez sikertelenségét nagyban befolyásolták a feloszlásról szóló hírek és a koncertezés hiánya. Az album rögzítésekor már mindannyian súlyos drogfüggők voltak, aminek hatására megszűnt a zenekari egység. A dalokat mindenki külön játszotta fel, Steven Tyler és Joe Perry pedig egyáltalán nem foglalkozott a lemezzel, így a többiek jobban kivehették a részüket a dalszerzésből. A mértéktelen kábítószer-használat nem csak a lemezen éreztette hatását, hanem az élő előadásokon is. Steven Tylert és Joe Perryt, hírhedt drogbotrányaik okán, toxikus ikrekként becézték.
A Draw the Line turnéja közben felléptek a Cal Jam rendezvényen, amely a '70-es évek végének legnagyobb fesztiválja volt. Az Aerosmith főzenekarként lépett fel 350 000 ember előtt, az előzenekarok pedig a Foreigner, Ted Nugent, a Van Halen, a Heart, Carlos Santana, David Mason, Bob Welch és a Mahogany Rush voltak.
A koncert után Henry Smith lett az együttes új turnémenedzsere. 1978. július 4-én a Texxas Jam '78 fesztiválon léptek fel főzenekarként, 150 000 ember előtt. A Milk Cow Blues előadásakor Ted Nugent is csatlakozott a zenekarhoz. A koncert felvétele Live Texxas Jam '78 címmel VHS videokazettán jelent meg 1989-ben. A Texxas Jamen fellépett még a Van Halen, Walter Egan, Eddie Money, a Heart, a Journey, Ted Nugent és a Mahogany Rush. Ezt követően egy Chip Away the Stone című számot kiadtak kislemezen, amelyet az a Richard Supa írt, aki később az együttesben is megfordult. Supa régi jó barátja volt Tylernek, innen az ismeretség. Nem sokkal ezután a zenekar felkérést kapott, hogy szerepeljen a Beatlemania című filmben. A Bors Őrmester filmváltozatában az Aerosmith a „Future Villain” zenekart alakította, akik a „rosszfiúk” szerepében tetszelegtek, szemben a Bee Geesszel és Peter Framptonnal. Az Aerosmith szerepét eredetileg a Rolling Stonesnak ajánlották fel, de ők nem vállalták. A film azonban olyan igénytelen lett, hogy végül hatalmas bukás lett belőle. A film apropójából az Aerosmith kiadta kislemezen a Come Together című Beatles-feldolgozást. 1978 nyarán hat hetet töltöttek turnézással, az utolsó koncertet pedig Ted Nugenttel, a Journeyvel és a Mahogany Rush-sal adták Jersey Meadowlandsben, a Giant stadionban. 1978 októberében megjelent az első koncertlemezük Live! Bootleg címmel. Az album 1977–78-as koncertfelvételei mellett egy 1973-as rádióközvetítést tartalmaz. A kiadvány a Billboard listáján a 13. helyig jutott, és már a hivatalos megjelenésekor aranylemez lett. A koncertlemez és a Come Together kislemez turnéja (Live! Bootleg Tour) 1978. szeptember 28-án vette kezdetét, és decemberben ért véget. A legtöbb koncerten a Leber-Krebs Inc. által menedzselt AC/DC volt az előzenekar, a turné vége felé pedig párszor az Exile és a Golden Earring nyitott.Hatodik albumukon 1979 tavaszán kezdtek el dolgozni. Az együttes tervei között szerepelt egy fellépés a Knebworth fesztiválon, ez azonban meghiúsult a lemezkészítés elhúzódása miatt. A lemez készítése közben felléptek a California World Music Fesztiválon, melyet a Florida World Music Fesztiválon való szereplés követett a sorban. 1979. július 28-án felléptek a World Series of Rock fesztiválon, ahol Ted Nugent és a Thin Lizzy volt az előzenekar. Az együttesen belüli feszültségek már lehetetlenné tették a további együttműködést, így a koncert után Joe Perry bejelentette távozását. A gitáros ezt követően megalapította a The Joe Perry Project nevű saját együttesét, amellyel 1984-ig három mérsékelten sikeres lemezt jelentetett meg. Az Aerosmith ezután tovább dolgozott a készülő albumon, majd meghallgatásokat tartottak. Felmerült a német Michael Schenker (ex-Scorpions) és Rick Derringer (Danny Johnson) neve is. Az együttes választása végül Jimmy Crespóra esett, akit a zenekar producere, Jack Douglas ajánlott. Crespón kívül még Richie Supa gitározott a lemezen, de öt dalban még Joe Perry is közreműködött. Az album Night in the Ruts címmel 1979. november 1-jén jelent meg, és az év végére bejutott a Top 20-ba. Az album a korábbi lemezekhez képest kevésbé lett sikeres, és csak aranylemez minősítést szerzett (1994-ben lett platina). A Night in the Ruts nagyrészt negatív kritikákban részesült, és a kislemezen kiadott No Surprize sem lett sikeres. Ezenkívül még a Remember (Walking in the Sand) dalt adták ki, amely eredetileg a The Shangri-Las dala volt. Ez a feldolgozás már sikeresebbnek bizonyult, mivel 67. helyezett lett.
1979 végén és 1980 elején a Night in the Ruts Tour keretében adtak koncerteket. A zenekar továbbra is ingadozó koncertteljesítményt nyújtott, Tyler pedig több alkalommal is (például a maine-i Portlandban) összeesett a színpadon. 1980 októberében a Columbia egy Greatest Hits albumot dobott a piacra, amely 53. helyezett lett a Billboard 200 listáján. A válogatásalbum az együttes legkelendőbb kiadványa lett, mára csak az Egyesült Államokban 11 millió példányban kelt el.
1980 őszén Steven Tyler egy motorbaleset következtében két hónapra kórházba kényszerült, majd további felépülése is hónapokat vett igénybe. Ennek következtében az együttes pályája megakadt. A zenekaron belüli rossz hangulat és a tétlenség következményeképpen Brad Whitford kilépett az együttesből. A gitáros Ted Nugent korábbi énekesével, Derek St. Holmes-szal fogott össze, és elkészítette a Whitford/St. Holmes albumot. Az 1981-ben megjelent anyag nem lett sikeres, így a közös produkció egy rövid turné után véget ért. Az Aerosmith időközben elkezdett dolgozni következő albumán New Yorkban és a Miamiban lévő Criteria stúdióban. Az együttes turnét is tervezett, így Jimmy Crespo mellé kellett találniuk még egy gitárost. Jack Douglas producer javaslatára Rick Dufay lett a másodgitáros, aki a készülő lemez Lightning Strikes című dalában is szerepelt. Dufay agresszív természete miatt állandóan összetűzött a többiekkel. Tyler szerint „egy vérbeli idióta volt, akinek esetében újra kellett értelmezni az extremitás fogalmát”. Az együttes kedvelte Dufayt, ennek ellenére állandóan összeverekedett Tylerrel, de a többieket is gátlástalanul támadta.Az együttes következő albuma 1982. augusztus 1-jén jelent meg Rock in a Hard Place címmel, és csak rövid ideig maradt a listákon, a 32. helyig kúszott fel. Az album negatív kritikákban részesült, kereskedelmileg pedig az addigi leggyengébb eladásokat produkálta. A kislemezen kiadott dalok, a Lightning Strikes és a Bitch's Brew, nem kerültek fel a listákra, és csak mérsékelt sikert arattak. Majdnem kétéves kihagyás után turnéra indultak (Rock in a Hard Place Tour), melynek során már csak kisebb arénákban, klubokban léptek fel. 1983 folyamán csak néhány koncertet adtak, többek között az USA keleti partján, majd Kaliforniában. Tyler több előadáson is összeesett a színpadon, így a koncertek félbeszakadtak, emiatt kedvezőtlen kritikák és a feloszlásról szóló hírek jelentek meg a zenekarról. Az énekes közben rendszeresen járt elvonókúrákra, ezek közül azonban egyik sem hozott megoldást a számára.
1983 végén Joe Perry a menedzsere, Tim Collins hatására elhatározta, hogy visszatér az Aerosmithbe. 1984. február 14-én a bostoni Orpheum Theaterben adott Aerosmith-koncerten Joe Perry és Brad Whitford is jelen volt, majd két hónap múlva csatlakoztak az együtteshez. Az újraegyesülést követően némi nézeteltérés akadt a jövőbeli menedzser személyét illetően. Perry Tim Collinsszal képzelte el a zenekar jövőjét, míg a többiek ragaszkodtak a Leber-Krebs pároshoz. Collins eleinte csak a turnémenedzser szerepét töltötte be, majd végül Perrynek és Collinsnak a Leber-Krebs Inc-nél egy előnyösebb szerződés ajánlatával sikerült megnyernie a zenekart, így Tim Collins lett az Aerosmith új menedzsere. Jogilag azonban még Steve Leber és David Krebs voltak az együttes menedzserei, mivel szerződéses jogaik még érvényben voltak Tylerrel, Hamiltonnal és Kramerrel. Hosszas pereskedés után sikerült függetleníteni magukat a Leber-Krebs-től (és így a Columbia kiadótól), és a Geffen Records kiadóval kötöttek hosszú távú megállapodást. A Leber-Krebs páros a későbbiekben járulékos jutalékot kapott a korábbi lemezek kiadási bevételeiből, míg Tim Collins (és a zenekar) megkapta a menedzsmentjogokat és a jövőbeli albumok kiadási jogát. Időközben, 1984 májusában, kezdetét vette a Back in the Saddle turné (Vissza a nyeregbe), amelynek első állomása a New Hampshire-ben lévő Concordban volt. Az együttes tagjai még mindig kábítószerfüggők voltak, így sok koncerten az elvárhatónál alacsonyabb színvonalon teljesítettek. A turné springfieldi koncertjét Tyler állapota miatt félbe kellett szakítani. Utána a nézőknek kárpótlásként egy ingyenes Greatest Hits lemezt küldtek. Másnap a zenei trendet uraló MTV beszámolt a „csúfos bukásról”; a nyár folyamán ez volt az egyetlen alkalom, hogy megemlítették a zenekar nevét a csatornán. Új album és a médiatámogatás hiányának ellenére a Back in the Saddle turné nyereséges lett, bruttó ötmillió dolláros bevételével.Az együttes „visszatérő” albuma 1985 novemberében jelent meg Done with Mirrors címmel, a Geffen gondozásában. Az 1974-es Get Your Wings óta ez volt az első olyan albumuk, melyen nem Jack Douglas producerrel dolgoztak, hanem Ted Templemannel. A Done with Mirrors a Billboard 200 listáján a 36. helyre került, és csak évekkel később lett aranylemez. Az albumról kiadott kislemezeket (Let the Music Do the Talking, My Fist Your Face, Shela, Darkness) nem játszották a rádiók, a Let the Music Do the Talkingra készült videoklipet pedig nem adta le az MTV. Az album többnyire negatív kritikákban részesült, melyről sokan a Let the Music Do the Talkingot tartják a legerősebb szerzeménynek. Ezt a dalt eredetileg még a Joe Perry Projekt írta meg, amely az 1980-ban megjelent azonos című albumon volt hallható.
A lemezkiadást követően, 1985 augusztusában, kezdetét vette a Done with Mirrors turné, amelynek legtöbb állomásán Ted Nugent lépett fel a zenekar előtt. Ugyan a Done with Mirrors album sikertelen maradt, a turné az év legsikeresebbje lett az Egyesült Államokban. A siker hatására a Columbia piacra dobott egy Classics Live I című koncertfelvételt.
Ezt követően Joe Perry és Steven Tyler felkérést kapott a Run–D.M.C. rapformációtól, hogy szerepeljenek a Walk this Way feldolgozásában. A közös munka eredményeként a dalból egy rap-rock változatot kreáltak, ami sikeresen döntötte le a műfajok közötti korlátokat. A dal óriási sikert aratott, melynek videoklipjét az MTV óránként kétszer is leadta. A kislemez a Billboard Hot 100 listáján a 4. helyre került, és a közízlést meghatározó rádióadók is folyamatosan játszották. A dal a Run–D.M.C. Raising Hell című albumára került fel, amely milliós példányszámban fogyott, és a rap mainstreambe kerülését is elősegítette. A videoklip hatására egy teljesen új generáció ismerkedett meg az Aerosmith-szel, főleg Európában, ahol korábban csak elvétve adtak koncerteket. A fellépések alkalmával viszont továbbra is ingadozó teljesítményt nyújtottak, ezért Tim Collins és a kiadó közbenjárásával kezeltették a zenekar drog- és alkoholfüggőségét.
A sikeres elvonókúra után, pályafutásuk alkalmával először, teljesen józanul nekiláttak dolgozni a következő albumon.
1987 júniusában a Columbia újabb koncertanyagot adott ki Classics Live II címmel.
A készülő album felvételeire az 1987-es év márciusa és májusa között került sor a Vancouverben lévő Little Mountain Sound Stúdióban, Bruce Fairbairn producer közreműködésével. A siker érdekében a Geffen Desmond Childot is bevonta a dalszerzésbe, aki korábban Bon Jovi számára is írt sikerdalokat. Az együttes ellenezte az ötletet, de végül kénytelenek voltak engedni a kiadó nyomásának. Az album Permanent Vacation címmel jelent meg 1987 augusztusában, és a Billboard lista 11. helyére került. A Desmond Child által írt Angel, a Rag Doll és a Dude (Looks Like a Lady) kislemezek egyaránt bekerültek a Top 20-ba, a dalokra készült videoklipek pedig az MTV műsorán is rendszeresen láthatóak voltak. A Permanent Vacation albumot jól fogadta a szakma, a kritikák általában azt hangsúlyozták, hogy sikerült olyan zenével előállniuk, amely egyformán tetszik a régi rajongóknak és a fiatalabb, popzenében tájékozottabb közönségnek is. Az album egy évvel a kiadása után már a legsikeresebb Aerosmith-albumnak számított, a zenekar pedig újra a legnagyobb sztárok közé emelkedett, ezúttal már Európában is. 1987-ben megjelent egy Aerosmith Video Scrapbook című videokazetta, amelyre 1970-es évekbeli koncertfelvételek és videoklipek kerültek fel.
Az 1988-as év nagy része a Permanent Vacation turné jegyében telt, amely már 1987 októberében elkezdődött. Ekkor a Dokken volt a nyitózenekar, majd 1988 első felében a White Lion melegítette be a színpadokat. 1988 tavaszára az Angel a 3. helyre került a Billboard listáján, majd kezdetét vette a turné harmadik szakasza, melyen több alkalommal is a Guns N’ Roses lépett fel előttük. Tim Collins menedzser nem tartotta szerencsés párosításnak a turnét, mivel a Guns N’ Roses tagjait a régi Aerosmith-t idézően súlyos heroinfüggők alkották. Végül az a kompromisszumos megoldás született, hogy a Guns N’ Roses csak a saját öltözőjében „garázdálkodhatott”. Ennek hatására a sajtóban olyan hírek jelentek meg, hogy az Aerosmith megtiltotta nekik a bulizást és a drogozást. A turné óriási sikerrel ért véget, immáron Európában is több tízezer férőhelyes stadionokban léptek fel. A körút végére a Permanent Vacation négyszeres platinalemez lett az USA-ban, de Japánban és Európában is hasonló sikereket ért el. 1988 novemberében a Columbia Records egy Gems című válogatásalbumot adott ki. Még 1988-ban napvilágot látott egy Permanent Vacation 3x5 című videokazetta, melyet a Geffen adott ki, és a Rag Doll, az Angel és a Dude (Looks Like a Lady) klipjeit tartalmazta.
Kisebb szünet után, 1989 februárjában kezdtek el dolgozni a következő lemezen, Bruce Fairbairn producerrel. A felvételek júniusban fejeződtek be a kanadai Little Mountain Sound stúdióban, az album pedig Pump címmel jelent meg 1989. szeptember 12-én. A lemez kiváló kritikákban részesült, és már a megjelenésekor platinalemez lett. Az album kiadását a Love in an Elevator kislemez előzte meg, amely az 5. helyre került a Billboard Hot 100 listáján. Ezenkívül a What it Takes és a Janie's Got a Gun is bejutott a Top 10-be, míg a The Other Side a Top 30-ba. Az albumról még a F.I.N.E.* és a Monkey on My Back dalok jelentek meg kislemezen. A Pump album a Billboard 200 listáján az 5. helyre került, 110 hétig maradt fenn a nagylemezek listáján, és végül hétszeres platinalemez lett. A dalokhoz készült videoklipek szintén sikeresek lettek, a Janie's Got a Gun pedig nemcsak minden idők egyik légnépszerűbb videójává vált, hanem a klipes minidráma műfaját is megteremtette. Ezt követően a „Saturday Night Live” műsorban is szerepeltek, ahol a Wayne Világa sorozat mellékszereplőiként bukkantak fel. 1990-ben megkapták első Grammy-díjukat a Janie's Got a Gunért, a Best Rock Performance by a Duo or Group with Vocal kategóriában. Ezt követően egy újabb videokazetta jelent meg Things That Go Pump in the Night címmel, amelyre a Pump albumhoz készült videoklipek és interjúk kerültek fel.
Az együttes ezt követően szerepelt a Wayne világa 2 című filmben, majd nagyszabású turnéra indultak (Pump Tour). 1989 októberében és novemberében Európában koncerteztek, majd decembertől Amerikában, ahol a Skid Row volt az előzenekar. A turné második része a floridai Tampában indult, majd Európában folytatódott. 1990. augusztus 18-án felléptek a Doningtonban megrendezett Monsters of Rock fesztiválon, ahol még a Thunder, a Quireboys, a Poison és a Whitesnake lépett fel. Két nappal később a londoni Marquue klubban léptek fel, ahol Jimmy Page (ex-Led Zeppelin) társaságában – a saját szerzemények mellett – Yardbirds-, Led Zeppelin- és Jimi Hendrix-dalokat is előadtak. A turné Japánban és (pályafutásuk során először) Ausztráliában ért véget, 1990 októberében. Még augusztusban felléptek az MTV „Unplugged” sorozatában, melyet októberben közvetített a zenecsatorna. Ugyanebben az évben a zenekart beiktatták a hollywoodi Rock Walkba. 1991 novemberében a zenekar szerepelt A Simpson család Flaming Moe's epizódjában, majd egy Pandora's Box című kiadványuk jelent meg a Columbia kiadásában. A box szett összesen három CD-t és 53 dalt foglal magába, és egyaránt tartalmaz koncertfelvételeket, próbatermi jammeléseket és addig kiadatlan anyagokat.
1991-ben a Rolling Stone magazin a világ legjobb hard-rock együttesének járó díjjal tüntette ki a zenekart. 1991 októberében több lemezre szóló szerződést írtak alá a Sony Music-kal, amely a kivételesen magas 25 százalékos jogdíjrészesedés mellett legalább 30 millió dolláros bevételt garantált az együttes számára. Ezzel az együttes az olyan kiváltságosok szűk körébe került, mint a Rolling Stones, vagy Michael Jackson.1992-ben a Guns N’ Roses Párizsban adott koncertjén Tyler és Perry is felbukkant, hogy közösen adják elő a Mama Kint és a Train Kept a Rollint.
1992. október elején felléptek az MTV tizedik születésnapját ünneplő gálaműsoron, ahol egy 57 tagú szimfonikus zenekar kíséretében játszottak.
Hosszabb szünetet követően, 1993 tavaszára, Bruce Fairbairn producerrel befejezték a következő album munkálatait. A felvételek a Los Angeles-i A&M Records és a Vancouverben található Little Mountain Sound stúdiójában zajlottak, az album pedig Get a Grip címmel jelent meg 1993 áprilisában. A zenei trendet ekkor már a grunge és az alternatív zenekarok uralták, az Aerosmith népszerűsége viszont töretlen maradt. A Get a Grip az első helyre került a Billboard 200 listáján, és egy év alatt 12 millió példányban kelt el világszerte. A Get a Grip album ugyan megosztotta a kritikusokat, a rajongók nagy része viszont az egyik legerősebb Aerosmith-albumnak tekinti. Elsőként a Livin' on the Edge-et adták ki kislemezen, melyet a sikertelen Eat the Rich követett. A Cryin, a Crazy és az Amazing dalok viszont hatalmas sikereket arattak, nagymértékben köszönhetően a hozzájuk készült videoklipeknek, melyekben szerepelt Alicia Silverstone és Steven Tyler lánya, Liv Tyler is. Ezeken kívül még a Shut Up and Dance és a Fever dalok jelentek meg kislemezen. Később a Livin' on the Edge és a Crazy dalokért Grammy-díjat nyertek a Best Rock Performance by a Duo or Group with Vocal kategóriában.
1993 júniusában kezdetét vette a 225 állomásból álló Get a Grip turné. Az első koncerteken a Megadeth volt az előzenekar, de miután Dave Mustaine sértő megjegyzéseket tett az Aerosmithre, elbocsátották zenekarát a turnéról. A továbbiakban a Jackyl, a 4 Non Blondes, a Soul Asylum, a Therapy?, a Collective Soul, az Extreme, a Brother Cane és a Mr. Big lépett fel előttük. 1993 szeptemberében felléptek az MTV akusztikus műsorában, az MTV Unpluggedban, ahol egyórás műsort adtak elő.
A nyár folyamán hetven koncertet adtak Amerikában, majd októberben Európában léptek fel, köztük olyan országokban is (Finnország, Magyarország, Spanyolország, Ausztria), ahol korábban még sosem koncerteztek. A Halloweenkor adott brüsszeli koncertjüket mindegy 150 millió rádióhallgató követte figyelemmel, majd 1994 januárjában – karrierjük során először – Dél-Amerikában adtak koncerteket. Az itteni körút a São Paulóban lévő Morumbi stadionban vette kezdetét 70 000 ember előtt. A Dél-Amerikai koncertek némelyikén Robert Plant zenekara is fellépett az Aerosmith mellett. A Get a Grip Tour keretében hétszer léptek fel Japánban, a Nippon Budokan Hallban, telt ház előtt. Egyes koncerteken a Neighborhoods ritmusgitárosa, David Minehan helyettesítette Brad Whitfordot, akinek az apja állapota miatt haza kellett repülnie.1994-ben felbukkantak David Letterman showműsorában, ezenkívül a Revolution X és a Quest for Fame videojátékokban is szerepelt az együttes. Ezt követően kiadtak egy Deuces Are Wild című dalt kislemezen, amely szerepelt a The Beavis and Butt-head Experience című, a Geffen Records által megjelentetett válogatásalbumon is.
1994-ben saját klubot nyitottak Mama Kin Music Hall néven Bostonban, majd megjelent egy Big Ones című válogatáslemez, amelyre a Geffen-korszakbeli legnagyobb slágereik mellett három új szám is felkerült (Blind Man, Walk on the Water, Deuces Are Wild). Az új dalok kislemezen is megjelentek, melyek sikerrel szerepeltek a slágerlistákon. 1994. augusztus 13-án a Woodstock '94 fesztivál utolsó fellépőjeként adtak koncertet 350 000 ember előtt. A rendezvényen még a Metallica, Joe Cocker, a Nine Inch Nails és Crosby, Stills, Nash is fellépett, többek között. 1994 szeptemberében az MTV díjkiosztóján a Cryin nyert a legjobb videó kategóriában (a díjat Madonna adta át a zenekarnak).
A Get a Grip turné utolsó szakasza előtt a zenekar egy olyan koncertet adott Brad Whitford kertjében, amellyel Ted Kennedy szenátor újraválasztását kívánták támogatni. Az Aerosmith történetében ez tekinthető az egyetlen esetnek, hogy a zenekar nyílt politikai gesztust tett. 1994 novemberében még egy kisebb körút erejéig újra Latin-Amerikában turnéztak. A Costa Rica-i San Joséban egy trópusi felhőszakadás pánikot váltott ki a tömegben, aminek következményeként 25-en megsebesültek és egy embert halálra tapostak. A tragédia árnyékot vetett az egész turnéra, amely decemberben ért véget közép-nyugati és északkeleti (USA) fellépésekkel.
Az év novemberében a Columbia egy Box of Fire című anyagot jelentetett meg, amelyre az addig náluk megjelent lemezek kerültek fel. A 13 CD-s kiadvány utolsó korongja egy bónuszlemez, amire egy remix és egyes dalok instrumentális változata került fel. A box-szet kiadását, szintén novemberben, két videokazetta megjelenése követte. A The Making of Pump a Pump album elkészítését dokumentálja, míg a Big Ones You Can Look At kiadványra videoklipek kerültek fel. Később mindkét VHS megjelent DVD-n is.
1995-ben Jimmy Page arra kérte Joe Perryt, hogy ő legyen az a fővendég, aki beiktatja a Led Zeppelint a Rock and Roll Hírességek Csarnokába. A rendezvényen Steven Tyler is részt vett, aki Perryvel és a Led Zeppelin tagjaival (Jason Bonhammel a dobok mögött) együtt előadta a Bring it on Home-ot. 1995 nyarán az együttes menedzsere, Tim Collins depressziós lett, és folyton azt hangoztatta, hogy az Aerosmith a feloszlás szélén áll, a tagok pedig vissza fognak esni korábbi drogfüggőségükbe. Collins szeretett mindenről tudni és mindent kézben tartani, így amikor a zenekar több dologban is ellenkezett, nézeteltérések alakultak ki a két fél között. A menedzser ezenkívül a zenészek magánéletébe is beleavatkozott, valamint rákényszerítette az együttes hangszereseit, hogy írjanak egy Tyler ellen irányuló levelet. A zenekar tagjai végül nem kívántak többet együtt dolgozni a megváltozott menedzserrel, így 1996 nyarán, több mint tízéves együttműködés után kirúgták Tim Collinst. A menedzser, kirúgatása után pár órával azt hazudta a sajtónak, hogy az együttes tagjai ismét visszaestek és drogoznak. A hír megjelent a Newsweekben és a Rolling Stone-ban is, s emiatt botrányok övezték az együttes mindennapjait. Az együttes új menedzsere Wendy Laister lett. A menedzsment körüli problémák a stúdiómunkálatokat és a koncertezést egyaránt akadályozták, így 1995 és 1996 folyamán mindössze két koncertet adtak. A két „titkos” fellépést a cambridgei Middle Eastben és saját klubjukban, a bostoni Mama Kin Music Hallban adták, G-Spots álnéven.1996 szeptemberében dolgozni kezdtek következő lemezükön Kevin Shirley producerrel, a New York-i Avatar stúdióban. A felvételek novemberig tartottak, a lemez pedig 1997. március 18-án jelent meg Nine Lives címmel. Az album első lett a Billboard 200 listáján, és a kritikusokkal ellentétben elnyerte a rajongótábor nagy részének a tetszését. Az album borítója A.C. Bhaktivedanta Swami Prabhupada című könyvének egyik képén alapult, és azonnal a kaliforniai Hare Krisna-hívők támadásainak célpontjává vált. A Sony vezetői interneten keresztül halálos fenyegetéseket is kaptak, mert a támadók szerint az album borítója meggyalázta a hindu istenséget, mivel macskafejjel és női felsőtesttel ábrázolja Krisnát. Így a zenekar hiába vásárolta meg a kép felhasználási jogát, kénytelenek voltak más borítóval megjelentetni a lemezt (az első 4 millió legyártott CD-n még az eredeti borító volt látható). A Nine Lives album sikerét nagymértékben segítették a kislemezen is megjelent Falling in Love (Is Hard on the Knees), a Hole in My Soul, a Pink (amiért megkapták negyedik Grammy-díjukat a Grammy Award for Best Rock Performance by a Duo or Group with Vocal kategóriában) és a Full Circle című dalok. 1997 májusában vette kezdetét az albumot népszerűsítő Nine Lives turné, amelyre gyorsabb tempóban fogytak a jegyek, mint a Get a Grip turnéjára. A körút során az amerikai és európai koncertek mellett olyan németországi fesztiválokon is felléptek, mint a Rock am Ring és a Rock im Park. Az 1998. április 29-én adott alaszkai koncerten Tyler egy szerencsétlen mozdulatát követően, mikrofonállványa beleállt a térdébe, ezért a fellépés a turnészakasz végét is jelentette egyben. 1998 augusztusában megjelentettek egy I Don’t Want to Miss a Thing című dalt, amit Diane Warren szerzett az együttes számára, és az Armageddon című film betétdalaként is felcsendült (a filmben Liv Tyler volt az egyik főszereplő). A lírai hangvételű dal óriási sikert aratott, és a zenekar pályafutásában első és egyetlen alkalomként vezette a Billboard Hot 100 listáját. Az I Don't Want to Miss a Thing négy héten át volt listavezető, a hozzá készült videoklip pedig elnyerte a legjobb filmzene-videó díjat az MTV 1998-as díjkiosztóján.
A dalt Oscar-díjra is jelölték a legjobb betétdal kategóriában. 1998 nyarától tovább folytatódott a Nine Lives turnéja, majd októberben egy A Little South of Sanity című koncertlemez jelent meg a Get a Grip és a Nine Lives turnék hanganyagából. Az album nem sokkal a megjelenése után platinalemez lett.
1999 júliusában, Floridában a Disney’s Hollywood Studios megépítette a Fender Stratocaster gitár alakját ábrázoló Rock 'n' Roller Coaster Starring Aerosmith hullámvasutat (majd 2001-ben a francia Disneyland Paris-ban is készült ilyen). 1999. szeptember 19-én Tyler és Perry a Run–D.M.C. és Kid Rock társaságában előadta a Walk This Wayt az MTV Video Music Awards gáláján. Az együttes Japánban ünnepelte az új évezredet, ahol december 29-én és 31-én is felléptek (Oszakában), majd január elején további négy koncertet adtak. A Japán mini-turné a Roar of the Dragon Tour nevet viselte. 2000 elején kiadták az Angel's Eye című számot, amely a Charlie Angyalai című film betétdala lett.
2000 őszén elkezdtek dolgozni a következő lemezen, amelynek felvezetéseként decemberben megjelent kislemezen a Jaded című szám. A dal a 47. helyen startolt a Billboard Hot 100 listáján, majd később bejutott a Top 10-be. 2001 januárjában az együttes fellépett az amerikai fociliga, az NFL döntőjében. Az I Don't Want to Miss a Thing és a Jaded előadása után a Walk This Wayt adták elő Mary J. Blige, Britney Spears, az ’N Sync és Nelly társaságában.
Ezt követően 2001. március 9-én jelent meg a Just Push Play című albumuk, amelynek Mark Hudson és Marti Frederiksen voltak a producerei. A Billboard lista 2. helyén startoló album modern hangvétele megosztotta a kritikusokat és a rajongókat egyaránt. Az albumról négy kislemezt jelentettek meg, a Jaded, a Fly Away from Here, a Sunshine és a címadó Just Push Play című számokkal. Utóbbi dal esetében a menedzsment megállapodott a Dodge-dzsal, hogy felhasználhatják az egyik reklámjukban.2001 március végén, többek között Steely Dan, Solomon Burke, Michael Jackson és a Queen társaságában az Aerosmith-t beiktatták a Rock and Roll Hírességek Csarnokába (a beszédet Kid Rock mondta). 2001 júniusában kezdetét vette a Just Push Play turné, amely 2002 februárjában ért véget Japánban. A turné során (még 2001-ben) felléptek a United We Stand: What More Can I Give jótékonysági rendezvényen, melynek bevételei a 2001. szeptember 11-ei terrortámadás áldozatainak és családtagjaiknak megsegítésére szolgáltak. A fellépés után még aznap este Indianapolisban is adtak egy koncertet. 2001 novemberében egy Young Lust: The Aerosmith Anthology című kétlemezes válogatás került a boltok polcaira.
2002 elején, a Just Push Play turné vége felé szerepeltek a VH1 zenecsatorna Behind the Music sorozatában, ahol nemcsak a zenekar történetéről esett szó, hanem az akkori tevékenységeikről illetve a turnéról is. Az Aerosmith azon kevés előadok egyike volt, akik két órát meghaladó műsoridőt kaptak. Májusban a Theme from Spider-Man című számmal részt vettek a hasonló című film (Pókember) produkciójában. A Theme from Spider-Man a film betétdalaként szerepelt. A 2002. június 27-én Oszakaban adott koncerten a B'z japán rockegyüttessel adták elő a Walk This Wayt. 2002 júliusában a pályafutásukat átívelő, duplalemezes válogatás jelent meg O, Yeah! Ultimate Aerosmith Hits címmel. A kiadvány dupla platinalemez lett, és egy új számot is tartalmazott: a Girls of Summert. A dalhoz videoklipet is forgattak, és kislemezen is megjelent. 2002 augusztusától az év végéig a Run–D.M.C. és a Kid Rock előzenekarokkal újabb turnéra indultak, amely a Girls of Summer Tour nevet kapta. 2002-ben az Aerosmith kapta meg az MTV Icon díjat. A verseny során többek között olyan művészek adták elő dalaikat, mint a Train (Dream On), a Papa Roach (Sweet Emotion), Shakira (Dude (Looks Like a Lady)), Kid Rock (Mama Kin, Last Child), vagy Pink (Janie’s Got a Gun). Ezenkívül olyan meglepetésvendégek is felbukkantak, mint Janet Jackson, a Limp Bizkit énekese, Fred Durst, Alicia Silverstone, a Metallica és Mila Kunis.
2003 februárjában amerikai és Japán turnéra indultak a Kiss társaságában. A Rocksimus Maximus Tour elnevezésű koncertsorozat az év végéig eltartott. A turné a 63 millió dolláros bevételével az év hetedik legsikeresebb turnéja volt. A nyár folyamán a Rugrats Go Wild című filmhez kiadott filmzene albumon szerepeltek, a Lizard Love című dallal. A turné alatt elkezdődtek a régóta ígérgetett album felvételei Marti Frederiksen és a régi producer, Jack Douglas vezetésével. Az album Honkin’ on Bobo címmel jelent meg 2004. március 30-án, és egy saját dal kivételével klasszikus blues szerzemények feldolgozásai kerültek fel rá. A lemez a Billboard 200 listáján az 5. helyre került, és pár napon belül aranylemez lett. Kislemezen a Baby, Please Don't Go, a You Gotta Move és a Road Runner jelent meg. 2004. március 11-én kezdetét vette a Honkin' on Bobo turné, ahol a Cheap Trick volt az előzenekar. 2004 novemberében megjelent egy You Gotta Move című DVD-kiadvány, melynek gerincét egy 2004-es floridai koncert adja, de ezenkívül a Honkin' on Bobo stúdiómunkálatait is tartalmazza. 2004-ben a Dream On szerepelt a Buick hirdetési kampányában.2005-ben Steven Tyler felbukkant a Csak lazán! című filmben, míg Joe Perry egy a saját nevét viselő szólóalbumot adott ki. A gitáros Mercy című dalát Grammy-díjra jelölték a legjobb rock instrumentális előadás kategóriában (a díjat végül Les Paul kapta).
2005 októberében egy koncertlemez jelent meg Rockin' the Joint címmel, amely a 24. helyezést érte el a Billboard listáján. Ezt követően, 2005. október végén, újra turnéra indultak, amely a Rockin' the Joint Tour elnevezést kapta. A turné első két szakaszában Lenny Kravitz, míg a harmadikban a Cheap Trick volt a nyitózenekar. A márciusra és áprilisra tervezett fellépéseket – Tyler torokműtétje miatt – törölni kellett. 2006. július 4-én a Boston Pops Orchestra közreműködésével adtak elő pár dalt. Az előadás jelentős eseménynek számított, mivel Tyler betegsége miatt, több hónapnyi kimaradás után, először léptek színpadra. 2006 augusztusától az év végéig újabb turnéra indultak.
A Route of All Evil Tour elnevezésű körúton a Mötley Crüe volt az együttes turnépartnere.
Augusztus 24-én bejelentették, hogy Tom Hamilton nyelőcsőrák miatt, bizonyos időig nem tudja folytatni a turnét, gyógykezelése alatt a Joe Perry Projekt basszusgitárosa, David Hull helyettesítette. Közben októberben megjelent egy Devil's Got a New Disguise – The Very Best of Aerosmith című válogatásalbum. A kiadványra két új szám is felkerült, és a Devil's Got a New Disguise kislemezen is megjelent.
2007 áprilisában világturnéra indultak (Aerosmith World Tour 2007), amely öt latin-amerikai telt házas stadionkoncerttel vette kezdetét. 2007 nyarán Európában koncerteztek, felléptek több rockfesztiválon, valamint ellátogattak néhány olyan országba is, ahol korábban még soha nem léptek fel. Ezenkívül olyan közel-keleti országokban is adtak koncerteket, mint az Egyesült Arab Emírségek és India. A turné során a Prince Edward-szigeten is felléptek, amely koncert az addigi legnagyobb nézőszámot vonzó fellépés volt a tartomány történetében. Az Aerosmith World Tour 2007 szeptemberben ért véget észak-amerikai koncertekkel, amelyeken Joan Jett nyitott az együttesnek. Az utolsó koncertre a Hawaiiban található Maui szigeten került volna sor, de ezt végül logisztikai okokból törölték. A koncertszervezők beperelték a zenekart, ezért az együttes beleegyezett abba, hogy majd később újra fellépnek a helyszínen, a megvásárolt jegyek pedig érvényesek maradhatnak a jövőbeli előadásra is (a koncert bepótlása végül 2009. október 20-án valósult meg).
A 2008-as év nagy része pihenéssel telt az együttes számára. A nyár folyamán megjelent a népszerű Guitar Hero videojáték, Guitar Hero: Aerosmith kiadványa. A videojátékra az együttes legnépszerűbb dalai kerültek fel. Steven Tyler 2008 nyarán a VH1 Classic Radiónak adott interjújában kifejtette, hogy 2008. szeptember 4-én stúdióba vonulnak, hogy elkészítsék az együttes 15. stúdióalbumát. Az énekes megjegyezte, hogy 2009 júniusban amerikai turnét terveznek. 2009. február 1-jén Venezuelában adtak egy koncertet, de további előadásokra már nem került sor Joe Perry térdsérülése miatt. 2009. február közepén bejelentették, hogy az új album producere Brendan O'Brien lesz, és mindenképpen szeretnének elkészülni vele a júniusi turnéra. 2009 júniusában kezdetét vette az Aerosmith/ZZ Top Turné, melynek előzenekarai a ZZ Top mellett a 3 Doors Down és a Dropkick Murphys voltak. A körút 2009 szeptemberéig tartott, és csak észak-amerikai városokat érintett. A turné során az 1975-ben megjelent Toys in the Attic album nagy részét előadták. A zenekar tagjainak a koncertsorozat alatt számos egészségügyi problémával kellett szembenéznie. Brad Whitfordnak a fejét kellett műteni, míg Tylernek a 2009. június 28-i connecticuti Mohegan Sun Arénában adott koncerten sérült meg a lába. Ennek következményeképpen a következő hét fellépést törölni kellett. Whitford visszatérésével július 15-én folytatták a koncertezést a georgiai Atlantában. További hét koncert után a turné hátralévő húsz fellépését törölni kellett, mivel Tyler a dél-dakotai előadáson leesett a színpadról. Az énekest a Rapid City Regional kórházba szállították, miután eltört az egyik válla, és további nyak-, valamint fejsérüléseket szenvedett. A zenekar augusztus 14-én jelentette be, hogy nem folytatják tovább a hátralévő fellépéseket. Az Aerosmith inaktív időszakát kihasználva Joe Perry elkészítette újabb szólólemezét, amely 2009 októberében jelent meg Have Guitar, Will Travel címmel. Joey Kramer dobos pedig a Hit Hard című önéletrajzát fejezte be. Tyler felépülését követően október közepén Honoluluban, Mauin (melyet korábban logisztikai okokból töröltek) és Abu-Dzabiban (Egyesült Arab Emírségek) adtak koncerteket.
Tyler 2009 végén az együttessel szemben egyéni terveit kezdte előtérbe helyezni, beleértve Does the Noise in My Head Bother You? című önéletrajzát. A Classic Rock Magazinnak adott interjúban kifejtette, hogy a közeljövőben a Tyler márkanév alatt szeretne dolgozni. Ez idő alatt Joe Perry 2009 végén Japánban, 2010 elején pedig az Egyesült Királyságban adott szólókoncerteket. 2009 novemberében bejelentette, hogy Tyler és a zenekar között megszűnt a kommunikáció, és a közeljövőben más énekessel fognak dolgozni. Nem sokkal később olyan hírek láttak napvilágot, hogy az Aerosmith már az új énekesét keresi. Egyes hírek olyan énekesek nevét közölték Tyler lehetséges utódjaként, mint Billy Idol, Chris Cornell, Paul Rodgers, Sammy Hagar és Lenny Kravitz.
A szétválásról szóló híresztelések ellenére Tyler megjelent a Joe Perry Project 2009. november 10-i New York-i fellépésén, ahol a Walk This Way-t adták elő közösen. A koncerten Tyler biztosította a résztvevőket, hogy nem szándékozik kilépni az Aerosmithből.
2010. december 22-én a People bulvármagazin hírül adta, hogy Steven Tyler énekes egy elvonóintézetben kezelteti gyógyszerfüggőségét. Az énekesnek a dél-dakotai koncerten szerzett sérülései miatt receptre írt fájdalomcsillapítókat kellett szednie, mely következtében szervezete ráállt a gyógyszerre, így a szervezett elvonókúra maradt számára a megoldás. Tyler egy sajtónyilatkozatában kifejtette, hogy nagyon hálás mindazon támogatásért és szeretetért amelyet kap, és elszántan igyekszik rendbe tenni a dolgokat: „A családom és professzionális gyógyítók csapatának segítségével felelősen kezelem a fájdalmamat, és igyekszem visszakerülni a színpadra, illetve a stúdióba, a zenekari társaim mellé.”
2010. január 20-án Perry megerősítette azokat a híreszteléseket, hogy új énekest keresnek, mivel Tyler gyógyulása több hónapot vehet igénybe, az együttes pedig koncertezni szeretne. Perry ezenkívül közzétette, hogy a későbbiekben hajlandó lenne Tylerrel együtt dolgozni, ha ő is akarná. Válaszul Skip Miller, Tyler jogi képviselője igyekezett megszilárdítani az énekes pozícióját a zenekarban, és elárulta a Billboard.comnak, hogy pereskedéstől sem riadna vissza.
2010 februárjában Joe Perry arról nyilatkozott a Classic Rock újságírójának, hogy Tyler még 2008 nyarán meghallgatáson volt egy Led Zeppelin próbán, hogy Robert Plant helyére lépjen, és turnéra indulhasson a brit együttessel. A Led Zeppelin tagjai, Jimmy Page, John Paul Jones és Jason Bonham felajánlották Tylernek, hogy csatlakozzon hozzájuk egy világkörüli turné erejéig, az énekes azonban visszautasította az ajánlatukat.
2010. február 15-én bejelentették, hogy az Aerosmith, Steven Tylerrel kiegészülve, a 2010-es brit Download Festival fő attrakciója lesz, melyet a Sölvesborgban adott Sweden Rock Fesztiválon való szereplés előzött meg. Ezt követően, február 24-én, egy jövőbeli turné első koncertállomásai kerültek nyilvánosságra. A turné Cocked, Locked, Ready to Rock Tour elnevezéssel vette kezdetét 2010. május 17-én Caracasban (Venezuela). Ezt további hat koncert követte Dél- és Közép-Amerikában (az Amen és a Gandhi előzenekarokkal), majd júniusban Európában adtak koncerteket, többnyire nyári fesztiválokon. A turné során először léptek fel olyan országokban, mint Görögország, Kolumbia és Peru. A turné 24 fellépésből álló észak-amerikai körúttal ért véget, amelynek során a Blue October, a Blue Öyster Cult, a Cheap Trick, a The Mighty Mighty Bosstones, a The J. Geils Band, a Buckcherry, Sammy Hagar és a Joan Jett and the Blackhearts lépett fel az együttes előtt. A Cocked, Locked, Ready to Rock Turné augusztus 12-i, Wantagh-ban adott koncertjén Tyler mikronfonállványával véletlenül megütötte Joe Perryt (kisebb fejsérülést szenvedett), az augusztus 17-i Torontóban adott koncerten pedig Tyler megint leesett a színpadról, ezúttal azonban a közönség soraiba zuhant.A Cocked, Locked, Ready to Rock Tour 2010. szeptemberi befejezése után nem adtak több koncertet, hanem egy új album elkészítését tervezték. A munkát hátráltatta Tyler bejelentése, miszerint csatlakozik Jennifer Lopez és Randy Jackson mellé, az American Idol tehetségkutató zsűrijéhez. Az énekes hivatalosan augusztus 18-án írta alá a showműsorban való szereplését. 2010. november 5-én Brad Whitford jelentette be, hogy az új album munkálatai valószínűleg Los Angelesben fognak zajlani, amelynek megjelenését egy világkörüli turné követné.2010 novemberében Joey Kramer az NME.com-nak adott interjújában kifejtette, hogy a zenekar minden szándékkal azon van, hogy befejezze az albumot, és 2011-ben meg is jelentesse.2011. január 18-án Steven Tyler azt nyilatkozta, hogy Joe Perryvel már írtak dalokat, és az album felvételei is elkezdődnek még azon a héten.
2011. március 20-án bejelentették, hogy a közeljövőben egy balladákat tartalmazó válogatásalbum fog megjelenni. A Tough Love: Best of the Ballads című kiadvány 2011. május 11-én került a boltok polcaira.
2011. május 14-én bejelentették, hogy ősszel egy Latin-Amerikai turnéra fognak indulni. Augusztus 30-án közzétették, hogy a következő album 2012 májusára várható, a producere pedig az a Jack Douglas lesz, aki már számos korábbi lemezükön is szerepelt. 2011. október 22-én Limában (Peru) vette kezdetét a Back On the Road Tour elnevezésű turné. A turné részeként, karrierjük során először felléptek Paraguayban, Panamában, és Ecuadorban is. A paraguayi koncert előtt Steven Tyler szállodai szobájában, zuhanyozás közben megcsúszott, melynek következtében felszakadt a szemöldöke és kitörött két foga. Az énekest azonnal kórházba szállították, aki elárulta egy interjúban, hogy ételmérgezés miatt lett rosszul. A paraguayi koncert másnap került megrendezésre. A Back On The Road turné iránt továbbra is jelentős volt az érdeklődés, csak a paraguayi, argentin és brazil fellépések több, mint 8 millió dollárt jövedelmeztek. A körút 10 Latin-Amerikai fellépés után, 2011 végéig Japánban folytatódott 8 előadással.
2012. március 11-én a zenekar szerepelt a 60 Minutes című amerikai televíziós magazin egyik epizódjában. A szereplés során az együttes tagjai őszinte interjúkat adtak a 2011-es turné kapcsán. Beszélgetésük során az együttesben és sok nézőben is felmerült a gyanú, hogy a zenészek között újra fellobbanhatnak a múlt feszültségei. 2012. március 22-én azonban, ennek ellenpéldájaként Joe Perry az American Idol tehetségkutató műsorban köszöntötte fel Steven Tylert születésnapja alkalmából. Március 26-án bejelentette a zenekar, hogy 2012 nyarán egy Global Warming Tour elnevezésű turnét fognak lebonyolítani, ahol a Cheap Trick lesz a nyitózenekar. A körút csak az Amerikai Egyesült Államokat és Kanadát fogja érinteni. Ezt követően az American Idol szezont záró fináléjában lépett fel az együttes, ahol egy vadonatúj számot adtak elő. A Legendary Child című szerzemény másnaptól digitális formában is elérhetővé vált. A dal a 29. helyre került a Billboard magazin Rock Songs listáján, és az új G.I. Joe film betétdalaként is funkcionált.
Nem sokkal az új dal megjelenése után bejelentették, hogy 15. stúdióalbumuk címe Music from Another Dimension! lesz, amelynek tervezett megjelenési időpontját 2012. november 6-ra tervezték. 2012. június 16-án Minneapolisban kezdetét vette a Global Warming Tour, amelynek fellépéseit a Tacomában megrendezett koncertig, augusztus 8-ig hozták nyilvánosságra. A turné a Music from Another Dimension! megjelenése után 2012-ben és 2013-ban is tovább folytatódott, mely során Észak-Amerikában, továbbá Ausztrália és Óceánia, Ázsia, és Dél-Amerika országaiban léptek fel. 2012. augusztus 22-én két kislemez jelent meg a készülő lemezről. A rockos Lover Alot és a balladisztikus hangvételű What Could Have Been Love. Ezt követő nyilvános szereplésük szeptember 22-én volt amikor az iHeartRadio zenei fesztiválon léptek fel Las Vegasban. Később David Letterman show műsorában a Late Show with David Lettermanben adott interjút Tyler és Perry, majd Whitforddal kiegészülve a Dream Ont adták elő, egy olyan jótékony rendezvény keretein belül, aminek a bevételeit a Sandy hurrikán áldozatainak ajánlották fel. Az Aerosmith-en kívül számos előadó, köztük Christina Aguilera, Jon Bon Jovi, Billy Joel, Sting is fellépett többek között. 2012. november 5-én egy szabadtéri koncertre került sor a bostoni 1325 Commonwealth Avenue közelében, ahol a zenekar az első próbáit tartotta. Másnap boltokba került a zenekar friss lemeze a Music from Another Dimension!. Az anyagot a Columbia adta ki, a felvételei pedig 2011. július 5-től 2012 áprilisáig tartottak olyan stúdiókban mint a The Boneyard, a Poppy, a Swing House, a Mad Dog, a Retro Activ, a Briar Patch, a Hensen és a saját Pandora's Boxra keresztelt stúdiójuk. Az anyag produceri teendőt Tyler és Perry mellett Jack Douglas és Marti Frederiksen látta el, akik a korábbi években már számtalan alkalommal dolgoztak együtt a zenekarral. Az album vegyes megítélést kapott az újságírók részéről, a legtöbb szaklap kritikával illette az anyagot. Rob Sheffield a Rolling Stone magazintól 3 pontot adott rá az ötből, és a gitárjátékot nevezte a lemez erősségének. Az Allmusic munkatársa Stephen Thomas Erlewine szintén 3 pontra értékelte, és azzal a véleménnyel zárta írását, hogy a lemez a 90-es évekbeli albumok nyomvonalán halad. Hozzáfűzte, hogy van olyan jó, mint a Nine Lives vagy a Just Push Play, annak ellenére is, hogy nincs rajta kiugró slágerdal. Az Ultimate Classic Rock 10/7-es kritikájával alapvetően jó lemeznek minősítette, bár felrótta azt, hogy a lemez túl hosszú, amelyből ráadásul 4 szám is ballada. Megjelenésének első hetében 63 ezer példányban kelt el az Egyesült Államokban, mely révén az 5. helyet szerezte meg a Billboard 200 listáján.2013-ban negyedik kislemezként a Can't Stop Lovin' Yout is kiadták, melyben Carrie Underwood country énekesnő duettet énekel Tylerrel. Ezt követően a zenekar fő dalszerzői Steven Tyler és Joe Perry az ASCAP jóvoltából a Pop Music Awards díjat vehették át. Két nappal később pedig mindkét zenész dalszerzői munkáját elismervén, bekerültek a Songwriters Hall of Famebe. 2013 áprilisában és májusában tovább folytatódott a lemezt népszerűsítő turné. Új-Zéland, Fülöp-szigetek, Indonézia, és Szingapúr mellett Ausztráliában is felléptek, ahol utoljára 23 évvel azelőtt léptek fel, míg a másik négy országban először. Az utolsó három ausztrál koncertet Tom Hamiltonnak el kellett mulasztania betegsége miatt, helyére David Hull lépett be. A május 11-i Indonéz előadást biztonsági okokra hivatkozva törölni kellett a turnédátumból. Ezt követően saját városukban, a "Boston Strong" jótékonysági koncerten léptek fel, melynek bevételeit a 2013-as bostoni robbantás áldozatainak ajánlották a szervezők. Augusztusban Ázsiában adtak koncerteket, majd a Harley-Davidson 110. születésnapját ünneplő rendezvényén léptek fel, mely augusztus 30-án Milwaukeeben került megrendezésre. A koncertezést Közép és Dél-Amerikában folytatták, köztük első ízben játszottak olyan helyeken mint Guatemala, El Salvador és Uruguay. Hamilton betegsége miatt megint nem tudott részt venni a latin-amerikai fellépéseken. 2013 júliusában Rock for the Rising Sun címmel egy koncert DVD-t adtak ki, melynek felvételei Japánban kerültek rögzítésre még 2011-ben. A koncertfilmet 2013 októberében a mozik is bemutatták.
2014 márciusában Észak-Amerikában koncerteztek, ahol Slash zenekara a Myles Kennedy & the Conspirators melegítette be a színpadot. 2014 júliusában kezdetét vette a Let Rock Rule Tour elnevezésű turné, amely szeptemberben ért véget amerikai és kanadai dátumokat érintve. 2014 májusában az együttes basszusgitárosa Tom Hamilton kijelentette egy interjú során, hogy szó van egy 16. stúdióalbum elkészítéséről, de a megjelenése még kérdéses. Ugyanakkor Joe Perry a Rolling Stonenak adott interjújában elismerte, hogy nem látja olyan szükségesnek egy új anyag elkészítését. Egy EP kihozatalát vázolta fel a gitáros, bár hozzátette hogy ez is csak egy felvetés, mert ő sem tudja mit hoz a jövő. 2014. október 7-én Perry David Ritz társszerző közreműködésével kiadta önéletrajzi könyvét, mely Rocks: My Life in and Out of Aerosmith címmel látott napvilágot. Október 14-én tartotta a bemutatóját, mely során dedikáltatta is a rajongók egy részével a könyveket. 2015 októberében 300 észak-amerikai mozi bemutatta az együttes új koncertfilmjét. Az Aerosmith Rocks Donington a Donington Parkban (Anglia) megrendezésre kerülő Download Festival-on adott főzenekari koncertjüket örökítette meg még 2014-ből. A felvétel szeptember 4-től DVD és Blu-ray kiadásban is beszerezhetővé vált. 2015. március 31-én Steven Tyler énekes bejelentette, hogy elkezd dolgozni első önálló country albumán. Április 6-án nyilvánosságra hozta, hogy Scott Borchetta Dot Records lemezcégével kötött szerződést. Ezt követően megjelentette közelgő albumáról a Love is Your Name című dalt. Támogatójának olyan cégeket/műsorokat szerzett meg Tyler, mint a Bobby Bones Show, az iHeartMedia, a CBS This Morning, az Entertainment Tonight, vagy az American Idol, melynek 14. fináléjában bemutatta a dalt.2015. június 10-től augusztus 7-ig egy Blue Army Tour fedőnevű turnét bonyolítottak le, amerikai és kanadai dátumokkal. A körút érdekessége volt, hogy olyan helyeken léptek fel amelyeket korábban hanyagolt a zenekar. Zárásként egy szeptemberi koncertet is beiktattak, amely Moszkvában került megrendezésre. A turné után Tyler kiadta szólóalbumát, mely We're All Somebody from Somewhere címmel jelent meg 2016. júliu 15-én. Még a kiadása előtt hozzáférhetővé tették a címadó és a Red, White & You című dalokat. Ez idő alatt Joe Perry egy Hollywood Vampires nevű projektet hozott össze, melyben Alice Cooper és Johnny Depp lettek a társai. A névadó debütáló albumuk 2015 szeptemberében jelent meg, és a formáció fellépett az 58. Grammy Awards díjkiosztó gálán. Brad Whitford újra csatlakozott Derek St. Holmes-hoz pár fellépés erejéig, majd szóvá tették hogy 2016 folyamán egy album elkészítése is lehetséges. A "Whitford / St. Holmes" projekt végül Reunion címmel adta ki lemezét, amelyre első anyaguk újrakevert változata mellett új dalok is felkerültek. Tom Hamilton pedig pár európai fellépés erejéig a Thin Lizzy együttessel lépett fel 2016 nyarán. Ezt követően a Pearl Jam színpadán lépett fel egy szám erejéig, amikor az együttes a Draw the Line dalt adta elő a bostoni Fenway Park-beli koncertjén augusztus 7-én. Mindezek közepette Joey Kramer tevékenyen részt vett a "Rockin' & Roastin'" nevű kávéüzlet működtetésében, amely Newry, Maineben és Észak-Attleboroughban (Massachusetts) is üzemel. 2015 decemberében különböző interjúk során Whitford, Tyler és Perry egyaránt felvetette, hogy az Aerosmith a bucsúturnéján gondolkodik. 2017 elején Perry már úgy fogalmazott, hogy az utolsó turné akár két évig is eltarthat, mindeközben Whitford és Tyler egy utolsó stúdióalbum lehetőségét sem zárta ki. 2016. július 10-én Joe Perry a Hollywood Vampires Coney Island-beli koncertjén rosszul lett és összesett. Egyes híresztelések szerint szívbetegség okozhatta a rosszullétét. Még aznap éjszaka stabil állapotba hozták az orvosok. A Hollywood Vampires folytatta a koncertet, a turné hátralévő dátumait is beleértve. Egyedül a The Late Show with Stephen Colbert című televizós szereplést mondták le. 2016 októberében az Aerosmith megkezdte a Rock 'N' Roll Rumble Tour elnevezésű turnéját, amely főleg Dél-Amerikai fellépéseket foglalt magába. Az első koncert még San Diegoban volt a Kaaboo Festival keretében. 2016 novemberében közleményben tudatták, hogy 2017 tavaszán és nyarán búcsúturnét tesznek Európában, amely Aero-Vederci Baby! Tour néven fog futni. A túra Izraelben, Tel-Avivban, 2017. május 17-én indult útjára, ahol mintegy 45 000 jegyet adtak el. 2017 szeptemberében Dél-Amerikában folytatódott a turné, bár néhány előadást törölni kellett egészségügyi problémák miatt. Brad Whitford nyilatkozata szerint a turné 2017-től akár 2021-ig is eltarthat. 2018. január 19-én Perry kiadta a Sweetzerland Manifesto című szólóalbumát, majd egyes interjúk során kijelentette, hogy a Aero-Vederci Baby turné valójában még hosszú ideig eltarthat. 2019-ben turnéval szeretnék ünnepelni az együttes 50. éves évfordúlóját. 2018. augusztus 15-én az NBC Today showban szerepelt a zenekar, ahol bejelentették hogy az 1994-es daluk a Deuces are Wild nyomán, ugyanezen a néven saját kaszinót nyitnak Las Vegasban. 2019. április, június és július hónapokban 18 koncertet fognak adni a las vegasi MGM Grand Hotel Park színházában.
Az Aerosmith zenéjét többnyire a hard rock stílusmeghatározásba szokás sorolni, de ezen kívül számos más zenei műfajból is merítettek pályafutásuk során. Az együttes stílusának az alapját a rock and roll és a blues adja, többnyire az 1960-as évek végi, '70-es évek eleji brit együttesek nyomvonalán. Első albumukon még nem forrott ki teljes mértékben sajátos stílusuk, a Yardbirds és a Rolling Stones hatása még erősen érződött zenéjükben. Az ezt követő albumaikon megmaradtak a blues és rock and roll hatások, amelyeket már a hard rock keményebb riffjeivel és sajátos stílusukkal párosítottak. A Circus magazin 1976-ban a „Yardbirds által létrehozott, majd a Led Zeppelin által továbbvitt hard rock hagyományok örököseinek” tartotta a zenekart. Zenéjükben helyenként a funk zenei megoldásai is felbukkantak (Walk this Way), az 1970-es évek végén és a '80-as évek elején készült albumaik pedig az amerikai stílusú dallamos hard rock/metal stílusokra is döntő befolyást gyakoroltak. Az 1980–90-es években készült albumaikon tovább szélesítették zenei horizontjukat, így fúvósok, könnyedebb, poposabb dalok és epikus, sokszor nagyzenekari kísérettel felhangzó balladák is felkerültek a lemezeikre. Stílusukat úgy sikerült szélesíteni és modernizálni, hogy közben blues, rock and roll és hard rock gyökereiket is megtartották. Az együttes legfőbb ismertetőjegye Steven Tyler karakteres énekhangja.
Az Aerosmith a 170 millió eladott albummal minden idők egyik legsikeresebb rockzenekara, Amerika legnagyobb rock and roll zenekara. Az első két albumukkal (Aerosmith, Get Your Wings) médiatámogatás hiányában még nem arattak átütő sikereket, a folyamatos turnézás révén viszont egyre ismertebbek lettek. Az igazi áttörést a Toys in the Attic (1975) és a Rocks (1976) albumok hozták el számukra, amelyek már milliós példányszámban keltek el, az együttes pedig a korszak egyik legsikeresebb zenekara lett. Ekkorra már a rádiók is műsorukra tűzték a dalaikat (főleg a Dream Ont), a fellépéseik alkalmával pedig már a legnagyobb stadionokat is megtöltötték. 1976 szeptemberében kilencszázezer dollárt kerestek harminc nap alatt. 1976-ban a Circus magazin szerint „legfeljebb a Kiss és a ZZ Top maradhatott velük versenyben a legizgalmasabb új zenekar címéért”. A lendület azonban csak az évtized végéig, Joe Perry és Brad Whitford kiválásáig tartott. Az ezt követő három album, a Night in the Ruts (1979), a Rock in a Hard Place (1982) és a Done with Mirrors (1985) ugyan arany-, illetve platinalemez lett, a korábbi sikereket már nem tudták megismételni. 1986-ban viszont a Run–D.M.C.-vel közösen felvett Walk This Way rap-rock átirattal és azt ezt követő Permanent Vacation albummal az Aerosmith valósággal újjászületett.Dalaikat az MTV a műsorára tűzte, aminek révén egy új generáció ismerkedhetett meg az együttessel. A zenekar bekerült abba a szűk előadói körbe, amely a '80-as évek végén több sikeres kislemezt is meg tudott jelentetni egymás után, ezáltal folyamatosan láthatóak voltak az MTV-n, albumaik pedig sokszoros platinalemezekké váltak. A sikerhez hozzájárultak az olyan, a mainstream közönség által is könnyen fogyasztható dalok (többnyire balladák), amelyeket a biztos siker érdekében, a kiadó nyomására, külsős dalszerzők írtak az együttes számára. E dalok sikerét nagyban segítették a hozzájuk készült látványos képi világú videoklipek is. Az Aerosmith azon kevés hard rock együttes közé tartozott, akik az 1990-es évek eleji-közepi grunge és alternatív rock hullám idején is meg tudták őrizni népszerűségüket. Az együttes iránti érdeklődés az új évezredben sem csökkent, manapság is telt házas koncerteket adnak.
Az együttes 70,2 millió albumot adott el az Egyesült Államokban, amelynek a révén az ország legkelendőbb zenekarának számít, olyan előadókat is megelőzve, mint a Rolling Stones, a U2, Madonna, Bon Jovi, a Queen, Carlos Santana, az ABBA stb. A hard rock/metal előadók közül világszerte (és az USA-ban is) csak az AC/DC és a Led Zeppelin adott el több lemezt náluk. Az együttes hat multi-platina státuszt elért stúdióalbummal rendelkezik, kislemezeik közül pedig 21 került fel a Billboard Hot 100 Top 40-es listájára. Az Aerosmith a legtöbb arany és multi-platina albummal rendelkező amerikai zenekar. Karrierjük során 25 arany-, 18 platina- és 12 multiplatina lemezt tudhatnak magukénak, ezenkívül egy gyémántlemez és négy arany kislemez is fűződik a nevükhöz.
Az Aerosmith számos későbbi zenekarra gyakorolt jelentős befolyást. Az olyan későbbi sztárzenekarok, mint a Guns N’ Roses, a Metallica, a Mötley Crüe és a Nirvana egyaránt fontos hatásukként említik őket. Ezenkívül az utóbbi két és fél évtizedben felbukkant, a rock and roll és blues gyökereket szem előtt tartó hard-sleaze rockegyüttesekre (Scream, Hardcore Superstar, Buckcherry, Great White, Skid Row, Tesla, Ratt, L.A. Guns, Cinderella, Extreme, Warrant, The Black Crowes, Faster Pussycat, The Quireboys, Inglorious stb.) szintén nagy hatást gyakorolt a zenekar. A Guns N’ Roses és a Velvet Revolver gitárosa Slash többször is kijelentette, hogy az Aerosmith a kedvenc bandája, míg Nikki Sixx a Mötley Crüe basszusgitárosa a The Dirt és aThe Heroin Diaries című könyveiben valotta magát a korai éra rajongójának. Ezenkívül a grunge/alternatív rock hullám előadói, mint a Mother Love Bone, Pearl Jam, Stone Temple Pilots, Staind, Godsmack szintén példaképként tekintenek rájuk.
A Joe Perry és Brad Whitford közötti kölcsönhatás szintén sok gitárduóra, mindenekelőtt a Guns N’ Roses tagjaira volt nagy hatással. Joe Perry széleskörű elismerést és dicséretet kapott pályája során, mely révén olyan példaképeivel oszthatta meg a színpadot, mint Jimmy Page vagy Jeff Beck. Page Perryt és Tylert kérte meg arra, hogy a Led Zeppelint "iktassák be" a Rock and Roll Hall of Famebe. A Metallica beiktatásánál szintén jelen volt Perry, aki Beck, Page és a Metallica tagjaival eljátszotta a Train Kept A-Rollint. Az együttes nem csak a rock, hanem más sítlusok képviselőire is döntő befolyást gyakorolt. Pályájuk során olyan előadokkal is együttműködtek, mint Run–D.M.C., Eminem, Carrie Underwood, ’N Sync, Britney Spears, Mary J. Blige vagy Nelly. Amerika countrysztárja Garth Brooks pedig a Fever, míg Mark Chesnutt az I Don't Want to Miss a Thing dalokat dolgozta át a zenekartól.
Steven Tyler elmondása szerint az Aerosmith mindig is vérbeli koncertzenekar volt. Az együttes első koncertjein még nagyrészt más előadók dalai tették ki a repertoárt: olyan zenekarok dalait játszották, mint a Rolling Stones, a Beatles, a Led Zeppelin, vagy a Yardbirds. Az együttes rajongótáborát „kék hadseregként” emlegették, mivel a koncerteket nagyrészt hosszú hajú, farmernadrágos és farmerdzsekis fiatalok alkották. A '70-es évekbeli koncertjeiken a rajongók tombolása miatt sokszor hordozható fémkorlátot kellett a színpad elé állítani. A koncerteken gyakoriak voltak a rendbontások is. Egy 1975-ben Philadelphiában adott koncerten több száz ember felgyújtotta a székeket, összetörték a kapukat, megverték a biztonsági őröket. Másnap az újságok tömegverekedésről cikkeztek. Egy 1977-es, szintén philadelphiai koncerten, színpadra dobott petárdák megégették Tyler szaruhártyáját, Perrynek pedig egy artériája szakadt fel az egyik karján. 1978. november 24-én, a Philadelphiában található Spektrumban, egy színpadra dobott sörösüveg szilánkjai Tyler arcába vágódtak, ezért a koncertet félbe kellett szakítani. A zenekar annak ellenére, hogy hamar rendelkezett megfelelő számú saját dallal, a feldolgozásokat sem szokta elhanyagolni. A Pump turnéján a Rats in the Cellar közepébe részleteket szőttek a Fleetwood Mac Searching for Madge című számából, de Jimi Hendrix Red House című szerzeménye is gyakran felhangzott. A Get a Grip turnéján a Draw the Line középrészébe a Rolling Stones Honky Tonk Womenjét idézték meg, továbbá elhangzott Peter Green Stop Messin Aroundja is, amelybe a Bright Light Fright és az I’m a Man című Yardbirds-dalokat szőtték bele. Az 1994-ben adott koncertek alkalmával, a Sweet Emotion középrészében, több helyen is megidézték a Led Zeppelin Dazed and Confused című dalának egyes részleteit. Az 1994-es woodstocki fellépés első ráadásdala pedig John Lennon Come Togetherje volt.Az albumjaikon hallható billentyűs hangzásokat élőben különböző vendégmuzsikusok szólaltatják meg. 1977–78-ban Mark Radice, 1980-ban Richard Supa, 1983-ban Bobby Mayo, 1987 és 1994 között Thom Gimbel játszott billentyűs hangszereken, 1997-től napjainkig pedig Russ Irwin lép fel a zenekar koncertjein.
Az együttes koncertjein alkalomadtán jammelések, gitár- és dobszólók is elhangzanak. Az előadások középpontjában általában Tyler és Perry áll. Az énekes színpadi jellegzetességei közé tartozik sálakkal tekert mikrofonállványa és kézen-átfordulásai is.
A zenekar már az 1970-es években is szupersztár volt, ennek ellenére az igazi elismerést és a különböző díjakat a következő két évtizedben kapták meg. 1987-ben a Run D.M.C.-vel közösen készített Walk This Way-ért megnyerték a Soul Train Music Award for Best Rap – Single (a legjobb rap kislemezért járó) díjat. Első Grammy-díjukat 1990-ben kapták a Janie's Got a Gun című dalért, a Grammy Award for Best Rock Performance by a Duo or Group with Vocal kategóriában. Ezt követően még a Livin' on the Edge, a Crazy és a Pink című dalok is megkapták ezt a díjat, mindegyik az 1990-es években. Ezzel az eredménnyel a második helyen állnak a U2 mögött, akiknek számos daluk nyerte el a Grammy Award for Best Rock Performance by a Duo or Group with Vocal díjat.
Az 1990-es években videoklipjeik révén több díjat is elnyertek. A MTV Video Music Awards ranglistáján a negyedik legsikeresebbek, miután már tíz alkalommal is megkapták az MTV Video Music Awards díjat. A tíz alkalom során az alábbi dalok kapták a díjat: a Janie's Got a Gun (két alkalommal), a The Other Side (egy alkalommal), a Livin' on the Edge (egy alkalommal), a Cryin (három alkalommal), a Falling in Love (Is Hard on the Knees) (egy alkalommal), a Pink (egy alkalommal) és az I Don’t Want to Miss a Thing (egy alkalommal).
A különböző előadok közül az Aerosmith nyerte meg legtöbbször a Best Rock Video (legjobb rockvideó, négyszer) és a Viewer's Choice (háromszor) díjakat. Ezenkívül egy alkalommal nyertek a Video of the Year (az év videója), a Best Group Video (a legjobb zenekari videó) és a Best Video from a Film kategóriákban.
Pályafutásuk során (elsősorban az 1990-es években) még további hét American Music Awards, négy Billboard Music Awards, két People's Choice Awards, 17 Boston Music Awards díjat nyertek el, számtalan egyéb kitüntetés és díj mellett.1990-ben bekerültek a Hollywood Rock Walkba, ezenkívül az 1993. április 13-i napot Massachusetts állam akkori kormányzója, William Weld, „Aerosmith napnak” nyilvánította. 2001-ben kerültek be a Rock and Roll Hall of Famebe, 2002-ben pedig mtvICON díjat nyertek. 2008-ban az Aerosmith lett az első előadó, akik számára a Guitar Hero egy külön videojátékot adott ki, Guitar Hero: Aerosmith címmel.
Karrierjük során több filmben és videojátékban szerepeltek, valamint videoklipeket is készítettek. 1978-ban a „Future Villain Band” együttest alakították a Sgt. Pepper's Lonely Hearts Club Band (vagy Beatlemania) című filmben. 1990-ben szerepeltek a Saturday Night Live műsorban, ahol a Wayne's World (Wayne világa) tv-sorozat egyik epizódjában mellékszereplőként bukkantak fel. 1991-ben A Simpson család sorozat Flaming Moe's epizódjában szerepeltek, míg 1993-ban a Wayne világa 2 című filmben. Steven Tyler felbukkant a 2005-ös Csak lazán! című komédiában, amelyben John Travolta, Uma Thurman, Dwayne Johnson, Cedric the Entertainer és Vince Vaughn színészek is szerepeltek.
Az együttes több videojátékban is szerepelt, beleértve az 1994-es Revolution X, az 1995-ös Quest for Fame és a 2008-as Guitar Hero: Aerosmith címűeket is. A zenekar nevéhez több mint harminc jelentős sikerű videoklip és hét VHS/DVD kiadvány fűződik.
A Dream On, Toys in the Attic és a Walk This Way dalok felkerültek a The Rock and Roll Hall of Fame's 500 Songs that Shaped Rock and Roll listára.
1993-ban a Rolling Stone magazin A 100 legjobb videoklip listáján a Walk This Way (Run-DMC-vel közös változata) a 11., míg a Janie's Got a Gun a 95. helyre került.
1999-ben az MTV 100 Greatest Videos Ever Made listáján Walk This Way 5., míg a Janie's Got a Gun 48. helyezett lett.
2000-ben a VH1 zenecsatorna 100 legnagyobb rock dalának listáján a Walk This Way a 35., míg a Dream On a 47. helyre került.
2000-ben a VH1 A hard rock 100 legnagyobb előadója listáján az Aerosmith a 11. helyre került.
2001-ben a VH1 100 legnagyobb videójának listáján a Walk This Way (Run-D.M.C.-vel közös változata) a 11., a Crazy a 23., míg a Janie's Got a Gun a 48. helyre került.
2003-ban a Rolling Stone Minden idők 500 legjobb albumának listáján a Toys in the Attic a 228., míg a Rocks a 176. helyre került.
2003-ban a VH1 Az elmúlt 25 év 100 legjobb dalának listáján az I Don’t Want to Miss a Thing a 45. helyre került.
2004-ben a Rolling Stone magazin Minden idők 500 legjobb dalának listáján a Dream On a 172., a Walk This Way (Run-D.M.C.-vel közös változata) a 287., a Walk This Way eredeti 1975-ös verziója a 336., míg a Sweet Emotion a 408. helyre került.
2004-ben az együttest a 18. helyre rangsorolták az Elmúlt 25 év legnagyobb popművészeinek listáján.
2004-ben a Rolling Stone magazin Minden idők 100 legnagyobb előadója listáján az 57. helyre kerültek.
2008-ban a Rolling Stone magazin az eredeti, 1975-ben megjelent Walk This Wayt a 34. helyre rangsorolta a Minden idők 100 legjobb gitárdala listáján.
2009-ben a VH1 100 legnagyobb hard rock dalának a listáján az eredeti Walk This Way a 8. helyre került.
2010-ben a VH1 Minden idők 100 legnagyobb előadójának a listáján a 30. helyre kerültek.
2013-ban az Ultimate Classic Rock honlap a Sweet Emotion dalt első helyre sorolta a Top 100 Classic Rock Songs listáján.
Az együttesnek pályafutása során 21 kislemeze került fel a Billboard Hot 100 lista Top 40-be:
Steven Davis: Walk this way. Aerosmith; ford. Tímár Attila; Cartaphilus, Bp., 2008 (Legendák élve vagy halva) ISBN 978-9-632-66045-5

Az AFC Ajax (Amsterdamsche Football Club Ajax) a holland labdarúgás leghíresebb és legnépszerűbb egyesülete. A klubot 1900. március 18-án alapították. A holland labdarúgóklubok közül az Ajax nyerte el eddig a legtöbb bajnoki címet, és a nemzetközi porondon is ők a legsikeresebbek. A századfordulón – amikor Pierre de Coubertin báró kezdeményezésére felújították az olimpiai játékok hagyományát – szerte a világon fellendült a sportélet, sportegyesületek alakultak, és szinte magától értetődő volt ezeket a klubokat a görög mitológia egyes szereplőiről elnevezni. Így történt ez az amszterdami klub esetében is, amely az Ajax nevet Homérosz Iliaszának főhőséről, „nagy Aiasz”-ról kapta.
Az IFFHS listája szerint az AFC Ajax a 20. század hetedik legjobb csapata volt, és az egyike Európa azon eddigi hat klubjának (a Real Madrid, az AC Milan, a Liverpool FC, a Bayern München és az FC Barcelona mellett), akik viselhetik a bajnokok-ligája által alapított többszörös győztes jelvényt. Ezt azok a csapatok kapják, akik legalább öt alkalommal, vagy háromszor egymás után megnyerték a kupát. Az Ajax az utóbbi eredménye révén kapta meg ezt a jelvényt. Ezenkívül a klubnak sikerült az úgynevezett európai tripla megnyerése is, mivel az 1971–72-es szezonban megnyerték a bajnokcsapatok Európa-kupáját, a nemzeti bajnokságot és a kupát. Rajtuk kívül ez csak a Celtic FC-nek, a PSV Eindhovennek, az FC Barcelonának, a Manchester Unitednek, az Internazionalénak és a Bayern München-nek sikerült. Az FC Barcelona, a Bayern München, a Juventus, a Chelsea és a Manchester United mellett eddig csak az Ajaxnak sikerült elnyernie az Európai Labdarúgó-szövetség három legnagyobb kupáját (a BEK / BL, az UEFA-kupa / EL és a KEK), így csak ez a hat csapat kapta meg az úgynevezett UEFA-emléktáblát. 2016-ban és 2017-ben is Európa legjobb utánpótlás-nevelő klubjának választotta a Sporttudományok Nemzetközi Központja.A csapatban az idők során olyan híres és ismert labdarúgók szerepeltek, mint Rinus Michels, Sjaak Swart, Johan Cruijff, Johan Neeskens, Marco van Basten, Jesper Olsen, Brian és Michael Laudrup, Ronald Koeman, Søren Lerby, Frank Rijkaard, Ronald és Frank de Boer, Dennis Bergkamp, Edwin van der Sar, Clarence Seedorf, Jari Litmanen, Patrick Kluivert, Danny Blind, Edgar Davids, Marc Overmars, Nwankwo Kanu, Zlatan Ibrahimović, Maarten Stekelenburg, Rafael van der Vaart, Wesley Sneijder, Luis Suárez stb. A klub történetének legkiemelkedőbb edzői Jack Reynolds, Vic Buckingham, Rinus Michels, Kovács István, Johan Cruijff és Louis van Gaal voltak.
Az Ajax stadionja, az UEFA által ötcsillagosra értékelt Johan Cruijff Arena, jelenleg Hollandia legnagyobb stadionja.
1900. március 18-án Floris Stempel és barátai – köztük Carel Reeser és Han Dade – hivatalosan megalapítottak egy „teljesen új” labdarúgóklubot, amelyet az Iliaszban szereplő görög hős, „nagy” Aiasz után Aiasznak, hollandul Ajaxnak neveztek el. Ez valójában nem volt egy teljesen új egyesület, mivel a gyakorlatban már korábban is létezett egy előd klub. Megalapításának ötlete Stempeltől származott, aki 1894 eleje (egyes állítások szerint 1893 vége) óta egy kisebb klub elnöke volt. Ennek bizonyítéka az a levél volt, amelyet ő küldött Carel Reesernek 1894. május 15-én. Ebben meghatározta a klub nevét és annak hivatalos színeit is, amely piros-fehér kombináció lett. A „Footh Ball Club Ajax” legrégebbi tagsági kártyáját 1894. június 3-án bocsátották ki. A klub nevében található helyesírási hibát 1900 után ugyan kijavították, ám a már hibásan kinyomtatott tagsági kártyákat még ezt követően is használták.A csapat első és akkori egyetlen bőrlabdája Han Dade tulajdonában volt, mérkőzéseit pedig az Amszterdam déli részén található bérelt pályán, a Willemsparkban játszotta. Hollandiában az 1890-es években sorra alapították a labdarúgó klubokat, ezért a kaotikus állapotok elkerülése érdekében létrehozták az Amszterdami Labdarúgó-szövetséget (AVB), amely rendkívül szigorú követelményeket állított fel. Mivel ennek az Ajax őse nem tudott megfelelni, az egyesület 1896-ban gyakorlatilag megszűnt.
Négy évvel később, Stempel erőfeszítésének köszönhetően, már sikerült létrehozni a mai Ajaxot. 1900-ban, a hivatalos megalapításkor Stempel a klub első elnöke, Dade és Reeser pedig az elnökség tagja lett. A „második” megalakulás után az Ajax átköltözött Buiksloterhamba, amely ma Amszterdam északi, külvárosi részén található. Az új tagok regisztrációs díja 50 cent volt, és évente 25 cent tagsági díjat kellett fizetniük. Ezek a díjak feltűnően magasak voltak, így a csapat egyike volt az exkluzív labdarúgó kluboknak Amszterdamban. A játékosok többsége – akárcsak az alapítók – diákok, valamint közép- és felsőosztálybeli fiatalok voltak. Az elnökség komolyan vette a feladatát, és bírságot osztott ki az elfogadott szabályok megszegőinek. A tagoknak a mérkőzésről való távolmaradás esetén 10 centet, a mérkőzés befejezése előtt való távozásért 25 centet, káromkodásért vagy verekedésért 10 centet, játék alatti érdektelenségért és a klubfelszerelés viselésének elmulasztása esetén 5 centet kellett fizetniük.Az Ajax legrégebbi csapatképe 1900-ban készült, melyen a kapus Cor Kist – labdával a kezében – gyapjúkalapot viselt. A ma ismert legrégebbi összeállítás tagjai a következő játékosok voltak:
Az első csapatmez teljesen fekete volt, egy évvel később azonban visszatértek az 1890-es évek közepén használt piros-fehér mezhez. Kis idővel a megalakulás után, a csapat feliratkozott az első hivatalos AVB bajnoki részvételre. A klub a legalacsonyabb szinten, a második osztályban csatlakozott a küzdelmekbe. Az első hivatalos AVB bajnoki mérkőzésüket 1900. szeptember 29-én játszották idegenben, a DOSB ellen. A találkozót az Ajax nyerte 2:1 arányban. A csapat végül a második helyen végzett a négycsapatos labdarúgó-bajnokságban. Az első évad kereskedelmi sikert is hozott. Az Ajax történetének első pénzügyi vezetői (és egyben játékosai), Hertel és Geissler, büszkén jelentették be a szezon végi nyereséget, amely négy gulden és 32 cent volt. Ez fedezte a következő szezonban a csapat első Amszterdamon kívüli utazását is. Ezt a mérkőzését 1901. április 8-án játszotta Haarlemben, egy Oranje nevű klub ellen. A mérkőzést az Ajax nyerte meg 4:2-re.
A jól szervezett klub hamar ismertté vált hazai szinten, és egyre több nézőt vonzott. Híres volt a saját, fából készült öltözője is. Pályája azonban nehezen volt megközelíthető, ezért 1901-ben a kedvezőbb helyen lévő Laanwegbe költözött át. Az Ajax 1902-ben indult először a holland labdarúgó-bajnokságban. A harmadik osztály nyugati csoportjából még ebben szezonban sikerült kiharcolnia a feljutást a másodosztályba. A klub úgy döntött, hogy nem hagyja el a AVB bajnokságot sem, így egyszerre mindkét ligában szerepelt. Az első legrangosabb trófeája az aranykereszt elnyerése volt 1906-ban, az Amszterdam város által megrendezett tornán. A csapat ugyan már ezt megelőzően, 1903-ban és 1904-ben is bejutott a döntőbe, ott azonban csak 1906-ban sikerült nyernie, amikor az AFC csapatát 4:3 arányban legyőzte. Az Ajax 1902-ben már kapott érmet a bajnokság legjobb gólkülönbségéért, de az első, története során megnyert rangos díjnak az aranykereszt megnyeréséért szerzett érem tekinthető.A következő cél a holland élvonalba való feljutás volt. Megkezdődött a hazai találkozók népszerűsítése annak érdekében, hogy minél nagyobb tömegek látogassák a mérkőzéseket, és a klub 1907-ben a könnyen megközelíthető Watergraafsmeerbe költözött át. 1908 júliusában a Holland nevű klub beolvadt az Ajaxba, és az egyesület felvette a ma is használatos „Amsterdamsche Football Club Ajax” (röviden AFC Ajax) elnevezést. Az első nemzetközi mérkőzésre 1908. december 26-án került sor a brüsszeli Royal Daring Club Molenbeek (később egyesült az RWD Molenbeekkel) ellenében, amelyet az otthon játszó Ajax nyert meg 3:0 arányban. A második aranykeresztet 1909 májusában nyerték el, amikor a döntőben a Blauw Wit csapatát verték. Az élvonalba feljutás érdekében a klub 1910 nyarán szerződtette az ír John Kirwant, aki az Ajax első kinevezett edzője volt. 1911-re elkészült az új, 10 ezer fő befogadására alkalmas hazai stadion is, a Middenweg 86. szám alatt. Az Ajax még 1911-ben megnyerte a másodosztályt, miközben márciusban a csapat sztárja, Gé Fortgens lett az első Ajax-játékos, aki bemutatkozhatott a holland labdarúgó-válogatottban. 1911. május 21-én a rájátszásban a csapat végre kivívta az élvonalban szereplés jogát. Stempel ennek már nem lehetett tanúja, mert 1910 januárjában lemondott, hogy a Karib-térségben munkát vállaljon. Hajója azonban elsüllyedt a La Manche csatornánál, ő pedig életét vesztette.Az élvonalban való bemutatkozás jól sikerült, sikerült elkerülni a kiesést. Az Ajax a nyolcadik helyen végzett a tízcsapatos bajnokságban. Hamarosan sor került a klub első külföldi szereplésére is. Az Osztrák–Magyar Monarchiába látogató Ajax előbb Budapesten az MTK ellen lépett pályára, ahol 5:1-es vereséget szenvedett, majd a Bécsben megrendezett Wiener SC elleni találkozón ugyancsak a házigazdák diadalmaskodtak, 2:0 arányban. A csapat ezt követően nehéz időket élt meg, és 1914. május 17-én először (és eddig utoljára) kiesett az élvonalból. Ez az esemény a klub első komoly válságához vezetett, és június 20-án a teljes vezetés – Willem Egeman elnök kivételével – lemondott.
A csapat hamarosan kiharcolta az élvonalbeli szereplés jogát, és 1918-ban – története során először – megnyerte a bajnokságot. 1919-ben a második cím rögtön követte az elsőt, és ebben a szezonban a csapat veretlenül zárta a bajnokságot. A sikerekben jelentős szerepe volt a Kirwant váltó Jack Reynoldsnak. Az angol edző kisebb megszakításokkal körülbelül 25 szezont töltött el a klubnál, amelynek következtében a fenti korszak joggal köthető az ő nevéhez. Tevékenységét először 1925-ben szakította meg, amikor három évre a városi rivális FC Blauw-Wit Amsterdamhoz szerződött, majd a második világháború során öt évet töltött német hadifogságban.
Mielőtt Jack Reynolds átvette a csapat irányítását, az Ajax csak egy átlagos holland klub volt. Az angol edző munkásságának azonban jelentős szerepe volt abban, hogy a fenti időszakban az Ajax a holland labdarúgás egyik legsikeresebb egyesülete lett. Irányításával a csapat nyolc alkalommal nyerte meg a holland bajnoki címet és egyszer a holland nemzeti kupát. Módszereit tekintve Reynolds egy „szigorú iskolai tanár”-hoz hasonlított. E felfogása nagy hatást gyakorolt a klub szorgalmas csatárára, későbbi sikeredzőjére, Rinus Michelsre, aki a második világháború utáni első szezonban mutatkozott be a csapat színeiben. Reynolds jelentősen megelőzte a korát, és az ő jól meghatározott filozófiája alapozta meg az Ajax professzionális szemléletét. Ennek lényege a támadásban, az ügyességben, a gyorsaságban és a széleken használt játékosokban rejlett. Ennek a játékstílusnak a bevezetése és alkalmazása miatt az Ajax szó sokak szemében a támadáson alapuló labdarúgás szinonimájává vált. Reynolds szemlélete még jóval halála után is éreztette hatását a klub életében.A második világháború előtti Ajax – és a holland labdarúgó-válogatott – leghíresebb játékosa Wim Anderiesen volt. Anderiesen 1925-től 1940-ig volt a csapat tagja középpályásként, és 46 mérkőzésen szerepelt a válogatott színeiben, amellyel felállította a háború előtti időszak rekordját, és jelentős szerepe volt abban, hogy az Ajax hírneve egyre nőtt. Ennek ellenére az SK Rapid Wien ellen felálló, túlzott önbizalommal pályára lépő csapat nem tudta igazolni a róla kialakult pozitív képet, és nagy arányú, 16:2-es vereséget szenvedett. Ez az eredmény a klub történetének eddigi legmegrázóbb veresége. Az Ajax második világháború alatti történetéről Simon Kuper írt könyvet. A mű, amely az Ajax, De Joden, Nederland (Ajax, a zsidók, Hollandia) címen jelent meg, a fentiek mellett tárgyalja az egyesület zsidósággal való kapcsolatát is, mivel az Ajaxot már ebben az időszakban is sokan csak „zsidó klubként” emlegették.
1950 nyarán – amikor az Ajax a fennállásának 50. évfordulóját ünnepelte – mélyreható változások történtek a klub életében. Ebben az évben a csapat kulcsjátékosa, Cor van der Hart szerződést kötött a francia Lille OSC-vel, ahol már fizetésért játszott. A következő távozó az Ajax akkori csapatkapitánya, Joop Stoffelen volt. Ő ugyancsak egy francia klubhoz, a Racing Paris-hoz szerződött. Példájukat számos holland játékos követte, és rövid időn belül szinte a teljes holland labdarúgó-válogatott külföldön játszott, anyagi javadalmazás ellenében. Ez komoly dilemma elé állította a holland labdarúgó-szövetséget, és évekig tartó vitákhoz vezetett, amely az 1954–1955-ös szezonban érte el a csúcspontját, amikor a holland labdarúgásban meglehetősen kaotikus állapotok uralkodtak. A professzionális labdarúgást támogató egyesületek külön szövetséget hoztak létre (NBVB), amelyhez az Ajax egyelőre nem csatlakozott.1954. július 15-én viharos taggyűlésre került sor a klub történetében, melynek során a labdarúgók fizetésével kapcsolatos kérdésekről tárgyaltak (a klubtól a holland labdarúgó-szövetség követelt hivatalos állásfoglalást). Az elnökségi tagok egyhangúlag a labdarúgók számára való fizetés bevezetése ellen foglaltak állást, ezt azonban a tagság döntő többsége felülbírálta, mivel ebben látták a megoldást arra, hogy az Ajax a hazai és a nemzetközi labdarúgásban is élcsapat maradhasson. A helyzet novemberre stabilizálódott, amikor a Holland Labdarúgó-szövetség (KNVB) és a professzionális labdarúgást támogató egyesületek szövetsége (NBVB) megegyezett egy egységes bajnokság létrehozásáról, egyben a két szervezet által szeptemberben elindított két különböző bajnokság egyesítéséről. A megegyezés következtében a holland labdarúgás fél-professzionális lett.Az átszervezéseknek köszönhetően az 1956–1957-es szezonban létrehozták a ma is ismert, professzionális holland labdarúgó-bajnokságot (Eredivisie), amelynek első bajnoka az Ajax lett. Ekkor kezdte a pályafutását a klub egyik legendás játékosa, Jesaia Swart (ismertebb nevén Sjaak Swart) is. A „Sjakie” becenevű labdarúgót, aki jobbszélsőként szerepelt a csapatban, sokan csak „Mr. Ajaxként” emlegették. 1956 és 1973 között Swart összesen 603 hivatalos mérkőzésen vett részt a csapat színeiben, ami klubrekordot jelentett, és ezeken a találkozókon 228 gólt lőtt. Az európai labdarúgás professzionalizálódása következtében az 1955–56-os szezonban megrendezték az első bajnokcsapatok Európa-kupáját. Ebben a kupában az Ajax először az 1957–1958-as szezonban szerepelt. A bemutatkozó mérkőzésre 1957. november 20-án került sor a keletnémet SC Wismut Karl Marx Stadt ellenében, és csapat végül 4:1-es összesítéssel továbbjutott. A következő ellenfél, a magyar Vasas SC magabiztos, 6:2 arányú győzelme azonban az Ajax kiesését jelentette.Annak ellenére, hogy a csapat elérte az első szerény nemzetközi sikerét és az 1961–1962-es szezonban megnyerte az Intertotó-kupa első kiírását a rivális Feyenoord ellen, az 1960-as évek első fele meglehetősen sikertelen volt. A holland labdarúgó-bajnokságban, az 1962–1963-as szezonban, az Ajax már csak ezüstérmes volt, majd az ötödik helyig esett vissza. Egy évvel később még majdnem ki is esett az élvonalból, a részt vevő tizenhat csapat közül a 13. helyen fejezte be a bajnokságot, ráadásul a holland labdarúgókupából az amatőr RCH ellenében esett ki. A rossz hangulatot fokozta a Feyenoordtól elszenvedett 9:4 arányú vereség is. Ebben szezonban azonban már feltűnt a színen a klub két, későbbi legendás alakja. 1964. október 24-én debütált a csapatban az akkor 17 éves, későbbi háromszoros aranylabdás Johan Cruijff, az angol Vic Buckingham 1965 januárjában történő lemondása után pedig az Ajax egykori játékosa, Rinus Michels lett a vezetőedző.
Michels vezetése alatt megkezdődött az „aranycsapat” építése, és az Ajax az 1965–1966-os szezonban ismét megszerezte a bajnoki címet. 1966. december 7-én került sor az Ajax rajongói által csak „ködös játszmának” nevezett, Liverpool FC elleni mérkőzésre. Az összecsapásra a bajnokcsapatok Európa-kupájának második fordulójában került sor az Amszterdami Olimpiai Stadionban, 55 722 néző előtt. Az erős köd ellenére Sbardella olasz játékvezető úgy döntött, hogy a mérkőzést le kell játszani. Ez a fiatal, saját nevelésű játékosokkal felálló Ajax fölényes, 5:1-es győzelmét hozta. Bár a következő körben a Dukla Praha ellenében a csapat kiesett, a jelentős fejlődés szemmel látható volt, és a mutatott játék az „aranycsapat” kialakulásának egyik előjele volt. Az 1960-as évek második felében számos tehetséges játékos mutatkozott be az Ajaxban. Johan Cruijff támadóként, Piet Keizer balszélsőként, Barry Hulshoff, Ruud Krol és Wim Suurbier védőként, valamint Gerrie Mühren középpályásként lett a csapat tagja. A bajnoki címet a következő két szezonban is sikerült megvédeni, Michels pedig következő célként a bajnokcsapatok Európa-kupájának megnyerését tűzte ki.A csapat először 1969 májusában jutott be a bajnokcsapatok Európa-kupájának döntőjébe, aminek a helyszíne a madridi Santiago Bernabéu Stadion volt. Az előcsatározások során az Ajax az FC Nürnberg, a Fenerbahçe SK, valamint az 1960-as években remeklő SL Benfica és Spartak Trnava csapatait ejtette ki. A döntőben az olasz AC Milan volt az ellenfél, és a csapatot több ezer amszterdami szurkoló kísérte el Madridba. Ezen a mérkőzésen azonban az olasz csapat taktikája bizonyult eredményesebbnek: Piereno Prati három gólt lőtt, Angelo Sormani egyet, míg az Ajax szépítő találatát Velibor Vasović szerezte. A csalódottságot az is növelte, hogy a következő szezonban induló, örök rivális Feyenoord sikeresen vette az akadályokat, és megnyerte a bajnokcsapatok Európa-kupáját.Rinus Michels munkája az 1970-es évek elejére érett be. Az Ajax új, minden eddiginél félelmetesebb taktikával lepte meg a világot: megszületett a „totális futball”. Míg a többi csapat a biztonságos védekezésre és a gyors ellentámadásokra épített, addig az Ajax már a gólokban gazdag, látványos támadójátékot és az egész pályás letámadást helyezte előtérbe. Az új stílus sok futásra, fegyelmezett csapatmunkára és gyors, pontos, egyérintős átadásokra épült.
Az Ajax az 1970–1971-es bajnokcsapatok Európa-kupája-sorozatban jutott be ismét a döntőbe, amit 1971. június 2-án Londonban, a Wembley Stadionban rendeztek. A csapaton nagy volt a nyomás, mivel addig a rivális Feyenoord volt az egyetlen holland csapat, amely megnyerte ezt a tornát. A PAE Panathinaikósz AÓ elleni mérkőzést végül Dick van Dijk és Arie Haan góljaival 2:0 arányban az Ajax nyerte, amivel megszerezte a trófeát. A győzelem után Rinus Michels az FC Barcelona csapatához távozott, utódja pedig a magyar Kovács István lett. Az új edzővel a csapat két holland bajnoki címet, egy holland labdarúgókupát, két bajnokcsapatok Európa-kupáját, egy UEFA-szuperkupát és egy Világkupát nyert.Az 1971–1972-es szezon volt a legsikeresebb a klub történetében, mivel ekkor öt címet is sikerült elnyernie (bajnok és többszörös kupagyőztes lett), 1972. április 15-én pedig a nagy rivális Feyenoord csapatára is jelentős, 5–1 arányú vereséget mért Rotterdamban. Ezt követően, a Feyenoord stadionjában megnyerte a második, egymást követő bajnokcsapatok Európa-kupáját. Az Internazionale elleni döntőt Johan Cruijff két gólja döntötte el.A mérkőzésen a következő játékosok szerepeltek:
Ebben az időszakban a Vitesse Arnhem elleni mérkőzésen az Ajax elkönyvelte a valaha elért eddigi legnagyobb, 12–1 arányú professzionális bajnoki győzelmét. Egy évvel később megnyerte a harmadik, egymást követő bajnokcsapatok Európa-kupáját. Döntőbeli ellenfelük a Juventus volt, amelyet 1–0 arányban győztek le. Az 1972-ben létrehozott UEFA-szuperkupát ugyancsak megnyerte az Ajax, a kupagyőztesek Európa-kupáját elnyerő Rangers ellenében. A sikerek tovább folytatódtak, és 1972-ben az az ekkor még csak félig hivatalos Világkupát is elhódították, amelyen a bajnokcsapatok Európa-kupája és a dél-amerikai Libertadores-kupa győztese mérkőzött meg egymással. Bár az 1971-es kiírást a holland csapat a dél-amerikai klubok rossz hírneve, durva játékstílusa miatt lemondta, 1972-ben már részt vett a kupában. Ellenfele az argentin Independiente volt, amelyet összesítésben 4–1 arányban győzött le. A sikereknek végül a csapat tehetséges játékosainak tehetősebb klubokhoz történő elvándorlása vetett véget (elsőként, 1973-ban, Johan Cruijff távozott az Barcelonához). Az Ajax első komoly sikerkorszaka így a kulcsjátékosok távozása miatt zárult le.
Az Ajax ugyan 1973-ban nyert még egy UEFA-szuperkupát az AC Milannal szemben, de a holland labdarúgó-bajnokságban már csak a harmadik helyet tudta megszerezni. 1975-ben és 1976-ban ugyancsak bronzérmes lett a csapat. A nemzetközi kupákban való részvételt az eredménytelenség jellemezte. A hangulat meglehetősen pesszimista volt, és hamarosan az Ajax stadionjában is megjelentek az ebben az időszakban feltűnő huligánok. Hamarosan új sztárok jelentek meg a csapatban – úgymint a jobbszélső Tscheu-La Ling és a balszélső Simon Tahamata –, az eredmények pedig némileg javultak. Az Ajax 1977-ben, 1979-ben és 1980-ban is bajnoki címet nyert, de a nemzetközi kupákban a csapat nem tudta visszaszerezni a korábbi hírnevét, és a sikertelenség miatt a szurkolók ma is csak „sötét éveknek” nevezik az 1974 és 1986 közötti időszakot. Ebben az időben a legjobb eredményt az 1979–1980-as szezonban érte el a klub, amikor a bajnokcsapatok Európa-kupájában eljutott az elődöntőig.Időközben a sportág fejlődésének és az átigazolásoknak köszönhetően a klubok egyre nemzetközibb jelleget öltöttek. Az Ajax ekkor a tehetségek kutatását Dániára, a számára egyik legolcsóbb labdarúgó nemzetre összpontosította. Frank Arnesen és Søren Lerby 1975-ben, Henning Jensen pedig 1979-ben kötött szerződést a klubbal, őket pedig a balszélső Jesper Olsen követte 1981-ben. Főleg a saját nevelésű fiataloknak köszönhetően az 1980-as évek elején több kiemelkedően tehetséges játékos is debütált a csapatban. Ilyen volt a védő Sonny Silooy, a középpályás Gerald Vanenburg, Frank Rijkaard, a jobbszélső John van 't Schip és a támadó Wim Kieft. Az Ajax fedezte fel a 16 éves Marco van Bastent is.1981-ben Johan Cruijff visszatért a csapathoz, és csapatkapitányként két bajnoki címet, valamint két holland labdarúgókupát nyert a csapattal. Bár a rajongók leginkább az újabb nemzetközi sikerekre vágytak, az 1982 és 1986 közötti időszak további kudarcokat hozott: az Ajax ötször egymás után kiesett az európai kupák első fordulójában. Az igazgatótanács az 1982–1983-as szezon után úgy döntött, hogy a sérülékenynek és költségesnek tartott Cruijff megtartása nem esik egybe a klub érdekeivel. A sztárjátékos távozása következtében feldühödött szurkolók miatt Ton Harmsen elnök a rohamrendőrség segítségét vette igénybe, hogy biztonságban elhagyhassa a stadiont. A sértett Cruijff válaszul egyéves szerződést írt alá a nagy rivális Feyenoord csapatával, és a rotterdami klub ezt követően az 1983–84-es szezonban, tíz év után először, újra elnyerte a bajnoki címet.Bár az Ajax jelentős sikereket nem ért el a nemzetközi kupákban, a luxemburgi Red Boys elleni mérkőzés mégis történelmi sikert hozott. 1984. október 3-án az Ajax elérte az európai kupák eddigi legnagyobb arányú győzelmét. Az UEFA-kupa első fordulójában az amatőr luxemburgi kiscsapat volt az az amszterdami klub ellenfele. Az első idegenbeli mérkőzés végeredménye mindössze 0–0 lett, ami rendkívül feldühítette a csapatot elkísérő szurkolókat. Az amszterdami mérkőzésen az Ajax végül 14–0 arányban győzte le az ellenfelét a De Meer Stadionban. A sztárok közül Marco van Basten öt, míg Ronald Koeman három góllal járult hozzá a sikerhez.
1985 júliusában Johan Cruijff – általános meglepetésre – edzőként tért vissza az Ajaxhoz, és az összes fiatal játékosnak esélyt adott a bizonyításra. Vezetésével a csapat ugyan visszaesett a hazai bajnokságban, de a nemzetközi kupákban újra sikereket ért el. Az 1986-os szezontól a PSV Eindhoven egymás után négy bajnoki címet nyert meg, Cruijff azonban az első szezonban megnyerte a holland labdarúgókupát, és a csapat az 1986–1987-es szezonban jogosult lett a kupagyőztesek Európa-kupájában való indulásra. Az Ajax be is jutott a döntőbe, ahol Marco van Basten fejesgólja döntötte el a keletnémet Lokomotive Leipzig elleni, 1–0 arányban megnyert mérkőzést. Az AC Milan ezt követően szerződést kínált fel az Ajax csapatkapitányának, van Basten pedig Johan Cruijff sajnálatára elfogadta az olasz klub ajánlatát. Búcsúmérkőzésén két gólt szerzett a holland labdarúgókupa 1986–1987-es döntőjében, amelyen az Ajax megszerezte 11. kupagyőzelmét.A kupagyőztesek Európa-kupájának következő, 1987–1988-as szezonja jól indult, és az Ajax számos csapaton túljutott, miközben gólt sem kapott. Van Basten távozása azonban megbontotta a csapat egységét, és hamarosan Sonny Silooy és Frank Rijkaard is eligazolt a klubtól. Utóbbi esetén jelentős szerepet játszott az edzővel való feszült kapcsolata is. 1988. január 4-én az új játékosok költségvetése miatt kialakult, egyre súlyosbodó konfliktus miatt végül maga Johan Cruijff is távozott. Lemondása után a Barry Hulshoff–Spitz Kohn–Bobby Haarms hármas vette át a csapat irányítását, amely ismét bejutott a kupagyőztesek Európa-kupájának döntőjébe. A Strasbourgban megrendezett, KV Mechelen elleni összecsapást – amelyen a csapat már a 10. perc után emberhátrányban játszott – az Ajax a mezőnyfölénye ellenére 1–0 arányban elvesztette. A győzelem mellett a belga csapat egy évvel később megszerezte Johnny Bosmant is. Ezzel az Ajax elveszítette az utolsó komolyabb játékosát, és a tehetséges labdarúgók elvándorlása teljes volt. Mindeközben Marco van Basten és Frank Rijkaard jelentős szerepet játszott abban, hogy a holland labdarúgó-válogatott megnyerte az 1988-as labdarúgó-Európa-bajnokságot.
A sztárok távozása után nehéz helyzetbe került a klub. Az új igazolásokból egyedül a svéd csatár Stefan Pettersson vált be, és az egyesület anyagi helyzete is megromlott. A csapat vezetőedzője, a német Kurt Linder, a szurkolók bánatára bevezette a védekezőbb jellegű 4–4–2-es rendszert. Ennek megfelelően a szélsők – John van 't Schip, Bryan Roy és Rob Witschge – a kispadra kerültek. A szezon nagyon rosszul kezdődött, és az Ajax az első hét bajnoki mérkőzéséből négyet is elvesztett, olyan közepes erősségű klubokkal szemben, mint a Fortuna Sittard, a PEC Zwolle vagy az RKC Waalwijk. Linder végül hat hét után távozni kényszerült a klubtól. Ton Harmsen, az egyesület akkori elnöke, nem tudta lecsillapítani a szurkolókat, és lemondott. Az elnökség döntései a csőd szélére sodorták az egyesületet, ráadásul a Költségvetési Nyomozók Osztálya (FIOD) szabálytalanságokat mutatott ki az átigazolásokkal kapcsolatban, így a klub néhány alkalmazottját is letartóztatták. Időközben Spitz Kohn edző vezetése alatt a csapat teljesítménye látványosan feljavult, és a szezon végén az Ajax a második helyet szerezte meg a bajnokságban. Az elnöki pozíciót Jaap van Praag fia, Michael van Praag vette át, az új edző pedig Leo Beenhakker lett.A változásokat azonban újabb visszaesés követte, amit az Austria Wien elleni UEFA-kupa mérkőzésen bekövetkező kiesés tetőzött be. Az első fordulóban az Ajax idegenben 1–0 arányú vereséget szenvedett az osztrák csapattól. A visszavágón, a hosszabbítás során 1–1-re módosult az állás, ami az Austria továbbjutását jelentette volna. Ekkor a csalódott F-Side huligánjai lebontották a kerítés egy részét, és annak darabjait bedobálták a pályára, és a bécsi csapat kapusának, Franz Wohlfarth-nak a nyakát eltalálta egy vasrúd. Az Ajaxot az UEFA a pénzbírság és az adminisztratív 3–0 arányú „vereség” mellett egy szezonra eltiltotta az európai kupákban való szerepléstől. Emellett a csapat a következő három hazai európai mérkőzését legalább 200 kilométerre kellett játszania Amszterdamtól, ami további anyagi nehézségeket okozott a klubnak. A sors iróniájaként a főleg fiatalokból – Ronald de Boer, Frank de Boer, Richard Witschge, Bryan Roy, Marciano Vink és Dennis Bergkamp – álló Ajax megnyerte 23. bajnoki címét, de a szankciók miatt nem indulhatott a bajnokcsapatok Európa-kupájában. Időközben a szurkolók kedvence, Stefan Pettersson, súlyos sérülést szenvedett, és hat hónapig nem játszhatott a csapatban. Nagy csalódást okozott Leo Beenhakker is, aki az 1990–1991-es szezonban a Real Madridhoz szerződött.
1991-ben, Leo Beenhakker távozása után a csapat irányítását Louis van Gaal vette át, aki néhány évvel azelőtt már dolgozott edzőként a klubnál (Hulshoff és Kohn társaságában). Bemutatkozásakor a következőket mondta magáról: „Egyenes, korrekt és igazságos vagyok. Ez néha kíméletlenségnek tűnhet.” Ezzel a hozzáállással azonnal számos ellenséget szerzett magának, stílusa miatt sokan Rinus Michels-hez hasonlították. A csapat rendkívül gyengén kezdte a szezont, és sokan Johan Cruijff visszatérését követelték. Van Gaal erőfeszítéseit azonban hamarosan siker koronázta, és az Ajax bejutott az 1991–1992-es UEFA-kupa döntőjébe. Itt egy izgalmas oda-visszavágós mérkőzésen, idegenben lőtt több góllal legyőzte a Torino FC csapatát (az eredmény 2–2 és 0–0 lett), amivel megszerezte története első UEFA-kupa győzelmét. Ez egyben azt is jelentette, hogy az Ajaxnak a története során sikerült megszereznie az összes elérhető európai kupát. Különösen Dennis Bergkamp, Aron Winter és Wim Jonk teljesítménye emelkedett ki a csapatból. Bergkamp ebben az időszakban az 1990–1991-es, az 1991–1992-es és az 1992–1993-as szezonban is megszerezte a holland bajnokság gólkirályi címét, valamint 1991-ben és 1992-ben is az év labdarúgója lett Hollandiában.Dennis Bergkamp és Wim Jonk azonban hamarosan eligazolt az Internazionale csapatához. Őket számos játékos követte, és van Gaalnak új csapatot kellett építenie. Az edző szerencséjére a saját nevelésű játékosok között számos kiemelkedő képességű labdarúgó volt, ennek ellenére, az újjáépítés során, a csapat viszonylag hamar kiesett az európai küzdelmekből. Emellett a hazai élvonalban – az utolsó bajnoki cím óta – kétszer a második, egy alkalommal pedig a harmadik helyet szerezte meg. Ennek ellenére az 1992–1993-as holland labdarúgókupában magabiztosan, látványos játékkal lett kupagyőztes. A küzdelmek során a rivális Feyenoordot 5–0, a döntőben pedig az SC Heerenveent 6–2 arányban sikerült legyőznie. A bizakodó hangulatot jelezte az is, hogy 80 ezer fő csatlakozott a hivatalos szurkolói klubhoz. Az Ajax soraiban ekkor olyan labdarúgók szerepeltek, mint Edgar Davids, Frank és Ronald de Boer, Edwin van der Sar, Marc Overmars, valamint Jari Litmanen, aki az Ajaxban a korszak egyik legjelentősebb játékosává vált. Hozzájuk hamarosan csatlakozott Patrick Kluivert és Clarence Seedorf is.A bajnoki címet végül az 1993–1994-es szezonban sikerült visszahódítani. A csapathoz csatlakozott Finidi George és Nwankwo Kanu, emellett erősítést jelentett Frank Rijkaard visszatérése is, aki az Ajaxban kívánta befejezni a karrierjét. Az 1994–1995-ös UEFA-bajnokok ligája küzdelmei során a csapat veretlenül jutott a döntőbe, ahol ellenfele az olasz AC Milan volt. A Bécsben megrendezett mérkőzésen a 18 éves Patrick Kluivert 87. percben szerzett góljával az Ajax nyert, megszerezve ezzel a negyedik győzelmét a kupában. A holland labdarúgó-bajnokságot ugyancsak veretlenül nyerte a csapat. A külföldi klubok ismét megpróbálták leigazolni az Ajax legjobb játékosait, de ezúttal sikerült együtt tartani a sikercsapatot. Megvédték a bajnoki címet, és ismét megnyerték a Világkupát, ezúttal a brazil Grêmio ellenében. Emellett a csapat az UEFA-szuperkupában 4–0 arányú győzelmet aratott a Real Zaragoza felett.A bécsi bajnokok ligája döntőjében a következő játékosok szerepeltek:
Az 1995–1996-os szezonban az Ajax rendkívül meggyőző játékot mutatott a bajnokok ligájában. A sikerek ellenére azonban felerősödtek a játékosok közötti ellentétek, és a csapat büntetőkkel elvesztette az olasz Juventus elleni döntőt. Ezt követően ismét elkezdődött a játékosok elvándorlása, de számos kulcsjátékos a maradás mellett döntött. A távozók között volt Sonny Silooy, Michael Reiziger, Edgar Davids, Finidi George és Nwankwo Kanu. 1996. április 28-án, az utolsó fordulóban sikerült bebiztosítani a 26. bajnoki címet. Ezen a mérkőzésen búcsúzott el a csapat a De Meer Stadiontól is, amelyben a klub a legnagyobb sikereit elérte. Új otthona az Amsterdam ArenA lett. A megbomlott csapategység rányomta a bélyegét a játékra, bár az Ajax még mindig viszonylag jól szerepelt. Az 1996–1997-es UEFA-bajnokok ligája során az elődöntőben a csapat ellenfele ismét a Juventus volt. Az olasz csapat ezúttal magabiztosan, 6–2-es összesítéssel jutott tovább. A bajnokságban még látványosabb volt a visszaesés, mivel az Ajax csak a negyedik helyet szerezte meg. A holland kupában sem sikerült sikereket elérni, és a szurkolók jelentős része idegennek érezte az új stadiont. Emellett tovább rontotta a hangulatot Louis van Gaal és Patrick Kluivert 1997-ben bekövetkező távozása is. A hanyatlás legjelentősebb oka a Bosman-szabály bevezetése volt 1995-ben, amelynek értelmében a lejárt szerződésű labdarúgók szabadon igazolhatóak lettek. Ennek következtében négy év alatt húsz játékos hagyta el az Ajaxot, amely nem tudott akkora fizetést felajánlani, mint a módosabb klubok.
Van Gaal helyére a dán Morten Olsent nevezték ki, aki az első szezonjában megnyerte a holland labdarúgó-bajnokságot és a holland labdarúgókupát is. A kupadöntőben az Ajax a rivális PSV Eindhovent győzte le 5–0 arányban. A csapatból különösen a grúz származású Sota Arveladze emelkedett ki, aki a bajnokságban 37 gólt ért el. A sikerek azonban nem folytatódtak. Danny Blind bejelentette a visszavonulási, Jari Litmanen pedig a távozási szándékát. Hamarosan a De Boer fivérek következtek, akik az FC Barcelona csapatához akartak igazolni. A kialakuló vita során kijelentették, hogy nem tudnak Olsennel együttműködni. A dán edző a körülmények áldozataként 1998. december 12-én lemondott, Frank és Ronald pedig sikeresen csatlakozott a katalán klubhoz. Az edzői posztot a holland Jan Wouters vette át. Ebben a szezonban a csapat végül hatodik lett a bajnokságban, a bajnokok ligájában pedig a csoportja utolsó helyén végzett. A szurkolók bosszúságát az sem tudta enyhíteni, hogy az Ajax 6–0 arányban legyőzte a rivális Feyenoordot, és a holland kupát Jesper Grønkjær két találatával megnyerte a Fortuna Sittard ellenében. Az utóbbi összecsapásra mindössze 5000 néző volt kíváncsi. Május 26-án búcsúztatták el a szurkolók Blindet és Litmanent, és a szomorúságot tovább fokozta Edwin van der Sar hamarosan bekövetkező távozása. A következő szezon is csalódást hozott. Az Ajax csak az 5. helyen végzett a bajnokságban, az UEFA-kupában pedig a 3. fordulóban a spanyol RCD Mallorca csapata ejtette ki, összesítésben 3–0 arányban. Wouters távozása után a csapat vezetését átmenetileg Hans Westerhof vette át.2000-ben Co Adriaanse lett az Ajax új edzője, aki van Gaalhoz hasonlóan visszatért a támadó jellegű futballhoz és a fiatal játékosok alkalmazásához. Az ő irányításával 85 gólt rúgott a csapat és a harmadik helyet érte el a bajnokságban. Ebben az időszakban érkezett az Ajaxhoz Tomáš Galásek, André Bergdølmo, Bogdan Lobonț és Petri Pasanen.
2001-ben, Adriaanse távozása után, az edzői teendőket Ronald Koeman vette át. A bemutatkozó szezonja rendkívül jól sikerült, mivel az Ajax megnyerte a holland bajnokságot, a holland labdarúgókupát és a holland labdarúgó-szuperkupát is. A klubhoz olyan később ismertté vált labdarúgók érkeztek, mint Zlatan Ibrahimović, Mido, Maxwell és Steven Pienaar.A 2002–03-as szezonban Ronald Koeman elvezette a csapatot a Bajnokok Ligája negyeddöntőjébe, ahol az AC Milan a visszavágón csak az utolsó pillanatban tudta belőni a győztes, egyben a továbbjutást jelentő gólt. Ebben a szezonban a bajnoki címet nem sikerült elhódítani a csapatnak, mivel a PSV Eindhoven 1 ponttal megelőzte az Ajaxot. 2002-ben visszatért a csapathoz a finn Jari Litmanen, aki 22 mérkőzésen 7 gólt szerzett. A következő szezonban azonban sérülése miatt csak kilenc mérkőzésen lépett pályára. 2003-ban John Jaakke vette át az elnöki teendőket Michael van Praagtól.A 2003–2004-es idényben az Ajax újra elnyerte a bajnoki címet. Ebben a szezonban számos új igazolás érkezett a klubhoz. Közülük a jelentősebbek Wesley Sonck, Zdeněk Grygera és Julien Escudé voltak. A Bajnokok Ligájában viszont csoportutolsóként végzett a csapat.A 2004–2005-ös szezonban az Ajax – ismét a PSV mögött – a második helyen végzett. A szezon előtt érkezett a klubhoz a 2004-es Európa-bajnokság legeredményesebb görög játékosa, Angelos Charisteas. A Bajnokok Ligájában az Ajax ismét kiesett a csoportkörben, de mivel a harmadik helyen végzett, az UEFA-kupában folytathatta a szereplést. Első ellenfele a francia Auxerre volt. Az első, hazai mérkőzést a csapat még 1–0 arányban megnyerte, de a visszavágón az Auxerre diadalmaskodott 3–1-re, így az Ajax kiesett a további küzdelmekből.Ezt követően, február 25-én Ronald Koeman lemondott. A szezon további felében Ruud Kroll és Tonny Bruins Slot irányította az Ajaxot.
A 2005–2006-os szezon előtti nyáron Danny Blind vette át az Ajax irányítását, aki felhagyott a „totális futballal”, és átállt a 4–4–2-es felállásra. A szezon előtt a jelentősebb játékosok közül távozott Rafael van der Vaart, majd később követte őt Nigel de Jong is. A téli átigazolási időszakban viszont az SC Heerenveentől sikerült leigazolni Klaas-Jan Huntelaart, aki a szezon gólkirálya lett 33 találattal. Ennek ellenére a bajnokságban gyengén szerepelt a csapat, mivel az alapszakaszban csak a negyedik helyen végzett. A rájátszásban azonban a Feyenoord és az FC Groningen legyőzésével megszerezte a jogot a bajnokok ligájában való részvételre. A holland labdarúgókupa döntőjében a csapat 2–1-re legyőzte a PSV-t, így kupagyőztes lett. A Bajnokok Ligájában az Ajax a nyolcaddöntőig jutott, ahol végül az olasz Internazionale 3–2-es összesítéssel jutott tovább a holland csapat ellenében. 2006 májusában menesztették Blindet, utódja Henk ten Cate lett, aki korábban az FC Barcelona másodedzője volt.A 2006–2007-es szezonban ten Cate fiatalokkal pótolta az előző nyáron eligazolt játékosokat. Emellett visszahozta a csapatba Edgar Davids-ot, és többek között leigazolta Jaap Stamot is. A bajnokságban az Ajax végül csak a rosszabb gólkülönbsége miatt csúszott le a bajnoki címről a rivális PSV mögött. Május 6-án a csapatnak sikerült büntetőkkel legyőznie az AZ Alkmaart, és így ismét megnyerte a holland labdarúgókupát, augusztus 11-én pedig a holland labdarúgó-szuperkupa döntőjében legyőzte a PSV Eindhovent. A csapat a bajnokok ligája csoportkörébe nem jutott be, és az UEFA-kupából a legjobb 32 között esett ki a Werder Bremen ellenében.A következő szezon kezdete előtt az Ajax vezetősége eladta a két legnagyobb tehetségnek számító játékosát: Ryan Babel 17 millió euróért a Liverpool FC-be, Wesley Sneijder pedig 27 millió €-ért a Real Madrid CF-be távozott. Ebben az időszakban érkezett a csapatba az uruguayi Luis Suárez. Októberben Henk ten Cate helyét Adrie Koster vette át. A bajnokságban az Ajax – ismét a PSV mögött – a második helyen végzett, Huntelaar 34 góllal pedig újra megszerezte a gólkirályi címet. A rájátszásban az Ajaxot megelőzte a Twente, így a következő szezonban a csapat ismét csak az UEFA-kupában indulhatott. Az UEFA-kupa sem hozott sok szerencsét, mivel már első körben kiestek a Dinamo Zagreb ellenében. Adrie Koster még a szezon során távozott, és helyére a holland labdarúgó-válogatott addigi szövetségi kapitánya, Marco van Basten érkezett. 2008 februárjában az Ajax addigi elnöke, John Jaakke lemondott, a helyére Uri Coronel lépett.
A 2008–2009-es szezon előtt Van Basten jelentős összegeket költött új játékosokra. A szerb Miralem Sulejmaniért 16,25 millió eurót fizettek, amellyel megdöntötték a holland élvonal addigi legnagyobb átigazolási rekordját. Van Basten döntése értelmében Huntelaar lett a csapatkapitány, ez azonban nem tartott sokáig, mert 2009 januárjában a játékos eligazolt a Real Madridhoz, 27 millió €-ért. A döntés miatt a holland lapok erősen bírálták az Ajaxot, a Volkskrant például egy „kereskedelmi társasághoz” hasonlította a klubot. Ebben az idényben az Ajax a harmadik helyen végzett, és jogosult lett az Európa-ligában való indulásra. Mivel ez a szezon is sikertelenül zárult, májusban Marco van Basten – a rossz eredményekre hivatkozva – lemondott. Még ugyanebben a hónapban Martin Jolt nevezték ki az új edzőnek.A 2009–2010-es szezon előtt a klub leigazolta Marko Pantelić-et. A Bundesligában gólerős támadó ingyen érkezett a Hertha Berlin csapatától, mivel a nyáron lejárt a szerződése a németeknél. Annak ellenére, hogy az Ajax veretlenül szerepelt a bajnokság második felében, a szezont csak a második helyen zárta az FC Twente mögött. A gólkirályi címet Luis Suárez szerezte meg 35 góllal, így ő lett az addig legtöbb gólt szerző idegenlégiós a csapatban. Ezzel megdöntötte a szerb Mateja Kežman rekordját is, aki addig vezette az „Eredivisie egy szezonon belül legtöbb gólt szerző idegenlégiósa” listáját. Az Európa-ligában a csapat a csoportkör után azonnal kiesett, májusban viszont sikerült megnyerni a holland kupát, a Feyenoord legyőzésével. A nyáron megrendezett dél-afrikai labdarúgó-világbajnokságon az Ajax kilenc játékosa vett részt: a holland válogatottban Stekelenburg, Van der Wiel és De Zeeuw, az uruguayi csapatban Suárez és Lodeiro, a dán csapatban Rommedahl és Eriksen, a kameruni csapatban Enoh, a szerb válogatottban pedig Pantelić.
A 2010–2011-es szezont is Martin Jol irányítása alatt kezdte a klub, pedig a nyáron még úgy volt, hogy az edző átigazol az angol Fulhamhoz, de végül maradt, és a kulcsjátékosok sem hagyták el a klubot. Sőt, leigazolták a két évvel azelőtti gólkirályt, El Hamdaouit. Júliusban a holland labdarúgó-szuperkupa döntőjében az Ajax kikapott a Twentétől. Végül öt év után újra sikerült feljutniuk a Bajnokok Ligája főtáblájára. November 20-án a PSV elleni rangadón Luis Suárez egy dulakodás során megharapta Bakkalt, a PSV középpályását. Az Ajax kettő, a holland labdarúgó-szövetség viszont hét mérkőzésre tiltotta el a játékost. A rossz eredményekre hivatkozva decemberben Martin Jol lemondott, s a helyét Frank de Boer vette át. Edzőként nagyon jól indított. Első mérkőzése a BL-csoportkörének utolsó fordulójában volt az AC Milan otthonában, ahol az Ajax azelőtt még sosem győzött a hazaiak ellen, ezt a mérkőzést viszont 2–0 arányban megnyerte a csapat. A siker ellenére az Ajax csak a harmadik helyen végzett a csoportjában. 2011. január 3-án Frank de Boer két és fél éves szerződést írt alá a klubbal. Télen Luis Suárez távozott a klubtól. Az FC Liverpoolhoz igazolt 26,5 millió euróért. Az Európa-ligában a nyolcaddöntőig jutott a csapat, ahonnan azonban a Szpartak Moszkva jutott tovább. Ezt követően „belháború” tört ki a klubon belül. Johan Cruijff azt szerette volna, hogy a csapat volt nagy játékosai vegyék át a csapat irányítását. Az akció eredményeként a teljes igazgatótanács lemondott. A csapatnak nem sikerült a címvédés a holland kupában, mivel a döntőt hosszabbítás után elvesztette az FC Twente ellen. Egy héttel később azonban, a bajnokság utolsó fordulójában legyőzték a Twentét az Arenában és ezzel sikerült megnyerniük történetük 30. bajnoki címét, vagyis a „harmadik csillagot”.A 2011–2012-es szezon kezdete előtt az Amsterdam ArenA-ban két búcsúmérkőzésre került sor. Mindkettővel az Ajax korábbi sztárkapusát, a 40 évesen visszavonult Edwin van der Sart búcsúztatták el a profi labdarúgástól. Még nyáron a csapat első számú kapusa, Stekelenburg eligazolt az AS Roma-hoz, viszont leigazolták az előző szezonban „Év játékosának” választott Theo Janssent a Twente csapatától. A klubon belüli „belháború” tovább folytatódott. Az akciónak több következménye is lett: egyrészt menesztették a felügyelő bizottság négy tagját, másrészt Johan Cruijffot is távozásra szólították fel. 2011-ben az Ajax a holland kupában csak a nyolcaddöntőig jutott, ahol az AZ Alkmaar csapata győzte le őket egy újrajátszott mérkőzésen.
A BL-ben a csoportkör során kiestek, mivel rosszabb gólkülönbséggel zártak, mint az előttük végző Olympique Lyon. Az EL-ben pedig a legjobb 32 között estek ki, a Manchester United ellenében. Az első mérkőzést Amszterdamban az angol csapat nyerte 2–0-ra. Ugyan a visszavágón az Ajax 2–1-re győzött, de ez nem volt elég a továbbjutáshoz, viszont ők lettek az első holland csapat, amelynek sikerült győznie az Old Traffordon. Ennek ellenére sikerrel fejeződött be az idény, mivel 1996 óta újra sikerült a bajnoki címvédés. Az ősszel mutatott játék alapján nem sokan gondolták volna ezt, de tavasszal olyan jól játszottak, hogy egy 14 mérkőzéses győzelmi sorozattal fejezték be az idényt és ez is sokat hozzátett a 31. bajnoki cím elnyeréséhez. Ennek köszönhetően augusztus 5-én pályára léptek a 2012-es Holland Szuperkupa döntőjében, ami az Amsterdam Arenaban lett megrendezve. Viszont ez nem sikerült jól a csapatnak mivel a kupagyőztes PSV Eindhoven csapata 2:4-re legyőzte őket.A 2012–2013-as szezon előtti nyár nem sikerült nagyon fényesen az Ajax számára, mivel eligazolt két kulcsjátékosuk is. A tavalyi szezon legjobbjának választott Vertonghen és a védelem másik kiemelkedő játékosa Vurnon Anita is. Több új játékos is érkezett, rutinosak és fiatalok is. Köztük a finn védő Moisander, a középpályás Poulsen és a svéd támadó Tobias Sana is. 2007 után visszatért az Ajax-hoz Ryan Babel is. A bajnokság nem indult olyan rosszul. Veretlenségük a 11. fordulóban szakadt meg, amikor a Vitesse csapata hazai pályán győzte le őket. Így 24 veretlen bajnoki mérkőzés után ismét kikaptak. A BL-ben nem voltak túl szerencsések mivel az ún. "halálcsoportba" kerültek a Real Madrid, Borussia Dortmund és a Manchester City társaságában. Miután a 3.fordulóban hazai pályán 3:1-re legyőzték a Manchester City-t, egy rossz sorozatot szakítottak meg. 32 év után ismét le tudtak győzni otthon egy angol klubcsapatot. A csoportot végül a 3. helyen zárták és tavasszal az EL-ban folytatták. Viszont ahogy tavaly, úgy idén is kiestek az EL tizenhatos döntőjében, a Steaua Bukarest által. Hazai pályán még 2:0-ra győzött az Ajax, idegenben viszont ugyanennyire kaptak ki és büntetőkkel a románok jutottak tovább. A hazai kupában idén az elődöntőig jutottak, ahol az AZ Alkmaar csapata győzte le őket. Annak ellenére, hogy a szezon nagy részében a PSV és a Twente vezette a bajnokságot, május 5-én a Willem Tilburg hazai legyőzésével ismét sikerült megnyerniük a bajnokságot. Ez volt az Ajax 32. bajnoki címe amivel együtt megvédték tavalyi és tavaly előtti sikerüket is. Július 27-én pedig az AZ Alkmaar legyőzésével 2007 után ismét megnyerték a Holland Szuperkupát.
Már augusztus első hetében elkezdődött a 2013–2014-es szezon. Egy 3:0-s győzelemmel kezdtek, viszont már a második fordulóban az AZ Alkmaar ellen elvesztették a veretlenségüket. Ahogy lenni szokott, a nyáron több fontos játékos is eligazolt a csapattól. 2 nappal az átigazolási időszak lejárta előtt bejelentették, hogy a dán középpályás Christian Eriksen és a belga védő Toby Alderweireld is eligazolnak. A nyáron több fiatal játékos is érkezett és augusztus végén leigazolták a Heracles Almelo holland középpályását, Lerin Duartet is. A BL sorsolásnál most sem volt szerencséje a csapatnak. Ahogy az utóbbi 3 évben, most is az ún. "halálcsoportba" került az Ajax. Idén az FC Barcelona, AC Milan és a Celtic Glasgow lettek az ellenfelek. Az FC Barcelona-val eddig még soha nem játszottak tétmérkőzést. Első mérkőzésüket a hazai Barcelona simán nyerte 4:0-ra, viszont az 5. fordulóban levő visszavágón az Ajax otthon 2:1-re legyőzte az esélyesebb spanyolokat. Idén sem jutottak tovább a csoportból, mivel csupán a harmadik helyen végeztek. Így tavasszal az EL-ben folytatták. Viszont ott sem volt szerencséjük idén sem. Már a 16-os döntőben, az osztrák Red Bull Salzburg csapatával szemben estek ki kettős vereséggel. A bajnokság őszi szezonjában jól szerepeltek és 10 év után ismét az első helyen mentek téli szünetre. A tavaszi szezonban is jól teljesítettek és veretlenül zárták ismét. Ezzel pedig megtartották első helyüket és - a csapat történetében először - megszerezték 4. bajnoki címüket egymás után. Ez eddig csupán a PSV Eindhoven-nek sikerült, így most már a PSV mellett az Ajax is ezen rekord tartója. A csapat edzője, Frank de Boer az idei sikerrel pedig az egyetlen edző eddig az Eredivisieben akinek sikerült megnyernie 4 bajnoki címet egymás után egy azon csapattal. A kupában egészen a döntőig meneteltek, ott viszont hatalmas meglepetésre kikaptak a PEC Zwolle-től 5:1 arányban.
A következő két szezon viszont elég gyengére sikerült a csapatnak Frank de Boer vezetése alatt, semmit sem sikerült nyerniük. A 2014–2015-ös szezonban bár ugyanannyi pontot szereztek mint amennyivel megnyerték az előző szezont, most viszont hatalmas lemaradással csupán a második helyet szerezték meg a PSV Eindhoven mögött. A kupában is csupán a 4. körig jutottak el és a BL-ben pedig ismét nem sikerült továbbjutniuk a csoportból. A 2015–2016-os szezonban nagyon szoros volt a bajnokság és csupán azért nem sikerült megnyerniük a bajnoki címet mivel az utolsó fordulóban pontot vesztettek egy olyan találkozón ami könnyű győzelemnek látszott. Így most a Feyenoord mögött ismét csak ezüstéremig jutottak. A kupában még gyengébben szerepeltek mint az előző szezonban, a nemzetközi porondon pedig csak az EL csoportkörébe jutottak be ahol aztán ki is estek. Ezen két szezon hatására Frank de Boer elhagyta a csapatot közös megeggyezéssel.
2016 júliusában ismét edzőcsere történt. Frank de Boer edző lemondott és helyére a szintén holland Peter Bosz-t nevezték ki. A nyáron megpróbálta megerősíteni a keretet de nem sikerült nagyon az erősítés mivel több kulcsjátékos el is igazolt. A BL-től már a selejtezőkben búcsúzniuk kellett de bejutottak az EL-csoportkörébe. A bajnokság őszi felét is már 5 pontos hátrányban zárták a kupából pedig kiestek szintén ősszel. Viszont nagyon jól sikerült a bajnokság tavaszi fele, de végül így is csak ezüstérmesek lettek 1 pontos hátránnyal. Az EL-ban a vártnál sokkal jobban teljesített a csapat. Veretlenül lettek csoportelsők és főleg a tökéletes hazai mérkőzéseknek köszönhetően végül 21 év után ismét bekerültek egy nemzetközi kupa döntőjébe, de ott végül kikaptak a Manchester United csapatától.
Ahogy várható volt, ígéretei ellenére Peter Bosz is távozott a csapattól 2017 nyarán. Miután ilyen jó szezonja volt a csapattal, több európai csapat érdeklődését is felkeltette. Végül a Borussia Dortmundhoz igazolt. Az Ajax irányítását pedig Marcel Keizer vette át aki az előző szezonban még a Jong Ajax-ot irányította, ezáltal sok fiatal játékost jól ismert. A nyáron nem érkezett erősítés a csapatba viszont 2 alapember is eligazolt. Ennek is köszönhető, hogy története talán eddigi leggyengébb szezonját produkálta az Ajax a nemzetközi kupákban. Először a BL, majd az EL selejtezőiben is megbuktak és győzelem nélkül estek ki. Amikor ismét egyre jobban játszott a csapat decemberben kiestek a holland kupából is és ennek ürügyén menesztették Keizert, az őszi szezonban hátralevő néhány mérkőzésen átmenetileg Michael Reiziger lett az edző. Januárban kinevezték Erik ten Hag-ot edzőnek. Ő sem tudott csodát csinálni és a 31. fordulóban egy PSV Eindhoventól elszenvedett sima vereség után eldőlt, hogy ebben a szezonban is csak ezüstérmet nyernek. Ez lett egymás után a 4. olyan szezonja a csapatnak amikor semmilyen sikert nem tudtak elkönyvelni. Ilyen utoljára 54 évvel ezelőtt fordult elő, az 1961/62-es és a 1964/65-ös szezonok között.
Négy év sikeretelenség után végül eljött újra az a szezon amit már vártak a csapat szurkolói. A nyáron a csapat sportigazgatója, Marc Overmars nehezen de egyben tartotta a csapatot és még hozott néhány rutinos játékost is erősítésnek.
A klub kiemelt feladatának tekinti a tehetséges, kreatív, motivált fiatalok felkutatását. Ezt a tevékenységet öt főállású és harminc társadalmi munkában dolgozó játékosmegfigyelő végzi, akik főleg Amszterdam körzetében figyelik a gyerekeket, de Hollandia más területeiről, sőt Európa más országaiból és Afrikából is ajánlanak tehetségeket. Évente egy-két alkalommal nyílt napot is szerveznek a 7–10 éves korosztályok számára. Fontos céljuk, hogy a gyermekeknek legalább 7 éves koruktól 18 éves korukig tanítsák a labdarúgást.A kiválasztásnál vizsgálják a meglévő technikát, az alapképzettséget, a játékintelligenciát, az eltökéltséget és a motivációt. Érdekesség, hogy már ebből a korosztályból is posztra választják a játékosokat, és ezen csak akkor változtatnak, ha mindenképpen indokolt. Az egyéni képzést már a kezdetektől elkezdik, és igyekeznek az Ajax játékrendszerébe (1–4–3–3 rendszer, szélsőjáték, a „pressing” tudatos alkalmazása, a csapatrészek együttmozgása, a pálya optimális kitöltése stb.) bevezetni őket. Külön figyelmet fordítanak a kapusképzésre, a kapus bevonására a csapat védekező mezőnymunkájába. Minden korosztályos csapatnak vezetőedzője van, aki egy évig irányítja a munkát, majd a feljebb lépő korosztályt új edző veszi át. A csapatedzéseken kívül egyéni foglalkozásokat is tartanak. Ezenkívül külön futó és erőnlétfejlesztő edzésekre is sor kerül.Az AFC Ajax évente mintegy 60–80 millió euróból gazdálkodik, ebből mintegy 2–2,5 millió jut az utánpótlásra. Ennek tükrében nem meglepő, hogy az utóbbi évtizedekben az Ajax a világ egyik legkiemelkedőbb utánpótlás-nevelő klubjává vált. A kinevelt játékosokat igyekeznek bevonni a felnőtt csapat munkájába, de az is gyakran előfordul, hogy a kiemelkedő képességű játékosokat komoly összegekért eladják, ami viszont kihat a csapat olykor „döcögősebb” teljesítményére.Ahogy már korábban is, 2016 októberéban is a CIES (Sporttanulmányok Nemzetközi Központja) kiadott egy rangsort melyen Európa legjobb labdarúgó akadémiái szerepelnek. Nem nagy meglepetésre, az Ajax akadémiája lett a legjobb Európában. Az alapján állították össze a rangsort, hogy melyik csapatnak mennyi sajátnevelésű játékosa játszik ebben az időben az európai bajnokságokban. A CIES-nek az számított sajátnevelésű játékosnak, aki 15 és 21 év között legalább 3 éven keresztül egy klubban játszott.
Mint általában minden jelentősebb európai klubnak, így az Ajaxnak is vannak és voltak úgynevezett „testvércsapatai”. Íme az összes jelenlegi és volt testvércsapatok:
Az Ajax a hivatalos vélemény szerint, amelyet az utóbbi 20–30 évben a mindenkori vezetőség képvisel, egyáltalán nem kötődik a zsidósághoz. Ennek ellenére vannak olyan szurkolók (az úgynevezett „Ajax zsidók”), akik Dávid-csillagot tetováltatnak magukra, vagy a nyakukon viselik ezt a jelképet és a mérkőzések során izraeli zászlót lobogtatnak. Az Ajax szurkolóinak többsége „zsidónak” nevezi magát anélkül, hogy a zsidóság sorsa foglalkoztatná. Az Ajax mérkőzésein sok ezer szurkoló gyakran egyszerre harsogja a „Joden” szót, ami holland nyelven zsidókat jelent. Az ellenfél szurkolói erre sokszor antiszemita kórusokkal és jelekkel válaszolnak. Ezek gyakran a holokausztra való, kegyeletsértő kifejezéseket és utalásokat is tartalmaznak. Az Ajax vezetősége több alkalommal kérte a szurkolóit, ne nevezzék magukat „zsidóknak”, mivel a zsidó származású szurkolókat kellemetlenül érinti az ellenfél antiszemita reakciója. Amikor 1995-ben az Ajax Budapesten a Ferencváros ellen játszott, csak azzal a feltétellel kísérhették a csapatot szurkolók, hogy kerülik zsidó elnevezezés használatát. Ezt be is tartották.A második világháború előtt Amszterdamban a lakosság 10%-a zsidó származású volt. Dél-Amszterdamban laktak a jobb módú zsidók és az ő csapatuk a Blauw Wit volt. A belvárosban és Kelet-Amszterdamban lakó kevésbé jómódú zsidók az Ajaxnak szurkoltak. Ahogy az ellenfél szurkolói az Ajax stadionja, a De Meer felé közeledtek, elhaladtak a weesperstraati zsidó piac mellett és az út további részén is sok zsidó tulajdonossal rendelkező üzlet mellett haladtak el. Sokan úgy is mondták, „megyünk a zsidókhoz”. Akkoriban az Ajax szurkolók között, már csak a stadion elhelyezkedéséből adódóan is, sok zsidó volt. Ma már a zsidó szurkolók aránya elenyésző, hiszen egész Hollandiában csak mintegy 20 000 zsidó él. Hollandiában számos csapatnak, azok szurkolóinak és játékosainak régóta igen karakteres gúnyneve alakult ki. Például az Ajax szurkolók „geuze” neve zsidókra utal, a PSV Eindhoven szurkolóié „boeren” (parasztok), az FC Twente játékosai és szurkolói „tukker”-ek (a Twente tájegység gúnyneve), a De Graafschaposok a „superboer”-ok (szuperparasztok).Az Ajaxnak az eddigi története során kevés zsidó játékosa volt. Az anyagi támogatók között viszont mindig voltak és vannak is zsidók. Az utóbbi években a legismertebb Rob Cohen, az 1995-ben Bajnokok Ligáját nyert Ajax csatárának, Ronald de Boernak az apósa. Továbbá a legendás elnök, Jaap van Praag is zsidó volt és így fia, a későbbi elnök Michael van Praag is annak tekinthető apja után. Az utóbbi években az Ajaxban rendszeresen vannak muszlim játékosok. Arról azonban még nem lehetett hallani, hogy zavarná őket, hogy a szurkolók „lezsidózzák” őket.A csapat néhány zsidó játékosa:
Eddy Hamel (1922–1930) – amerikai labdarúgó, jobbszélső volt a csapatnál; 1943-ban hunyt el az auschwitzi koncentrációs táborban.
Johnny Roeg (1934–1936) – holland labdarúgó, két szezonon keresztül az amszterdamiak támadója.
Sjaak Swart, „Mr. Ajax” (1956–1973) – holland futballista, aki 461 szereplésével a legtöbbet pályára lépő játékos az Ajax színeiben.
Bennie Muller (1958–1970) – holland labdarúgó, 426 mérkőzésen volt az Ajax középpályása.
Daniël de Ridder (2004–2005) – holland labdarúgó, a 2003–2004-es bajnokcsapat tagja.
A klub megalakulásakor, 1900-ban, az első címerben még csak egy Ajax játékos képe volt látható piros fehér csíkos mezben. Ezt egészen 1911-ig használta a klub. Ekkor változtattak rajta egy kicsit. A címer ugyanaz maradt, viszont a címerben levő játékos mezét megváltoztatták a csapat azóta is használt mezére, a betűk pedig vastagabbak lettek. Később, 1928. szeptember 20-án változtattak újra a logón, ekkor került rá az ókori görög hős, Aiasz arcképe. Ezt a címert 62 éven keresztül, egészen 1990-ig használták. Az ekkor megalkotott új címeren a körvonal piros lett, a görög harcos arcképét pedig 11 vonalból alakították ki. Ez a 11 vonal a pályára lépő játékosok számát szimbolizálja. 1998-ban a betűk és a körvonal stílusán némileg módosítottak. 2005 elején egy nagyobb szurkolói csoport kampányt indított az 1991 előtt használt címer visszaállításáért. Májusban a klub bejelentette, hogy nem változtatnak a logón.
Az 1900-ban használt, első csapatmez teljesen fekete volt, a játékosok egy piros övvel kötötték át a derekukat. 1901 márciusában azonban már a klub első hivatalos szerelését viselték a játékosok, amely az 1890-es évek közepén használthoz volt hasonló. A mez függőleges piros-fehér csíkozású, a nadrág pedig sötét színű (fekete, barna, szürke) volt. A csapat élvonalba való feljutásakor, 1911-ben az Ajaxnak meg kellett változtatnia a szerelését, mivel az első osztályban szereplő Sparta Rotterdamnak ugyanolyan meze volt, és a holland labdarúgó-szövetség rendelete alapján az élvonalhoz később csatlakozó klubnak kellett átalakítania a felszerelését. Így alakult ki 1911 nyarán az Ajax jelenlegi meze. Alapszíne fehér, középen egy széles, függőleges piros sáv fut át a mellkason és háton. A nadrág színe pedig fehér.
Mivel a 2007–2008-as szezonban senki sem viselte a csapatban a 14-es számú mezt, az Ajax vezetősége úgy döntött, hogy örökre visszavonultatja ezt a számot, amivel a csapat legnagyobb legendája, Johan Cruijff előtt kívántak tisztelegni. A hírt 2007. április 25-én, Cruijff 60. születésnapján jelentették be. Cruijff hálás volt, de azt szerette volna, hogy minden szezonban a csapat legjobb játékosa kapja a 14-es a számot.Cruijff mezének visszavonultatásáig még számos játékos viselte a 14-es számú mezt:
Az első sportszergyártó cég, amely elvállalta a csapat mezeinek gyártását, a Le Coq Sportif volt. Az 1973–1974-es szezontól szállították a csapatmezeket. Azóta már több márka is szerepelt a mezeken: Puma, Kappa, Umbro, Adidas
A csapat első mezszponzora a TDK volt. Ennek a japán vállalatnak a felirata az 1982–1983-as szezontól szerepelt a csapatmezen. Utána 17 évig az ABN AMRO nevű holland bank lett a csapat szponzora. Ebben az időben az Ajax-nak volt a világon az egyetlen olyan meze amelyen a szponzornév függőlegesen volt megírva. Az AEGON biztosító a 2008–2009-es szezonban kötött hétéves szerződést az Ajax-al, és összesen 85,5 millió euróval (évente 10 millió + prémium) támogatta a klubot.A jelenlegi főszponzoruk a ZIGGO és a jelenleg használt sportmárka pedig az Adidas. 2015 januárjától Hollandia legnagyobb kábeltársasága, a Ziggo lett a csapat új főszponzora amely évi 8,5 millió euróval és bizonyos feltételektől függő prémiummal támogatja a csapatot. A Ziggo csupán az elsőcsapat és a Jong Ajax szponzora lett. Az utánpótláscsapatok és a női csapat szponzoraként ismét visszatért az ABN AMRO.Az Adidas név a 2000–2001-es szezontól szerepel a mezen, és a szerződés 2025-ig szól.A 2013-2014-es szezonban az Ajax nyerte meg az "Év Futballmeze" díjat. A győzelmet az akkori rózsa és fekete színű idegenbeli mezük vívta ki.
34x Holland Bajnok   1918, 1919, 1931, 1932, 1934, 1937, 1939, 1947, 1957, 1960, 1966, 1967, 1968, 1970, 1972, 1973, 1977, 1979, 1980, 1982, 1983, 1985, 1990, 1994, 1995, 1996, 1998, 2002, 2004, 2011, 2012, 2013, 2014, 201919x Holland Kupagyőztes1917, 1943, 1961, 1967, 1970, 1971, 1972, 1979, 1983, 1986, 1987, 1993, 1998, 1999, 2002, 2006, 2007, 2010, 20199x Holland Szuperkupa győztes1993, 1994, 1995, 2002, 2005, 2006, 2007, 2013, 2019
A holland élvonalban játszó csapatok kezdetben egy nyugati és egy keleti csoportra voltak osztva, majd 1913-ban megalakult a déli, 1916-ban pedig az északi csoport is. A csoportok győztesei rájátszásban vettek részt a bajnoki cím elnyerése érdekében. Az AFC Ajax az 1898 és 1950 közötti időszakban a nyugati csoportban szerepelt, és a következő eredményeket érte el:
Megjegyzés 1: A fenti eredmények nem bajnoki címet, ezüst- vagy bronzérmet, hanem a csoportban elért eredményt jelentik, ezért e helyezéseket jelölik arany, ezüst vagy bronz színek. A kiesést piros szín jelzi.Megjegyzés 2: Az 1944–45-ös szezonban a bajnokság elmaradt.* Az élvonal nyugati csoportját további két csoportra osztották (A és B). Az Ajax az A csoportban szerepelt. Mindkét csoportgyőztes részt vett a bajnoki címért folytatott rájátszásban. Ez a felosztás csak két szezonon keresztül volt érvényben. Utána ismét csak egy csoport volt.** Az élvonal nyugati csoportját további két csoportra osztották (I és II). Az Ajax az I-es csoportban szerepelt. Mindkét csoportgyőztes részt vett a bajnoki címért folytatott rájátszásban.*** Az élvonal nyugati csoportját további két csoportra osztották (I és II). Az Ajax az II-es csoportban szerepelt. Mindkét csoportgyőztes részt vett a bajnoki címért folytatott rájátszásban.
1950-ben jelentős változásokra került sor. Az 1950–51-es szezonban az élvonal létszámát lecsökkentették, és annak küzdelmeiben öt (A, B, C, D és E), a következő három idényben pedig már csak négy (A, B, C és D) csoport vett részt. A csoportok győztesei ugyancsak rájátszásban vettek részt a bajnoki cím elnyerése érdekében. A korszakalkotó változás 1954-ben történt, amikor létrejött a professzionális labdarúgás Hollandiában.
Megjegyzés: A fenti eredmények nem bajnoki címet, ezüst- vagy bronzérmet, hanem a csoportban elért eredményt jelentik, így e helyezéseket nem arany, ezüst vagy bronz színek jelzik.* Az élvonal öt csoportra lett osztva, az Ajax a B csoportban szerepelt. A csoportgyőztesek részt vettek a bajnoki címért folytatott rájátszásban.** Az élvonal négy csoportra lett osztva, az Ajax a B csoportban szerepelt. A csoportgyőztesek részt vettek a bajnoki címért folytatott rájátszásban.*** Az élvonal négy csoportra lett osztva, az Ajax az A csoportban szerepelt. A csoportgyőztesek részt vettek a bajnoki címért folytatott rájátszásban.
A bajnoki címért folytatott rájátszásban az AFC Ajax a következő eredményeket érte el:
Az 1954–55-ös szezonban létrejött a professzionális labdarúgás Hollandiában. Az első idényben négy, a másodikban már csak két csoport szerepelt. Az 1954–55-ös szezonban a csoportgyőztesek, az 1955–56-osban a második helyezett csapatok is részt vettek a rájátszásban, mivel ekkor már csak két csoport létezett. 
Az 1956–57-es idény újabb korszakot nyitott meg, mivel létrejött a ma ismert holland első osztály, az Eredivisie. Ebben az időszakban az AFC Ajax – a 2015–16-os szezont is beleértve – 25, összességében pedig 33 bajnoki címet nyert, amivel a holland bajnokság csúcstartója. 1954 óta a csapat a következő eredményeket érte el:
* Ez a 3. hely nem bronzérmet jelent. A bajnokságot négy csoportban játszották, és a csoportgyőztesek rájátszásban vettek részt a bajnoki cím elnyeréséért. Az Ajax a D csoport 3. helyén végzett, így nem került be a rájátszásba.** A bajnokságot két csoportban játszották. A csoportgyőztesek és a második helyezett csapatok rájátszásban vettek részt a bajnoki cím elnyeréséért. Az Ajax az A csoport 4. helyén végzett, így nem került be a rájátszásba.
A holland labdarúgókupa jelentős múltra tekint vissza, az első döntőt még a 19. században, 1899-ben rendezték. Az azóta eltelt időszakban az AFC Ajax 19 alkalommal nyerte el ezt a trófeát, amivel jelenleg is csúcstartó. A csapat a következő eredményeket érte el:
Kupadöntők 1899-től 1970-igMegjegyzés: A fenti időszakról nem áll rendelkezésre részletes statisztika, így a táblázat csak a döntőben elért eredményeket tartalmazza. A kupa húsz alkalommal elmaradt, vagy nem fejezték be.
Az 1970 után elért eredményekA holland labdarúgókupa örökranglistája (2019-es döntő után)
A holland labdarúgó-szuperkupa első döntőjét 1949. június 25-én rendezték meg, a következő összecsapásra azonban csak 1991-ben került sor. Az AFC Ajax eddig 9 alkalommal nyerte el ezt a trófeát, amivel jelenleg a második legeredményesebb holland klub. Eddig összesen 17 döntőn vett részt az Ajax és ebben is a második helyen állnak jelenleg. A csapat a következő eredményeket érte el:
A kupasorozat az 1955–56-os szezonban kezdődött, és az 1991–92-es kiírásig bajnokcsapatok Európa-kupája néven futott. Az 1992–93-as szezonban a sorozat nevét Bajnokok Ligájára változtatták. Ezt kupát az AFC Ajax négy alkalommal nyerte meg (1970–71, 1971–72, 1972–73, 1994–95), és ezzel a hatodik helyen áll jelenleg az örökranglistán.
A mai Európa-liga elődjének, a Vásárvárosok kupájának első szezonja 1955-ben kezdődött és 1958-ig tartott. Ez a kupa 1971-ben megszűnt, és szerepét az UEFA-kupa vette át, amelyet a 2009–10-es szezon óta – új szervezésben – Európa-liga néven rendeznek meg. Az AFC Ajax egy alkalommal, az 1991–92-es szezonban nyerte meg a kupát.
A kupagyőztesek Európa-kupája az 1960–1961-es szezonban indult el, és az UEFA az 1998–1999-es szezon végén megszüntette. A kupában az európai bajnokságok kupagyőztesei indultak el. Az Ajax öt alkalommal indult el a tornán, és az 1986–1987-es szezonban megnyerte a német Lokomotive Liepzig elleni döntőt.
A Világkupát (más néven Interkontinentális kupát) 1960-tól rendezik meg. Az európai bajnokok ligája és a dél-amerikai Libertadores kupa győztes csapatai küzdenek meg érte. 1979-ig két mérkőzésen (oda-visszavágó) dőlt el a kupa sorsa. Ezt követően már csak egy mérkőzésből állt a döntő, amit a Tokiói Nemzeti Stadionban játszották le. A kupát 2004-ben a FIFA-klubvilágbajnokság váltotta fel. Az Ajax két döntőben szerepelt (mindkettőt megnyerte), pedig négy döntőre volt jogosult, ám kettőn a dél-amerikai csapatok durva játéka miatt nem vett részt.
* Az 1970–71-es és 1972–73-as kiírásban nem a BEK-győztes Ajax játszott a döntőben, mivel nem akarták kockáztatni a játékosaik épségét a dél-amerikai csapatok durvasága miatt. Az Ajax helyett az ezüstérmesek, a Panathinaikosz, illetve a Juventus lépett pályára.
Az UEFA-szuperkupa Anton Witkamp, a holland De Telegraaf újság riportere és későbbi sportszerkesztője javaslatára jött létre 1972-ben, a BL- és a KEK-győztesek összecsapására. A KEK megszűnése után az UEFA-kupa, majd az Európa-liga vette át a helyét. 1998-ig oda-visszavágós volt a döntő rendszere, utána már csak egy mérkőzésen dőlt el a kupagyőzelem Monacóban. Az első két döntőt az AFC Ajax csapata nyerte meg, bár az első döntő még nem volt teljesen hivatalos.
Az Intertotó-kupát az 1961–62-es szezonban rendezték meg először, és első győztese az AFC Ajax volt. A nyaranta megrendezett labdarúgótornán olyan európai csapatok vettek részt, akiknek nem volt joguk indulni sem a Bajnokok ligájában, sem az UEFA-kupában. A torna 2008-ban szűnt meg.
RÖVIDÍTÉSEK K = kapusKH = középhátvéd / JH = jobbhátvéd / BH = balhátvédVKP = védekező középpályás / TKP = támadó középpályásSZT = szélső támadó / KCS = középcsatárAz EGYÉB oszlopba a Holland-szuperkupa és a bajnoki play-off tartozik
2019. augusztus 11-i állapot:A lista időrendi sorrendben van elhelyezve, mindig a legfrissebb van legelöl.
A Jong Ajax (vagy Ajax 2) az Ajax második csapata. Ezt a csapatot olyan professzinális labdarúgók alkotják, akik nem férnek be a felnőtt csapatba, vagy mert még túl fiatalok (de már túl öregek ahhoz, hogy az Ajax A1-ben játsszanak), vagy mert nincsenek jó formában. Az eddigi legkiemelkedőbb eredményüket a Holland-kupa 2001/2002-es szezonjában érték el, amikor a Jan Olde Riekerink vezette csapat bejutott az elődöntőbe, de ott az FC Utrecht felnőtt csapata büntetőkkel legyőzte őket.
A 2012-2013-as szezon után olyan változást hoztak a holland fociban aminek a következménye az lett, hogy néhány elsőosztályú csapat (a 2017-18-as szezonban 4-enː AFC Ajax, PSV Eindhoven, AZ Alkmaar és FC Utrecht) fiatalcsapatai felkerültek a másodosztályba, más néven az Eerste divisie-be. Viszont több szabály is vonatkozik ezen Jong-csapatokra. Az egyik legfontosabbː
Bármilyen jó helyen is végez a csapat, nem léphet fel az Eredivisie-be.A játékosokkal kapcsolatban pedig a két legfőbb szabály:
Aki az adott fordulóban pályára lép az elsőcsapat mérkőzésén, azon a hétvégén a fiatalcsapatot már nem erősítheti. Ez fordítva is igaz.
Aki pedig a szezonban már legalább 15 mérkőzésen kezdőként pályára lépett az elsőcsapatnál, az a játékos a szezon folyamán már a fiatalcsapatban többet nem léphet pályára. Kivéve ha sérülés miatt legalább 5 egymás utáni mérkőzésen nem játszott, akkor engedélyt kérhetnek egy újabb Jong-mérkőzésre.A Jong Ajaxból sok olyan saját nevelésű játékos került be az első csapatba, akik később világsztárokká vagy nemzetközileg is ismert labdarúgókká váltak. Közülük a legjelentősebbek: Sjaak Swart, Johan Cruijff, Johan Neeskens, Frank Rijkaard, Dennis Bergkamp, Frank de Boer, Ronald de Boer, Edgar Davids, Clarence Seedorf, Patrick Kluivert, Michael Reiziger, Rafael van der Vaart, Wesley Sneijder, Maarten Stekelenburg, Gregory van der Wiel,....
Íme a Jong Ajax eddigi eredményei a holland másodosztályban, ahol általában 20 csapat szerepel.
Az Ajax A1 (más néven Ajax U19), az AFC Ajax harmadik számú labdarúgócsapata, amelyben olyan labdarúgók játszanak, akik még túl fiatalok ahhoz, hogy bekerüljenek a Jong Ajaxba. Volt már azonban arra is példa, hogy az A1-ből azonnal a felnőtt csapat tagja lett a játékos. Hazai mérkőzéseiket a De Toekomstban játsszák. A csapat a 2011–2012-es szezonban részt vett a „The NextGen Series” (az ún. „Fiatal csapatok bajnokok ligája”) első kiírásában, mivel az előző szezonban megnyerték az U19-es holland bajnokságot. Részt vettek a tornán és egészen a döntőig meneteltek, ahol az Inter Milan fiataljaitól büntetőkkel kaptak ki. Nagyon sok tehetséges labdarúgó került ki már ebből a csapatból.
Az AFC Ajax női csapatát 2012 május 18-án alapították. Jelenleg a női Eredivisie-ben szerepelnek. A holland női klublabdarúgás egyik legjobb csapata az Ajax. Az utóbbi szezonokban mindig küzdöttek a bajnoki címért, egyszer sem sikerült megnyerniük de mindig dobogón végeztek. Három szezonon keresztül a BeNe League-ben is szerepeltek. Ez a legjobb belga és holland női csapatok közös ligája volt. Ezt a ligát 2012-ben alapították de a 2014-15-ös szezon után megszüntették. Ebben a közös ligában az Ajax 2 bronzérmet ért el. 
Ezek után újra a holland ligában szerepelnek. Az első szezonban egy ezüstéremmel indítottak, csupán a rosszabb gólkülönbség miatt maradtak le a bajnoki címről.Első trófeájuk amit megnyertek az a 2014-es Holland női-labdarúgókupa elnyerése volt.
A csapat a De Toekomst-ban játssza hazai mérkőzéseit. Sok női válogatott játékos játszik a csapatban.
Íme az Ajax női csapatának eddigi eredményei a 2012-ben indult belga–holland közös ligában. Ez a liga csupán 3 szezonon keresztül tartott és utána megszűnt. Mindkét ország ismét külön bajnokságot indított.
A BeNe League meszünte után mindkét országban ismét külön bajnokságok indultak a női labdarúgásban.
Az Ajax női csapatának első legsikeresebb eredménye a 2013/14-es szezonban volt, amikor megnyerték a Holland Kupát.
Íme néhány a csapat eddigi legkiválóbb játékosai közül. A félkövérrel írt játékosok ma is a csapat tagjai.:
A magyar labdarúgók közül az 1973–1974-es idényben Varga Zoltán, az 1989–1990-esben Fischer Pál játszott a klubban. Utóbbi holland bajnoknak mondhatja magát.
* Az 1972–1973-as szezon második felében Johan Cruijff már az FC Barcelonában játszott.
A csapat alábbi játékosainak sikerült elnyernie ezt a díjat, vagy legalább a dobogóra feljutni. A dőlt betűkkel írt játékosok pedig - annak ellenére, hogy nem ők nyerték a díjat - az adott szezonban a legtöbb gólt szerezték Európában.
* A 2005–2006-os és a 2007-2008-as szezonban is Huntelaar lőtte a legtöbb gólt Európában, de a pontozás alapján nem ő nyerte a díjat.
** A 2009–2010-es szezonban Luis Suárez lőtte a legtöbb gólt Európában, de a pontozási szabályok értelmében az Aranycipőt nem ő nyerte el.
A 2003-ban indult díjat minden évben az Európában játszó legjobb 21 éven aluli profi labdarúgó kapja. Mostanáig 2 Ajax-játékosnak sikerült elnyernie a díjat. Az első díjat azonnal a középpályás Rafael van der Vaart nyerte meg. A díj történetében pedig első védőjátékosként Matthijs de Ligt nyert 2018-ban.
* Hollandiában az 1995–1996-os szezon volt az első amikor 3 pontot számoltak a győzelemért, előtte csak 2 pontot ért egy győzelem.
Az Eredivisieben – a 2017–2018-as szezont is beleértve – az Ajax csapatából eddig 20 alkalommal került ki a legtöbb gólt lövő játékos, így az amszterdamiak vezetik az örökranglistát. A második helyen a PSV Eindhoven csapata áll, ahonnan eddig 17 alkalommal nyerte el játékos a gólkirályi címet.Az Eredivisie-ben legtöbbször egymás után Marco van Basten és Ruud Geels lettek gólkirályok. Mindketten 4-4 alkalommal lettek gólkirályok és mindketten az AFC Ajax játékosaként.
Az Ajax első stadionját 1911-ben adták át, és 10 000 néző befogadására volt alkalmas. Az egyszerűen „Stadionnak” elnevezett aréna a Middenweg 86. szám alatt volt található, és mivel fából készült, ma gyakran csak „fastadionként” utalnak rá. Helyén később egy bevásárlóközpontot építettek.
1934-ben az Ajax átköltözött Amszterdam keleti felébe, ahol megépült a Dan Roodenburg építész által tervezett De Meer stadion, amely a korábbi pályától 2 mérföldnyire volt található. Építése körülbelül 300 ezer guldenbe került. Ezt a klub önerőből fizette ki és ehhez a játékosok is hozzájárultak. A 29 500 nézőt befogadó stadiont december 9-én adták át. Az első mérkőzésen az Ajax a Stade Francais-t győzte le 5:1-re. Ennek ellenére az Ajax a legtöbb nemzetközi mérkőzését nem itt, hanem az Olimpiai Stadionban játszotta le. A csapat egészen 1996-ig használta a De Meert.Ezt követően a stadiont lebontották, és a területet a városi tanács eladta. Jelenleg egy park (Park de Meer) és egy kisebb lakótelep van a volt stadion területén, ahol több dolog is emlékeztet a csapatra. A parkban tizenkét híd és hat utca található. A hidakat az 1970-es évek legendái után (Cruijff, Swart, Neeskens, Mühren, Blankenburg és mások), az utcákat pedig a csapat legnagyobb diadalainak otthont adó stadionok után (Delle Alpi, Bernabéu, Anfield, Wembley, Colombés, Ernst Happel) nevezték el.
1996-ra a város délkeleti részén felépült az Ajax új otthona, egy 5 csillagos UEFA stadion, az Amsterdam ArenA. 22 éven át viselte ezt a nevet a stadion. Viszont 2018. április 25-én - a már elhunyt Johan Cruijff születésnapján - hivatalosan is megkapta új nevét a stadion, a Johan Cruijff ArenA nevet.Ezen kívül még egy ötcsillagos stadion van Hollandiában, a Feyenoord otthona, a De Kuip.Az építkezést 1993-ban kezdték a holland Rob Schuurman vezetésével. A stadiont Amszterdam városa építtette, a beruházási költség 140 000 000 euró volt. A stadion befogadóképessége a labdarúgó mérkőzéseken pontosan 53 346 fő, de más célra is használják, például sok koncertet is rendeznek benne, és ilyenkor körülbelül 68 000 néző fér be. A stadion belső parkolójában 500, a külső parkolóban pedig körülbelül 12 000 személygépkocsi számára alakítottak ki helyet.A nyitó mérkőzés 1996. augusztus 14-én volt az AC Milan ellen, amelyet a vendég olasz csapat nyerte 3–0-ra, és a stadion első gólját is az olaszok játékosa, Dejan Szavicsevics szerezte. Két évvel a stadion átadása után, az 1997–1998-as szezonban itt rendezték meg a bajnokok ligája döntőjét, amelyet 48 500 néző előtt a Real Madrid nyert meg. A 2000-ben Hollandia és Belgium által megrendezett Európa-bajnokságnak is ez volt az egyik legfontosabb stadionja, amelyben öt mérkőzést rendeztek meg, többek között az Olaszország–Hollandia elődöntőt is.Rinus Michels 2005-ben bekövetkezett halála után a szurkolók azt kérték, hogy a stadiont nevezzék el az Ajax egykori játékosáról és legendás edzőjéről, de a kérést elutasították. Ezt követően a szurkolók sokáig egy hatalmas, „Rinus Michels Stadion” feliratú zászlót lengettek a hazai mérkőzéseken.Az ArenA volt az első olyan stadion Európában, amelyik behúzható tetővel rendelkezett. A tetőt 10 perc alatt lehet becsukni, illetve kinyitni. A stadion zárható teteje miatt a pálya füve nem kapott elég természetes fényt, ami miatt romlott a pálya minősége. Ezért a 2008–2009-es szezonban egy speciális világítási rendszert építettek be, ami segített a problémán. A stadionban a csapat 100 éves évfordulója alkalmából Ajax-múzeumot nyitottak. Az ArenA példáját követve több európai labdarúgóklub is ilyen tetővel rendelkező stadiont építtetett magának.Az 1997–2007 közötti időszakban az Ajax labdarúgócsapatán kívül még az Amsterdam Admirals nevű amerikai futball-csapat is használta a pályát.
A sportkomplexum, a De Toekomst (magyarul: a jövő) a klub egyik legfontosabb egysége. Ez az otthona az Ajax európai díjnyertes ifjúsági akadémiájának. Itt zajlik a csapat világhírű utánpótlás-nevelése, az Ajax 14 ifjúsági csapatának, négy amatőr csapatának és a Jong Ajaxnak a felkészítése. A 2009–2010-es évad óta a felnőtt csapat is majdnem minden alkalommal a sportkomplexumban edz, de ezt a helyet használja edzésekre a Lucky Ajax is (ebben a csapatban az Ajax volt nagyjai edzenek és játszanak).A De Toekomst a főváros Amsterdam-Zuidoost nevű kerületében, az Amsterdam ArenA-tól körülbelül 7–800 méterre található, és területén öt labdarúgópálya van. A parkolóból egy többemeletes épületen keresztül lehet bejutni a pályákra. Ezt a 4000 négyzetméternyi területű épületet nevezik „klubháznak”. Itt vannak a kondíciótermek, a tantermek, a konferenciatermek, az irodák, az öltözök, egy színvonalas étterem, egy luxus kávézó és egy kantin. A kantin egyben találkozóhely is, itt várakoznak az edzők az edzés előtt, gyakran itt tárgyalnak az ügynökök, és itt találkoznak volt játékosok is. 2009. június 13-án a komplexum fő pályájának tribünjét a 75 évesen elhunyt Bobby Haarms holland labdarúgóról nevezték el.
Az Ajax hivatalos indulója az Ajax marsch, melynek szövegét D. Knegt, zenéjét E. Painparé szerezte.Az Ajax marsch szövege:
A három legnagyobb holland klub egyikeként az Ajax az évek során számos rangadót játszott már le a két rivális ellen az Eredivisie-ben. Az amszterdamiak legnagyobb riválisai a bajnokságban az eindhoveni PSV és a rotterdami Feyenoord csapata. A csapat legnagyobb szurkolói csoportja pedig F-Side-nak nevezi magát.
1921. október 9-e egy új korszakot nyitott meg a klub életében, mivel ez volt az első alkalom, hogy az Ajax a rotterdami Feyenoord ellen lépett pályára. Ezzel egy azóta is tartó rivalizálás vette kezdetét. A mérkőzést hivatalosan ugyan az Ajax nyerte 3:2-re, azonban a Feyenoord panaszt nyújtott be Boas játékvezető ellen, mert szerintük az Ajax harmadik gólja érvénytelen volt. Véleményük szerint a labda nem haladt át a gólvonalon. A beadvány nyomán a holland labdarúgó-szövetség úgy döntött, hogy érvénytelennek nyilvánítja az Ajax győzelmét jelentő harmadik találatot. Az Ajax vezetése hónapokig tiltakozott az ítélet ellen, azonban a döntés megváltoztatása érdekében tett erőfeszítések nem vezettek eredményre. A következő összecsapásra még ugyanebben a szezonban sor került, amelyen az Ajax nyert 2:0 arányban. Ennek ellenére az idény a rotterdami csapat számára alakult kedvezőbben, mivel a Feyenoord a második helyen végzett a bajnokságban, egy ponttal megelőzve az immár rivális Ajaxot. Az 1922-ben kezdődő rivalizálás hullámai azóta sem csillapodtak.Az Ajax és a Feyenoord közötti rivalizálás miatt ez a legismertebb és legjobban várt összecsapás az Eredivisie minden szezonjában. A két csapatot minden esetben telt ház fogadja a mérkőzéseiken. Az eddigi legtöbb nézőt hozó összecsapás 1966. január 9-én volt Rotterdamban, amikor 65 562 ember látogatott ki a Feyenoord–Ajax 1:1-re végződő mérkőzésre. Az eddigi legnagyobb különbségű végeredmény 1983. szeptember 18-án született: a hazai pályán játszó Ajax 8–2-re győzte le a Feyenoordot.Ahogy a spanyol-bajnokságban a Real Madrid és a Barcelona közötti összecsapás külön nevet kapott (El Clásico), az Eredivisie-ben az Ajax és a Feyenoord közötti mérkőzéseknek is hasonló nevet adtak: „De Klassieker” (A klasszikus).A két klub közötti hatalmas rivalizálás főleg az 1970-es években bontakozott ki. Ebben az időben ők voltak a legjobbak Hollandiában, és ők képviselték a legsikeresebben a holland labdarúgást a nemzetközi tornákon is. Mindkét klub megnyerte a bajnokcsapatok Európa-kupáját is. A két egyesület – az elegáns labdarúgást képviselő Ajax és az erős harci szellemmel bíró Feyenoord – közötti „verseny” a futballpályán túl a szurkolók között is kiéleződött. Egy idő után már a stadionon belül és kívül is egyaránt összecsapások voltak a két csapat szurkolói között. A mélypont 1997-ben következett be, amikor egy Ajax-szurkolót, Carlo Picornie-t halálra vertek Beverwijk városa mellett. Az ez utáni, 1997–1998-as szezonbeli mindkét „Klasszikust” zárt kapuk mögött kellett lejátszani. A szurkolók közötti összecsapások ennek ellenére sem maradtak el. 2009 februárjában a két város polgármestere és a holland labdarúgó-szövetség megegyezett abban, hogy öt éven keresztül a „Klasszikus”-okat az idegenbeli csapat szurkolói nem látogathatják.2008 nyarán a World Soccer Magazine összeállította a világ 50 leghíresebb összecsapását. A lista szerint pedig a világ ötödik leghíresebb összecsapásának ítélték meg a „Klasszikust”.
Az amszterdamiak másik nagy riválisa Hollandia második legsikeresebb labdarúgó klubja, a PSV Eindhoven. A két csapat közti rivalizálás már hosszú ideje létezik. Kettejük első Eredivisie-beli mérkőzése 1956. december 9-én volt Eindhovenben, amit az Ajax nyert 3:2-re. A két csapat közötti rangadók sorozata főleg az 1970-es évek közepétől indult be, mert ettől kezdve emelkedett a Feyenoord fölé a PSV. Míg az öreg Ajax-szurkolók még mindig a Feyenoordot tartják az ősi riválisnak, addig a fiatalabbak már a PSV csapatát tartják első számú ellenfélnek. Tény, hogy Hollandiában már jó ideje majdnem mindenki ezt a párharcot tartja a „legelsőnek”, de a mérkőzéssel járó feszültséget és az örök rivalizálást tekintve még nem éri be az Ajax–Feyenoord összecsapást, és még a szurkolók között sincs akkora ellentét.
Az F-Side a csapat legnagyobb és legkeményebb szurkolói csoportja, „kemény magja”. A csoport az 1970-es évek közepén alakult, amikor az Angliából indult futballhuliganizmus elérte Hollandiát is. Azok a szurkolók alapították, akik az Ajax akkori stadionjában, a De Meerben mindig az F szektorban csoportosultak. A csoportra a mai napig a mérkőzések alatti éneklés jellemző, de leginkább a rendbontásokról, valamint a mérkőzések előtti és utáni zavargásokról ismertek. Ősi riválisuk a Feyenoord szurkolói csapatának kemény magja, az SCF Hooligans. Ellenséges még a viszonyuk a North Side (ADO Den Haag) és a Bunnikside (FC Utrecht) nevű szurkolói csoportokkal is.Az eddigi egyik legsúlyosabb rendbontás az 1989. szeptember 27-én történt „Staafincident” volt. Az Ajax az osztrák FK Austria Wien csapata ellen játszott az 1989–90-es UEFA-kupa első fordulójának visszavágóján a De Meerben. Ekkor az F-Side tagjai egy vasrudat dobtak a pályára, amely eltalálta az osztrák kapust, Franz Wohlfahrtot. A csapatot azonnal kizárták az UEFA-kupából, és egy évre minden európai kupaküzdelemből kitiltották őket.
* Az AFC Ajax honlapja néhány helyen pontatlan. Például Kurt Linder szerződését már 1988. november 20-án felbontották. Danny Blind 2005-ben lett a csapat edzője, nem 2004-ben. Henk ten Cate szerződését 2007. október 8-án felbontották, tehát 2008-ig nem lehetett a csapatnál. Ez a megjegyzések (Bijzonderheden) részből is kiderül, amelyből ki lettek emelve az átmenetileg kinevezett edzők is.
Az Ajax csapatának az eddigi története során összesen 15 elnöke volt (Holst kétszer):
