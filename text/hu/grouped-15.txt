
Évtizedek: 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek – 2060-as évek  
Évek: 2014 – 2015 – 2016 – 2017 –  2018 – 2019 – 2020 – 2021 – 2022 – 2023 – 2024
Románia átveszi Ausztriától az Európai Unió soros elnökségét, mely tisztséget a rotációban hat hónapig tölti be, és júliustól az év második felére Finnországnak ad tovább.
Hatályba lép a honvédelmi alkalmazottak jogállásáról szóló törvény, mely értelmében a Magyar Honvédség közalkalmazotti állománya új jogviszonyban kerül át.
január 5. – I. Bartholomaiosz konstantinápolyi pátriárka aláírja a december 15-én létrejött ukrán ortodox egyház autokefáliáját elismerő tomoszt.
január 6. – Lemond trónjáról Malajzia királya, V. Muhammad. (2016 decemberében koronázták meg, és két éven át volt az ország protokolláris tisztségeket betöltő államfője.)
január 9. – A Kongói Demokratikus Köztársaság központi választási bizottsága (Céni) az – előző év decemberében megtartott – elnökválasztás győztesének Felix Tshisekedi ellenzéki vezetőt hozza ki, mely ellen a másik ellenzéki kihívó, Martin Fayulu panasszal élt. (Panaszát az alkotmánybíróság elutasította.)
január 10. – Venezuelában beiktatják második elnöki terminusára Nicolás Madurót, aki az előző évi választást úgy nyerte meg, hogy a versengésből kizárták az ellenzéki jelölteket.
január 11. – A macedón parlament kétharmados többséggel jóváhagyja az ország nevének megváltoztatásáról szóló alkotmánymódosítást. (A volt jugoszláv tagköztársaság Észak-Macedóniára való átnevezésével véget ér a szomszédos Görögországgal 27 évig tartó névvita.)
január 13. – Egy 27 éves férfi megkéseli Paweł Adamowiczot, Gdańsk polgármesterét, aki másnap belehal sérüléseibe.
Áder János államfő 2023. május 15. napjáig terjedő,  határozott időtartamra Korom Ferenc altábornagyot nevezi ki a Magyar Honvédség parancsnoka beosztásba.
A brit parlament alsóháza kétharmados többséggel elutasítja a Theresa May kormányfő által kidolgozott Brexit-megállapodást.
január 19. – Több mint kilencven helyszínen tüntetéseket és útlezárásokat tartanak országszerte a túlóratörvény (2018. évi CXVI. tv.) elleni tiltakozásul. (A megmozdulások egészen a hónap végéig tartottak.)
január 21. – A 2018. szeptemberi választások óta húzódó politikai patthelyzetet feloldó koalíciós megállapodás eredményeként megalakul a Stefan Löfven vezette új svéd kormány. (Löfven 21 tagú kormányából 17-en szociáldemokraták, négyen a svéd zöldek politikusai.)
január 25. – A görög parlament jóváhagyja a Macedóniával kötött névmegállapodást. (A volt jugoszláv tagköztársaság Észak-Macedóniára való átnevezését.)
január 25. – A brazíliai Minas Gerais állambeli Brumadinho közelében a Vale SA vállalat vasércbányájánál átszakad egy zagytározó gát. A katasztrófának több halálos áldozata is volt.
január 27. – Bákón, a Szent Miklós-plébániatemplomban először tartanak magyar nyelven misét. (A jászvásári római katolikus püspökség történetében először fordul elő, hogy – az egyházmegye vezetése által elrendelt – rendszeres magyar nyelvű misékre kerüljön sor.)
február 1. – A Magyar Nemzeti Bank megújított 500 forintos címletű bankjegye megjelenik a készpénzforgalomban. (A 2018 előtt kibocsátott, régi 500 forintos bankjegyekkel október végéig lehet fizetni.)
február 3–5. – Ferenc pápa az Egyesült Arab Emírségek egyik monarchiájába, Abu-Dzabiba látogat, ahol részt vesz egy vallásközi konferencián, amelynek célja a vallási fanatizmus visszaszorítása az iszlám mérsékelt ágának népszerűsítésével. (Ferenc pápa személyében először látogatott katolikus egyházfő az Arab-félszigetre.)
február 14. – A spanyol parlament leszavazza a kisebbségben kormányzó Sánchez-kormány 2019-es költségvetési javaslatát, így Pedro Sánchez kormányfő kénytelen előrehozott választásokat kiírni. (A választások dátumát április 28-ára teszik.)
február 23. – Egyhetes halasztás követően megtartják az elnök- és parlamenti választások első fordulóját Nigériában. (A voksolást eredetileg február 16-ra tűzték ki, de logisztikai és biztonsági aggodalmak miatt néhány órával a szavazóhelyiségek kinyitása előtt elhalasztották.)
február 24. – Parlamenti választás Moldovában, melyet az ellenzéki, oroszbarát szocialisták nyertek a szavazatok 31%-ával. (Második lett a korrupció elleni küzdelemmel kampányoló ellenzéki blokk 26%-kal, míg a kormányzó, Nyugat-barát Demokrata Párt a voksok 24%-át szerezte meg.)
március 3. – A Kaja Kallas vezette ellenzéki jobbközép Reform Párt nyeri az észtországi parlamenti választásokat, és a 28,8%-os szavazataránnyal 34 mandátumhoz jut a 101 fős parlamentben. (A második helyen a kormányzó koalíció vezetője, a főleg az orosz kisebbség által támogatott Centrum Párt végzett. A bevándorlásellenes és euroszkeptikus Észt Konzervatív Néppárt 17,8%-ot szerzett. A parlamentbe a Centrum Párt két koalíciós partnere, a Szociáldemokrata Párt és a Haza nevű konzervatív párt jutott be.)
március 4. – Kövér László, az Országgyűlés elnöke felavatja Sass Flóra felfedező emléktábláját a Nílus partján, a Murchison Nemzeti Parkban.
március 8. – Egy hónappal a parlamenti választás előtt benyújtja lemondását Juha Sipilä finn kormányfő, mert nem sikerült áterőltetnie a parlamenten a társadalombiztosítási reformot.
március 12. – A brit törvényhozás alsóháza újból – és nagy arányban – elutasítja az Egyesült Királyság európai uniós tagsága megszűnéséről szóló megállapodást. (Majdnem százötven vokssal szavazták le a miniszterelnök, Theresa May javaslatát.)
március 15. – Fegyveresek tüzet nyitnak az új-zélandi Christchurch két mecsetében az imára összegyűlt hívekre. (A fegyveres merényletben összesen 50 ember vesztette életét, 48 másik pedig megsérült. A rendőrök – a terrortámadássá minősített – üggyel kapcsolatban négy embert vettek őrizetbe, akik közül később három főt szabadon engedtek, míg a 28 éves ausztráliai Brenton Tarrant ellen vádat emeltek.)
március 16. – Az ötödik közvetlen szlovákiai elnökválasztás első fordulóját Zuzana Čaputová, az ellenzéki liberális pártok jelöltje nyeri, aki a legerősebb kormánypárt, az Irány jelöltjével, a második legtöbb szavazatot szerzett Maroš Šefčovič-csal együtt mérettetheti meg magát az elnökválasztás második fordulójában.
március 19. – Váratlanul bejelenti lemondását Kazahsztán elnöke, Nurszultan Abisuli Nazarbajev, aki csaknem harminc éven át töltötte be ezt a tisztséget.
március 20. – Theresa May brit kormányfő három hónapos halasztást kér az Egyesült Királyság EU-tagságának megszűnésére, amely az alapszerződés 50. cikke alapján március 29-én következett volna be.
március 21. – Az Európai Unió állam- és kormányfői brüsszeli csúcstalálkozójukon megegyeznek, hogy haladékot adnak a briteknek és május 22-éig hosszabbítják meg az Egyesült Királyság kilépésének határidejét, de csak akkor, ha a londoni parlament alsóháza elfogadja az erről szóló megállapodást. (Újabb elutasítás esetén a szigetország április 12-ig továbbra is az Európai Unió tagja maradna, de eddig az időpontig értesítenie kellene az EU-t, hogy részt fog-e venni a május végi európai parlamenti választáson.)
március 24. – Parlamenti választások Thaiföldön. (A Választási Bizottság elismerte, hogy „emberi hibákat” vétett, ezért a hivatalos eredmény közlését májusra halasztja.)
március 25. – Donald Trump amerikai elnök aláírja azt a nyilatkozatot, amellyel az Egyesült Államok hivatalosan elismeri Izrael fennhatóságát a Golán-fennsík felett. (Az ENSZ közleménye szerint nem változott a terület jogállása, mivel a Biztonsági Tanács által 1981-ben egyhangúlag elfogadott határozat leszögezi, hogy Izrael által „a törvényeinek, igazságszolgáltatásának és közigazgatásának a megszállt szíriai Golán-fennsíkra történő kényszerítése semmis, és semmilyen nemzetközi jogi hatálya nincsen”.)
március 27–28. – Orbán Viktor miniszterelnök kétnapos hivatalos látogatásra Praiába, a Zöld-foki Köztársaság fővárosába látogat, ahol megbeszélést folytat Jorge Carlos Fonseca államfővel és Ulisses Correia e Silva kormányfővel. (A tárgyalásokat követően a két ország gazdasági és oktatási együttműködési megállapodást köt.)
március 28. – A NATO tagországai 2022. szeptember 30-áig meghosszabbítják Jens Stoltenberg főtitkár megbízatását.
A brit parlament harmadszor is leszavazza Theresa May kormányfő előterjesztését a kilépési megállapodásról. (Nagy-Britanniának ezen a napon kellett volna távoznia az EU-ból.)
A rendőrség könnygáz és vízágyú bevetésével oszlatja fel az utóbbi hetekben hatodszor összegyűlő, a 82 éves Abd el-Azíz Buteflíka elnök lemondását és rendszerváltást követelő tömeget Algírban. (A február 22-én kirobbant tiltakozó mozgalom a Franciaország ellen felszabadítási háború veteránjai helyett fiatal arcokat kívánnak látni a politikai vezetésben, míg Ahmed Gaid Szalah vezérkari főnök a 26-ai, televízióban közvetített beszédében az elnök alkotmányos úton való menesztését szorgalmazta.)
március 30. – A szlovák elnökválasztás második fordulóját, jelentős előnnyel, a liberális pártok által támogatott Zuzana Čaputová nyeri.
március 31. – Elnökválasztás Ukrajnában, melynek első fordulójában a politikán kívülről érkező humorista, Volodimir Zelenszkij és a hivatalban lévő államfő, Petro Porosenko szerzi meg a legtöbb szavazatot, s jutottak tovább a második körbe. (A választáson minden korábbinál több, 39 jelölt indult, köztük a volt miniszterelnök, Julija Timosenko harmadikként végzett, míg az Oroszország párti jelöltek közül Jurij Bojko végzett a legjobb eredménnyel.)
április 2. – Lemond Abd el-Azíz Buteflíka, Algéria 1999 óta hivatalban lévő államfője, a törvényhozás egy héttel később (ápr. 9.) Abdelkader Benszalahot, a parlament felsőházának elnökét választja meg az ország ideiglenes államfőjévé.
április 3. – A nemzetközi bírálatok ellenére Bruneiben életbe lép az új, iszlám jogon (saría) alapuló büntető törvénykönyv, amely halállal (halálra kövezéssel) bünteti a homoszexualitást és a házasságtörést, a tolvajlást pedig kéz- vagy láblevágással bünteti.
április 9. – Parlamenti választások Izraelben. (A 120 fős parlamentben 35–35 helyet szerzett Benjámín Netanjáhú kormányfő jobboldali Likud tömörülése és legfőbb kihívója, a Beni Ganc – korábbi vezérkari főnök – vezette centralista Kék és Fehér Párt. Mivel a kormányalakításra felkért Netanjáhú a törvényben megszabott határidőere nem tudott koalíciót összehozni a megválasztott új parlament feloszlatta magát.)
április 10. – Donald Tusknak, az Európai Tanács elnökének kezdeményezésére újra összeülnek az Európai Unió állam- és kormányfői, hogy megvitassák a Brexitet, miután a brit alsóház harmadszorra is elutasította Theresa May megállapodás-tervezetét.
Letartóztatják Julian Assange-t, a WikiLeaks leleplező portál alapítóját, miután Ecuador visszavonta tőle a menedékjogot és londoni nagykövetsége beengedte a brit titkosrendőrséget, hogy az a 7 éve ott bujkáló férfit elfoghassa. (A Svédországban nemi erőszakkal megvádolt Assange ellen az Amerikai Egyesült Államokban a letartóztatás után azonnal vádat emeltek összeesküvés gyanújával és kérték a kiadatását.)
A hónapok óta tartó szudáni tüntetések hatására a hadsereg elmozdítja a hatalomból a 30 éve regnáló Omar el-Basír elnököt. (Az 1989 óta hatalomban lévő politikust a katonaság letartóztatta, és a hatalmat átvevő katonai tanács kétéves átmeneti időszakot hirdetett a polgári kormányzás bevezetéséig. A Szudáni Szakmai Szövetség (SPA) vezette tüntetők ezt elutasították, és demonstrációik folytatását hirdették meg, majd távozásra bírták a puccs vezetőjét, Ávád Ibn Auf tábornokot, aki utódjául Fattah al-Burhan Abdelrahman altábornagyot nevezte ki.)
április 14. – A voksok 17,7%-ával a Szociáldemokrata Párt (SPD) szerepel a legjobban a – néhány hónappal előrehozott – finnországi parlamenti választáson, és 1999 óta először sikerül az első helyen végeznie. (Az euroszkeptikus és nacionalista Finnek nevű párt 17,5%-ot kapott, míg a kormányzó Centrumpárt csak a negyedik helyre jött be.) 
április 15. – A késő délutáni órákban kigyullad Párizs egyik legjelentősebb épületének, a Notre-Dame-székesegyháznak a tetőszerkezete, az épületben óriási károk keletkeznek.
Az ukrán elnökválasztás második fordulója, melyet Volodimir Zelenszkij nagy fölénnyel – a voksok több mint 70%-ával – nyer meg. (Petro Porosenko államfő csak az ukrán nacionalizmus fellegvárának számító Lemberg megyében tudott győzni, mindenhol másutt veszített.)
Srí Lankán 321-en életüket veszítik és közel 500-an megsebesülnek, amikor összességében kilenc összehangolt robbantássorozat rázza meg az ázsiai szigetországot, melyet a Nemzeti Tovfik Dzsamaat iszlamista csoport hét öngyilkos merénylője követ el három templom és négy luxusszálló ellen egy időben.
Észak-Macedóniában az elnökválasztás első fordulóját követően a kormányzó Macedóniai Szociáldemokrata Szövetség (SDSM) jelöltje, Sztevo Pendarovszki, illetve a legnagyobb ellenzéki párt, a jobboldali Belső Macedón Forradalmi Szervezet – Macedón Nemzeti Egység Demokratikus Pártjának (VMRO-DPMNE) jelöltje, Gordana Sziljanovszka-Davkova jut tovább a második fordulóba.
Kim Dzsongun észak-koreai vezető és Vlagyimir Putyin orosz elnök formális csúcstalálkozója Vlagyivosztokban. (A két vezető – a közel két órás négyszemközti megbeszélés során – áttekintették a két ország közötti kapcsolatokat és azt, hogyan javíthatnának a félsziget helyzetén.)
Az ukrán parlament elfogadja a nyelvtörvényt. (A törvény a magánbeszélgetéseket és a vallási szertartásokat kivéve gyakorlatilag mindenhol kötelezővé teszi az ukrán nyelv használatát.)
április 28. – Előrehozott parlamenti választásokat tartanak Spanyolországban. (A választást a Spanyol Szocialista Munkáspárt (PSOE) nyerte, a Néppárt (PP) kapta a második legtöbb szavazatot, azonban egyik politikai párt sem szerzett önálló kormányalakításhoz elegendő többséget. Bejutott a törvényhozásba a radikálisan jobboldali VOX párt is, egyből 24 mandátumot szerezve)
Japánban Naruhito herceg foglalja el a trónt, azt követően, hogy apja, Akihito császár – két évszázada elsőként – lemond az uralkodói címről.
május 4. – A bangkoki Nagy Palotában megkoronázzák a 2016-ban – apja, IX. Ráma thaiföldi király halála után – trónra lépő Vadzsiralongkornt, aki a X. Ráma nevet veszi fel. (Apja halála után két és félévvel X. Ráma maga helyezte fejére a 7,3kg súlyú koronát.)
május 5. – Az észak-macedón elnökválasztás második fordulója, melyet Sztevo Pendarovszki, a kormányzó balközép Macedóniai Szociáldemokrata Szövetség (SDSM) jelöltje nyer meg.
május 13. – Donald Trump amerikai elnök a Fehér Házban fogadja Orbán Viktor miniszterelnököt, akivel négyszemközti megbeszélésen NATO-ügyekről és kereskedelmi kérdésekről tárgyal.
május 14. – Az Országos Múzeumi Restaurálási és Raktározási Központ (OMRRK) átadásán Orbán Viktor miniszterelnök és Baán László, a Liget Budapest projekt miniszteri biztosa leleplezi a magyar állam által, a Szépművészeti Múzeum számára megvásárolt, Pierre-Auguste Renoir Fekvő női akt című festményét. (A művet a magyar állam 12,3 millió dollárért – vagyis 3,5 milliárd forintért – vásárolta meg a maastrichti művészeti vásáron.)
május 18. – Ausztráliában a kormányzó liberális–nemzeti koalíció nyeri a parlamenti választást. (Scott Morrison miniszterelnök a külső támogatókra szoruló kisebbségi kormány után többségit alakíthat.)
május 20. – A parlamentben leteszi hivatali esküjét Volodimir Zelenszkij új ukrán elnök, aki a törvényhozás előtt mondott beiktatási beszédében bejelenti, hogy feloszlatja a parlamentet. (A ceremónián számos külföldi vendég volt jelen, Magyarországot Áder János köztársasági elnök képviselte. Zelenszkij beiktatása után azonnal lemondott Volodimir Hrojszman ukrán kormányfő.)
május 24. – Egy nappal az Egyesült Királyságban tartott európai parlamenti választást követően Theresa May brit miniszterelnök bejelentette, hogy június 7-én távozik a Konzervatív Párt és a kormány éléről.
Európai parlamenti választás Magyarországon. (A választást a Fidesz–KFNP szövetség nyerte – a leadott szavazatok 52,56%-ával – 13 mandátumot szerezve. A DK (16,05%) 4, a Momentum (9,93%) 2, míg az MSZP–Párbeszéd (6,61%) és a Jobbik (6,34%) 1-1 helyet szerzett. Az LMP-t a Mi Hazánk és a Kétfarkú is megelőzte. A zöldpárt mindössze 2,18%-ot kapott, ezzel nemcsak a Mi Hazánk előzte meg (3,29%), de még a Kétfarkú is (2,62%), ugyanakkor a Munkáspárt 14 452 szavazattal 0,42%-ot szerzett.)
A litván elnökválasztás második fordulója, mely az egykori bankár-közgazdász, Gitanas Nausėda győzelmével zárul.
A parlamentben tartott bizalmi szavazáson megbukik a Sebastian Kurz vezette osztrák kormány.
A román legfelsőbb bíróság – helyeben hagyva a 2016-ban első fokon meghozott ítéletet – visszaélésre történő felbujtásért három és fél év letöltendő szabadságvesztésre ítéli Liviu Dragneát, a képviselőház elnökét. (Az ítélet kihirdetését követően a bukaresti rendőrség őrizetbe vette és beszállította a rahovai börtönbe.)
május 29. – Késő este legalább 27 ember életét követelő hajóütközés történik a Duna budapesti, belvárosi szakaszán, melyben a két érintett hajó egyike elsüllyedt.
június 1. – Erdélybe látogat és felkeresi Csíksomlyót Ferenc pápa. (A katolikus egyházfő május 31. és június 2. között, háromnapos pasztorális és ökumenikus jellegű apostoli látogatáson vesz részt Romániában, melynek keretében Balázsfalván boldoggá avat hét román görög katolikus püspököt.)
június 5. – A Szociáldemokrata Párt szerepel a legjobban a dániai parlamenti választáson, melyen a voksok 25,9%-át szerzi meg, s az ötpárti baloldali koalíció 91 helyhez jut a 179 fős törvényhozásban.
június 9. – Az alapvető demokratikus jogok durva megsértése jellemzi az Európai Biztonsági és Együttműködési Szervezet megfigyelő missziója szerint a kazahsztáni elnökválasztást, amelyet a márciusban váratlanul lemondott államfő, Nurszultan Nazarbajev által kijelölt politikus, Kaszim-Zsomart Tokajev ügyvezető elnök nyer meg (a voksok közel 71%-ával).
június 16. – Szabadságkoncert a Hősök terén Nagy Imre és mártírtársainak újratemetésének 30. évfordulóján.
július 1. – December végéig Finnország veszi át Romániától az Európai Unió Tanácsának soros elnökségét.
július 6. – Kendernay Jánost választja társelnökének az LMP rendkívüli tisztújító kongresszusa.
július 7. – Távozik a hatalomból – az európai baloldal egyik ikonikus figurája – Aléxisz Cíprasz görög kormányfő, miután pártja, a SZIRIZA a voksok 31,5%-ával a második helyen végez a parlamenti választáson. (Kiriákosz Micotákisz Új Demokrácia nevű jobbközép pártja 39,8%-kal nyert, és a győztesnek járó plusz 50 mandátummal együtt abszolút többséget szertett a parlamentben.)
július 16. – Az Európai Parlament az Európai Bizottság elnökévé választja Ursula von der Leyent.
július 21. – Előrehozott parlamenti választás Ukrajnában, melyen magabiztos diadalt aratott a Volodimir Zelenszkij államfő által alapított A Nép szolgája nevű párt. (A magyar indulók közül senki sem került be a törvényhozásba. Brenzovics László, a Kárpátaljai Magyar Kulturális Szövetség (KMKSZ) elnöke – aki a korábbi időszakban egyedüli magyarként ült a parlamentben – a második helyen végzett körzetében, 25%-os eredménnyel.)
július 23. – A várakozásoknak megfelelően Boris Johnson volt brit külügyminisztert, London egykori polgármesterét választják a kormányzó  brit Konzervatív Párt új vezetőjévé a távozó Theresa May miniszterelnök utódjaként.
január – Orbán Viktor miniszterelnök a Parlament épületéből átteszi hivatalát az egykori budai kármelita kolostorba.
február – A magyar kormány újabb fél évvel meghosszabbítja a tömeges bevándorlás okozta válsághelyzet fenntartását, melyet 2016 márciusában hirdettek ki először.
április közepe–május közepe – Parlamenti választások Indiában, mely a Narendra Modi hivatalban lévő miniszterelnök pártja, a hindu nacionalista Indiai Néppárt (Bháratíja Dzsanata Párt, BJP) vezette jobbközép-jobboldali, Nemzeti Demokratikus Szövetség (NDA) koalíciójának nagyarányú győzelmével zárul. (A potenciálisan 900 millió embert megmozgató parlamenti választás április közepétől kezdődően egy hónapig tartott az ország 29 államában és hét szövetségi területén.)
május – Ferenc pápa apostoli levélben teszi kötelezővé a katolikus egyház papjai számára a szexuális visszaéléseknek és azok eltusolásának a bejelentését. (Az apostoli levél azt is kifejti, hogy a papoknak a világi törvényeket is be kell tartaniuk, és a hatóságoknak is jelenteniük kell a szexuális visszaéléseket.)
október 31. – A britek – miután háromszor sem sikerült a parlamenttel elfogadtatni a kilépési megállapodást Theresa May konzervatív kormányfőnek – várható távozása az EU-ból.
február 4. – Alapításának 30. évfordulóját ünnepli a Magyar Máltai Szeretetszolgálat.
január 1. – A New Horizons űrszonda elhalad a Kuiper-övben található (486958) 2014 MU69 kisbolygó mellett. (A kisbolygó az Ultima Thule becenevet kapta, mivel jelenleg ez a legtávolabbi objektum, amely mellett ember készítette űreszköz elhaladt.)
január 6. – Részleges napfogyatkozás Északnyugat-Ázsia és a Csendes-óceán északi része felett.
július 2. – Teljes napfogyatkozás a Csendes-óceán déli része és Dél-Amerika felett.
A 2017-ben Budapestre tervezett junior-úszó-vb 2019-ben lesz a magyar fővárosban.
február 14. – Nagy Gábor költő, irodalomtörténész és Paszkál Gilevszki macedón költő, műfordító nyeri el a Balassi-emlékkardot, melyet 23. alkalommal adnak át a Gellért-szállóban.
február 24. – Pápai Joci és Az én apám című dal nyeri az Eurovíziós Dalfesztivál magyarországi előválogatóját, A Dalt.május 18. – Duncan Laurence holland énekes nyeri a 2019-es Eurovíziós Dalfesztivált az Arcade című dalával.
január 8. – Bolvári Antal, kétszeres olimpiai bajnok magyar vízilabdázó, edző (* 1932)
január 20. – Andy Vajna, magyar filmproducer, üzletember, a nemzeti filmipar fejlesztéséért felelős kormánybiztos (* 1944)
február 13. – Tandori Dezső, Kossuth-díjas magyar költő, író, műfordító, a nemzet művésze (* 1938)
március 7. – Halász Béla, Széchenyi-díjas magyar orvos, anatómus, neuroendokrinológus, az MTA alelnöke (* 1927)
március 18. – Baló György, magyar televíziós újságíró, a Magyar Televízió volt kulturális igazgatója (* 1947)
május 20. – Niki Lauda, osztrák autóversenyző, a Forma-1 háromszoros világbajnoka (1975, 1977, 1984) (* 1949)
május 24. – Murray Gell-Mann, Nobel-díjas amerikai fizikus, a kvarkmodell egyik megalkotója (* 1929)
június 3. – Térey János, József Attila-díjas magyar író, költő, drámaíró, műfordítő (* 1970)
június 4. – Lennart Johansson, svéd sporttisztviselő, az Európai Labdarúgó-szövetség (UEFA) elnöke (1990–2007) (* 1929)
június 7. (k. n.) – Benke László, négyszeres szakácsolimpiai bajnok magyar mesterszakács és mestercukrász (* 1948)
június 19. – Horváth Ádám, Kossuth-díjas magyar filmrendező (Szomszédok) (* 1930)
június 23. – Inzelt Péter, Széchenyi-díjas mérnök, az MTA SZTAKI igazgatója (1993-2015) (* 1944)
június 27. – Ungvári Tamás, Széchenyi- és József Attila-díjas magyar író, műfordító, kritikus, irodalomtörténész (* 1930)
július 7. – Ambrus Zoltán, zenész, gitáros, színész (Irigy Hónaljmirigy) (* 1966)
július 9. – Veress Miklós, József Attila-díjas magyar költő, műfordító, kritikus, szerkesztő (* 1942)
július 14. – Fazekas Árpád gyermekorvos, helytörténeti kutató, újságíró (* 1924)
július 19. – Heller Ágnes, Széchenyi-díjas filozófus, esztéta, egyetemi tanár (* 1929)

A 20th Century Fox egy amerikai filmstúdió, amely a The Walt Disney Company egyik jelenlegi leányvállalata. Több, mint 83 éven keresztül az Amerikai Egyesült Államok hat nagy filmstúdiójának egyike volt, a Fox Film Corporation és a Twentieth Century Pictures egyesítéséből jött létre 1935-ben. 1985-ben a Rupert Murdoch kezében lévő News Corporation médiaóriás kezébe került, majd jogutódjához, a 2013-tól létező 21st Century Foxhoz. 2019-ben a The Walt Disney Company felvásárolta a 21CF legtöbb leányvállalatát, ennek keretében a 20th Century Fox is a Disney tulajdonát képzi.
Az amerikai filmgyártás megszervezése többek közt két Magyarországról érkezett bevándorló, a Ricsén született Adolph Zukor (Zucker Adolf) és a tokaj-hegyaljai térségben fekvő Tolcsváról származó William Fox (Fuchs Vilmos) érdeme volt. Fox nevéhez fűződik a hangosfilmgyártás beindítása az amerikai filmiparban, neki köszönhető, hogy a filmhíradók 1925-ben megszólaltak.
Az általa 1914-ben alapíott Fox Film Corporation és a Twentieth Century Pictures egyesülésével jött létre a 20th Century Fox Pictures. A két cég 1934. december 28-án olvadt egybe. 1927-től filmhangcsíkos technológiával készítette filmhíradóit. Charles Lindbergh óceán átrepülési kísérletét a Fox mutatta be hanggal kísérve hatalmas siker közepette. Alapítói Darryl F. Zanuck és Joseph M. Schenck voltak. Zanuck a legnagyobb sikereket a negyvenes években érte el technicolor musicaljeivel. 1947-ben forgatott Elia Kazan Úriemberek megállapodásával a bírálók elismerését is kivívta a stúdió. Az 1963-ban forgatott Kleopátra megaprodukció megbukott. Zanuck visszatért a vállalathoz és A muzsika hangja két évvel később óriási sikert aratott. Ezek után ismét óriási anyagi veszteség érte a céget a Doktor Dolittle és a Hello Dolly című alkotásokkal. A hetvenes évek végére már a csőd szélén táncolt a vállalat, Zanuck ismét távozott. Dennis Stanfill ült az elnöki székbe, aki az évtized végére sikerre vitte a Foxot. A MASH, a Francia kapcsolat és a Pokoli torony produkciókkal rendbehozták fizetési mérlegüket. 1977-ben már szilárd anyagi fedezettel került mozikba a Csillagok háborúja, amely minden addigi bevételi rekordot megdöntött a világ filmgyártásának történelmében. 1985-ben Rupert Murdoch vásárolta fel a vállalatot és összevonta azt televízió-hálózatával. A ’90-es évekre az egyik legnagyobb hatalommal bíró film- és televíziós társasággá nőtte ki magát.
2014. február 18-tól került ismét az alapítók leszármazottainak irányítása alá a társaság. Ma már a kábel- és műholdas piac szereplői.
2017. december 14-én a The Walt Disney Company bejelentette, hogy felvásárolja Rupert Murdoch-tól a 21st Century Fox jelentős részét (kivéve a Fox News-t és a TV-s sportadókat). Ez 2019-ben jogerősen is megtörtént.
Oklahoma! (1955) (csak forgalmazó volt, és csak az segítő forgalmazáskor; eredetileg forgalmazó: RKO) (társ-produkcióban a The Samuel Goldwyn Company-vel)
Azok a csodálatos férfiak (Those Magnificent Men in Their Flying Machines) (1965) (az 1935-1953 közötti logóval) (folytatása a Paramount Pictures 1969-es filmje)
True Lies – Két tűz között (1994) (featuring the current logo) (társ-produkcióban a Universal Pictures-szel)
Reszkessetek, nem hagyom magam! (1994) (társ-produkcióban a Turner Pictures-szel)
Die Hard – Az élet mindig drága (1995) (társ-produkcióban a Touchstone Pictures-szel)
Strange Days – A halál napja (1995) (társ-produkcióban a Universal Pictures-szel)

A 21 Jump Street – A kopasz osztag egy 2012-es amerikai akció vígjáték, mely az 1987-től 1991-ig forgatott 21 Jump Street című amerikai sorozat adaptációja. Főszereplői Jonah Hill és Channing Tatum, írója Hill és Michael Bacall, rendezője Phil Lord és Chris Miller.
A film gyártója a Metro-Goldwyn-Mayer filmstúdió, bemutatására az Egyesült Államokban 2012. március 12-én került sor, Magyarországon 2012. május 3-án került a mozikba.
Morton Schmidt (Jonah Hill) és Greg Jenko (Channing Tatum) ugyanabba a középiskolába járnak, de pont ellentétei egymásnak. Míg Morton egy örök vesztes, aki bár jól tanul, de sem a sportban, sem a lányoknál nincs sikere, addig Greg menő srác aki a focicsapat tagja, és közkedvelt a lányok körében. Az érettségi után mindketten a rendőrtiszti iskolába jelentkeznek, ahol ismét osztálytársak lesznek, majd a sikeres vizsgák után együtt kerülnek ki az utcára a parkőrségre. Első akciójuk során egy drogkereskedőt (DeRay Davis) kell letartóztatniuk, mivel azonban Jenko elfelejti a gyanúsítottal ismertetni a jogait az akció bukással zárul. A baki után a két rendőrt áthelyezik a speciális 21 Jump Street részlegre, ahol új felettesük Dickson kapitány (Ice Cube) új feladatot jelöl ki a számukra. Tekintettel arra, hogy bár mindketten a 30-as éveikben járnak, de fiatalabbnak néznek ki a koruknál egy különleges csoport tagjaiként be kell épülniük mint diákok és testvérek a régi középiskolájukba, felkutatni és letartóztatni azt a kábítószer szállítót aki újfajta, veszélyes szintetikus drogot terjeszt, ami már egy fiatal halálát okozta. A beilleszkedés Schmidt számára nagyon könnyen megy, a tinédzserek hamar befogadják a nagydumás csodabogarat, míg Jenko nehezen viseli, hogy az érettségije óta eltelt években alaposan felborult a középiskola társadalmi hierarchiája és ma már nem sikerülnek úgy a dolgai ahogyan szeretné. A középiskola falai közt mindkét rendőrre rátalál a szerelem, míg végül az ügy megoldására a szalagavató bálon kerül sor.
A Columbia Pictures 2008-ban jelentette be terveit a televíziós sorozat átdolgozásával kapcsolatban. A forgatókönyv átírását Jonah Hill kezdte meg. 2009. december 21-én a Columbia Pictures a film rendezésére a Derült égből fasírt című animációs film rendezőpárosát Phil Lord-t és Christopher Miller-t kérte fel. Channing Tatum többször visszautasította a szerepet, a producereknek, majd a rendezőknek is nemet mondott, míg végül Jonah Hill beszélte rá, hogy elvállalja. A forgatás New Orleansban és annak környékén zajlott és követi a tv-sorozat folyamatosságát, kiegészítve komikus, poénos jelenetekkel.
legjobb szereposztás (Channing Tatum, Jonah Hill, Ice Cube, Ellie Kemper, Dave Franco, Brie Larson)
A film Amerikában 2012. március 12-én került bemutatásra. Március 22-ével 50 millió dolláros bevételt ért el, így egy hét alatt megtérítette a 42 millió dolláros kiadásait. Magyarországi bemutatójáig (2012. május 3.) az Egyesült Államokban 133 millió dolláros bevételt hozott. Fentieken túl május 3-ig további 14 országban mutatták be, amelyekből összesen további 42 millió dollár bevétel érkezett.
Mind Magyarországon, mind az Egyesült Államokban a film pozitív kritikát kapott. Bár a történet nem túl bonyolult, időnként a cselekmény is egy helyben áll, a poénok, a paródia jelleg, a komikus ábrázolásmód, az akciómozik ötletes kifigurázása és a beszólások kiváló hangulatot nyújtanak. Emellett erőszakos, robbantásos jelenetek is megjelennek a filmben így izgalomból sincs hiány. A kritikusok az írók és rendezők kiváló munkája mellett kiemelik a két főszereplő nagyszerű alakítását is.
A kritikusok szavazatai alapján a Rotten Tomatoes oldalon 84% a film tetszési indexe.
A nagy sikerre való tekintettel a Sony Pictures 2012. március 17-én bejelentette, hogy elkészíti a film második részét 21 Jump Street – A második ugrás címmel. A forgatókönyvet várhatóan ismét Jonah Hill és Michael Bacall írja, a főszerepeket szintén Jonah Hill és Channing Tatum játssza majd. A folytatás végül 22 Jump Street – A túlkoros osztag címmel 2014 nyarán került a mozikba.
Filmtekercs.hu – Emlékszel még ugye a kamaszéveinkre? 21 Jump Street – A kopasz osztag
21 Jump Street – A kopasz osztag az Internetes Szinkronadatbázisban (magyarul) 

Évtizedek: 230-as évek – 240-es évek – 250-es évek – 260-as évek – 270-es évek – 280-as évek – 290-es évek – 300-as évek – 310-es évek – 320-as évek – 330-as évek  

A 2M1207 b exobolygó, amit elsőnek fedeztek fel, egy barna törpe körül kering. Tömegét a Jupiter tömegének 5-8-szorosára becsülik, azaz bőven alatta marad a barna törpék (és ezáltal a csillagok) legkisebb tömegének (ami 13 Jupiter-tömeg). Felszíni hőmérséklete meglehetősen magas, kb. 1000 °C. A csillagtól (mely mintegy 200 fényévre van a Naprendszertől) távolsága 55 CsE (ez a legnagyobb Pluto-Nap távolságnál 10%-kal nagyobb).
Az első exobolygó, melyet (a Gaël Chauvin francia csillagász vezette kutatócsoportnak) sikerült közvetlenül is megörökíteni, infravörös tartományban, az ESO 8,2 méteres VLT (Yepun) távcsövével, 2005 őszén.
2006-ban a barna törpe körül porkorongot is találtak, amely valószínűsíti, hogy a bolygó a hagyományos bolygókeletkezési modelleknek megfelelően alakult ki. (Azaz nem például kettőscsillagról van szó.)
Egyes feltételezések szerint a bolygó szokatlanul magas hőmérsékletét (1600 kelvin a várt 1000 K helyett) egy, a közelmúltban bekövetkezett ütközés okozza egy másik bolygóval. Ha ez igaz, akkor a fényesen izzó bolygó mérete és tömege a korábban feltételezettnél sokkal kisebb, 50 földtömeg körüli (a Szaturnusz tömege körülbelül 95 földtömeg). A kérdés megnyugtató eldöntéséhez a jelenleginél nagyságrendileg nagyobb távcsőre van szükség, erre alkalmas lehet például a Giant Magellan Telescope, mely a tervek szerint 2016-ban kezdi meg működését.
A csillag korát 8 millió évre becsülik, ezért itt a naprendszerek kialakulására vonatkozó elméleteket a megfigyelések alapján a gyakorlatban is ellenőrizhetik a csillagászok.

A 2NE1 (hangul: 투애니원) egy 2009-ben alakult négy tagból álló dél-koreai lányegyüttes, akiket a Big Bang női megfelelőjének tartanak. Az együttes nevének kiejtése twenty one vagy to anyone, a név maga pedig a „21. század” (twenty-first century) és az „új evolúció” (new evolution) angol szavakból született. A négy tag: CL, Minzy, Dara és Bom.
Először a Lollipop elnevezésű reklámkampányban jelentek meg a Big Banggel közreműködve. Debütáló kislemezük, a Fire 2009. május 6-án jelent meg. Azóta két középlemezt (2NE1 és a 2NE1 2nd Mini Album) és egy stúdióalbumot (To Anyone) adtak ki. Első középlemezükről jelent meg az I Don’t Care című sláger, amely a 2009-es Mnet Asian Music Awards elnyerte az Év dala díját. Az ezt követő dalok, mint a Go Away, a Lonely és az I Am The Best hasonlóan sikeresek voltak, utóbbi 2011-ben az Év dala lett. Ugyanakkor az MTV Iggy A világ legjobb új együttese díját is elnyerték.Az együttes 2011 szeptemberében mutatkozott be Japánban a NOLZA című minialbummal, amelyen a 2nd Mini Album újradolgozott dalai kaptak helyet. 2012-ben megjelent Collection című nagylemezük, mellyel szintén a szigetországot célozták meg.
Minzy 2016. április 5-én kilépett az együttesből. 2016 novemberében bejelentették az együttes feloszlását.
Stúdióalbumok2012: CollectionKözéplemezek2011: NOLZAKislemezek2011: I Am the Best
Ez a szócikk részben vagy egészben  a(z)   2NE1 című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel.
A 300 Frank Miller azonos című képregényének 2007-es adaptációja, mely a Kr. e. 480-ban zajló thermopülai csata eseményeit dolgozza fel, történelmi fantasy műfajban. A filmet Zack Snyder rendezte, a zenét Tyler Bates zeneszerző komponálta, Miller pedig vezető producerként és tanácsadóként működött közre. A produkció legjavát stúdióban vették fel, speciális effektusok utólagos hozzáadásával, megőrizve az eredeti képregény jellegzetes látványvilágát.
A film történetében Leónidasz spártai király (Gerard Butler) és 300 spártai katona harcol a legvégsőkig Xerxész (Rodrigo Santoro), a perzsa uralkodó milliós serege ellen, miközben Spártában Gorgó királyné (Lena Headey) azon fáradozik, hogy támogatást szerezzen férjének. Az események egy túlélő spártai harcos, Diliosz (David Wenham) elbeszélésében hallhatók.
Észak-Amerikában a 300-at 2007. március 9-én, Magyarországon pedig március 22-én mutatták be, a hagyományos filmszínházak mellett IMAX mozikban is. Snyder produkciója rekordokat döntött a jegypénztáraknál, ugyanakkor a kritikusokat megosztotta a stílusa; egyesek eredeti próbálkozásként értékelték, míg mások a történelmi hitelességet és a mélyebb személyiségábrázolást mellőző vizuális orgiának titulálták. Emellett nagy visszhangot váltott ki az ősi perzsa és görög civilizáció ábrázolása, különösen Iránban. A film egyes idézetei és Leónidasz jellegzetes alakja hamar népszerű internetes mémekké váltak.
A film folytatása 2014-ben jelent meg 300: A birodalom hajnala (300: Rise of an Empire) címmel.
A film elején a történet narrátora, Diliosz meséli el Leónidasz férfivá válásának útját, a szigorú spártai körülmények között. Évekkel később – az immár királyként uralkodó – Leónidaszt egy csapat perzsa hírnök látogatja meg Spártában, hogy a városállam behódolását követeljék Xerxésznek, a perzsa uralkodónak. Felháborodva és sértve a viselkedésüktől, Leónidasz király az üzenethozókat mind egy feneketlen kútba löki, s úgy dönt, harcolni fog a perzsák ellen. Ellátogat az ephoroszokhoz, az ősi spártai papokhoz, akikkel megosztja haditervét, mely szerint a Thermopülai-szorosban fogadná a perzsa inváziót. A Xerxész által megvesztegetett papok úgy fordítják le az istenek üzenetét, hogy Spártának nem szabad háborúba indulnia.
Mindezek ellenére Leónidasz maga mellé gyűjt 300-at a legjobb katonái közül, hogy megküzdjenek a perzsákkal (azokat választja, akik már nemzettek fiúutódot). Amint észak felé menetelnek, árkádiaiak és más görögök is csatlakoznak hozzájuk. A csata helyszínére érkezve falat építenek, hogy megnehezítsék a perzsák előrejutását. Ephialtész – egy púpos spártai, akit szülei megmentettek a hagyományok szerinti csecsemőgyilkosságtól – felkeresi Leónidaszt, hogy harcolva helyreállíthassa apja nevét, és figyelmezteti őt egy rejtett ösvényről, amit használva a perzsák megadásra kényszeríthetnék őket. Leónidasz elutasítja a nyomorékot, mert képtelensége a pajzs erős tartására gyenge pontot képezne a phalanxban.
Mielőtt a csata kezdetét veszi, a perzsák felszólítják a 300-at fegyvereik letételére. Leónidasz így válaszol; „Perzsák! Gyertek, és vegyétek el!”. A spártaiak a falanxformációt használják, közelharcot vívva számos támadási hullámot vernek vissza, köztük egy különleges hordát, a Halhatatlanokat. A 300 harcos sikeresen megvédi pozícióját és csapatuk kevés veszteséget szenved. Xerxész, akit lenyűgöz ez a teljesítmény, személyesen megy el Leónidaszhoz, s megadásáért cserébe gazdagságot és hatalmat ígér neki. A spártai király elutasítja az ajánlatot és azt feleli, inkább vérét fogja ontani az „isteni királynak”. Röviddel ezután, az elkeseredett Ephialtész felfedi Xerxész előtt a titkos útvonalat, amiért az élvezetek minden formáját kapja cserébe, és helyet a Perzsa Birodalom seregében.
Eközben Spártában Gorgó királyné egy tanácsos javaslatára megkísérli maga mellé állítani a befolyásos Theront, hogy az segítsen a spártai tanács meggyőzésében arról, hogy seregeket küldjenek Leónidasz után. Theron hajlandó segíteni, de cserébe a királyné testét kéri; Gorgó vonakodva beleegyezik. Ezalatt a görögök ráébrednek, hogy Ephiatlész elárulta őket, így az árkádiaiak úgy döntenek, elhagyják a hadszínteret, nem mennek a biztos halálba. A spártaiak, tiszteletben tartva törvényeiket, nem követik példájukat. Leónidasz csupán egy embernek, a fél szemét elvesztett Diliosznak ad parancsot a távozásra, hogy az retorikai adottságát használva vigye hírét Spárta népének a 300-ról, hogy emlékezzenek rájuk. Diliosz nehezen bár, de távozik az árkádiaiakkal. Spártában, Gorgó királyné megjelenik a tanács színe előtt, ám Theron nem támogatja őt, ehelyett házasságtöréssel vádolja meg. A királynét feldühíti az árulás, s végül megöli Theront az egyik őrtől szerzett tőrrel. Perzsa pénzérmék hullanak ki a férfi erszényéből, mire a tanács árulást kiált.
Thermopülainál a 300-at körbeveszik a perzsa katonák. Xerxész küldötte a megadásukat követeli, s hozzáteszi, Leónidasz talán megtarthatja királyi címét Spártában és egész Görögország hadura lehet, aki csak Xerxésznek engedelmeskedik. Néhány percig úgy tűnik, Leónidasz elfogadja az elkerülhetetlent, ám hirtelen lándzsáját Xerxész felé hajítja, megsebesítve az arcát, eleget téve ígéretének, hogy vérét folyatja az isteni királynak. A sértett uralkodó jelez íjászainak, akik nyílzáport zúdítanak a megmaradt spártai katonák felé, mindannyiukkal végezve. Diliosz végül visszaérkezik Spártába, és a tanácsot megindítják szavai a bátor 300-ról:
Diliosz egy új harcmezőn fejezi be történetét a hősökről, elmélyedten hallgató katonákkal körbevéve. Azzal fejezi be mondandóját, hogy a perzsa hadak, amelyek egy évvel ezelőtt hatalmas erőfeszítéssel győztek csak le mindössze 300 spártait, most retteghetnek a 10 000 spártaiból és 30 000 más görög városállamból jött katona alkotta seregtől. A felépült és tettre kész, egykori királya által inspirált Diliosz a sereg élén harcba indul a perzsa hadak ellen, megkezdve a plataiai csatát.
Nem Gianni Nunnari producer volt az egyetlen, akit foglalkoztatott a thermopülai csata; a történet már megfilmesítés alatt állt Michael Mann rendező kezei alatt, A tűz kapui című regény alapján. Nunnari rátalált Frank Miller képregényére, a 300-ra, amely egészen lenyűgözte, így megvette a megfilmesítési jogokat. A 300 produceri teendőit Nunnari Mark Cantonnal együttesen vállalta el, míg Michael B. Gordon írta a forgatókönyvet. 2004 júniusában Zack Snydert kérték fel rendezőnek, akit előző munkája, a Holtak hajnala című film remake-je tett ismertté. A Miller-képregény megfilmesítésével korábban már kacérkodó Snyder – Kurt Johnstad forgatókönyvíró segítségével – a forgatáshoz megfelelőre igazította Gordon szkriptjét. Miller maga vezető producerként és konzultánsként működött közre.A film a képregény kockáról kockára történő adaptációja, hasonlóan a Sin City – A bűn városához. Snyder fotokópiákat emelt ki a képregényből, amelyek segítségével megtervezte az azt megelőző, illetve rákövetkező felvételt. „Szórakoztató folyamat volt ez számomra… hogy egy filmkocka legyen az elérendő cél”, mondta Snyder. Mindemellett a teljes filmet a képregény látványstílusában forgatta. Az egyetlen jelentős eltérés a képregény és a készülő film között Diliosz karakterének narrátorrá emelése volt. Erre azért volt szükség, hogy a közönség a 300 Frank Miller-i világának szürrealitását elfogult, szubjektív nézőpontból hallja. Diliosz történetmesélési adottságát felhasználva Snydernek lehetősége nyílt fantasy-elemeket tenni a filmbe, azzal a magyarázattal, hogy „Diliosz tudja, hogyan ne rontson el egy jó történetet az igazsággal”. Snyder továbbá megtoldotta a filmet egy, a képregényből teljes egészében hiányzó mellékszállal, melyben a hátországban tartózkodó Gorgó királyné támogatást és katonai erősítést próbál szerezni csatában harcoló férjének.Két hónapot vett igénybe az előkészületekből a pajzsok, lándzsák és kardok százainak megalkotása, amelyekből néhány a Trója és a Nagy Sándor, a hódító kellékei közül került ki. Egy animatronikus farkast és tizenhárom animatronikus lovat is létrehoztak. A színészek a kaszkadőrökkel együtt kemény edzéstervet követve készültek a forgatásra, s még Snyder is csatlakozott hozzájuk. A filmhez elkészítettek több mint hatszáz jelmezt (köztük Xerxész 33 hamis piercingből álló öltözékét), illetve maszkot, továbbá a perzsa katonák holttesteit.A film 2005. október 17-én lépett aktív forgatási státuszba Montréalban; 60 nap alatt, 60 millió dollárból, kronológiai sorrendben elkészültek a felvételek. A digitális háttér technikáját alkalmazva, Snyder a ma már üzemen kívüli Icestorm Studiosban dolgozott, kék háttérrel (bluescreen). Gerard Butler elmondta, hogy noha Snyder rendezése semmit nem erőltetett rá, a képregényhez való hűség bizonyos tekintetben korlátozta színészi mozgásterét. David Wenham úgy nyilatkozott, voltak alkalmak, mikor Snyder azt akarta, hogy pontosan megalkossák az alapanyag ikonikus pillanatait, máskor pedig szabadságot adott a színészeknek „a létrehozott világ és annak határainak felfedezésében”. Lena Headey a bluescreennel való élményeivel kapcsolatban azt mondta, „Nagyon furcsa, és semmi nincs egy másik színészen kívül, amihez vagy akihez érzelmileg kapcsolódni lehetne”. Csupán egy jelenetet vettek fel külső helyszínen, amikor lovak vágtatnak a vidéken. A film rendkívüli fizikai befektetést igényelt, Butler meghúzta egyik ínszalagját a karjában, illetve lábfeje is megszenvedte az erőfeszítéseket.Az utómunkálatok a montreali Meteor Studiosban zajlottak, míg a kék hátteres felvételeket a Hybride Technologies töltötte meg több mint 1500 vizuális effekt-felvétellel. Chris Watts és Jim Bissell megalkotta a „The Crush” elnevezésű folyamatot, ami lehetővé tette a Meteor szakembereinek a színek manipulálását a világos és a sötét kontrasztjának növelésével. Bizonyos jelenetsoroknak csökkentették a telítettségét és színesítették őket, hogy különböző hangulatot árasszanak. Ghislain St-Pierre, aki a technikusok csapatát vezette, így írta le az effektet: „Minden realisztikusnak tűnik, de egyfajta szemcsés, illusztratív érzést áraszt”. Különböző számítógépes programok, köztük a Maya, a RenderMan és a RealFlow került alkalmazásra a „szerteszét spriccelő vér” megalkotására. Az utómunkálat folyamata egy évig tartott, és összesen tíz speciális effekt-cég munkáját foglalta magában.
2005 júliusában Tyler Bates zeneszerző (aki korábban Snyder Holtak hajnala című filmjének zenéjét is készítette) megkezdte a munkát a 300 zenéjén, amit úgy írt le, mint „gyönyörű témák a felső és nagykóruson”, de „némi extrém súlyossággal szenvedélyesítve”. Bates komponált egy tesztfelvételhez, amit a rendező meg akart mutatni a Warner Bros.-nak, hogy szemléltesse a projekt fejlődési menetét. Bates elmondása szerint a zenében „az ütős hangszerek nagy súllyal és intenzitással bírnak”, melyet Snyder megfelelőnek talált a filmhez. A score felvételére az Abbey Road Studiosban került sor, és szerepel rajta Azam Ali, iráni énekesnő vokálja. 2007. március 6-án a 25 zeneszámot tartalmazó filmzenealbum standard- és különleges változata is a boltokba került, utóbbi egy 16 oldalas tájékoztató füzetet, valamint három darab kétoldalú gyűjthető kártyát tartalmaz.Az album kölcsönöz elemeket Elliot Goldenthal 1999-es szerzeményéből, a Titus című film kísérőzenéjéből, ami kisebb felhördülést váltott ki a zeneszerző-közösség köreiben. A Remember Us a 300-ból részleteiben megegyezik a Titus Finale-jával, míg a Returns A King (300) hasonló a Victorius Titus-hoz.2007. augusztus 3-án a Warner Bros. hivatalos közleményt adott ki:
„A Warner Bros. elismeri és sajnálja, hogy a »300« score-jának számos tétele tudtunk és közreműködésünk nélkül az Oscar-díjas Elliott Goldenthal »Titus« című filmjének zenéjéből származik. A Warner Bros. nagy tisztelettel van régi alkotótársunk, Elliott iránt, és örülünk, hogy barátilag sikerült ezt az ügyet elintéznünk vele.”
A hivatalos 300 weboldalt 2005 decemberében indította el a Warner Bros. A honlap kezdetben „konceptuális művészetet” és Zack Snyder produkciós blogját kínálta a látogatóknak. Később videónaplók is felkerültek, melyek a film készítésének részleteit ecsetelik, köztük a képregény és a film kockáinak összevetését és a 300 teremtményeit. 2007 januárjában a stúdió a MySpace-en is létrehozott egy oldalt a filmnek. A The Art Institutes szintén támogatta a filmet egy microsite-on.A 2006 júliusában megrendezett Comic-Con International elnevezésű képregény-találkozón a 300 képviselete levetített egy promóciós előzetest a filmből, ami kedvező fogadtatásra lelt. A trailer ezt követően – a szigorú óvintézkedések ellenére – az internetre is szivárgott; a Warner Bros. 2006. október 4-én hozta forgalomba a film hivatalos előzetesét, melyben a háttérzene a Nine Inch Nails Just Like You Imagined című száma volt. A második 300 előzetes – melyet az Apocalypto vetítései előtt láthatott a nézőközönség – 2006. december 8-án látott napvilágot, míg online egy nappal korábban. 2007. január 22-én főműsoridőben egy exkluzív trailer is látható volt a televízióban, A szökés című sorozat sugárzása közben. Mindezen rövid ízelítőket tartják felelősnek az érdeklődés beindításáért, ami megalapozta a film box office-sikerét.2006 áprilisában a Warner Bros. Interactive Entertainment bejelentette szándékát egy a 300-ra alapozott PlayStation Portable játék, a 300: March to Glory elkészítésére. A Collision Studios a Warner Bros.-szal együttműködve igyekezte visszaadni a film stílusát a videojátékban, amely az Egyesült Államokban a film bemutatójával egy napon került a boltokba. A The National Entertainment Collectibles Association legyártott a filmhez egy sor játékfigurát, illetve a fegyverek és a filmbéli páncélzat másolatait.A Warner Bros. Pictures az Ultimate Fighting Championship félnehézsúlyú MMA bajnoka, Chuck Liddell szponzorálásával is népszerűsítette a 300-at; Liddell személyes megjelenésével támogatta a film kampányát és részt vett más reklámtevékenységekben is. A stúdió továbbá a National Hockey League-gel is szerződést kötött félperces reklámokra, amelyeket a Stanley Kupa mérkőzésein vetítettek.2006 augusztusában a Warner Bros. bejelentette, hogy a film 2007. március 16-án fog a mozikba kerülni, később ezt az időpontot egy héttel korábbra, március 9-re tették. A 300 az 1-es régió országaiban július 30-án jelent meg (DVD-n, Blu-ray discen és HD DVD-n), egy- és kétlemezes változatban egyaránt. A DVD-k a 2-es régióban 2007 augusztusától kerültek az üzletekbe. Magyarországon a film DVD változata 2007. augusztus 21-én került forgalomba, olyan extra tartalmakkal kiegészítve, mint például a kimaradt jelenetek, Zack Snyder angol nyelvű audiokommentárja vagy a forgatás részleteit, illetve a spártaiak életét bemutató rövidfilmek.Az Amerikai Filmgyártók Szövetsége (MPAA) „R” (azaz kiskorúak számára csak szülői felügyelettel látogatható) besorolást ítélt a filmnek, részletező harcjelenetek, illetve némi szexualitás és meztelenség okán. A magyarországi forgalmazó, az InterCom „16 éven felülieknek” besorolást adott a 300-nak.
A 300 2007. március 9-én került az észak-amerikai mozikba, hagyományos és IMAX (nagy képfelbontású) filmszínházakba egyaránt. Nyitónapján 28,1 millió dollárt kasszírozott, így az első hétvégét 70,9 millióval zárta, ezzel új rekordot állított fel a március havában induló filmek között, maga mögé utasítva az egy évvel korábbi Jégkorszak 2: Az olvadás című animációs filmet. A 300 nyitóhétvégéje a huszonnegyedik legmagasabb a bevételek történetében, nem sokkal elmaradva Az elveszett világ: Jurassic Parktól, ám megelőzve a Transformerst; egyben harmadik legerősebb a korhatáros, „R” filmek listáján a Mátrix Újratöltve (91,7 millió dollár) és A passió (83,8 millió dollár) mögött. A film az IMAX mozikban is rekordösszegű, 3,6 millió dollárt hozott a bemutatás első hetében.A 300 két nappal korábban, március 7-én került a mozikba Spártában, másnap pedig Görögországban országszerte. A 2,9 millió dolláros görög nyitóbevétel új csúcsot állított fel az országban. Az USA mozijaiban második hétvégéjére is megőrizte a vezető pozíciót a 300, annak ellenére, hogy bevételének több mint felét vesztette el. Világszerte összesen több mint 456 millió dolláros bevétellel büszkélkedhet a Warner filmje. A hazai mozilátogatók is kedvezően fogadták a filmet, a március 22-i bemutatót követő négy napban majdnem 70 ezer jegy fogyott el.A stúdióvezetőket meglepte a film kiváló teljesítménye a bevételeket tekintve, amely a várt összeg kétszerese lett. A váratlan sikert a filmbéli stilizált erőszaknak, Gorgó királyné erős szerepének (mint a női nézőket vonzó tényező) és a MySpace reklámerejének tulajdonították. Mark Canton producer elmondása szerint a „MySpace óriási befolyással bír, azonban a film felülmúlta az internet és a képregény korlátait is. Ha egyszer egy jó filmet csinálsz, a híre gyorsan elterjed.”
A 2007. február 14-ei, a Berlini Filmfesztiválon, 1700 tagú közönség előtti világpremierje óta a 300 általában vegyes visszajelzéseket kapott. Míg a nyilvános bemutatón állva tapsolták meg, jelentések szerint egy néhány órával korábbi sajtóvetítésen lehordták a filmet, többen el is hagyták a termet, akik pedig maradtak, a végén kifütyülték. Észak-Amerikában a 300 kritikái megosztottnak mutatkoznak. A Rottentomatoes.com oldalán a film pontszáma az elérhető maximális tízből 6,1 lett, 212 kritika alapján ez 60%-os pozitív fogadtatást jelent. Neves kritikusok körében a pozitív értékelések aránya 47%, így ez 5,7 pontra volt elég (38 szavazatból). A Metacritic.com weboldalon százból ötvenegy pont lett a film eredménye, harmincnégy visszajelzés alapján, ami a „vegyes vagy átlagos kritikák” státuszra elegendő.Todd McCarthy, a Variety munkatársa a filmet „vizuálisan letaglózónak” írja le, míg Kirk Honeycutt a The Hollywood Reporterben dicséri a „topográfia, a színek és formák szépségét”. A Chicago Sun Times nevű lapban Richard Roeper „a képregényből készült filmek Aranypolgárának” kiáltja ki a 300-at. A képregényekre és videojátékokra fókuszáló weboldalak szintén kedvezően fogadták a filmet. Mark Cronan, a Comic Book Resources munkatársa a filmet lenyűgözőnek találja, amitől „energikusnak” érezte magát, miután „valami grandiózusnak volt szemtanúja”. Todd Gilchrist az IGN-től a „mozgókép látnokának” titulálja Zack Snydert, és a „a modern filmkészítés lehetséges megváltójának” nevezi a rendezőt.Több neves amerikai újságban jelent meg bíráló kritika a filmről. A.O. Scott a The New York Timesban azt írja a 300-ról, hogy „nagyjából olyan erőszakos, mint az Apocalypto és kétszer annyira ostoba”, s emellett kritikával illeti a színvilágot, illetve utal rá, hogy a cselekmény rasszista hangokat is megüt. Kenneth Turan a Los Angeles Times hasábjain azt írja, „hacsak valaki nem szereti annyira az erőszakot, mint a spártaiak, Quentin Tarantino vagy egy videojátékon játszó tizenéves fiú, nem lesz végtelenül elragadtatva”. Néhány görög lap különösen keményen kritizálja a filmet, Robby Eksiel kritikus szerint a közönség tagjait talán elkápráztatja majd a „digitális akció” de irritálni fogja őket a „nagyképű előadásmód és az egydimenziós karakterek szereplése.” Kritikájában Roger Ebert amerikai filmkritikus a négyből csupán két csillagra értékeli a 300-at, elsősorban ő is az egydimenziós karakterábrázolást, illetve a film túlzott vérességét kifogásolja.A magyar kritikusokat is megosztja a film: Pápai Zsolt, a Filmvilág című filmművészeti folyóiratban arról ír, hogy a 300 egy hibátlan, ámde számítógép alkotta, a színészi játékot mellőző darab. Németh György, aki szintén a Filmvilágban írt a 300-ról, a „képregényből ollóval kivágott” egydimenziós szereplőket kifogásolja, illetve számára nem derül ki egyértelműen a spártai önfeláldozás történelemkönyvekben olvasható, valódi motívuma a filmből; emellett a szerző röviden megemlíti a film súlyosabb történelmi tévedéseit is. Géczi Zoltán ugyanakkor a film.hu weboldalon „merész, kétségeket nem ismerő, extravagáns és önkényes stílusbravúrnak”, valamint „csodaszépen kivitelezett képeskönyvnek” nevezi a filmet. A Filmtekercs.hu kritikájában „megelevenedett tizenkilencedik századi romantikus festménynek” és „a digitális filmművészet újabb csúcspontjának” írják le.
2007. június 4-én, a 2007-es MTV Movie Awards díjátadón a 300-at Legjobb film, Legjobb színész (Gerard Butler), Legjobb feltörekvő színész (Lena Headey), Legjobb negatív szereplő (Rodrigo Santoro) és a Legjobb küzdelmi jelenet (Leónidasz kontra óriás halhatatlan) kategóriákban jelölték, végül a legjobb küzdelmi jelenetért járó díjat vihette haza. 2007 decemberében a film az IGN webmagazin díjait nyerte meg; „A 2007-es év legjobb filmje”, „A legjobb képregény-adaptáció” és „Kedvenc szereplő” (Leónidasz király) kategóriában. A 2008-as Szaturnusz-díj díjkiosztón a 300 számos jelölést kapott, ebből a „Legjobb akció/kaland/thriller”, illetve a legjobb rendezőnek járó díjat söpörte be.2009-ben a National Review elnevezésű magazin „Az elmúlt 25 év legjobb konzervatív filmjei” listáján a 300 az ötödik helyezést érte el, mint a „harci becsületről, rendíthetetlen bátorságról és a szabadság gyakran elfelejtett áráról szóló film”.
Zack Snyder, a rendező egy MTV-s nyilatkozatban így fogalmaz: „A filmbéli események 90%-ban valósak. Csak a megjelenítés módjában van némi őrület... A filmet több világklasszis történésznek is megmutattam, akik bámulatosnak tartották. El sem tudták hinni, történelmileg mennyire pontos”. Majd azzal folytatja, hogy a film „egy opera, nem dokumentumfilm. Ezt mondom mindenkinek, aki történelmi hiteltelenséget említ a film kapcsán”. Snyder a narrátort, Dilioszt olyan született mesemondónak tartja, aki szívesen alkalmaz költői túlzásokat (például a perzsa harci elefántok leírásánál).Paul Cartledge, aki a Cambridge-i Egyetemen a görög történelem professzora, tanácsot adott a filmkészítőknek a görög nevek kiejtésében és úgy véli, azok jól felhasználták a korábban Spártáról publikált műveit. Dicséri „a spártai hősi kódex”, illetve „a nők által a férfiaknak nyújtott támogatás” ábrázolását a filmben, de fenntartással kezeli a „Nyugat (jófiúk) kontra Kelet (rosszfiúk) sarkítást”. Saját bevallása szerint Cartledge élvezte a filmet, noha ironikusnak találja Leónidasz gúnyolódó megjegyzését a „fiúszerető” athéniakra, mivel az oktatási rendszeren belül Spártában is létezett a törvényesített pederasztia.Ephraim Lytle, a Torontói Egyetem hellén történelmet oktató helyettes professzora azt állítja, a 300 szelektív módon idealizálja a spártai államot, méghozzá „problematikus és nyugtalanító módon”, illetve a film a Perzsa Birodalom nemzeteit szörnyetegekként, míg a Spártán kívüli görögöket gyengének ábrázolja. A professzor felveti, hogy a film erkölcsi univerzuma „pont olyan bizarrnak tűnne az antik görögök szemében, mint amilyen a modern történészek számára”.Victor Davis Hanson, a Kaliforniai Állami Egyetem (California State University, Fresno) klasszikus történelemmel foglalkozó korábbi professzora – aki a képregény 2007-es újrakiadásához előszót írt – megállapítja, hogy a film sajátos rokonságot mutat Hérodotosz eredeti műveivel, melyben a történetíró megörökíti az ősi Spárta harci étoszát és a Thermopülai-szorost a „civilizációk összecsapásaként” festi le. Hanson megjegyzi, hogy Szimónidész, Aiszkhülosz és Hérodotosz a Thermopülai-csatát úgy írja le, mint ütközet a „keleti centralizmus és kollektív jobbágyság” illetve „egy autonóm polisz szabad polgárának eszménye” között. Továbbá Hanson kijelenti, hogy a film szürreális módon ábrázolja a harcot és a cél az volt, hogy ez „elsősorban szórakoztasson és megdöbbentsen, másodszor pedig oktasson”.Touraj Daryaee, aki a Kaliforniai egyetemen a perzsa világ és az iráni történelem professzora, a klasszikus forrásművek felhasználási módját bírálja és a következőket írja:
„Olyan klasszikus írók, mint Aiszkhülosz, Diodórosz, Hérodotosz vagy Plutarkhosz néhány szövegrészletével nyakon öntötték a filmet, hogy hiteles jelleget kölcsönözzenek neki. Aiszkhülosz írása fontos forrássá válik, amikor a »perzsák rettenetes emberi hordája« elleni küzdelmet mesélik el a filmben. Diodórosz értekezését a szabadság megőrzése érdekében harcoló görög hősiességről beépítették ugyan a filmbe, de figyelmen kívül hagyták a szerző említését a perzsák bátorságáról. A készítők Hérodotosz irreális számadatait használták fel a perzsa sereg létszámával kapcsolatban, és Plutarkhosz a görög (különösen a spártai) nőkről való elbeszélését helytelenül illesztették be a »nőgyűlölő« perzsa követ és a spártai király párbeszédébe. A klasszikus forrásokat minden bizonnyal felhasználták, de pontosan a nem megfelelő részleteknél vagy meglehetősen naiv módon.”
A 300 forgalomba kerülése előtt a Warner Brothers vezetősége aggodalmát fejezte ki a film témájának politikai jellegzetességei miatt. Snyder elmondja, hogy a stúdión belül is aggályokat okozott a filmbeli kelet–nyugat ellentétpár. A médiaspekuláció egy lehetséges párhuzamról a görög-perzsa konfliktus és a jelenlegi események között egy interjúval kezdődött, melyet Snyder adott a Berlini Filmfesztivál előtt. Az interjúztató megjegyezte, hogy „biztosan mindenki át fogja ültetni ezt a filmet a jelenkori politikára”. Snyder úgy felelt, hogy noha tudatában van annak a ténynek, hogy az emberek a kortárs események szemüvegén keresztül értelmezhetik a filmet, nem állt szándékában párhuzamba állítani a filmet a jelenkori világgal.A politikai párhuzamokon túl, néhány kritikus általánosabb kérdéseket vetett fel a film ideológiai irányultságával kapcsolatban. Kyle Smith a New York Post munkatársa azt írja, hogy a film „Adolf fiainak” kedvére való lenne, Dana Stevens a Slate-től pedig Az örök zsidó című, 1940-es antiszemita propagandafilmhez hasonlítja a 300-at, „mint tankönyvpéldája annak, hogy a fajok ellen uszító fantasy és a nacionalista mítosz ösztönzőként szolgálhat egy totális háborúhoz”. Roger Moore, az Orlando Sentinel kritikusa Susan Sontag „fasiszta művészetének” definíciójával állítja párhuzamba a 300-at.Mindamellett, Gene Seymour kritikus a Newsday napilaptól kijelenti, hogy az ilyen reakciók meggondolatlanok, s azt írja, „a film egyszerűen túl ostobán van összetoldozva ahhoz, hogy ellenálljon bármiféle ideológiai elméletgyártásnak”. Maga Snyder elutasítja az ideológiai olvasatokat, felvetve, hogy azok, akik kritizálnak „egy képregény-filmet néhány fickóról… akik kitapossák egymásból a taknyot”, és eközben olyan szavakkal dobálóznak, mint „»neokon«, »homofób«, »homoerotikus« vagy »rasszista«”, azok „nem értik a lényeget”.A bemutató óta a 300 heves vitákat kavart a perzsák ábrázolása miatt is. Számos kritikus, történész, újságíró, valamint az iráni kormány hivatalnokai (beleértve Mahmúd Ahmadinezsád elnököt) megbélyegezték a filmet. A képregényhez hasonlóan, a filmkészítők a perzsákat utálatos, barbár és démoni hordaként festik le, I. Xerxész perzsa királyt pedig androgün, nemtelen lényként ábrázolják. Kritikusok szerint erre azért van szükség, hogy egyértelmű kontrasztot mutassanak a spártai sereg férfiasságával szemben.Az ősi perzsák ábrázolása különösen Iránban váltott ki heves reakciókat. Azadeh Moaveni a Time lapjain arról számol be, hogy egész Teherán „forrongott” a film bemutatója után. Moaveni két tényezőt különít el, amely hozzájárulhatott ehhez a felháborodáshoz: egyrészt a 300 a perzsa újév napján került a mozikba, másrészt a megszokott iráni felfogás, miszerint az Óperzsa Birodalom „különösen nemes fejezete a történelmüknek”. Számos iráni hivatalnok elítélte a filmet. Az Iráni Művészeti akadémia (Iranian Academy of the Arts) hivatalos panaszt nyújtott be az UNESCO-nak a 300 ellen, Irán történelmi identitásának a megtámadójaként bélyegezve a filmet. Iráni nagykövetségek a levetítés miatt tiltakoztak Franciaországban, Törökországban és Üzbegisztánban.Slavoj Žižek, szlovén filozófus és író megvédi a filmet azokkal szemben, akik azt példaként hozzák fel „a legrosszabb fajta hazafias militarizmusra, mely nyílt utalásokat tartalmaz az újkeletű feszültségre Iránnal és Irakkal”. Azt írja, hogy a történet „egy szegényes, jelentéktelen vidéket mutat be (Görögország), melyet egy sokkal nagyobb állam (a Perzsa Birodalom) hadserege támad meg”, célozva arra, hogy Spárta azonosítása a modern szuperhatalmakkal gyenge lábakon áll. Ahelyett, hogy a spártai identitás „fundamentalista” jellegét nézné, kijelenti, hogy „minden modern, egyenlőségre törekvő radikális, Rousseau-tól a Jakobinusokig… csodálta Spártát és a köztársasági Franciaországot az új Spártaként képzelte el”.Válaszul a kritikákra, a Warner Bros. szóvivője úgy reagált, hogy a film „egy fiktív mű, amelyet Frank Miller képregénye inspirált és valamennyire történelmi eseményeken alapszik. A stúdió ezt a filmet teljes mértékben fiktív műként készítette el, azzal az egyedüli szándékkal, hogy a közönséget szórakoztassa; nem akart semmilyen etnikumot vagy kultúrát becsmérelni, sem bármiféle politikai kinyilatkoztatást tenni.”
A filmet számtalan alkalommal kifigurázták, így Leónidasz és a perzsa hírnök párbeszéde, illetve a „This is Sparta!” („Ez Spárta!”), valamint a „Tonight we dine in hell!” („Ma éjjel a pokolban vacsorázunk”) jelmondatok népszerű internetes mémmé nőtték ki magukat; az amatőr készítők képszerkesztő programokkal Leónidasz király arcát, illetve a filmből vett idézeteket más (például egyéb filmekből származó) képekre montírozzák rá, így komikus hatást érve el, de zenés-videós remixeket is alkotnak, melyeket internetes videómegosztókon tesznek közzé.Hivatalos paródiái is megjelentek a filmnek, talán a legismertebb a Spárta a köbön (Meet the Spartans) című 2008-as filmvígjáték, melyet a 20th Century Fox forgalmaz. Az Universal Pictures hasonló paródiát tervez, National Lampoon's 301: The Legend of Awesomest Maximus Wallace Leonidas címmel. A United 300 című 2007-es rövidfilm szintén gúnyt űz a 300-ból; ebben a körülbelül ötperces filmben Jerxes vezetésével német terroristák foglalnak el egy repülőgépet, de Leónidasz király – emberei segítségével – megvédi tőlük a pilótafülkét és sikeresen megállítja őket. A rövidfilm a 2007-es MTV Movie Awards gálán elnyerte a legjobb filmparódiának járó díjat. A South Park című amerikai rajzfilmsorozat 11. évadbeli epizódja, a Leszbi uralom (D-Yikes!) szintén tartalmaz egyértelmű utalásokat a 300-ra (például a narratív elbeszélést vagy a lassított felvételeket).
Már 2007 elején felmerült, hogy folytatás készülhet a 300-hoz, de a producer, Mark Canton ekkor még szűkszavúan nyilatkozott és semmi konkrétumot nem árult el a projekttel kapcsolatban. A Legendary Pictures 2008 közepén jelentette be a folytatás tényét, amelyet Frank Miller egy készülő képregénye alapján fognak legyártani. Zack Snyder viszont addig nem vállalja el az új film rendezését, míg nem látta Miller elkészült művét. 2008 végén derült ki, hogy az új film nem tényleges folytatás, hanem előtörténet lesz, amely a Thermopülai csata és a 300 végén látható Plataiai csata közötti, egy évet átívelő eseményeket meséli el, Diliosz alakjára összpontosítva. Snyder megerősítette, hogy Miller képregényétől függ, vállalja-e a rendezést; „Ha Frank Miller előáll egy remek ötlettel és rajzol valami igazán nagyszerűt, nincs akadálya egy újabb film elkészítésének...”

A 48-as és a 67-es jelzők a két fő politikai irányzatot takarták a teljes dualizmus-kori Magyarországon, míg a 47-es és a 49-es két rövidebb ideig létezett politikai irányzat volt, amik a kiegyezés (1867) után vagy elhaltak, vagy beolvadtak az előbbi kettő egyikébe. A számok mindegyike egy-egy évszám rövidítése, amik az abban az évben elért vívmányokat, eredményeket és politikai állapotokat kívánó politikai irányzatokat jelölték.
A 48-asok az 1848–49-es forradalom és szabadságharc célkitűzéseit, eredményeit és eszményeit kívánták megvalósítani az áprilisi törvények alapján, annak maradéktalan teljesülését követelve, vagyis az 1848-ban született politikai eredményeket és kívánalmakat szerették volna elérni lehetőleg tárgyalásos úton, amint azt Deák Ferenc, a nézet egyik vezető politikusa a Pesti Naplóban közölt „húsvéti cikkében” kifejtette. Az 1861-es országgyűlésen a Felirati Párt, az 1865-ösön pedig a Deák-párt képviselte az irányzatot.
Kossuth Lajos hívei voltak a 49-esek, akik értelemszerűen az 1849-es állapotokat szerették volna elérni, azaz a Habsburg-ház trónfosztását, Magyarország köztársasággá alakítását (vagy magyar király választását), illetve függetlenségét kívánták, vagyis a korban radikálisnak számítottak. 1861-ben Teleki László és a Határozati Párt képviselte ezt a nézetet, majd 1865-ben a Balközép Párt egy része, de különösen a Szélsőbal nevű szárnya. A legradikálisabbak mind ebben a platformban tömörültek.
A 47-esek a fentiekkel szemben az 1847-es, tehát a szabadságharc előtti állapotokat kívánták visszaállítani. Őket ókonzervatívoknak is hívták olykor és noha az udvarhoz ők álltak mindenkor a legközelebb, még az ő elképzeléseik Magyarország önkormányzatiságának mértékéről és hogyanjáról is túl soknak számítottak a bécsi udvar számára. Neves ókonzervatív volt például Jósika Sámuel, vagy Dessewffy Emil, akik mind a Konzervatív Pártban tevékenykedtek még a forradalom előtt, vagy alatt. Rájuk Széchenyi István volt a legnagyobb hatással (Jósika és Széchenyi közeli barátok is voltak). Ők a 48-asokhoz álltak közelebb, például Dessewffy is a Felirati Pártban fejtette ki nézeteit 1865-ben.
1867 elején Deák Ferenc és köre (a Deák Párt) közel két évnyi tárgyalás után Ausztria sorozatos katonai és nemzetközi politikai kudarcait kihasználva kieszközölte Ausztria és Magyarország egymáshoz való viszonyának rendezését és Magyarország ezen belüli lehető legnagyobb fokú önállóságát, cserébe bizonyos 48-as követelések feladásáért, vagy csak részleges teljesüléséért, illetve a passzív rezisztencia felhagyásáért. A kiegyezés az addigi 47-es, 48-as és 49-es felosztást értelmetlenné tette, amik ennek fényében újraszerveződtek egy kiegyezés-párti, azaz 67-es és egy azt elutasító, azaz 48-as irányzatra. A 67-esek kerültek a jobboldalra, az „új 48-asok” pedig a baloldalra.
A kiegyezés utáni első, 1869-es választásokon a Deák-pártiak nyertek, ahogy a soron következő 1872-es választásokon is. A Deák Párt 1875. március 1-jén egyesült az addig ellenzéki, de 67-es alapokon álló Balközép Párttal és megalakították a Szabadelvű Pártot, ami az 1905-ös bukásáig minden választást fölényesen megnyert. A bukásából eredő súlyos belpolitikai válság során az 1906-os választások előtt két héttel jogutód nélkül meg is szűnt, hogy a 67-es irányzat a soron következő 1910-es választásokon aztán Nemzeti Munkapárt néven visszatérjen és egészen a monarchia bukásáig kormányozza az országot. A kiegyezés-párti ellenzék leginkább a mindenkori szabadelvű vezetés aktuális ellenzéke volt, ami annak változásával együtt vált ki, vagy olvadt be a kormánypártba.
Az „új” negyvennyolcasok közt voltak korábbi 47-esek, 49-esek, illetve olyan korábbi 48-asok is, akik nem értettek egyet Deák valamely egyezségével, döntésével. Mivel az új 48-asokat a kiegyezés elutasításán kívül más nem nagyon kötötte össze, tagolódásuk borítékolható volt. A legradikálisabbak az Országos 1848-as Pártban gyülekeztek, míg a mérsékeltebbek a Balközép Pártban. Mikor a Deák Párt és a Balközép közeledni kezdett egymáshoz, előbb az Elvhű Balközép, majd a Függetlenségi Párt vált ki a Balközépből. Az Elvhűek és az 1848-asok 1874-ben egyesültek Negyvennyolcas Függetlenségi Párt néven. Ezután tíz éven át a Függetlenségi, illetve a 48-as Függetlenségi Párt volt az irányzatot képviselő két legnagyobb párt Mocsáry Lajos, illetve Irányi Dániel vezetésével. Ezek 1884-ben Függetlenségi és Negyvennyolcas Párt néven egyesültek, ami ezzel a dualizmus legnagyobb ellenzéki és egyben legnagyobb 48-as pártjává vált. A párt többször is szétesett és újraegyesült (olykor alig követhetően) egészen a monarchia bukásáig, de a kiegyezés ellenzéke hatalomra csak egyszer, 1906 és 1910 között jutott és akkor is csak erősen korlátozva. A 48-as pártok előszeretettel vették fel nevükbe is a „48-as” jelzőt, s leginkább a baloldalhoz sorolták őket.

Évtizedek: 540-es évek – 550-es évek – 560-as évek – 570-es évek – 580-as évek – 590-es évek – 600-as évek – 610-es évek – 620-as évek – 630-as évek – 640-es évek  

A 6123 Aristoteles (ideiglenes jelöléssel 1987 SH2) a Naprendszer kisbolygóövében található aszteroida. Eric Walter Elst fedezte fel 1987. szeptember 19-én.

Évtizedek: 600-as évek – 610-es évek – 620-as évek – 630-as évek – 640-es évek – 650-es évek – 660-as évek – 670-es évek – 680-as évek – 690-es évek – 700-as évek  

Évtizedek: 610-es évek – 620-as évek – 630-as évek – 640-es évek – 650-es évek – 660-as évek – 670-es évek – 680-as évek – 690-es évek – 700-as évek – 720-as évek  

Évtizedek: 620-as évek – 630-as évek – 640-es évek – 650-es évek – 660-as évek – 670-es évek – 680-as évek – 690-es évek – 700-as évek – 710-es évek – 720-as évek  

Évtizedek: 620-as évek – 630-as évek – 640-es évek – 650-es évek – 660-as évek – 670-es évek – 680-as évek – 690-es évek – 700-as évek – 710-es évek – 720-as évek  

A 69. Golden Globe-díj-átadó megrendezésére 2012. január 15-én, vasárnap került sor; az NBC televíziós csatorna élőben közvetítette.  A 2011-ben mozikba, vagy képernyőkre került amerikai filmeket, illetve televíziós sorozatokat díjazó rendezvényt a kaliforniai Beverly Hillsben a Beverly Hilton Hotelben tartották. A házigazda Ricky Gervais volt. Az ez évi ceremónia zenéjét az X Japan zenekar vezetője, Yoshiki szerezte.A jelöltek listáját Woody Harrelson, Sofía Vergara, Gerard Butler és Rashida Jones kihirdette ki 2011. december 15-én.Többszörös díjnyertes lett a mozifilmek közül a The Artist – A némafilmes (6 jelölésből 3 díj), valamint az Utódok (5 jelölésből 2 díj), a televíziós sorozatok közül pedig a Homeland (3 jelölésből 2 díj). két díjjal lettek elismerve.
A nyertesek a táblázat első sorában, félkövérrel vannak jelölve. Az előző évben nyertes televíziós sorozatokra a „ ♕ ” jel emlékeztet.
A jelöltek ismertetésében és a díjak átadásában az alábbi hírességek vettek részt.

A század elején a szerbek és a horvátok mai területükön telepednek le, és korai államokat alakítanak
A bolgárok a Balkánon, a késő avarok (a kettős honfoglalás elmélete szerint korai magyarok) a Kárpát-medencében telepednek le
602: Belső háború tör ki a Kelet-római Birodalomban, amely a pusztulás szélére jut. Nemsokára összeomlik a dunai határ, a Balkán-félszigetet a szlávok özönlik el. Kicsit később keleten a perzsák kezére jut Szíria, Palesztina, végül Egyiptom is (→ II. Huszrau).
610–641: Hérakleiosz császár újjászervezi a kelet-római birodalmat, és visszahódítja a perzsák által elfoglalt tartományokat (628), de a hódító arabokkal szemben már nem képes megtartani őket.
626: Avar seregek perzsa támogatással sikertelenül ostromolják Konstantinápolyt.
636: Az arabok elfoglalják Szíriát és Palesztinát a bizánciaktól és 638-ban beveszik Jeruzsálemet
623–624: Szamo vezetésével cseh-morva-szorb törzsszövetség alakul az avarok ellen
Az avar birodalom meggyengül, a szláv törzsek nagy része függetleníti magát, a későbbi Csehország és Ausztria területén átmenetileg nagy kiterjedésű szláv állam jön létre (631-658) Szamo vezetésével.
629–639: I. Dagobert frank király, a Meroving-dinasztia utolsó jelentős uralkodója. Halála után a frank birodalom két királyságra válik szét.
680: A kazárok által elűzött Don-vidéki bolgárok egy része Aszparuh kán vezetésével létrehozza a dunai bolgárok államát
681: Aszparuh bolgár kán a szlávokkal szövetségben csapást mér Bizáncra. Az első bolgár cárság
687: II. Pippin, austrasiai majordomus a tertryi győzelemmel egyesíti a két frank királyságot, és haláláig (714) teljhatalommal kormányozza a Meroving-királyok nevében. Pippin a Karoling-dinasztia megalapítója.
Mohamed próféta fellépése, az iszlám és az Arab Birodalom (wd) születése az Arab-félszigeten.
Mohamed halála (632) után utódai, a kalifák legyőzik az Újperzsa Birodalmat, a Bizánci Birodalomtól elhódítják Szíriát, Palesztinát, elfoglalják Egyiptomot, majd az egész Észak-Afrikát.
636: a jarmúki csatában az arabok győznek a Bizánci Birodalom seregei felett, majd a kadiszíjai csatában a Szászánida Perzsa Birodalom ellen is
642: a nihávandi csatában az arabok döntő győzelmet aratnak a perzsák fölött, s ezzel nemsokára véget ért a Szászánida-dinasztia uralma (651); Iránt az arab kalifátushoz csatolják (642-656).
644–656: Oszmán, a harmadik kalifa alatt folytatódik az arab terjeszkedés: Ciprus, Rodosz, Örményország elfoglalása. A meghódított területeken arab katonai telepek létesülnek és megkezdődik az arab törzsek tömeges bevándorlása. Irán megőrzi perzsa jellegét, de átveszi a hódítók vallását és kultúráját.
661: Muávija szíriai helytartó megalapítja az Omajjád-kalifák dinasztiáját (750-ig), és Medinából Damaszkuszba teszi át a birodalom székhelyét. Az iszlám hazája, az Arab-félsziget rövidesen elveszti politikai jelentőségét.
685–705: Abd al-Malik omajjád kalifa. Folytatódik az arab birodalom terjeszkedése.
697-ben elfoglalják Bizánctól Karthágót és a 8. század elején Észak-Afrikában elérik az Atlanti-óceán partvidékét
627: A bizánci hadsereg ninivei csatában (wd) megsemmisíti a Szászánidák államát
654: Japánban az ún. Taika-reformmal megkezdődik a centralizált bürokratikus állam kiépítése, kínai mintára
622: Mohamed „futása” (hidzsra). A próféta Mekkából Medinába menekül ellenlábasai elől. Ez az iszlám időszámítás kezdőpontja.
Három ősi keresztény patriarchátust sodor el az iszlám áradata: Antiókhia, Jeruzsálem, Alexandria
664: Az angolszász püspökök a whitbyi zsinaton a római egyház mellett foglalnak állást. Az ír szerzetesség, amely nagy szerepet játszott Anglia megtérítésében, ezután háttérbe szorul.

Évtizedek: 680-as évek – 690-es évek – 700-as évek – 710-es évek – 720-as évek – 730-as évek – 740-es évek – 750-es évek – 760-as évek – 770-es évek – 780-as évek  

Évtizedek: 20-as évek – 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek  

Évtizedek: 20-as évek – 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek  

Évtizedek: 20-as évek – 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek  

Évtizedek: 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek – 130-as évek  

Évtizedek: 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek – 130-as évek  

Évtizedek: 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek – 130-as évek  

Évtizedek: 30-as évek – 40-es évek – 50-es évek – 60-as évek – 70-es évek – 80-as évek – 90-es évek – 100-as évek – 110-es évek – 120-as évek – 130-as évek  

A budapesti 937-es jelzésű autóbusz (korábban 901–937-es jelzésű busz) a Bécsi út / Vörösvári út és a Táborhegy között közlekedik. Az éjszakai autóbuszvonal – az 1-es villamos által érintett területen felül – az óbudai Táborhegy térségét látja el. A vonalat a fővárosi éjszakai autóbuszvonal-hálózat részeként a Budapesti Közlekedési Zrt. üzemelteti. Éjszakánként egy irányban egyetlen járat – a vonal második szakaszán csak előzetes igénybejelentés esetén – közlekedik alacsony padlós Mercedes-Benz Citaro szólóbuszokkal.A Kelenföld vasútállomás és a Bécsi út / Vörösvári út közötti szakaszon 901-es jelzéssel közlekedik. A Bécsi út / Vörösvári út megállóhelytől az Erdőalja úton és a Máramaros úton, a nappali 137-es vonalán jellegzetes, Y alakú hurokban folytatódik az útvonala. Ezen az alacsony forgalmú szakaszon rugalmas közlekedési rendszert (más néven igényvezérelt közlekedési rendszert) vezettek be: Az autóbuszok az Y alakú vonal két ága közül csak azt érintik, ahol előzetesen – a járművön az autóbusz-vezető felé, vagy a megállóhelyi menetrendi tájékoztatókon közzétett telefonszámon keresztül a fődiszpécser felé – utazási igényt jeleztek.
A vonal második szakaszán csak akkor halad végig a Kelenföld vasútállomás felől a Bécsi út / Vörösvári útra érkező autóbusz, ha a járművön a Bécsi út / Vörösvári úttól továbbutazni szándékozó utas tartózkodik, vagy ha a diszpécser arra utasítást ad, mert a vonalra utazási szándékot jeleztek. Az utazási szándékot telefonon lehet jelezni a jármű Bécsi út / Vörösvári útra érkezését megelőző 15. perc végéig a fődiszpécser felé, aki az utazási igényt jelzi a Bécsi úti éjszakás területi forgalomirányító diszpécsernek.
Az autóbuszok az utazási igények függvényében a második szakaszon ötféle, rögzített útvonal- és menetrendváltozat szerint közlekedhetnek.
A 937-es vonal mint közlekedési rendszer a részben rögzített útvonalú, fix menetrendű, nyílt rendszerű, a hagyományos tömegközlekedést kiegészítő rugalmas közlekedési rendszerek csoportjába sorolható. Más értelmezés szerint azonban – mivel az útvonalválasztás nem tekinthető elég rugalmasnak és a menetrend is gyakorlatilag rögzített – nem tartozik a rugalmas közlekedési rendszerek közé, a hagyományos értelemben vett éjszakai tömegközlekedési hálózat speciális elemének tekinthető.
Másik lehetséges csoportosítás szerint a vonal a nagyon alacsony rugalmassági fokú rendszerek közé tartozik.
A rendszer csak egyetlen elemből áll, így hálózatról nem beszélhetünk. Ugyanakkor a vonal jól kiegészíti a hagyományos éjszakai hálózatot. Menetrendjét összehangolták egyes éjszakai vonalakéval, ezzel elkerülték, hogy a szolgáltatás versenyhelyzetet teremtsen, ami egy fontos követelmény a hasonló rugalmas rendszerekkel szemben.
Alakja szerint a vonal a hurokban végződő részleges körirányú autóbuszvonalak közé sorolható.
A szolgáltatást a nappali járatokra és a többi éjszakai járatra is érvényes, normál díjszabású jegyekkel és bérletekkel lehet igénybe venni. Használata előzetes regisztrációt nem igényel.
Az igényvezérelt szolgáltatások – általában véve – nem képesek önköltségi alapon működni a nagyon alacsony igénybevétel miatt, hasznuk nehezen számszerűsíthető.
A 937-es buszvonalon az első, közel 5 hónapos kísérleti időszakban több mint 200 ezer forintot (2007) takarítottak meg az üres futások elmaradásával.
A vonal arculata – a többletszolgáltatás ellenére – lényegesen nem tér el a hagyományos éjszakai hálózat többi autóbuszvonalánál alkalmazottól. A menetrendi tájékoztatókon, a viszonylatjelző táblákon a budapesti éjszakai vonalakra jellemző fekete alapon fehér számokkal jelenítik meg a viszonylat nevét, amit egy stilizált bagoly ábrája és az éjszakai járat felirat egészít ki.
A 901-es és a 937-es busz közös vonalszakaszán a két járatnak közös menetrendje van, amin a 937-es indulási idejét egy T (mint Telebusz) betű jelzi. Ezen a vonalszakaszon a 937-es önálló útvonala kék színnel van jelölve a 901-estől való megkülönböztetés érdekében.
Budapest éjszakai autóbuszvonal-hálózata 2005. szeptember 1-jén jelentősen átalakult, kibővült. Az ezt megelőzően 19 vonalból álló hálózat 30 vonalasra nőtt, ami nagyobb területi lefedettséget és rövidebb eljutási időket eredményezett. Ekkor hozták létre, a korábbi 1É jelzésű vonal meghosszabbításával, a 901-es vonalat.
A 901-es vonal elődje az 1994. február 1-jétől üzemelő Hungária körúti, 1É jelű vonal volt, ami – utódjához hasonlóan – lényegében az 1-es villamosvonallal azonos területet fedett le.
A fejlesztések következtében jelentősen nőtt az éjszakai hálózatot használó utasok száma, a teljes hálózaton hétköznapokon a korábbi 22–24 ezerről 40 ezerre, szombatonként pedig a korábbi 30–32 ezerről 56 ezerre emelkedett az utasszám. Ez a növekedés lehetővé tette a hálózat további bővítését. Az újabb fejlesztéseket három ütemben valósították meg. Az első ütemben, 2006. november 3-án öt új vonalat hoztak létre, további négyet meghosszabbítottak. Ekkor jött létre – a 930-as, a 963-as, a 996-os és a 999-es mellett – a 901-es vonal leágazásaként, meghosszabbításaként a 937-es vonal.
Az új vonalszakasz lényegében a nappali 137-es vonal egy részét jelenti. Ez a sajátos, Y alakú hurok két korábbi autóbuszvonal, a 37E és 37M jelzésűek összevonásával jött létre (a betűjelzések a végállomások nevének kezdőbetűit jelentik). Az Erdőalja úti és a Máramaros úti autóbusz-fordulókat az 1950-es, 1960-as években építették ki.
A 2006–2007-es fejlesztések harmadik ütemében, 2007. január 12-én egyes csatlakozások fejlesztésére, a nappali és az éjszakai járatok üzemidejének igazítására került sor. Ez a módosítás a 937-es buszok indulási időpontját is érintette.
A 937-es vonal bevezetése előtt a Táborhegyen nem közlekedtek éjszakai autóbuszok, mivel „rendkívül alacsony igénybevétel volt várható” ebben a térségben, ugyanakkor a nagy gyaloglási távolsággal, helyenként 9%-os emelkedő leküzdésével elérhető területre indokoltnak tartották az éjszakai hálózat kiterjesztését. Az ilyen adottságú területeket – az európai tapasztalatok szerint – midibuszokkal lehet gazdaságosan kiszolgálni, viszont ilyen járművek nem álltak a közlekedési vállalat rendelkezésére, a szolgáltatást csak szólóbuszokkal tudták megvalósítani. Ezért – a magyarországi városok tömegközlekedésében első alkalommal – igényvezérelt (más néven rugalmas) szolgáltatás bevezetése mellett döntöttek.
A 937-es éjszakai autóbuszvonalat a 901-es vonal egyik járatának meghosszabbításával hozták létre, azaz a 937-es jelzésű buszok a 901-es éjszakai járatok menetrendjébe integráltan közlekednek. A viszonylatot 2006. november 3-án vezették be, előbb kísérleti jelleggel működtették, majd közel 5 hónapos kísérleti időszak után véglegesítették.
A bevezetést követő közel 5 hónapos kísérleti időszakban 144 éjszaka alatt 69 esetben jeleztek utazási szándékot, ez 48%-os közlekedési arányt jelent. A 69 menetet 195 utas – azaz járatonként átlagosan mindössze 2,8 fő – vette igénybe. (Megjegyzendő, hogy a felmérést a téli időszakban végezték.)
A buszok menetrendje 2007. január 12-én kis mértékben módosult, az indulási időpontok néhány perccel eltolódtak.
A 2008-as hálózatátszervezés és a 2012. márciusi változások a 937-es vonalat nem érintették.
2019. július 9-étől 901-es jelzéssel közlekedik a Kelenföld vasútállomástól a Bécsi út / Vörösvári útig, ahonnan utazási igény esetén 937-es jelzéssel indul tovább a Máramaros út, illetve az Erdőalja út felé.
A vonal második szakaszán kizárólag szólóbuszok közlekedhetnek a táborhegyi meredek, keskeny utak és a szűk autóbusz-fordulók miatt. Általában az Óbudai autóbuszgarázshoz tartozó Mercedes-Benz Citaro típusú autóbuszok közlekednek a viszonylaton.
Esetenként – például a Sziget Fesztivál idején – előfordulhat, hogy a Közvágóhídtól a Bécsi út / Vörösvári útig csuklós busz, a Bécsi út / Vörösvári úttól átszállás után szólóbusz indul.
A vonal két szakaszra osztható. A Kelenföld vasútállomás és a Bécsi út / Vörösvári út közötti első szakaszon 901-es jelzéssel közlekedik. Ennek a 40 megállóhelyből álló útvonalnak a hossza 21,0 km, az átlagos menetidő 50 perc, így az átlagsebesség 25,2 km/h.
A második szakasz egy Y-alakú hurok, amely a Bécsi út / Vörösvári út megállóhelytől kiindulva a Táborhegy térségében érinti az Erdőalja úti és a Máramaros úti autóbusz-fordulókat. Ez a vonalszakasz lényegében a nappali 137-es vonallal azonos. A 7,1 km-es, 22 megállóhelyből álló utat átlagosan 18 perc alatt teszik meg a buszok, így az átlagsebességük a hegyi úton 23,7 km/h.A teljes útvonalon az átlagsebesség 24,2 km/h.2019 júliusában az autóbuszok az alábbi közterületeket járják végig:
Ellenkező irányban – a Bécsi út / Vörösvári út és Kelenföld vasútállomás között, illetve 2012. március 2-áig az Óbudai autóbuszgarázs és a Közvágóhíd között – kizárólag 901-es jelzéssel közlekednek autóbuszok.
2011. május 16. és 2012. március 2. között a kétféle útvonalváltozaton közlekedő 901-es buszok, a 937-es buszok, valamint az esetenként ezekhez csatlakozó, a Bécsi út / Vörösvári úttól az Óbudai autóbuszgarázs felé továbbhaladó, így a kimaradt vonalszakaszt pótló 960-as buszok egy éjszaka alatt az alábbi elosztásban közlekedtek:
A 901-es és 937-es vonalon együttesen ütemes menetrendet használtak, ahol az ütem 30 perces, a menetszám ebben az irányban 10 volt – a 2011. május 16-i állapot szerint.
2012. március 3-ától a 901-es buszvonal valamennyi járata egységesen – a 937-es vonal első szakaszához hasonlóan – a Közvágóhíd és a Bécsi út / Vörösvári út között közlekedett, utóbbinál mindkét irányban csatlakozik a 960-as buszokhoz az Óbudai autóbuszgarázs felé.
Az autóbuszok nem feltétlenül haladnak végig a 937-es vonal teljes második szakaszán, az Y alakú hurok két ága közül csak azt az ágat érintik a menetrendben adott időpontban, ahol a fel- vagy leszállási szándékot előzetesen jelezték. Azokat a megállóhelyeket, ahol utascsere nem várható, az autóbuszok nem érintik vagy esetenként a menetrendtől eltérő időpontban érinthetik. Jellemzően az alábbi esetek fordulhatnak elő:
A 937-es jelzésű autóbuszok 2014. július 1-jétől az alábbi megállóhelyeket érintik:
↑ Éjszakai hálózat 2005:  A Fővárosi Közgyűlés 1354/2005. (V. 26.) számú határozata (Budapest éjszakai közforgalmú közlekedése fejlesztési tervének jóváhagyása)
↑ 1É története:  Az 1É jelzésű éjszakai autóbuszjárat közlekedéstörténete 1994-től napjainkig. vonalhalozat.lapunk.hu. (Hozzáférés: 2011. november 11.)
↑ Prileszky 2005:  Prileszky István: Városi tömegközlekedés. Elektronikus jegyzet – 3.1. A tömegközlekedési vonalak jellemző típusai, Széchenyi István Egyetem Műszaki Tudományi Kar, 2005, 28–31. o.
↑ Tóth–Horváth 2006:  Tóth János, Horváth Balázs: Rugalmas közlekedési rendszerek tervezésének alapjai (utascsoportok, elméleti modellek), Közlekedéstudományi Szemle, LVI. évf. 7. sz. [2006. július], 263–268. o. online elérés (pdf)
↑ Tóth 2007:  Tóth János: A rugalmas közlekedési rendszerek a fenntartható mobilitás szolgálatában, hazai és nemzetközi példák, BME Közlekedésüzemi Tanszék, év nélkül [2007?], 7. oldal online elérés (pdf)
↑ Horváth 2007:  Horváth Balázs: Rugalmas közlekedési rendszerek a fenntartható városért – 5. Rugalmas közlekedés Magyarországon, Településpolitika–Településtervezés–Településfejlesztés, év nélkül [2007?], 237. o. online elérés (pdf)
↑ Kertész 2009:  Kertész István: Bővül a buszközlekedés a Testvér-hegy környékén?, Óbuda – Óbuda-Békásmegyer Önkormányzatának lapja, XV. évf. 16. sz. [2009. augusztus], 9. o. online elérés (pdf)
↑ Tóth-jegyzet:  [Tóth János]: Intelligent Transport Systems [előadásjegyzet], BME Közlekedésüzemi Tanszék, év nélkül [2010?], 75. dia online elérés (pdf)
↑ index 2006:  Szegő Iván Miklós: Sztrájkra készülnek a BKV-nál. Egy különleges új járat. Index, 2006. november 2. (Hozzáférés: 2011. november 10.)
↑ origo 2006:  Telefonos rendelésre jön az éjszakai busz. Origo, 2006. november 2. (Hozzáférés: 2011. november 10.)
↑ fn 2006:  Telefonhívásra jár a BKV-busz. Rendeljen buszt telefonon!. fn.hu, 2006. október 26. (Hozzáférés: 2010. november 4.)
↑ veke 2006:  November 3-tól életbe lépő változások az éjszakai hálózaton. 937-es autóbusz. veke.hu, 2006. október 25. (Hozzáférés: 2011. november 6.)
↑ BKV-sajtóanyag 2006:  Változások az éjszakai tömegközlekedésben (sajtóanyag). bkv.hu, 2006. november 2. (Hozzáférés: 2011. november 9.)
↑ BKV-figyelő 2007:  Elégedett utasok már pedig vannak. BKV-figyelő, 2007. augusztus 23. (Hozzáférés: 2011. november 8.)
↑ BKV-paraméterkönyv 2008:  BKV Zrt.: Konszenzusos paraméterkönyv (PDF), 2008. május. [2009. augusztus 23-i dátummal az eredetiből archiválva].
↑ BKV-tájékoztató 2008:  BKV Zrt. (2008. augusztus). „Változások Budapest közlekedésében 2008 augusztusától”. tájékoztató füzetek. [2008. szeptember 20-i dátummal az eredetiből archiválva].  
↑ inforadio 2010:  Mivel készült a BKV a Szigetre?. inforadio.hu, 2010. augusztus 10. [2010. augusztus 18-i dátummal az eredetiből archiválva]. (Hozzáférés: 2011. november 10.)
↑ BKV-paraméterkönyv 2011:  BKV Zrt.: A budapesti közösségi közlekedés paraméterkönyve, 2011. május 1-jétől (PDF), 2011. március. [2011. április 9-i dátummal az eredetiből archiválva].
Changes to city transport schedule include new "taxi" buses''. caboodle.hu, 2006. október 27. (Hozzáférés: 2011. november 7.)
Évtizedek: 910-es évek – 920-as évek – 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek  

Évtizedek: 910-es évek – 920-as évek – 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek  
A Fátimidák Dzsauhar asz-Szikilli vezetésével megbuktatják az egyiptomi Ihsídidákat, meghódítva a tartományt.

Évtizedek: 920-as évek – 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek – 1020-as évek  
az év folyamán – Hrotsvitha von Gandersheim Benedek-rendi apáca, az első ismert német költőnő
Évtizedek: 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek – 1020-as évek – 1030-as évek  
Adud ad-Daula fárszi és iraki emír elfoglalja a lázadó öccsének, Fahrnak menedéket nyújtó Zijáridáktól Gurgánt másik fivére, a Hamadánt és Rajjt uraló Muajjid számára
I. Vlagyimir kijevi nagyfejedelem újraegyesíti a I. Szvjatoszláv halála után három részre szakadt Ruszt.
Avicenna perzsa származású orvos, filozófus és tudós, a középkori muszlim gondolkodás egyik legnagyobb alakja (†1037)

Évtizedek: 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek – 1020-as évek – 1030-as évek  
Kisebb határmenti csata a magyarok és németek közt, amely magyar győzelemmel ér véget.

Évtizedek: 930-as évek – 940-es évek – 950-es évek – 960-as évek – 970-es évek – 980-as évek – 990-es évek – 1000-es évek – 1010-es évek – 1020-as évek – 1030-as évek  
Fahr ad-Daula rajji, hamadáni, tabarisztáni és gurgáni emír kísérletet tesz Húzisztán meghódítására, hogy elválassza egymástól két unokaöccsét, az iraki Bahát és a Fárszot és Kermánt uraló Szamszámot, ám a két fivér összefog ellene. Húzisztán Bahá ad-Daula birtokába kerül.

A 14. dalai láma könyveiről szóló cikkben azok a művek szerepelnek, amelyeket a Nobel-békedíjas tibeti láma, Tendzin Gyaco hivatalos weboldala tüntet fel. A listán szereplő műveket nem minden esetben írta saját kezűleg a dalai láma. A könyvek többségét a magas rangú láma jóváhagyása mellett mások állítottak össze a dalai láma beszédei, előadásai, interjúi, és egyéb megnyilvánulásai alapján. A cikk időrendi sorrendben tárgyalja a könyveket és a címek elsődlegesen az angol cím alapján vannak feltüntetve, ugyanis az összes könyv csupán egy töredéke érhető el magyar kiadásban. Amennyiben a könyvnek létezik elérhető magyar nyelvű fordítása, az az angol cím alatt szerepel vastagon szedve – ilyenkor a magyar kiadó és a magyar kiadás évszáma is szerepel. A listán jelenleg összesen 112 angol nyelven kiadott könyv szerepel. A magyar nyelven kiadott könyvek száma jelenleg 25 (frissítve: 2017. január 10.).
Az listán szereplő 112 műből három életrajzi (My Land and My People, Száműzetésben – szabadon, My Spiritual Journey), hat idézetes könyv (Love, Kindness and Universal Responsibility, Út a nyugalomhoz, The Little Book of Buddhism, The Little Book of Wisdom, Pocket Dalai Lama, 365 – Dalai Lama Daily Advice from the Heart), négy a vallásharmóniáról (The Good Heart – A Buddhist Perspective on the Teachings of Jesus, Spiritual Advice for Buddhists and Christians, Towards a True Kinship of Faiths, My Appeal to the World), öt a világi etika témájában (Ősi bölcsesség, modern világ, The Dalai Lama's Book of Wisdom, A béke szellemében, A szeretet kiterjesztése, Túl a valláson). A Tudat és Élet intézet kapcsán 15 könyv jelent meg (MindScience – An East – West Dialogue, Gentle Bridges, Worlds in Harmony, Sleeping, Dreaming and Dying, A boldogság művészete – Kézikönyv az élethez, A boldogság művészete a munkában, A boldogság művészete felfordult világunkban, Consciousness at the Crossroads, Buddha Heart, Buddha Mind, Healing Emotions, Romboló érzelmek, A Force For Good, New Physics and Cosmology, Dalai Lama at MIT, Emotional Awareness). 32 könyv témáját képezi előadás, interjú, cikkek vagy egyéb beszélgetések. Nem meglepő módon a könyvek többségének a témája a tibeti buddhizmus. Ezek közül hét tekinthető általános jellegű bemutatásnak (A bölcsességszem felnyitása, Kindness, Clarity and Insight, Opening of the Eye of New Awareness, My Tibet, The Global Community and the Need for Universal Responsibility, Heart of Compassion, The Universe in a Single Atom). Több mint húsz könyv foglalkozik klasszikus tibeti buddhista irodalmi szövegmagyarázattal. Ezek közül kiemelkedik Congkapa, Nágárdzsuna, Santidéva és a korábbi dalai lámák alakjai. A megjelent könyvek alapján a dalai láma legkedvesebb témái az együttérzés, a buddhista meditáció, a vallásharmónia és a tibeti buddhista hagyományok.
2000-2010Ősi bölcsesség, modern világ – Erkölcsi gondolatok az új évezredre (2000, 2010)
A tudat átalakítása – Tanítások az együttérzés felkeltésének módjáról (2000, 2005)
Nyitott szívvel – szeretet és könyörületesség gyakorlása a mindennapokban (2003)
A béke szellemében – Tanítások a szeretetről, az együttérzésről és a mindennapi életről (2003)
Romboló érzelmek – Hogyan legyünk úrrá rajtuk? – Beszélgetések Őszentsége, a Dalai Lámával (2005)
A megbocsátás bölcsessége (2008)2010-Tibeti buddhizmus – Kulcs a középső úthoz (2010)
The Department of Information and International Relations. Souvenir (angol nyelven). Central Tibetan Administration, 10-17. o. (2005). ISBN 81-86627-48-0 
↑ Freedom in Exile:  Tendzin Gyaco.szerk.: Harper Collins: Freedom in Exile: The Autobiography of the Dalai Lama (angol nyelven) (1991). ISBN 978-0-349-10462-1 
↑ The Four Noble Truths:  Tendzin Gyaco.szerk.: Dominique Side és Dr. Thupten Jinpa: The Four Noble Truths (angol nyelven) ford.: Thupten Dzsinpa:. Thorsons (1998). ISBN 978-0722535509 
↑ An Open Heart:  Tendzin Gyaco.szerk.: Nicholas Vreeland: An Open Heart: Practicing Compassion in Everyday Life (angol nyelven). Little Brown and Company, 191. o. (2001). ISBN 978-0-316-98979-4

A 2018. évi téli olimpiai játékok éremtáblázata a 2018. évi téli olimpiai játékokon érmet nyert nemzeteket tartalmazza. A sorrendet a több nyert aranyérem, ennek egyenlősége esetén a több nyert ezüstérem, ennek egyenlősége esetén a több nyert bronzérem, illetve mindhárom szám egyenlősége esetén az ABC-sorrend határozta meg.
(A táblázatban Magyarország és a rendező nemzet csapata eltérő háttérszínnel, az egyes számoszlopok legmagasabb értéke vagy értékei vastagítással kiemelve.)

A The Opening of the Wisdom Eye (a teljes címe magyarul: A bölcsességszem felnyitása: és a buddhadharma fejlődésének története Tibetben) című könyvben a 14. dalai láma, Tendzin Gyaco a tibeti buddhizmus tanításait beszéli el összefoglaló jelleggel. A könyv azzal a szándékkal készült, hogy hozzájáruljon a tibeti kultúra teljesebb megértéséhez. Magyar nyelvű fordítása 2004-ben készült el. A fordító Zsélyi Ferenc volt.
A mű elején Tendzin Gyaco röviden elmeséli a buddhizmus tibeti történetét és a tibeti buddhista iskolák kialakulását, majd a különféle tibeti buddhista gyakorlatok kerülnek bemutatásra közérthetően és tömören, amely csak az igazi nagy guruk tudásával lehetséges. A könyv fontosabb témái közé tartoznak a szkandhák, az ájatanák, a bodhiszattva különböző képzési formái, az abhidzsnyá, a szamatha kifejlesztése és egyéb fontos tanítások. A művet három buddhista tudós (Thubten Kalzang rinpocse, Bhikkhu Nagasena és Bhikkhu Khantipalo) fordította le tibeti nyelvről angolra, akik egy tibeti buddhista templomban dolgoztak együtt.

A boldogság művészete a munkában című könyv az 1998-as A boldogság művészete – Kézikönyv az élethez című könyv folytatása. A két könyv magyar nyelvű kiadásai fordított sorrendben jelentek meg, előbbi 2004-ben, az utóbbi pedig 2008-ban. A címben szereplő munka szó nem csak a munkahelyek világára utal, hanem a boldogsághoz vezető gyakorlatok tényleges működésére, a boldogság kialakulásáért felelős erők és ellenerők összetett gépezetére. A könyv egyik üzenete, hogy nem számít mennyire kielégítő az ember munkája, hiba azt feltételezni, hogy az a boldogság egyetlen forrása. A dalai láma szerint ahelyett, hogy olyan szerepet igyekeznénk találni az életben, amely számunkra megfelelő, természetes módon kellene engednünk, hogy a munkánk abból alakuljon ki, akik vagyunk, és ami a legfontosabb számunkra. Így elérhetünk egy olyan útra, amely értelmet ad és teljes önmegvalósítást.
A könyv majdnem két éven át a New York Times bestseller listáján szerepelt. Több mint kétmillió példányban kelt el.
Howard C. Cutler, amerikai pszichiáter a dalai lámával éveken át tartó párbeszédei alapján állította össze a könyvet. A tibeti buddhista tanító szerint a boldogság kulcsfontosságú tényezői a hozzáállás és a szándék mélysége. A magas rangú láma hatalmas hangsúlyt fektet az észszerűségre és az elemzésre, valamint arra, hogy az egyén a tényleges valóság megfigyelése mellett határozza meg önmagát. Fontos, hogy a saját képességek és jellegzetességek meghatározása ne szenvedjen torzulást. Cutler a nyugati kutatók által használt „flow” fogalmát használja a boldogság érzésének meghatározásakor, amelyben az emberek megfeledkezhetnek az időről és az önvalóról. A dalai láma a „flow”-t a meditációs élményhez hasonlítja és kifejti, hogy ahhoz, hogy olyan boldogságot fejlesszünk ki, amely a legkeményebb megpróbáltatásokat is kiállja, ahhoz meg kell edzeni a szívünket és a tudatunkat, ki kell gyomlálni a negatív szokásainkat és az alapvető emberi értékeket kell művelnünk, úgy mint a kedvesség és az együttérzés. A dalai láma kerüli az általánosítást és kiemeli az egyéni helyzetek összetettségét.A függelékben szerepel néhány buddhista meditációs gyakorlat.

A boldogság művészete felfordult világunkban (eredeti címe: Art of Happiness in a Troubled World) a 14. dalai láma, Tendzin Gyaco könyve, amelyben összemosódik a józan emberi gondolkodás, a modern pszichiátria és a buddhista hagyomány alkalmazása a 21. században. Ennek eredménye az emberi problémák bölcs megközelítése, amely egyszerre optimista és realisztikus, még a legnehezebb időkben is. A könyvben a szerző arra keresi a választ, miképp találhatjuk meg a boldogságot és hogyan adhatunk egyszerre jelentést életünknek, amikor a modern világ olyan boldogtalan helynek tűnik. A tibeti buddhizmus magas rangú tanítója rengeteg nehézségen ment keresztül életében, mégis mindig mosolyog és boldog. A könyvben a szerkesztő, Dr. Cutler bemutatja az olvasó számára a dalai láma filozófiáját, miképp érhető el a nyugodt elme és hogyan viselhetjük el az életben természetesen jelenlevő szenvedést. A dalai láma szemén keresztül vizsgálja a világ sok problémájának forrását, és hogyan közelíthetünk ezekhez a problémákhoz, hogy megszüntessük a szenvedést. Személyes történeteken és mély elemzéseken keresztül tanítja meg a dalai láma az olvasó számára, hogy melyek azok a kulturális hatások és gondolkodásmódok, amelyek boldogtalansághoz vezetnek.A magyar nyelvű kiadásnak az aktualitását a dalai láma magyarországi látogatása adta.
A könyv ismertetőoldala az Amazon.com oldalán - The Art of Happiness in a Troubled World (angolul)

A boldogság művészete - Kézikönyv az élethez című könyvet Howard C. Cutler, pszichológus szerkesztette, aki egy hetet töltött a 14. dalai lámával (Tendzin Gyaco), és az ebben az időben készített interjúkat felhasználva írta meg ezt a művet. Cutler szándéka szerint igyekezett bemutatni érthetően a magas rangú tibeti buddhista láma tanításait a nem buddhisták számára is.A könyvhöz készült egy rövidebb kivonat A boldogság esszenciája címmel (Trivium, 2003 és 2008)
A boldogság nem külső eseményeken múlik. Legtöbbször belső mentális gyakorlatokon keresztül alakítható ki a boldogságra való képesség. A boldogság művészetében Howard Cutler kiegészíti a dalai láma gondolatait saját személyes és tudományos észrevételeivel. Cutler nyugati tudományos hátterében a boldogság alapvetően inkább valami rejtélyes dologként szerepelt, a dalai lámának azonban sikerült őt meggyőzni arról, hogy a boldogság nem luxus dolog, hanem a létezésünk célja, és valójában az eléréséhez vezet út. Be kell azonosítanunk a szenvedést és a boldogságot okozó tényezőket, ezután meg kell szüntetnünk a szenvedést okozókat, és művelnünk kell a boldogságot okozókat. A legmeglepőbb kijelentés a boldogságról az, hogy elérhető tudományos eszközökkel és fegyelemmel. A buddhizmusban a boldogság igaz forrása a tudat fölötti uralom. A boldogság a nyugodt tudatot és az értelmes munkavégzést jelenti, úgy, hogy közben képesek vagyunk másokkal együtt érezni és kapcsolatban állunk a többi emberrel. Ha azt keressük, hogy miben hasonlítunk másokhoz, akkor sosem leszünk magányosak.
A negatív érzések és tudatállapotok nem a valóság talapzatán állnak. Ezek torzulások, amelyektől nem úgy látjuk a valóságot, ahogyan az valójában van. A pozitív tudatállapotok közelebb állnak a valósághoz, és ahhoz, hogy milyenek is lehetnénk mindenkor. A pozitív tudatállapot nem csak a magunk számára jó, mindenkire jótékony hatással van, akivel csak érintkezésbe kerülünk, ezáltal ténylegesen megváltoztatjuk a világot. Nem számít, hogy mennyire nehéz, le kell csökkenteni a negatív tudatállapotokat, és növelni kell a pozitívakat. Az erő-ellenerő törvényéből kiindulva, a pozitív tudatállapot művelésével automatikusan lecsökkennek a negatív tudatállapotok. Ezt a pszichológiában használatos kognitív terápia is bizonyította már. A dalai láma szerint az emberek alapvető természete a kedvesség. A nyugati tudomány és a filozófia előszeretettel jellemzi az embert önzőként, azonban sok tanulmány kimutatta már, hogy az emberek szeretnek kedvesek lenni, ha van rá lehetőségük. Ha a világot nem agresszívnek, hanem együtt érzőnek látjuk, akkor bizonyítékokat is találunk erre. Az együtt érzés hasznos, ám ez nem azonos az érzelmességgel. Ez az eredményes kommunikáció alapja. Nem ugyanaz, mint sajnálni valakit, hanem arra vágyni, hogy másnak elmúljon a szenvedése. Amit más most érez, azt lehet, hogy másnap mi fogjuk érezni. A dalai láma különbséget tesz ragaszkodásra épülő szeretet és együttérzésre épülő szeretet között. Ha valaki nem gyakorolja a másokkal való együtt érzést, akkor az emberi fajhoz való tartozását veszíti el, ami pedig a szeretetérzés és az inspiráció forrása. Az együtt érző egyének szabadnak és nyugodtnak érzik a tudatukat.

A bombák földjén (The Hurt Locker) egy 2008-ban bemutatott amerikai háborús film.
A történet három amerikai bombaspecialista mindennapjait mutatja be az iraki háború alatt. A rendező Kathryn Bigelow, a forgatókönyvíró pedig Mark Boal, aki 2004-ben újságíróként megjárta Irakot, az USA bombaosztaga mellett. A főszereplők Jeremy Renner, Anthony Mackie és Brian Geraghty.
A forgatókönyvet Boal az iraki háborúban szerzett tapasztalatai alapján készítette. Bigelow és ő már dolgozott korábban együtt, és Boal e-mailen keresztül folyamatosan tartotta a kapcsolatot a rendezővel. Eredetileg Irakban szerették volna elkészíteni a filmet, de a stáb biztonsága érdekében végül Jordánia lett a fő forgatási helyszín. A helyi filminfrastruktúra fejletlensége a munkálatok során több bonyodalmat is okozott a készítőknek, többek között a vágás és a felszerelések szállítása során.
A filmet a 2008-as Velencei Nemzetközi Filmfesztiválon mutatták be. A Torontói Nemzetközi Filmfesztivál vetítése után a Summit Entertainment kezdte forgalmazni az Egyesült Államokban. A hivatalos bemutató 2009. június 26-án volt, de szélesebb körben csak 2009. július 24-én kezdték vetíteni az amerikai mozik. Magyarországon első vetítésére 2010. február 18-án került sor.
A kritikusok zöme elismerően szólt az alkotásról, a Rotten Tomatoes honlapján a 2008-as év egyik legtöbb pozitív értékelését begyűjtő filmje lett. Mindezek ellenére sokan a háború dicsőítését és az USA haderejének méltatását látták benne. A bombák földjént a veteránok is erősen bírálták, amiért nem valósághűen mutatja be a háborús körülményeket, illetve azért, mert véleményük szerint rengeteg pontatlanságot tartalmaz. Egy amerikai bombaspecialista, Jeffrey S. Sarver főtörzsőrmester, keresetet nyújtott be a készítők ellen, mivel szerinte a főszereplő megformálásakor az ő személyét vették alapul. A majdnem két évig tartó pereskedést Sarver végül elveszítette.
Mivel a filmet hivatalosan csak 2009-ben mutatták be, a 82., tehát a 2010-ben tartott Oscar-díjátadón jutalmazták. Összesen kilenc kategóriában jelölték, amiből hatot nyert meg. Bigelow vihette haza a legjobb rendezőnek járó díjat, így a kategória első női győztese lett. Az alkotás a legjobb film és a legjobb eredeti forgatókönyv kategóriákban szintén győzedelmeskedett. A bombák földjén ezen felül számos hazai és külföldi díjat nyert különböző gálákon, filmes rendezvényeken és fesztiválokon, többek között hat BAFTA-díjat.
Jelentése: a háború drog, és az akciók feszültsége halálos függőséghez vezet. Az idézet Chris Hedges haditudósító 2002-ben megjelent A háború értelmet ad nekünk című könyvéből származik. Az idézet végül elhalványul, és csak az utolsó négy szó marad belőle látható: for war is a drug (kb. „mivel a háború kábítószer”).
William James bombaspecialista főtörzsőrmester (Jeremy Renner) 2004-ben, az iraki háború alatt, az amerikai hadsereg bombaszakértőinek Bravo századához kerül, miután elődjét, Thompson főtörzsőrmestert (Guy Pearce) Bagdadban megölte egy távvezérlésű, rögtönzött robbanó szerkezet. Az irányítása alá J. T. Sanborn őrmester (Anthony Mackie) és Owen Eldridge specialista (Brian Geraghty) kerülnek, akik a helyszínt biztosítják, amíg James hatástalanítja a bombákat. Kettejük egyetlen célja, hogy a szolgálatból hátra maradt pár napot élve megússzák.
James sajátos módszerei és viselkedése miatt Sanborn és Eldridge hamar arra a következtetésre jut, hogy új felettesük vakmerő feszültséghajhász, aki a katonai protokollt sem fél áthágni. Amikor azt a feladatot kapják, hogy néhány robbanószerkezetet semmisítsenek meg a sivatagban, James visszamegy a robbanásra kijelölt helyszínre, hogy visszahozza ottfelejtett kesztyűjét. Sanborn ekkor hangosan kijelenti a megdöbbent Eldridge-nek, hogy balesetnek álcázva most megölhetnék Jamest, aki szerintük mindhármuk életét kockáztatja meggondolatlanságával. Végül azonban semmit nem tesznek.
Visszafelé a bázisra egy Ford Excursiont találnak az út szélén, amint öt arabnak öltözött férfi a kerekét cseréli. A kezdetben ellenségnek hitt csoportról azonban hamar kiderül, hogy brit zsoldosok, és két körözött fogoly van náluk. Hirtelen támadás éri őket, ezért gyorsan menedéket keresnek. A zűrzavart kihasználva a két fogoly szökni próbál, de ekkor a zsoldosok vezetője (Ralph Fiennes) lelövi őket, mivel holtan is megkapja értük a pénzt. A tűzharcban három zsoldos meghal, köztük a vezető is; Sanborn és James végül lelő három támadót, a negyediket Eldridge öli meg.
Egyik este együtt lazítanak James szálláshelyén, akiről kiderül, hogy van egy kisfia. Amikor a barátnője teherbe esett, elvette feleségül, és azóta ugyan hivatalosan elváltak, de még mindig együtt élnek. Sanborn talál az ágy alatt egy dobozt, amiben James a korábban hatástalanított bombák alkatrészeit gyűjti. Ahogy ő fogalmaz, a dobozban van minden, ami eddig majdnem megölte. Sanborn és Eldridge megdöbbennek a furcsa gyűjteményen.
Egy raktári rajtaütés során James egy holttestet talál, amiben bombát helyeztek el. A halott nagyon emlékezteti őt „Beckham”-re, egy iraki fiúra, aki a bázisuk mellett árul DVD-ket, és akivel korábban összebarátkozott. Kiszedi a fiú testéből a fel nem robbant bombát, és kihozza a holttestet az épületből. A rajtaütés során életét veszti Cambridge alezredes, aki Eldridge kérésére ment velük. A specialista éppen ezért saját magát hibáztatja a főtiszt haláláért.
Aznap éjszaka James kiszökik a bázisról, hogy megkeresse és bosszút álljon Beckham gyilkosain, de semmi nyomot nem talál; csalódottan tér vissza. Szintén aznap éjjel felrobbantanak egy gáztartályt a városban, így őt és csapatát is a helyszínre hívják. A főtörzsőrmester úgy véli, hogy a tettesek még a közelben lehetnek, ezért úgy dönt, hogy erősítés nélkül hárman induljanak felkutatásukra. Sanborn és Eldridge ugyan ellenzik az ötletet, de szó nélkül követik őt. Szétválnak, és Eldridge-et elkapják. Jamesnek és Sanbornnak sikerül megmenteniük, de közben véletlenül lábon lövik társukat is.
A következő reggel Beckham a bázis mellett focizik. Amikor meglátja Jamest, megpróbál szóba elegyedni vele, de ő szóra se méltatja. Egy helikopterhez megy, amin épp a sebesült Eldridge-et készülnek elszállítani, aki nekiesik Jamesnek, mert őt hibáztatja a sérüléséért.
Jamest és Sanbornt még aznap újabb küldetésre hívják, egy iraki polgárra valaki időzített bombát erősített. James megpróbálja leszedni róla a mellényt, de az túl sok lakattal van a férfi testére erősítve, így fel kell hagynia a próbálkozással. Az utolsó pillanatban Sanbornnak és neki is sikerül elmenekülnie, de az irakit már nem tudják megmenteni. Sanborn a hazaúton elérzékenyül és bevallja Jamesnek, hogy nem tudja többé legyűrni a stresszt, amit a bevetések okoznak, haza akar menni és szeretne egy fiút a barátnőjétől.
Amikor a Bravo század szolgálati ideje lejár, James hazatér volt feleségéhez és csecsemő fiához. A civil élet unalma elkedvetleníti. Egyik éjjel bevallja fiának, hogy csupán egyetlen dologról tudja biztosan, hogy szereti.
A film utolsó jelenetében James látható, ahogy egy újabb, 365 napos szolgálatot kezd meg a bombaosztag Delta századával.
A bombák földjén forgatókönyve Mark Boal szabadúszó újságíró beszámolói alapján készült, aki 2004-ben az iraki háborúban két hétre egy amerikai bombaszakértő osztaghoz tudósítóként csatlakozott. Bigelow már ezelőtt is ismerte Boal munkáit, az író egyik Playboynak írt cikkéből The Inside címmel rövid életű sorozatot készített. Amikor Boal Irakban volt, naponta 10–15 alkalommal is az egységgel tartott, hogy figyelhesse munkájukat, és Bigelow-nak e-mailen keresztül számolt be élményeiről. Boal a valós eseményeket fikcióval itatta át. A film céljáról azt nyilatkozta, hogy „Az az ötlet lényege, hogy ez legyen az első olyan iraki háborúról szóló film, aminek célja a katonák élményeinek bemutatása. Azt akartuk a nézők elé tárni, hogy a katonáknak miken kell keresztülmenniük, amit a CNN-en nem láthatunk, és ezt nem a cenzúrára értem. Úgy értem, hogy a hírek nem teszik a fotósaikat egy ilyen elit szakasz mellé tudósítónak”. Bigelow-t az foglalkoztatta igazán, hogy „mi mozgatja ezeket a katonákat, hogy önként vállalják a halálos veszélyt. Miféle emberek ezek?”Amíg 2005-ben Boallal közösen az akkor még The Something Jacket munkanéven futó alkotás forgatókönyvén dolgoztak, Bigelow elkezdett előzetes, nyers vázlatokon, storyboardokon dolgozni, hogy meg tudja fogni azt a jellegzetes földrajzi atmoszférát, ahol forgatni tudna. A bomba hatástalanításának protokollja megköveteli a terület teljes lezárását. A lehető leghitelesebben szerette volna elkészíteni a filmet és „beültetni a nézőt a Humvee-ba, mintha ő is egy katona lenne a bevetésen”.
Bigelow fontosnak tartotta, hogy a főszerepeket viszonylag ismeretlen színészek kapják, mivel szerinte „ez nagyobb feszültséget kelt, mert az ismeretlenséghez a kiszámíthatatlanság érzése is társul”. William James bombaspecialista őrmester összetett személyiség, akinek jellemét Boal az Irakban megismert bombaszakértők tulajdonságai alapján írta meg. Bigelow a Kannibál című, Jeffrey Dahmer sorozatgyilkos életét feldolgozó filmben nyújtott teljesítménye miatt választotta Rennert a főszereplő James megformálására. A forgatásra való felkészülés kapcsán a színész egy hetet töltött a mojave sivatagi Fort Irwin katonai bázison. Itt megtanították neki a Composition 4 robbanóanyag használatát, hogyan hatástalanítson biztonságos rögtönzött robbanószerkezeteket (angolul improvised explosive device, IED), és a filmben viselt ruházat megfelelő használatát. Szerepe kedvéért Renner mellett Brian Geraghty is elutazott Fort Irwinre. Geraghty először 2007 júniusában került kapcsolatba a projekttel, amikor Bigelow előtt Rennerrel közösen felolvastak néhány jelenetet. Ekkor még egy másik színészt szerettek volna felkérni az alkotók, ám egy hónappal később felajánlották neki Eldridge karakterének megformálását. Elmondása szerint Eldridge jeleníti meg a filmben az „átlagos fickót, aki nyilvánvalóan egy önkéntes […] Számomra ő képviseli az olyan embereket, mint te vagy én.”Anthony Mackie, J. T. Sanborn őrmester megformálója, így jellemezte a forró nyári forgatás hangulatát: „Hihetetlen volt a hőség, mi pedig nagyon könnyen felidegesítettük magunkat. De a film készítése olyan volt, mintha egy színdarabon dolgoznánk. Mindenki figyelt a másikra és egy nagyszerű élmény volt. Ezért kezdtem hinni a filmben.” A szerepre készülve rengeteget beszélgetett amerikai katonákkal és szakértőkkel az interneten keresztül.Jordániában, a forgatás helyszínén élő több százezer iraki menekült felkeltette Bigelow érdeklődését. Azoknak, akiknek volt színészi tapasztalata, kisebb szerepeket adott a filmben, többek között Suhail Aldabbach-nak is, aki egy kényszerített öngyilkos merénylőt alakít a film vége felé.
A filmet Jordániában és Kuvaitban forgatták, nem messze az iraki határtól. Ezzel a rendező célja az volt, hogy nagyobb hitelességet adjon a filmnek, valamint ennek köszönhető a számos iraki statiszta és a Közel-Kelet hamisíthatatlan forró időjárása is, „vizuálisan és fizikailag ez áll a legközelebb Irakhoz”. A készítők kezdetben Marokkóban tervezték elkészíteni a filmet, már lehetséges helyszíneket is bejártak, de a rendező úgy érezte, hogy ezek nem hasonlítottak Bagdadra, ráadásul a lehető legközelebb akart lenni a háborús övezethez. Néhány jelenetet kevesebb mint három mérföldnyire vettek föl az iraki határtól. Eredetileg Bigelow Irakban szerette volna elkészíteni a filmet, de a biztonságért felelős csoport ezt nem támogatta az orvlövészek miatt. Greg Shapiro producer a következőket nyilatkozta a jordániai biztonsági aggályokról: „Érdekes volt elmondani az embereknek, hogy Jordániában készítünk filmet, mert mindenki először a biztonsági helyzetről érdeklődött.” A bombák földjén készítése során azonban semmi atrocitás nem történt, leszámítva egy palesztin menekülttáborban felvett jelenetet, mely során néhány fiatal okozott gondot a készítőknek. Renner a következőképp írta le a történteket: „Kétemeletes épületek tetejéről szöges vackokat szórtak a sisakomra, és köveket dobáltak. Csak néhány gyerek volt, akik a közelben szórakoztak, de mégis. Megdobáltak minket néhányszor, amíg forgattunk. […] Amikor nézed, olyan érzésed lesz, mintha háborúban lennél.”A Jordániában való forgatást a stáb néhány tagja nehezen fogadta el elsőre. Néhányan vissza is léptek a projekttől a hír hallatán, és Bigelow-nak így új embereket kellett keresnie. A kezdeti győzködésekre a rendező szerint azért volt szükség, mert az amerikai kultúrát áthatják a területről alkotott előítéletek: „Sajnálatos módon az amerikai és Los Angeles-i emberekre jellemző ez a felfogás. De ha egyszer kiszállsz a repülőgépből, rájössz, hogy a hely olyan, mint Manhattan fák nélkül.” Mivel világszerte mindenhol Irakról beszélnek, a rendező úgy gondolja, hogy a filmkészítőket továbbra is érdekelni fogja az ottani viszály, és ez Jordániát egy fő forgatási helyszínné emelheti. A film elkészítését a jordán filmbizottság is támogatta és segítette, cserébe Bigelow meghívta a helyi filmfőiskola hallgatóit, hogy tapasztalatot szerezhessenek.A forgatás 2007 júliusában kezdődött, 44 napig tartott, az átlaghőmérséklet pedig 120 °F (kb. 49 Celsius-fok) volt. Gyakran négy, vagy annál is több forgatócsoport dolgozott egyszerre, ami közel kétszáz órányi nyersanyagot eredményezett.Tony Mark producer szerint a képernyőn látható vér, izzadság és hőség a kulisszák mögött is érezhető volt. „Ez egy kemény, nagyon kemény film egy kemény, nagyon kemény témáról. A forgatás egész ideje alatt tapintani lehetett a feszültséget. Pont olyan volt, mint a vásznon, három ember aki küzd egymással, de amikor eljön a munka ideje, összefognak, hogy elvégezzék azt.” A forróságon túl a speciális ruha tömege, amit Renner a hatástalanítások idején egész nap viselt, kb. 74 font (33,5 kg) volt. Egy jelenetben, ahol egy iraki fiút cipel, a színész elesett a lépcsőn és kificamította a bokáját. Emiatt nem tudott járni, és a forgatással le kellett állni egy időre. Ennél a pontnál „az emberek abba akarták hagyni. Minden részleg csak azért küzdött, hogy elvégezhesse a rá eső munkát, és senki nem beszélt a másikkal.” A baleset után egy héttel később már folytatódott a munka.Mivel az országba korlátozva lehet katonai kellékeket bevinni, a speciális effektekért felelős Richard Stutsman tűzijátékot használt puskaporként. Egy nap, amikor éppen egy kelléket rakott össze, a hőség és a súrlódás miatt a petárdák fölrobbantak, közvetlenül az arca előtt. Két nappal az eset után már ismét dolgozott. David Fencl fegyvermester egy 12 órás munkanap után egész éjjel fennmaradt, hogy megfelelő lőszert készítsen egy orvlövész géppisztolya számára, amikor a jordán vámon nem engedték át időben a felszerelést. A forgatás csupán kevés elemét tartalmazta a megszokott, hollywoodi körülményeknek: senkinek nem volt légkondicionált lakókocsija vagy saját fürdőszobája. Renner úgy nyilatkozott, hogy nagyon ügyeltek arra, hogy a film hiteles legyen, amihez szerinte az is hozzájárult, hogy a Közel-Keleten készítették.
„Nem lehet tettetni azt a forróságot” teszi hozzá Mackie. „Amikor a forgatáson vagy és ott van az a sok iraki menekült statisztaként, az elég sokat elmond a filmről, amit épp készítesz. Amikor meghallod a történeteket azoktól az emberektől, akik tényleg ott voltak, az nagyon tiszta nézőpontot ad, hogy művészként hol tartasz és hogy milyen történetet szeretnél előadni. Nagyszerű élmény volt ott lenni.”
Bigelow a filmmel olyan hatást szeretett volna elérni, ami a közönségnek nyers, közvetlen és zsigeri élményt nyújt. A rendezőt lenyűgözte Barry Ackroyd A United 93-as és a Felkavar a szél című filmeken végzett munkája, és felkérte A bombák földjén operatőri munkáinak elvégzésére. Noha a film stúdiótól függetlenül, kis költségvetéssel készült, Bigelow négy Super 16 mm-es kamerával forgatott, hogy több nézőpontból örökíthessen meg egy-egy jelenetet. A kamerák mindegyike 90 fokot zárt be, így néggyel le tudta fedni az egész helyszínt 360 fokban. A színészeket minden oldalról vették, ami folyamatos koncentrációt igényelt tőlük. A több kamera használata lehetőséget adott a rendezőnek, hogy a díszlet bármely részét megmutathassa a nézőnek, bármely irányból. Ez esetben Bigelow szerint arra kellett ügyelni, hogy a több nézőpont miatt ne essen külön részekre a jelenet és megmaradjon a linearitás.Ackroyd számára az volt az elsődleges cél, hogy az operatőri munka segítségével a néző ténylegesen a helyszínen érezhesse magát. A nyitó jelenetben, amikor felrobban a bomba, fontosnak tartotta a lassítást, mivel a rombolás hatását akarta megmutatni. „A kamera tényleg ott van, mivel nem becsapni szeretnénk a közönséget, hanem meggyőzni. Ezzel segítünk nekik hinni.”
A bombák földjén vágásáért Chris Innis és Bob Murawski feleltek. A két vágónak összesen majdnem 200 órás, kézi kamerával felvett anyagból kellett elkészítenie a filmet. A munkájukat az is nehezítette, hogy Boal forgatókönyvének szerkezete a hagyományostól eltérő, aszimmetrikus és epizódszerű volt. Nem volt hétköznapi értelembe vett „főgonosz”, hanem a feszültséget a szereplők egymás közti viszálya, valamint a bombák fölrobbanásából és orvlövészek hirtelen felbukkanásából adódó bizonytalanság adta. Innis szerint „ez a mozi olyasmi, mint egy horrorfilm, amiben nem látod a gyilkost. Tudod, hogy bármelyik pillanatban fölrobbanhat egy bomba, de nem tudod, hogy pontosan mikor fog megtörténni, szóval Hitchcock ötletei – arról, hogyan kelts feszültséget a nézőidben – nagyban hatott ránk, amikor a vágást végeztük.” A nyersanyagot úgy jellemezte, mint „egymástól független, émelygést okozó képsorok összevisszasága, amik folyamatosan keresztezték a 180 fokos vonalat”.Innis az első nyolc héten Jordániában dolgozott, majd ezután tért vissza Los Angelesbe, ahol Murawski csatlakozott hozzá. A vágás folyamata több mint nyolc hónapot vett igénybe. A cél az volt, hogy a háborút a végletekig valósághűen mutassák be, a lehető legkevesebb speciális effektus vagy technikai fokozás felhasználásával. Innis állítása szerint „nagyon szerettük volna, ha a filmnek megmarad a híradós dokumentumfilm-jellege… A túl sok megrendezett effektus zavaró lett volna. A vágás során a legfontosabb a mértékletesség volt”.A helyszínen történő vágás további bonyodalmakhoz vezetett az utómunkálatok során. A készítők nem akarták, hogy a film nyersanyagát olyan repülőtereken kelljen átjuttatni, ahol kinyithatják, megröntgenezhetik vagy megrongálhatják. Éppen ezért a tekercseket kézipoggyászban a produkciós asszisztens Ammanból Londonba vitte. Ott egy laboratóriumban a super 16 mm-es filmet átmásolták DVcam formátumra, és ezeket a vágás elvégzése céljából ugyanígy visszajuttatták a Közel-Keletre. Az út hossza három nap és egy hét között váltakozott, és Innis úgy jellemezte a módszert, mint „szamárkordén történő szállítás a modern korban”. A kis költségvetés és a fejlett filminfrastruktúra hiánya a területen megnehezítette Innisék munkáját, és ezért volt szükség a kópiák utaztatására: „Szemcsés super 16 mm-es filmmel dolgoztunk, a normál vágástechnikával. Próbáltuk FTP letöltésekkel, de a jordániai körülmények ezt nem engedték.” Tony Mark producernek később sikerült elintéznie, hogy egy helyi rádióállomást használhassanak éjjelente, hogy az interneten keresztül rossz minőségű QuickTime-videókat tudjanak fogadni.Innis a vágási folyamatokkal kapcsolatban a hangok fontosságát is kihangsúlyozta. „A vágások ritmusa gyakran szónikus elemeken alapszik – a katonák lélegzése, a robbanások hangjai, vagy éppen a robbanás előtti teljes csönd.” A két vágó a Ray Beckett hangkeverő által felvett hanggal dolgozott. Innis szerint Beckett nagyszerű, helyszínen végzett munkájának köszönhető az is, hogy az utómunkálatok folyamán nem kellett sokat foglalkozniuk a hangvágással.
A film zenéjét Marco Beltrami és Buck Sanders szerezte. A munka 2008 februárjában kezdődött és áprilisra fejezték be. Először a készítők nem akartak külön filmzenét készíteni, azt gondolták, hogy a Paul Ottoson hangeffektvágó által megalkotott hangzás fog uralkodni a filmben, hangszerelés nélkül. Később a vágók ideiglenesen elkezdték használni a Börtönvonat Yumába zenéjét. Ez olyan jól működött a filmhez, hogy végül meggyőzte az alkotókat a zene szükségességéről. Felkérték a Börtönvonat Yumában zeneszerzőjét, Beltramit, hogy készítse el A bombák földjén zenéjét is.Amikor Sanders és ő először megnézték a filmet, úgy gondolták hogy nincs szükség túl sok és erőteljes zenére, mivel a képi világ jól működik önmagában. Beltrami elmondása szerint westernjelleget adtak a zenének, amivel a főhős lázadó cowboy jellemét akarták kiemelni. Hatott rájuk Ennio Morricone is, aki Sergio Leone több filmjéhez írt zenét. A zeneszerzők a film hangeffektjeit is felhasználták, valamint gyakran hallható hangszer a gitár mellett az erhu is, egy kínai kéthúros vonós hangszer. A western mellé ez adja a keleties hangzást, ami a film helyszíne miatt volt fontos.Bigelow azt szerette volna a két zeneszerzőtől, ha elmosódik a határ a filmzene és a hangeffekt között. Beltrami és Sanders ezért szoros együttműködésben dolgozott Ottossonnal. A filmzenét és a hangot is Oscar-díjra jelölték, és egyes kritikusok szerint az alkotás azért csak az utóbbi kategóriában nyert, mert fölösleges kétszer díjazni azt, ami a filmben együtt, egyesített erővel éri el célját. A filmzene önmagában nem elég erős, pusztán azért van, hogy a film hangjait jobban kiemelje.A legtöbb kritika szerint a film részeként jól működő zene önmagában nem jó hallgatnivaló.A filmzene CD-n 2010. január 19-én jelent meg az Egyesült Államokban a Lakeshore Records támogatásában.
A bombák földjén világpremierje 2008. szeptember 4-én volt a Velencei Nemzetközi Filmfesztiválon. Mikor a vetítés véget ért, a közönség tíz percig állva tapsolta a filmet. A fesztiválon összesen négy díjat nyert el, a SIGNIS Awardot, az Arca Cinemagiovani Awardot a „65. Velencei Filmfesztivál legjobb filmje” kategóriában, a Human Rights Film Network Awardot és a „Navicella” – Venezia Cinema Awardot. Az alkotást szeptember 8-án a 33. Torontói Nemzetközi Filmfesztiválon is levetítették, ahol élénk érdeklődést váltott ki. A forgalmazók ennek ellenére sem tolakodtak a megvételéért, mivel a korábban bemutatott, iraki háborút feldolgozó filmek legtöbbször rosszul szerepeltek a kasszáknál. Végül a Summit Entertainment vette meg és kezdte forgalmazni az Egyesült Államokban.Szintén 2008-ban a film a 3. Zürichi Filmfesztivál, a 37. Festival du Nouveau Cinéma, a 21. Mar del Plata Film Festival, az 5. Dubai Nemzetközi Filmfesztivál és a 12. Tallinn Black Nights Film Festival programjára is felkerült. 2009-ben levetítették a Göteborgi Nemzetközi Filmfesztiválon, a 10. Film Comment Selects Festivalon, a South By Southwest Film Festivalon, a Human Rights Nights International Film Festivalon, a Seattle-i Nemzetközi Filmfesztiválon és a Philadelphiai Filmfesztiválon. Szintén ebben az évben a Marylandi Filmfesztiválon is részt vett az alkotás, a fesztivál zárófilmjeként. A vetítésen Boal és Bigelow is megjelentek. A 3. AFI Dallas Nemzetközi Filmfesztiválon az egyik kiemelt alkotás volt, Bigelow-t pedig rendezéséért a Dallas Star Awarddal jutalmazták.
A bombák földjént először 2008. október 10-én kezdték vetíteni, méghozzá Olaszországban, a Warner Bros. jóvoltából. Az Egyesült Államokban a Summit Entertainment 1,5 millió dollárért vette meg a jogokat a Torontói Nemzetközi Filmfesztiválon. Az USA-ban 2009. június 26-án került sor egy korlátozott bemutatóra, csupán négy moziban kezdték vetíteni Los Angelesben és New Yorkban. Az első hétvégén 145 352 dollár bevételt termelt, ami mozinként átlagosan 36 338 dollárt jelentett. A következő, július 3-tól kezdődő hétvégén a film kilenc moziban összesen 131 202 dollárt hozott, ami mozinként átlagosan 14 578 dollár. Bemutatása után két hétig a legmagasabb ilyen aránnyal büszkélkedhetett, és később fokozatosan belépett az első húsz helyezett közé a heti bevételeket tekintve. Ezen listán a legjobb eredménye a 14. hely lett, amit három hétig sikerült megtartania. 2009. július 24-én több mint 200 mozi mutatta be a filmet, július 31-ére pedig ez a szám 500 fölé emelkedett. Az alkotás összesen 49 230 772 dollár bevételt termelt, ebből 17 017 811 dollárt az USA-ban. Ezzel a 2009-ben bemutatott filmek közül a 116. legtöbb bevételt hozta hazájában.A Los Angeles Times szerint A bombák földjén jobban szerepelt bármely, addig bemutatott és a közel-keleti konfliktust feldolgozó filmnél. Felülmúlta a 2007-ben elkészült Elah völgyébent, a 2008-as A sereg nem engedet, valamint a 2007-es, afganisztáni háborúról szóló Gyávák és hősöket.Ez a mozifilm, valamint Az angol beteg, az Amadeus és a The Artist – A némafilmes az a négy legjobb film kategóriában Oscar-díjat nyert alkotás, amely sosem érte el az első öt helyezés valamelyikét a legjobb hétvégi bevételek top 10-es listáján az USA-ban, amióta 1982-ben elkezdték számon tartani azokat. Ebből a négyből ráadásul A bombák földjén és a The Artist – A némafilmes az a kettő, amelyeknek még magára a listára sem sikerült fölkerülniük. A bombák földjén legelőkelőbb helyezését 2009. július 24. és 26. között szerezte, ekkor 13. lett.Az Egyesült Királyságban a filmet 103 moziban mutatták be, és már az első héten a top 10-ben végzett. A mozikra bontott arány szerint a 4. legjobb volt 3607 dollárral mozinként. Az első hétvégén, 2009. augusztus 28. és 30. között a film félmillió dollár bevételt termelt a szigetországban. 2010 márciusára Japánban, Ausztráliában, Spanyolországban, az Egyesült Királyságban, Franciaországban, Dél-Koreában és Mexikóban a film több mint egymillió dollár bevételt termelt országonként. Magyarországon első vetítésére 2010. február 18-án került sor, és összesen 132 025 dollárt hozott.
Az illinoisi Springfield The State Journal-Register nevű újságjának egyik cikke szerint 2009 augusztusára elfogytak a film kópiái olyan független filmekkel együtt, mint pl. az Élelmiszeripar Rt.. A hiány kisebb városokat érintett, a mozitulajdonosoknak a forgalmazók azt mondták, hogy heteket, akár hónapokat kell várniuk a hivatalos USA-beli megjelenést követően, hogy megkaphassanak néhány olyan kópiát, amit már korábban forgalomba hoztak. Az egyik tulajdonos így reagált az eseményekre: „Néha a forgalmazók eltolják a dolgokat. Alábecsülik, hogy milyen széles körben kellene terjeszteni a filmjeiket.” Az egyik magyarázat szerint a független filmek nyáron nehezen veszik fel a versenyt a kasszasikerekkel, amiket sokkal többször vetítenek, és amiknek a kópiái ilyenkor elárasztják az amerikai piacot. A mozitulajdonosok azt is neheztelték, hogy túl sok filmet akarnak egyidejűleg bemutatni. A forgalmazók ráadásul sokak szerint úgy próbálnak spórolni a független filmekkel, hogy már elkészített kópiákat újra eladnak, és azért kell egyes filmszínházaknak hónapokat várni az országos bemutatás után, hogy máshol felszabaduljon egy-egy ilyen másolat. Ez azzal magyarázható, hogy a forgalmazóknak nem éri meg drágán legyártani a kisebb piacok számára is külön-külön a kópiákat, ahol nagy eséllyel az előállítás ára nem térül meg, így inkább a nagyobb piacokra, Los Angelesre, New Yorkra vagy San Franciscóra koncentrálnak.
A bombák földjén 2010. január 12-én jelent meg DVD-n és Blu-ray-en az 1-es régióban, vagyis Észak-Amerikában. A lemez 1.78:1 képarányban és 2.0 Dolby Surround angol, valamint Dolby Digital 5.1-es angol és spanyol hanggal tartalmazza a filmet. Bónuszanyagnak egy audiokommentár Kathryn Bigelow és Mark Boal közreműködésével, egy képgaléria a forgatásról (amihez kommentár is választható) és egy werkfilm került föl rá. A forgalmazó később kiadta a Blu-ray fémdobozos változatát is.Magyarországon 2010. május 18-án kezdték forgalmazni a filmet DVD-n, míg Blu-ray-en már május 12-től elérhetővé vált. A magyar kiadvány az extrák közül csak az audiokommentárt nem tartalmazza, viszont helyet kapott rajta két eredeti filmelőzetes.Az USA-ban 2012 végén az eladott kópiák száma meghaladta 1,9 millió darabot, ami összesen több mint 33,9 millió dollár bevételt jelent.
2011 márciusában a fehérorosz nemzeti tévé az Oscar-gála kapcsán vetítette le a filmet, csakhogy egy kalózmásolat került adásba. A kópián a film vége felé egy női hang a következőket mondta be: „Ezt a kiadást exkluzív módon az interfilm.ru számára készítettük”. Az interfilm.ru egy ismert orosz letöltőoldal, amin többek között elérhető volt A bombák földjén is. Az innen származó kópiákat azonosítás céljából gyakran ellátják az előbbi mondattal. A tévétársaság szóvivője úgy reagált az eseményekre, hogy a vetítéshez minden szükséges licencet megvásároltak a GALA Media nevű orosz cégtől, a bejátszás valószínűleg technikai hiba volt.
A bombák földjén számos visszajelzést kapott világszerte. A Rotten Tomatoes elnevezésű, kritikákat összegyűjtő weboldal 97%-ra értékelte a filmet, 219 véleményből 213 pozitív volt. Ugyanezen honlapon ezzel az eredménnyel a 2008-ban bemutatott filmek között a 11. legjobbnak bizonyult. Az összefoglaló értékelés azt írja, hogy „[a film] egy nagyszerű színészi teljesítményt nyújtó, erőteljesen fényképezett, akcióval teli háborús eposz”. A Metacritic nevű weboldalon, amely szintén a kritikákat összegzi, az alkotás 35 bírálat alapján 94 pontot kapott az elérhető 100-ból.Roger Ebert amerikai filmkritikus a The Chicago Sun Times-ban az év és egyben az évtized egyik legjobbjaként említi a filmet, „A bombák földjén egy nagyszerű film, egy okos film, egy film, ami tisztán lett leforgatva, így pontosan tudjuk hogy ki kicsoda és hol vannak és hogy mit és miért csinálnak.” Dicséri a bizonytalanság megjelenítését, szerinte az alkotás „lenyűgöző hatású”. Ebert szerint Renner volt az egyik legnagyobb esélyese az Oscarnak, azzal jellemezve őt, hogy „játéka nem bonyolult szónoklatokra, hanem a személyisége és érzései belső kivetítésére épül. Nem az elfogadott értelembe vett hős.” A 2000-es évek második legjobb filmjének tartja a Kis-nagy világ mögött. Richard Corliss, a Time magazin egyik írója szintén dicséri Renner teljesítményét, azt írva, hogy „elsőre úgy tűnik, hogy nem elég karizmatikus ahhoz, hogy elvigyen egy ilyen filmet a hátán. Ez a feltevés azonban néhány percen belül elenyészik […] A színész és a karakter összeolvadása az egyik olyan dolog, ami olyan szerethetővé teszi a filmet.” Corliss magasztalja az alkotás „hideg nyugalmát”, amit a főszereplő karaktere tükröz. A kritikus szerint A bombák földjén egy majdnem tökéletes film, aminek egyik fő mondanivalója, hogy „még a pokolban is szükség van hősökre”.A The New York Times-ban megjelenő értékelésben A. O. Scott azt írja, hogy a film a legjobb amerikai produkció az iraki háborúról. Scott megemlíti, hogy az alkotás bírálja a háborút, de szerinte „Ms. Bigelow egyfajta túlzó realizmus használatával a modern háború lélektani és erkölcsi problémáit egy sor briliáns és agonizáló jeleneten keresztül csöpögteti a nézőbe.” Dicsérendőnek tartja a karakterek összetartását is. A Los Angeles Times számára írt cikkében Kenneth Turan szintén elismerően szól a három főszereplőt alakító színészről. Karaktereik felfedik nem várt tulajdonságaikat is, ezt mutatja például a Renner által megformált James és az iraki fiú kapcsolata is. Turan Boal forgatókönyvéről, és Bigelow rendezéséről is pozitív véleménnyel van kritikájában.Joe Morgenstern a The Wall Street Journalban megjelenő kritikájában úgy jellemzi a filmet, mint egy „első osztályú akcióthriller”, ami ráadásul életszerű és ami mögött egy nagyszerű alkotógárda áll. Az Entertainment Weekly írója, Lisa Schwarzbaum az adható legjobbra, „A”-ra értékelte a mozit, azzal a magyarázattal, hogy „[A bombák földjén] egy erőteljes, akciódús háborús film, egy férfias, hatásos és kiemelkedő alkotás”. Derek Elley, a Variety kritikusa szerint A bombák földjén thrillerként izgalmasnak mondható, de az alkotást gyengíti „zavaros (és a legkevésbé sem eredeti) pszichológiája”. Elley azt írja, hogy nehezen érthető, hol a dráma a filmben, a forgatókönyv pedig erőltetve tudja csak feltárni a karakterek mélységét.A The American Prospect nevű politikai havilap értékelésében Tara McKelvey azt állítja, hogy a mozi egy USA haderejét méltató propagandafilm annak ellenére, hogy úgy állítja be magát, mint egy háborúellenes alkotás. Ez utóbbit leginkább a kezdő idézettel („a háború kábítószer”) sugallja. McKelvey azzal folytatja kritikáját, hogy „a nézőben empátia ébred a katonák iránt, amikor lőnek”. Következtetésként pedig azt mondja, hogy „a filmben mutatott erőszak, véres robbanások és a szó szerint vett emberi mészárlások ellenére A bombák földjén az amerikai hadsereg egyik leghatásosabb toborzóeszköze”. John Pilger a The New Statesmanben bírálta a filmet, azt írva, hogy „hamis izgalmat ajánl egy hétköznapi pszichopatán keresztül, akinek elveszi az eszét az erőszak egy olyan, számára idegen országban, ahol milliók halála egyszerűen feledésbe merül.” A film dicsőítését Pilger az 1978-ban készült A szarvasvadászéhoz hasonlítja.A kanadai Toronto Star kritikusa, Peter Howell szerint épp, amikor mindenki leírná már az iraki konfliktust feldolgozó háborús drámákat, egyszer csak jön egy igazán izgalmas darab, amit viszont látni kell. Az angol Sight & Sound nevű filmmagazinban megjelenő kritikájában Guy Westwell Barry Ackroyd éles, kézi kamerával rögzített felvételeit és a Paul Ottosson által kevert hangzást dicséri. Westwell elismerően szól a rendező ügyességéről is: „a bombák közti hajszálnyi különbségek alapos feltérképezése, a nézőpont váltogatása […] és a kulcs akciójelenetek hígítása […] a filmnek sajátos minőséget kölcsönöz, ami csak Bigelow okos és magabiztos rendezésének köszönhető.” A kritikus felhívja a figyelmet arra, hogy az alkotás más szemszögből közelít az iraki háborúhoz, előtérbe helyezve a tényt, hogy a férfiak gyakran örömüket lelik a háborúban.
A filmet néhány iraki veterán és tudósító keményen bírálta, amiért nem valósághűen ábrázolja a háborús körülményeket. Kate Hoit, aki megjárta a háborút, azt írja a The Huffington Postban, hogy „A bombák földjén Hollywood és az ott harcoló katonák álláspontját tükrözi az iraki helyzetről, és az ő változatuk bizony hibás”. A legtöbb, manapság készült iraki témájú filmekhez viszonyítva azonban sok szempontból pontosnak minősíti, ilyen például az a sajátos kötelék, ami az irakiak és néhány katona – a filmben James és Beckham – között alakul ki, vagy a háborúból visszatérő veterán civil életbe való visszatérésének nehézségei. Hoit azonban erősen bírálja a számos hibát és bakit – rossz egyenruha, rádiókapcsolat hiánya, a katonák szabálysértései – ami teljesen elrontja a filmélményt a szolgálatot teljesítők számára. Brandon Friedman Irakot és Afganisztánt is megjáró veterán és író a VetVoice-ban Hoitéhoz hasonló véleményt fogalmaz meg: „A bombák földjén egy feszültséggel teli, jól megcsinált akciófilm, ami garantáltan a székéhez szegezi nézőit. De ha bármiféle fogalmad van a hadseregről, a műveletekről vagy az iraki életről, teljesen el fogja vonni a figyelmed a sok abszurd jelenet és csavar, a film élvezhetetlenné válik. Velem legalábbis ez történt.” Friedman a filmbeli harcjelenetek hitelességét is erősen bírálta, azt írva, hogy „a valóságban az EOD [a bombaosztag] tagjai nem vesznek részt önálló, háromfős csapatként veszélyes küldetéseken, pláne nem kommunikáció nélkül” Az Army of Dude nevű blogban is megjelent egy értékelés, amiben Alex Horton iraki veterán azt írja, hogy lehetetlen elvégezni a bevetéseket úgy, ahogy az a moziban van. Ennek ellenére mégis napjainkig legjobb iraki filmjének tartja.Troy Steward, szintén háborús veterán, a Bouhammer blog számára írt kritikát, amiben azt állítja, hogy a film élethűen ábrázolja a bombák robbanásának látványát valamint az irakiak viselkedését az amerikai katonák közelében, de minden más szürreális. „Olyan volt nézni a filmet, mintha két vonatot figyelnél, amik 25 mérföld/óra sebességgel száguldanak egymás felé ugyanazon a vágányon. Tudod, hogy rossz vége lesz és tudod, hogy van időd elmenekülni, de egyszerűen képtelen vagy rá. Meg kell nézned, hogy micsoda borzalom lesz a vége. […] Csodálkozom, hogy egy ilyen rossz filmet hogy dicsérhet bárki is.”Az Air Force Times-ban, 2010. március 8-án megjelenő cikkben az Irakban dolgozó bombaosztag tagjai – többnyire negatívan – értékelték a mozit, az egyik szakaszvezető szerint a film a bombaspecialistákat a végletekig szélsőségesen és nem megfelelően ábrázolja. A főszereplőt úgy jellemzi, mint „egy megyek-lövök cowboy… pontosan olyan személyiség, amit mi nem kérünk a hadseregbe”. Az osztag egy másik tagja azt bírálta, hogy a főhős „felvágása az egész egységet veszélybe sodorja. A vezetőinknek nincs ilyen fajta legyőzhetetlenség-komplexusa, ha mégis van, eltiltják a bevetéstől. Egy vezető legfontosabb feladata, hogy csapatát egyben hozza haza.” Henry Engelhardt, akinek segédtisztként 20 évnyi tapasztalata van a bombák hatástalanításáról, dicsérte a film légkörét és a munka nehézségeinek megjelenítését, szerinte „minden részletében természetesen egyik film sem élethű, de a fontos dolgokat ebben nagyon jól ábrázolták.”A tudósítók a veteránokkal és katonákkal hasonló véleményen voltak, a The Politico és Military Times volt munkatársa, Christian Lowe (aki 2002 és 2005 között minden évben az amerikai hadsereggel tartott újságíróként a Közel-Keletre) a DefenseTechen azt írja, hogy „Néhány jelenetnek annyira nem volt köze a valósághoz, hogy már-már paródia is lehetett volna.”
A magyar kritikusokat megosztja a film. Az átgondolt élet című kritikájában Wostry Ferenc nemcsak a filmet és a rendezést, hanem a forgatókönyvet is dicséri, amiről úgy fogalmaz, mint „az őrült precizitás iskolapéldája”. A Revizor számára írt kritikájában Hungler Tímea „bombasztikus mozi”-nak nevezi az alkotást, mely az iraki háború „szemtelen, gyomorforgató, ugyanakkor elgondolkodtató metaforája”. Hungler szerint a film amellett, hogy nem propagandacélokkal készült, azzal is megújítja műfaját, hogy felcseréli a haza és front általános viszonyát: „Az őrnagy menthetetlenül függő, számára a Közel-Kelet, a sivatag a haza”. Szintén pozitívan értékelt a mozit Megyeri Dániel, aki azt írja, hogy a film rendkívül élesen bírálja a háborút, „Bigelow azonban nem didaktikus és vegytiszta dráma, hanem érdekfeszítő és minden ízében vérprofi akció-thriller formájában tárta elénk az iraki háború tragédiáját.” Bigelow-nak sikerül folyamatosan fenntartania a feszültséget, míg Renner az alkotás „egyértelmű motorja és legfőbb összetartó ereje”.Kovács Bálint a Kultúra.hu honlapon megjelenő kritikájában azt írja, hogy az alkotás csalódást kelt mindenkiben, aki többet vár egy „kőegyszerű akciófilmnél”, vagy egy „háborúpárti, ostobán macsó és rasszista akciófilmnél”. Szerinte Bigelow filmjében a precíz rendezés és a nagyszerű színészi teljesítmény értékelhető pozitívan, „Más tekintetben – agyban, úgyszólván – viszont gyalázatosan rosszul teljesít.” Következtetésképp azt vonja le, hogy „A bombák földjén végeredményben egy remekül megcsinált rossz film.” A Kikötő Online munkatársa, Szelle Ákos közepesre ítélte a mozit. Szerinte A bombák földjén a számos elnyert díj (az értékelés írásakor már összesen 53 díjat vihettek haza az alkotók) ellenére sem több egy izgalmas akciófilmnél. Az alapötlet, minthogy a háború függővé tesz, már számos más alkotás fő témája volt, amik közül több sokkal jobb volt ennél: „A film nem a témája, vagy a hangneme miatt válik tehát aktuálissá, hanem pusztán a helyszínválasztás miatt. Bigelow kettős játékot folytat: úgy tesz, mintha filmje hiánypótló kérdéseket feszegetne egy égető probléma kapcsán, holott Irakot csak díszletnek használja egy olyan történethez, ami a világ összes háborújában érvényes lenne.” A film klisékkel teli, gyakorlatilag semmi olyat nem ad, amit eddig nem láthatott volna a néző. Szelle számára csak a valóban izgalmas akciójelenetek mentik meg a filmet, de még így is, „A bombák földjén – aranyeső ide, vagy oda – egy nagyon is közepes dolgozat. Gyakorlatilag átlagos, profin kivitelezett akciófilmmé degradálja a háborút, sokszor kínosan erőlködve”.A havonta megjelenő magyarországi Vox magazin munkatársai a 2010-ben bemutatott filmek közül az ötödik legjobbnak értékelték, míg az újság olvasóinak szavazatai alapján nem került az első tíz helyezett közé.
2010. március elején, napokkal az Oscar-díjátadó előtt több millió dolláros keresetet nyújtott be a készítők ellen Jeffrey S. Sarver főtörzsőrmester, aki annak az egységnek volt a tagja, akikhez Boal csatlakozott. Sarver azt állította, hogy ő alkotta meg a „hurt locker” (a film eredeti címe) kifejezést, ő használta Boal előtt az „a háború kábítószer” frázist is, valamint a főszereplő William James karakterének megformálására az ő személyét vették alapul, amivel megsértik becsületét. A katona úgy érezte, hogy kihagyták, és őt is részesedés illetné a filmből befolyó összegekből. Sarver azt állította, hogy a „hurt locker” kifejezés tőle származik, pedig az már régóta létező katonai szlengkifejezés. Először 1966-ban, a vietnámi háború idején használták, és azóta is használják az amerikai katonák. Egy olyan helyre vagy helyzetre utal, ahol az emberekre hatalmas kín és fájdalom vár. Boal a vádakra úgy reagált, hogy „a film sokak történetein alapuló fikció”, kutatásai alatt több mint 100 katonával beszélt. Jody Simon, egy Los Angeles-i médiajogász hozzátette, hogy amikor Boal csatlakozott a hadsereghez, engedélyt kapott, hogy megfigyelését teljesen szabadon és saját belátása szerint használhassa fel. A Summit Entertainment a per gyors lefolyását remélte. Végül 2011. december 8-án bejelentették, hogy a főtörzsőrmester perét ejtette a bíróság, és Sarvert több mint 180 000 dollár bírósági díj kifizetésére kötelezték.
2010. május 12-én a filmet gyártó Voltage Pictures bejelentette, hogy valószínű tízezreket érintő perre készül, ugyanis beperel minden olyan internetezőt, akik letöltötték A bombák földjén kalózváltozatát. A film öt hónappal az USA-beli bemutatása előtt szivárgott ki. Az ügyet kirobbanásakor az addigi legnagyobb ilyen pernek tekintették. A vádat 2010. május 28-án nyújtották be az Egyesült Államok Kerületi Bíróságának Columbiában, összesen 5000 ismeretlen BitTorrent-felhasználó ellen. Személyenként 1500 dollárért a Voltage hajlandó lett volna ejteni a vádat, de sokan visszautasították a stúdióval történő megegyezést. Az Egyesült Államok Szerzői Jogi Csoportja végül ejtette a vádakat mindenki ellen, aki a film illegális letöltője lehetett.2011. augusztus 29-én a Kanadai Szövetségi Bíróság elrendelte, hogy három kanadai internetszolgáltató, a Bell Canada, a Cogerco és a Videotron adja meg azoknak a nevét és címét, akik az IP-címük alapján gyaníthatóan letöltötték a film illegális változatát. A szolgáltatók két hetet kaptak az utasítás megvalósítására. A stúdió személyenként 2900 dollárért ejtette volna a vádakat, amely díj azonban 3900 dollárra módosul, ha három héten belül nem fogadta el a vádlott az ajánlatot. A kanadai La Presse értesülései szerint ezzel ellentétben a vádlottaknak személyenként 1500 dollárt kellett volna megfizetni, ami később akár 20 000 dollárra is nőhetett volna. Néhányan megegyeztek a felperes Voltage-dzsel, de legalább egy ember úgy nyilatkozott az újságnak, hogy kivárják a bíróság döntését. A felperes Voltage Pictures 2012. március 28-án visszavonta a vádat Kanadában is. A cég visszalépésének oka ismeretlen, ugyanis decemberben a cég még több vádlott megkeresését követelte az egyik montreali szövetségi bíróságtól.Kanadában 2004 óta ez volt az első ilyen nagyméretű, ezreket érintő per az illegális letöltők ellen. 2004-ben a zeneletöltők ellen nyújtottak be keresetet, aminek eredményeként a bíróság kijelentette, hogy Kanadában legális a peer-to-peer hálózatokról szerzői joggal védett tartalmak letöltése. Később ezt a határozatot érvénytelenítették.2012 áprilisában a Voltage Pictures újabb perbe kezdett, Floridában. A cég ezúttal is az illegális letöltések okozta veszteségét próbálta ellensúlyozni a 2514 ismeretlen tettes feljelentésével. A stúdió személyenként 3000 dolláros kártérítést követel, ami összesen akár 6 millió dollár bevételt is termelhet. A TorrentFreak által megvizsgált részletek szerint mindegyik IP-cím egy szolgáltatóhoz, a Charter Communicationshoz tartozik, és mindegyikről két éve, 2010-ben töltötték le a filmet. A hírportál szerint a Voltage Pictures azért ennek a szolgáltatónak a felhasználóit támadja, mert tudják, hogy a Charter két évnél tovább tartja meg az IP-címeket, és kérésükre akár át is adja a felhasználók adatait. Ezen ügy sikerétől függően a BitTorrent felhasználói elleni pereskedés akár évekig is elhúzódhat.
A 2008-as Velencei Nemzetközi Filmfesztiválon történő bemutatójától kezdve A bombák földjén számos díjat és elismerést szerzett. A filmkritikusok körében több top 10-es helyezése volt 2009-ben, mint bármelyik másik, az év folyamán bemutatott filmnek. A 82. Oscar-gálán kilenc kategóriában jelölték, amiből hatot sikerült díjra váltania: legjobb film, legjobb rendező, legjobb eredeti forgatókönyv, legjobb hangkeverés, legjobb hangvágás és legjobb vágás. A fennmaradó három kategóriában végül az Őrült szív (legjobb férfi főszereplő), a Fel (legjobb eredeti filmzene) és az Avatar (legjobb operatőr) bizonyult jobbnak. Ezzel A bombák földjén az egyik legkevesebb bevételt szerző Oscar-díjas film lett, Bigelow pedig a legjobb rendező kategória első női győztese. 2010 februárjában Nicolas Chartier producer e-mailt küldött a szobor sorsáról döntő Akadémia néhány tagjának, hogy voksolják legjobb filmnek A bombák földjént „egy 500 millió dolláros film” helyett (utalás az Avatarra), valamint megemlíti a független filmek győzelmének fontosságát. Később bocsánatot kért a nyilvánosság előtt, de mivel megsértette az Oscar szabályait, kitiltották a gáláról. Ez volt az első eset, hogy egy jelöltet eltiltottak a részvételtől.A bombák földjént három kategóriában jelölték Golden Globe-díjra. Bigelow elnyerte 2010-ben a Directors Guild of America Awardot is, ezzel a díj történetének első női győztese lett. A 2010. február 21-én kiosztásra kerülő BAFTA-díjak közül a film hatot vihetett haza, köztük a legjobb filmnek és a legjobb rendezőnek járókat. Emellett a legtöbb filmkritikusszövetség legjobb film és legjobb rendező díjait is megkapta, többek között a Los Angeles-i, New York-i, Chicagói, Bostoni és Las Vegas-i Filmkritikusok Szövetségének elismeréseit. A film a Nagymenők, Schindler listája és a Szigorúan bizalmas mellett az egyetlen olyan alkotás, ami az USA három legfontosabb kritikusszövetségének díját elnyerte (New York-i, Los Angeles-i és az NSFC, az amerikai Filmkritikusok Országos Társasága).
A Washington DC Környéki Filmkritikusok Szövetségének legjobb rendező díját Kathryn Bigelow szintén úgy nyerte el, hogy ő lett az első női győztese az elismerésnek. A Bostoni Filmkritikusok Szövetsége öt díjjal honorálta az alkotást, a szervezet 30 éves történelmében eddig egyetlen filmet sem jutalmazott ennyiszer.
Ez a szócikk részben vagy egészben  a   The Hurt Locker című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A brit heavy metal új hulláma (angolul: New Wave of British Heavy Metal, rövidítve: NWOBHM) egy zenei mozgalom, mely az 1970-es évek végén indult Nagy Britanniában és az 1980-as évek elején vált nemzetközileg is ismertté. Az irányzat legnépszerűbb zenekarai az Iron Maiden, a Saxon, a Def Leppard és a Motörhead voltak. A brit heavy metal új hulláma olyan később kialakult stílusoknak adott alapot, mint a thrash metal, a power metal és a progresszív metal.
A '70-es évek végére a Led Zeppelin és Black Sabbath vezette heavy metal stílus újszerűsége elveszett, népszerűsége csökkent. A rock zenében ekkorra a jóval nyersebb megszólalású punk vette át a főszerepet. A punk mozgalom hatására a fiatal brit heavy metal zenekarok megszabadultak a heavy metalra korábban jellemző blues és hard rock elemektől, felpörgették a zene tempóját, bekeményítették a hangzásukat, és ennek köszönhetően egy újfajta, keményebb, gyorsabb, de továbbra is dallamos heavy metal jött létre. A Judas Priest nem csak a zenében, hanem a külső megjelenésben is új utat mutatott. Farmer, bőr, szegecsek és láncok lett az új trend az öltözködésben.
Neves zenei magazinok, mint a New Musical Express vagy a Melody Maker kezdetben nem vettek tudomást a heavy metalban zajló változásokról, amelyekről a mozgalomnak nevet adó Geoff Barton révén egyedül a Sounds magazin tudósított (Barton később megalapította az első, kizárólag heavy metallal foglalkozó magazint Kerrang! címen). A Sounds hetente közölt egyfajta heavy metal slágerlistát a londoni The Soundhouse klubban játszott dalok népszerűsége alapján. Geoff Barton mellett a The Soundhouse lemezlovasa Neal Kay játszott fontos szerepet a brit heavy metal új hullámának megismertetésében. Több zenekar, mint az Iron Maiden, az Angel Witch, a Samson vagy a Praying Mantis a The Soundhouse-ban adták első komolyabb koncertjeiket és a klubban berendezett házi stúdióban rögzítették első felvételeiket. A legtöbb NWOBHM együttesnek később a Neat Records, a Heavy Metal Records és az Ebony kínált lemezszerződést.
A brit heavy metal új hulláma 1980-ban tört be a mainstreambe, amikor az Iron Maiden, a Saxon és a Motörhead lemezei bekerültek a Top 10-be a brit lemezeladási listákon. Más NWOBHM együttesek, mint a Diamond Head, a Raven és Venom csak kisebb kereskedelmi sikereket könyvelhettek el, de zenéjükkel nagy hatással voltak a műfaj további fejlődésére.
A mozgalom legjobbjai a világot behálózó kazettamásolás (tape trading) nyomán Európában és a tengerentúlon is ismertté váltak a heavy metal rajongók körében. A '80-as évek elején az Amerikai Egyesült Államokban az olyan együttesek, mint a Metallica, a Slayer és az Exodus még tovább fokozták a zene tempóját és kialakították előbb a speed metalt, majd a thrash metalt. Európában a szintén NWOBHM gyökerű speed metal dallamosabb változata terjedt el a Helloween és más német együttesek révén. A '80-as évek közepétől az amerikai Fates Warning és a Queensryche, majd később a Dream Theater progresszív rock elemekkel vegyítette az Iron Maiden fémjelezte NWOBHM muzsikát, létrehozva a progresszív metal stílust.
A brit heavy metal új hulláma a '80-as évek első felében élte fénykorát. A vezető heavy metal zenekarok, mint a Judas Priest, az Iron Maiden vagy a Saxon lemezmilliókat adtak el és egy-egy új albumot bemutató világkörüli turnéjukon teltházak előtt játszottak Európában, Amerikában, Japánban és Ausztráliában. Az évtized második felére a NWOBHM zenekarai azonban önismétlővé váltak. Az újabb heavy metal stílusok, a jóval poposabb glam metal és a másik végletet képviselő thrash metal pedig túlnőttek a NWOBHM népszerűségén.
A csökkenő kereslet miatt a '90-es évek kedvezőtlen légkörében a NWOBHM együttesek és követőik többsége feloszlott vagy hosszú időre szüneteltette tevékenységét, esetleg lényegét vesztve folytatta tovább, új zenei ösvényeket kutatva. A feltámadást az 1990-es évek végén, a 2000-es évek elején a tradicionális heavy metal újbóli megerősödése hozta el. Az Iron Maiden 1999-es újraegyesülése és sikeres visszatérése az első osztályú csapatok közé jó példával szolgált több más NWOBHM zenekar számára is, akik újra belevágtak a lemezkészítésbe és a koncertezésbe.
A brit heavy metal új hullámához tartozó zenekarok térben és időben is behatárolhatók. Az alábbi listában a stúdiófelvétellel rendelkező együttesek szerepelnek. A stílus iránt érdeklődőknek a korabeli, kétrészes Metal for Muthas válogatás, valamint a  Lars Ulrich (Metallica) és Geoff Barton (Kerrang! magazin) által szerkesztett 1990-es dupla válogatásalbum, a New Wave of British Heavy Metal ’79 Revisited adhat útmutatást a fontosabb előadókról.

A brit uralkodók koronázása egy beavatási rítus, melynek során az Egyesült Királyság uralkodóját megkoronázzák, valamint ellátják a többi koronázási ékszerrel.
Mivel a koronázás maga egy örömteli esemény, ezért erre az előző uralkodó halála után hónapokkal kerül sor, nem zavarva ezzel a gyász időszakát, valamint elég időt hagyva a nagyszabású ceremónia megszervezésére. Így történt II. Erzsébet esetében is, akinek a fejére csak 1953. június 2-án helyezték a koronát, noha édesapja, VI. György 1952. február 6-án bekövetkezett halálakor a fiatal hercegnő rögtön az Egyesült Királyság uralkodója lett. A brit törvények értelmében ugyanis a trón nem állhat üresen, így a király (vagy királynő) halála után a trónörökös azonnal uralkodóvá válik.
A szertartást az anglikán egyház legmagasabb rangú főpapja, a canterburyi érsek celebrálja, de szerepet kapnak más egyházi személyek és a nemesség tagjai is. A ceremóniában résztvevőknek ünnepi egyenruhát vagy palástot kell viselniük. A meghívott vendégek között megtalálhatók a brit politikai élet szereplői éppúgy, mint a külföldi országok magas rangú képviselői.
A koronázás leglényegesebb momentumai nem sokat változtak az elmúlt majdnem ezer év során. Az uralkodót először bemutatják és elismertetik a brit néppel. Ezután következik az eskütétel, melyben megfogadja, hogy fenntartja a törvényeket és az egyházat. Ezt követően felkenik az előre megszentelt olajjal, fejére helyezik Szent Eduárd koronáját és felékesítik a többi koronázási ékszerrel. A szertartás végén fogadja alattvalói hódolatát.
Az uralkodó halála és az új megkoronázása közti idő többször változott a brit történelemben. Az első normann uralkodót, Hódító Vilmost, trónra lépése napján, 1066. december 25-én koronázták meg, utódait azonban napokon esetleg heteken belül. I. Eduárd a kilencedik keresztes háborúban harcolt, mikor 1272-ben megörökölte a trónt, így a koronázásra csak 1274-ben, hazatérte után kerülhetett sor. II. Eduárd az 1307-es skóciai hadjárata miatt halasztotta el. VI. Henrik nem volt még egyéves sem, mikor uralkodó lett 1422-ben, ezért koronázására csak 1429-ben került sor, de tényleges hatalmat csak nagykorúvá válása után gyakorolhatott, 1437-től. A 18-19. században szükségessé vált meghosszabbítani a koronázás előtti időszakot több hónappal, egyrészt a gyász miatt, másrészt pedig a koronázási ceremónia megfelelő megtervezése érdekében. Ettől kezdve minden uralkodó esetében minimum egy év telt el a trónra lépés és a koronázás között, kivéve VI. György idején, akinek az elődje és egyben bátyja, VIII. Eduárd nem meghalt, hanem lemondott a trónról egy amerikai közrendűvel, Wallis Simpsonnal kötött házassága miatt.Mivel a trónra lépés és a koronázás között sok idő telt el, volt olyan uralkodó, akit végül nem is koronáztak meg. V. Eduárdot és Lady Jane Grey-t még koronázásuk előtt lemondatták a trónról, az előbbit 1483-ban, az utóbbit pedig 1553-ban. Hasonló eset történt VIII. Eduárddal is, aki lemondott a trónról, mielőtt letelt volna az egyéves időszak. A brit törvények értelmében ugyanis az uralkodó nem a megkoronázásakor örökli a trónt, hanem rögtön elődje halála után (A király halott. Éljen a király!).Az angolszász uralkodók idejében még nem létezett állandó koronázási helyszín, így őket különböző angol városokban (Bath, Kingston upon Thames, London, Winchester) koronázták meg. Az utolsó angolszász királyt, II. Haroldot koronázták meg először a westminsteri apátságban 1066-ban és ettől kezdve minden brit uralkodó fejére itt helyezik a koronát. A szertartás legfőbb elemei, melyeket 973-ban Dunstan canterburyi érsek dolgozott ki, nem sokat változtak az évszázadok során. Mikor London francia megszállás alá került, III. Henriket Gloucesterben koronázták meg 1216-ban, de 1220-ban Westminsterben is újrakoronázták. Kétszáz évvel később VI. Henriket is kétszer koronázták meg: 1429-ben angol királynak, 1431-ben pedig francia királynak.Az angol forradalom után, Oliver Cromwellt nem koronázták meg, de egy hasonló ceremónia keretében iktatták be lordprotektornak, 1657-ben.A középkori Franciaországban és Németországban bevett gyakorlatnak számított a társuralkodó választása, de Angliában erre csak kétszer volt példa: 796-ban Ecgfrith lett apja, Offa társuralkodója valamint 1170-ben koronázta II. Henrik fiát, az ifjabb Henriket szintén társuralkodóvá. Sokkal általánosabb gyakorlatnak számított, mikor a király feleségét koronázták királynévá, annak ellenére, hogy a királynők férjét nem koronázták királlyá. Ha az uralkodó már házas volt a koronázás előtt, akkor közös koronázást tartottak. Ilyen először II. Henrik és felesége, Aquitániai Eleonóra idején történt 1154-ben, majd a brit történelemben még tizenhét hasonló esemény fordult elő, köztük III. Vilmos és II. Mária társuralkodása során, valamint legutóbb VI. György és Elizabeth Bowes-Lyon koronázása 1937-ben. Ha az uralkodó a koronázása után házasodik meg vagy házasodik újra, esetleg ha a feleségét bármilyen ok miatt nem tudták megkoronázni, akkor egy külön szertartás keretében kerül erre sor. Így történt először 1068-ban Flandriai Matildával, majd utoljára 1533-ban Boleyn Annával. II. Károly viszont nem koronáztatta meg feleségét, Braganzai Katalint.II. Erzsébet koronázása volt az első amelyet a BBC teljes egészében közvetített 1953-ban. Előtte csak a kórust láthatták élőben, a koronázás többi részét felvették és az utójavítások után játszották le. Így a tv-nézők nem láthatták élőben a koronázás legfőbb momentumait, legfőképpen magát a korona felhelyezését, amely mind a sajtóban, mind a parlamentben vitákhoz vezetett. Ezek után a teljes szertartást élőben közvetítették, a felkenés és az úrvacsora kivételével, melyek a fotókon sem szerepeltek. Csak harminc évvel később derült ki, hogy a fordulat a királynő személyes beavatkozásának köszönhető. Becslések szerint több, mint 20 millióan látták az eseményt, ami precedens nélküli volt a televíziózás történetében, és jelentősen megnövelte a tv-nézők számát is.A brit uralkodókat egyszerre több ország uralkodóivá is koronázzák. II. Erzsébettől például a következőt kérdezték esküje során: „Ünnepélyesen esküszöl és ígéred-e, hogy Nagy-Britannia és Észak-Írország Egyesült Királysága, Kanada, Ausztrália, Új-Zéland, a Dél-afrikai Unió, Pakisztán és Ceylon népeit, valamint birtokaidat és egyéb területeidet törvényeik és szokásaik szerint kormányzod?”
A szertartásra nem csak a brit elit, hanem a Nemzetközösségi tagországok meghatározó személyiségei is meghívást kapnak. II. Erzsébet 1953-as koronázásán 7500 vendéget zsúfoltak a westminsteri apátságba, ahol fejenként 460 milliméternyi mozgástér jutott.
A canterburyi érsek az anglikán egyház minden papja és laikus tagja felett áll (kivéve a királyi család tagjait), így hagyományosan résztvevője a koronázási szertartásnak. A történelem során azonban akadtak kivételes esetek, amikor nem tudott részt venni a koronázáson, így az uralkodónak egy másik, magas rangú főpapot kellett kijelölnie. I. Vilmost a yorki érsek koronázta meg (a canterburyi érseket X. Benedek ellenpápa nevezte ki és az igazi pápa nem ismerte el őt), II. Eduárdot a winchesteri püspök (az érseket I. Eduárd száműzte), I. Máriát katolikus lévén szintén a winchesteri püspök koronázta meg (Thomas Cranmer canterburyi érsek protestáns volt) III. Vilmost és II. Máriát a londoni püspök (őket nem ismerte el a canterburyi érsek), I. Erzsébetet pedig a carlisle-i püspök (mivel a magas rangú főpapok illegitimnek tekintették). Minden esetben, amikor nem a canterburyi érsek koronázta meg az új uralkodót, az anglikán egyház egyik főpapja helyettesítette: a yorki érsek a második, a londoni püspök a harmadik, a durhami püspök a negyedik, winchester püspöke pedig rangban az ötödik helyen áll.
A koronázás állandó résztvevői az állam főméltóságai is. Bár a Lord High Steward (főudvarmester) és a Lord High Constable (főlovászmester) hivatalát a 15-16. századtól nem töltötték be rendszeresen, a koronázásra ezeket a méltóságokat újra felélesztik. A Lord Great Chamberlain (főkamarás) feladata az udvarnokkal (Groom of the Robes) és a főudvarnokkal (vagy főudvarhölggyel) (Master vagy Mistress of the Robes) az uralkodó felöltöztetése a koronázási ruhába.Cinque Ports bárói (Barons of Cinque Ports) is részt vettek a szertartáson, akik eredetileg a baldachint tartották az uralkodó felett. Cinque Ports bárói Hastings, New Romney, Hythe, Dover és Sandwich településeket képviselték a brit parlament alsóházában (House of Commons), de a 19. századi reform során ezeket egy választókerületbe olvasztották. Utoljára IV. György 1821-es koronázásán hordozták a baldachint. Napjainkban is részt vesznek a szertartáson, de már nincsen semmilyen feladatuk.
Az egyházi és állami főméltóságok mellett számos földbirtokos és más személy élvez bizonyos privilégiumokat a koronázási szertartáson. Ezeket a jogokat egy speciális bíróság, a Court of Claims (az igények elbírálására felállított testület) hivatott meghatározni, melynek hagyományosan a Lord High Steward az elnöke. Az első hasonló testületről 1377-ben tesznek említést, II. Richárd koronázásán. A Tudor királyok korában a Lord Hight Steward hivatala a koronához került és VIII. Henrik óta csak ideiglenesen nevezik ki a koronázásra.1952-ben ilyen kérelem volt többek között a westminsteri apátság esperesének igénye, hogy tanácsaival lássa el a királynőt a szertartás alatt (közel ezer éve őriznek egy Vörös Könyvet a szertartás menetéről); Durham valamint Bath és Wells lord-püspökeinek igénye, hogy a királynő oldalán álljanak a teljes szertartás alatt, Shrewsbury earljének igénye, hogy, mint Írország Lord High Steward-ja hordozza a fehér pálcát.Rajtuk kívül a brit miniszterelnök és a kormány tagjai, a Nemzetközösségi királyságok főkormányzói és miniszterelnökei, a koronagyarmatok kormányzói is meghívást kapnak, csak úgy, mint más külföldi méltóságok, hírességek is.
Crimson surcoat (karmazsin köpeny) – a szertartás során a legalsó öltözék, amit visel az uralkodó; 1953-ban II. Erzsébet koronázására egy teljesen új köntöst készítettek.
Robe of State of crimson velvet (állami karmazsin bársonypalást) vagy Parliament Robe (parlamenti palást) – az első palást, amit a koronázáson használnak, az apátságba való belépéskor, majd később a parlament megnyitásán. Egy hermelin köpenyből és egy hosszú, karmazsin színű, bársonypalástból áll, hermelin szegéllyel és arany csipkével díszítve.
Anointing gown (felkenési köntös) – egy egyszerű, fehér, mindenféle díszítést nélkülöző öltözék, melyet a felkenés alatt viselnek.
Colobium sindonis – az első öltözék, mellyel az uralkodót beiktatják. Gyolcsból készült, fehér, laza alsóruházat, csipkével díszítve, oldalt nyitott, ujjatlan és mélyen kivágott nyakú. Az uralkodói hatalom néptől való eredetét szimbolizálja.
Supertunica – a második beiktatási palást. Hosszú, bokáig érő, arany, selyem ruha, bő ujjakkal. Rózsaszín selyemmel szegélyezett és arany csipkével díszített, nemzeti jelképekkel hímzett, kardövvel összefogott öltözék. A Bizánci Birodalomban a konzulok öltözetének része volt.
Robe Royal vagy Pallium Regale – a fő öltözék, melyet a koronázás alatt viselnek. Egy négyszögletes lepel, bíbor selyem szegéllyel, ezüst koronákkal, nemzeti jelképekkel és ezüst császári sasokkal a négy sarkán.
Stole Royal vagy armilla – arany színű selyemsál, melyet a Robe Royal-al együtt viselnek. Arany és ezüst szálakkal gazdagon hímzett, drágakövekkel kirakott, rózsaszín selyem és arany szegéllyel.
Purple surcoat (lila köpeny) – a karmazsin köpeny ellenpárja, a ceremónia végén viselik.
Imperial Robe of purple velvet (birodalmi lila bársonypalást) – a szertartás végén, az apátságból való távozáskor viselik. Hímzett hermelin köpenyből valamint kanadai hermelinnel szegélyezett és angol szaténnel bélelt, lila bársonypalástból áll.A koronázási ékszerekkel ellentétben, minden uralkodó újonnan készített öltözeteket visel. Ezek közül csak a supertunica és a Robe Royal kivételek, melyek IV. György koronázására készültek, 1821-ben.
Számos résztvevő visel különböző egyenruhákat, kosztümöket és palástokat. A nemesek egy karmazsin színű, bársony köntösből és hermelin köpenyből álló palástot hordanak. A hermelin köpenyen lévő fókabőr foltok sorainak száma jelzi, hogy a nemesi hierarchiában hol foglalnak helyet: a hercegeknek (akik nem tagjai a királyi családnak) négy, az őrgrófoknak három és fél, a grófoknak három, a vikomtoknak kettő és fél, a báróknak valamint a parlament lordjainak pedig kettő sor jár. A királyi hercegek hat sor hermelinprémet viselnek, hermelinszőrt a köpeny elején valamit hosszú uszályt, melyet egy apród tart. A nemesi származású nők esetében az uszály hossza és a hermelinprém szegély szélessége jelöli rangjukat: a hercegnők uszálya két yard (kb. 2 m) hosszú, a hermelin szegély öt hüvelyk (kb. 127 mm) széles; az őrgrófnők esetében ezek a mértékek egy és háromnegyed yard (kb. 1,5 m) valamint négy hüvelyk (kb. 102 mm); a grófnők egy és fél yard (kb. 1,4 m) hosszú uszályt hordanak három hüvelyk (kb. 76 mm) széles hermelin szegéllyel; a vikomtnők egy és egy negyed yardos (kb. 1,1 m) uszályt viselnek két hüvelyk (kb. 50 mm) széles hermelin szegéllyel; a bárónők és a lady-k uszálya pedig egy yard (kb. 1 m) hosszú a hermelin szegély szélessége pedig a vikomtnőkéhez hasonlóan két hüvelyk.
A királyi család tagjain kívül a nemesség tagjai is viselnek ún. rangjelölő koronákat. A rangokat különböző heraldikai szimbólumok jelölik. A trónörökös koronáján négy talpas kereszt (cross-pattée) és négy heraldikai liliom (fleurs-de-lis) váltakozik, a tetején egy boltívvel. Az uralkodó kisebb gyermekei és testvérei hasonló koronát hordanak, de boltív nélkül. A trónörökös gyermekeinek koronáján négy liliom, két talpas kereszt és két eper levél található. Négy talpas kereszt és négy eperlevél váltakozik az uralkodó fiainak és fiú testvéreinek gyermekei koronáin. Ezek a koronák nem rangot jelölnek, hanem az uralkodóval való rokonság fokát. A nemesi rangot jelölő koronák a hercegek esetében nyolc eperlevélből, az őrgrófok esetében négy eperlevélből és két ezüst golyóból, a grófok esetében nyolc eperlevélből és nyolc ezüst golyóból, a vikomtok esetében tizenhat ezüst golyóból, a bárók esetében pedig hat ezüst golyóból állnak. A nemesi származású nők koronái hasonlóak, de kisebb átmérőjűek.
Az uralkodók mellett az Egyesült Királyság címerügyi hivatalának magas rangú hivatalnokai, a címerkirályok (King of Arms) is viselnek koronát. Anglia, Wales és Észak-Írország felett a Térdszalagrend, Clarenceaux valamint Norroy és Ulster címerkirályainak van joghatósága. Skócia heraldikai hivatalának vezetője pedig a Lord Lyon King of Arms. A Bath Rendnek, a Szent Mihály és Szent György Rendnek és a Brit Birodalom Rendjének saját címerkirálya van. A címerkirályok koronája aranyozott ezüstből készült. Tizenhat tölgyfalevél veszi körbe, melyek közül minden második magasabb, mint az előző. Az abroncson a Miserere mei Deus secundum magnam misericordiam tuam (latin: „Könyörülj rajtam Istenem, hiszen nagy a te irgalmasságod.”) felirat olvasható. Hasonló koronát visel a skót címerkirály is, III. György koronázása óta, előtte azonban a skót korona mását használta. 2004-ben készült egy új másolat a skót koronáról, így a jövőbeni koronázásokon már ezt fogja viselni.
Az uralkodó a koronázásra a bíbor köpenyben (crimson surcoat) és az állami karmazsin bársonypalástban (Robe of State of crimson velvet) érkezik.
Miután az uralkodó elfoglalja helyét a trónon (Chair of Estate), a Térdszalagrend címerkirálya, a canterburyi érsek, a lordkancellár, a főkamarás, a Lord High Constable és az Earl Marshal kelet, dél, nyugat és észak fele fordulnak. Az érsek minden oldalon az uralkodó elismerését kéri: „Uraim, bemutatom nektek..., kétségtelen királyotokat. Ezért ti, akik ma itt megjelentetek, hogy hódoljatok és szolgáljatok, hajlandóak vagytok-e ezeket megtenni?” Miután minden oldalon elismerték az uralkodót, az érsek felolvassa a koronázási esküt, melyet az angol forradalom óta – kisebb módosításokkal – máig használnak:
Canterburyi érsek: „Ünnepélyesen esküszik, hogy Nagy-Britannia és Észak-Írország Egyesült Királysága, Kanada, Ausztrália, Új-Zéland, a Dél-afrikai Unió, Pakisztán, és Ceylon népeit, valamint egyéb birtokait és területeit saját törvényeik és szokásaik szerint kormányozza?”
Canterburyi érsek: „Esküszik, hogy minden ítéletét, amennyire csak lehet, a Jog, az Igazság és a Kegyelem nevében hozza?”
Canterburyi érsek: „Esküszik, hogy minden erejével fenntartja Isten törvényeit és az evangélium kinyilatkoztatásait? Esküszik, hogy minden erejével fenntartja a protestáns vallást az Egyesült Királyságban? Esküszik, hogy megőrzi és fenntartja az angol egyház intézményét, doktrínáit, imádatát, fegyelmét és kormányzatát, amit a törvény felállított? Esküszik, hogy megőrzi püspökeinek és papjainak jogait, melyeket a törvények biztosítanak számukra?”
Királynő: „Esküszöm, mindent így teszek. Amiket előbb megígértem, megteszem és megtartom. Isten engem úgy segéljen!”A koronázás előtt az uralkodó még a skót presbiteriánus egyház intézményének fenntartására is megesküszik.Az eskütétel után egy King James Bibliát (melyet I. Jakab angol királyról neveztek el) mutatnak be az uralkodónak a következő szavakkal: „Ez itt a Bölcsesség, ez a királyi Törvény, ezek Isten élő tanításai.” II. Erzsébet koronázásán a bibliát a skót egyház képviselője mutatta be. Ezután az úrvacsora veszi kezdetét, de a szertartást megszakítja a niceai hitvallás.
Az úrvacsora szertartása után az uralkodót Szent Eduárd székéhez (King Edward's Chair) vezetik, melyet a legelőkelőbb helyen helyeztek el (1953-ban egy dobogó tetejére). Ekkor már nem viseli a karmazsin palástot csak a felkenési köntöst (anointing gown). Szent Eduárd széke a középkorból való, melynek az aljába egy rést vágtak, ahová a szertartás idejéig a scone-i követ helyezik. A scone-i követ vagy más néven a „végzet kövét” a skót királyok koronázásakor használták, amíg I. Eduárd angol király Angliába nem szállíttatta. Ettől kezdve minden koronázás alkalmával használták. 1996-ig a követ a székkel együtt a westminsteri apátságban őrizték, de ugyanezen évben a kő visszakerült Skóciába és az edinburgh-i kastélyban helyezték el a következő koronázásig.A felkenés szent mivolta miatt a közönség nem láthatja az aktust, ezért miután az uralkodó a székre ült, egy baldachint tartanak a feje fölé (sem 1937-ben, sem 1953-ban nem készült felvétel róla). A legutóbbi koronázás alkalmával a baldachint a Térdszalagrend négy lovagja tartotta. Az apátság esperese felszentelt olajat önt egy sas formájú ampullából egy kanálba, mellyel a canterburyi érsek felkeni az uralkodót (a kezein, a fején és a szívénél), majd áldást mond. A finoman kidolgozott kanál az egyetlen a középkori koronázási ékszerekből, mely túlélte Cromwell nemzetközösségét.A felkenés után az uralkodót a fehér, gyolcsból készült ruhába (colobium sindonis) öltöztetik, amire a hosszú selyemruhát (supertunica) adják.A főkamarás bemutatja a sarkantyúkat, melyek a lovagiasságot jelképezik. Az érsek – néhány püspök segítségével – bemutatja a királynőnek az állami kardot (Sword of State). Ekkor öltöztetik fel a négyszögletű, bíbor selyem szegélyű lepellel (Robe Royal), valamint az arany selyemsállal (Stole Royal). Az érsek ezek után az uralkodó kezébe helyezi az aranyozott, drága- és féldrága-kövekkel kirakott országalmát, amelynek tetején a kereszt Krisztusnak, az egész világ feletti uralmát jelképezi. Az országalma ezután visszakerül az oltárra. Ezután az ujjára húznak egy gyűrűt, mely az uralkodó és népe közti „házasságot” jelképezi. A gyűrű után a jogarok következnek: az első jogar galambokkal díszített, melyek a Szentlelket jelképezik; a másodikon pedig egy kereszt látható és ebbe a jogarba foglalták a világ legnagyobb csiszolt gyémántját a Cullinan I-et. Ezután az uralkodót – kezében a két jogarral – a canterburyi érsek Szent Eduárd koronájával megkoronázza. A résztvevők ekkor visszahelyezik koronájukat és fejfedőiket és az „Isten áldja a királyt (királynőt)!” felkiáltással üdvözlik az új uralkodót. A Towerben eközben eldördülnek a díszágyúk.
Miután az uralkodót trónra emelték, az egyház főpapjai, a nemesség képviselői és az uralkodó rokonai leróják hódolatukat, és hűséget esküsznek neki.A királynékat a hűségeskük előtt koronázzák meg, ha azonban az uralkodó nő, akkor a férjét nem koronázzák meg külön. Miután megtörténtek a hűségeskük, az úrvacsora szertartása folytatódik.Az úrvacsora után az uralkodót a Szent Eduárdról elnevezett kápolnába vezetik. A koronázási ékszereket elhelyezik az oltáron, az uralkodót pedig átöltöztetik a lila köpenybe (purple surcoat) és a birodalmi lila bársonypalástba (Imperial Robe of purple velvet). Immár fején a birodalmi koronával, kezében pedig az országalmával és a kereszttel díszített jogarral elhagyja az apátságot, miközben a brit nemzeti himnuszt éneklik.
A szertartáson felcsendülő művek főként klasszikus vagy vallási ihletésűek. Leggyakrabban a Georg Friedrich Händel által írt, bibliai ihletésű, Zadok the Priest (Zadok a pap) című művet játsszák, melyet II. György 1727-es koronázására rendeltek. Hubert Parry I Was Glad című műve bevonulási himnusznak készült VII. Eduárd koronázására. A műbe belefoglalták a Vivát! felkiáltást, mellyel a Westminster School (Anglia egyik neves magániskolája) királyi ösztöndíjasai (King's Scholars vagy Queen's Scholars) üdvözlik a koronázásra érkező uralkodót. Charles Villiers Stanford Gloria in Excelsis című műve is rendszeres része a modern koronázásoknak, csakúgy mint a brit himnusz, a God Save the Queen (vagy God Save the King). II. Erzsébet koronázásán számos más zeneszerző műve is felcsendült: Sir George Dyson, Gordon Jacob, Sir William Henry Harris, Herbert Howells, Sir William Walton, Samuel Sebastian Wesley, Ralph Vaughan Williams vagy Healey Willan. Ralph Vaughan Williams javaslatára, a canterburyi érsek hozzájárulásával egy gyülekezeti himnusz is felcsendült, melynek szövegét Williams a 100. zsoltár alapján alkotott meg (All people that on earth do dwell).
A szokásoknak megfelelően a koronázást egy bankett követte, melyet a Westminster Hallban, a brit parlamentnek is helyet adó Westminster-palota egyik termében tartottak. A király (vagy királynő) bajnoka (a King's Champion vagy Queen's Champion címet hagyományosan a Dymoke család tagjai töltik be) lovagi páncélban a terem közepére lovagolt, jobbján a királyi főlovászmesterrel (Lord High Constable), balján pedig az Earl Marshallal. Egy herold ezek után bejelenti, hogy a bajnok kész megütközni azzal, aki megtagadja az uralkodó személyét:
„Ha bárki közületek, legyen az gazdag vagy szegény, megtagadja urunk és királyunk X. Nagy-Britannia és Írország Egyesült Királyságának királya, a Hit Védelmezője, egykori urunk a néhai király gyermekének jogát a trónra, úgy itt van ez a bajnok, aki kész megküzdeni vele az általa megjelölt napon.”A bajnok ezután a földre dobja a páncélkesztyűjét, majd a terem közepén és az uralkodó asztalánál is megismétlik a ceremóniát. Ezután az uralkodó egy arany kehelyből iszik a bajnok egészségére, majd neki ajándékozza a kelyhet.Anglia főpohárnoka (Chief Butler of England), Anglia fő képfaragója (Grand Carver of England) valamint Skócia képfaragó mestere (Master Carver of Scotland) szintén a bankett résztvevői.Az utolsó bankettet 1821-ben IV. György koronázása alkalmából tartották. Utódja és öccse, IV. Vilmos megszüntette ezt a költséges szokást, és azóta is ez a gyakorlat. Noha VII. Eduárd koronázásakor tervben volt, hogy újra rendeznek bankettet, az uralkodó hirtelen támadt betegsége miatt aztán mégsem rendezték meg. 1953-ban, II. Erzsébet koronázása alkalmából a vendégeket egy nem hivatalos étkezésen látták vendégül, ahol speciálisan az alkalomra készített „koronázási csirkét” szolgáltak fel.
Viktória királynő 1876-ban felvette az India császárnője címet. Delhiben 1877-ben durbart tartottak, hogy a császári cím felvételét kihirdessék. Viktória királynőt az indiai alkirály képviselte. 1903-ban is tartottak egy durbart, hogy VII. Eduárd trónra lépését megünnepeljék. Az uralkodót ekkor a testvére Artúr herceg képviselte. Az 1911-es durbaron már az új uralkodó V. György és felesége is részt vett. Mivel az indiai lakosság nagy része nem keresztény, ezért nem volt értelme koronázási ünnepséget tartani. Ezért mikor V. György belépett a durbarba, már viselt egy koronát, de nem a brit birodalmi koronát, mivel a brit törvények értelmében azt nem vihették ki az országból. Helyette készítettek egy másik koronát, az indiai birodalmi koronát. Az uralkodót trónra ültették, és az indiai hercegek lerótták hódulatukat. 1948-ban aztán a császári cím megszűnt, hiszen India 1947-ben kikiáltotta a köztársaságot.
Ez a szócikk részben vagy egészben a Coronation of the British monarch című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A buddhizmus történetét az i. e. 6. századtól, a történelmi Buddha Gautama Sziddhártha születésétől számítják – ezzel a buddhizmus az egyik legősibb, ma is gyakorolt vallás. Az India északi részéről indult tan sorban meghódította Közép-, Kelet- és Délkelet-Ázsiát. Valamennyire érintette a teljes ázsiai kontinenst. A buddhizmus története során számos mozgalom, valamint három ág alakult ki: a théraváda, a mahájána és a vadzsrajána, melyeknek hosszabb-rövidebb ideig tartó virágkoraik voltak. A legfontosabb buddhista zarándokhelyek az észak-indiai Gangeszi-síkságon és Dél-Nepálban helyezkednek el, az Újdelhi és Rádzsgír közötti területen, ahol Gautama Buddha élt és tanított. Az életéhez kapcsolódó helyek mára fontos zarándokhelyekké váltak a buddhisták és a hinduk számára. Azonban számos más országban is léteznek ereklyék és zarándokhelyek, amelyekben jelenleg vagy korábban jelentős volt a buddhizmus. A buddhizmus hátterét az Indus-völgyi civilizáció jelentette, amely központosított volt és jól szervezett, egészen az i. e. 12. századig. A környezeti és kulturális változások mellett új törzsek is benyomultak az Indus-völgybe nyugat felől a Himalája hágóin átkelve.
Történetének több mint két és félezer éve alatt többször találkozott a nyugati civilizáció és a buddhizmus. Legelőször a selyemúton keresztül jutott el nyugatra a buddhizmus, majd a 19. században az európai gyarmatosítók jutottak el az ázsiai buddhista országokba. A nyugati érdeklődés a buddhizmus irányában fokozatosan nőtt, ahogy a rejtélyes vallásból a modern tudományokat kiegészítő tudománnyá alakult át. Kína tibeti megszállása után rengeteg tibeti buddhista mester menekült el, majd telepedett le Indiában majd különböző nyugati országokban. A 20. század folyamán egyre több ázsiai buddhista mester keresett magának új életet nyugaton. Sok esetben bevándorlóként vagy menekültként érkeztek, de fokozatosan egyre nagyobb közönségek előtt tartottak előadásokat. Miután támogatókra leltek, új buddhista irányzatok is kialakultak, kolostorokat, elvonulási központokat, iskolákat és egyetemeket hoztak létre.A buddhizmus Magyarországon hivatalosan 1951 óta létezik egyházi formában, amikor Hetényi Ernő megalapította a Buddhista Missziót a németországi Árya Maitreya Mandala buddhista rend tagjaként, amely a mahájána irányzathoz tartozik. A legelső hazai buddhista közösséget azonban már az 1890-es években megalapították Máramarosszigeten, valamint Hollósy József buddhista menedéket vett és megírta a Buddhista Kátét (1893). Ezek alapján a dharma Magyarországon több mint száztíz éve jelent meg. 1933-ban Japánban bodhiszattvaként ismerték el Kőrösi Csoma Sándort. Itthon Hollósy Józsefet a második magyar bodhiszattvának tekintik. Magyarországon ezidáig hét sztúpát (emlékhelyet) adtak át hivatalosan: Budapesten kettőt, Budakeszin, Bükkmogyorósdon (Csernelyben), Zalaszántón, Tar községben és Becskén egyet-egyet. A zalaszántói 36 méter magas és 24 méter széles Béke-sztúpa Európa legnagyobb buddhista-szentélye. Magyarországon 1991 óta létezik már buddhista főiskola (A Tan Kapuja Buddhista Főiskola) és 2000 után több középfokú oktatási intézmény (Dr Ámbédkar Iskola és a Kis Tigris Gimnázium és Szakiskola) is megnyitotta kapuját.
A tudósok általában óvatosak Buddha életének történelmi tényeivel kapcsolatban. A többségük elfogadja, hogy tényleg létezett, tanított és rendet alapított Indiában a mahádzsanapada korában, amikor a Magadha birodalom uralkodója Bimbiszára király volt. Buddha Bimbiszára király utódjának, Adzsátasatru király az uralkodása alatt halt meg, így Buddha a dzsaina Mahavira fiatalabb kortársának számít. A védikus brahminok mellett Buddha életének eseményei egybeesnek több jelentős sramana iskola virágzásával, például az ádzsívika, a csárváka, a dzsaina és az adzsnyána iskolákéval. Jelentős gondolkodók is éltek ekkor, mint például Mahávíra, Púrana Kasszapa, Makkhali Goszála, Adzsita Keszakambalí, Pakudha Kaccsájana vagy Szanydzsaja Belatthaputta, akiknek a nézeteivel Buddha valószínűleg megismerkedett, és feltehetően hatással voltak is rá. Buddha két tanítványa, Száriputta és Maudgaljájana korábban valóban a szkeptikus Szanydzsaja Belattaputtát követték. Akadnak olyan bizonyítékok is, amelyek arra engednek következtetni, hogy Álára Káláma és Udaka Rámaputta mesterek tényleg történelmi személyek voltak, akik valószínűleg két különböző meditációs technikát tanítottak Buddhának. Jóllehet Buddha születésének, gyermekkorának, felnőtté válásának, vándor szerzetesi időszakának, megvilágosodásának, tanításainak és halálának általános vázát elfogadják, a tudósok többsége nem fogadja el a hagyományos életrajzokban található összes részletet.
Gautama születésének és halálának pontos ideje nem ismert. A 20. századi történészek többsége Buddha életét körülbelül i. e. 563 és i. e. 483 közé helyezte. Halálának dátumát ma már későbbre becsülik, valamikor i. e. 411 és i. e. 400 közé. Egy 1988-ban tartott szimpózium alkalmával a határozott véleményt formálók többsége az i. e. 400 előtti és utáni 20 év közötti időszakot jelölte meg Buddha halálának időpontjaként. Ezeket a kronológiákat azonban még nem fogadta el minden történész.A korai szövegek bizonyítékai alapján Gautama Sziddhártha a sákja klánból származik, egy olyan nemzetségből, amely az i. e. 5. századi Észak-India perifériáján helyezkedett el (földrajzilag és kulturálisan is). Lehetett egy kis köztársaság, amelyben az apja egy választott törzsfőnök volt, vagy lehetett egy oligarchia, amelyben az apja volt a tartományúr. A buddhista hagyomány szerint Gautama Lumbiniben született, a mai Nepál területén, és Kapilavasztuban (a sákja főváros) nevelkedett, amely vagy a mai Nepál területén lévő Tilaurakot község, vagy az indiai Piprahva falu. Buddha megvilágosodása Bodh-Gajában történt, első tanításait Szárnáthban adta és Kusínagarban halt meg (→ parinirvána).
Gautama életéből és közvetlenül az azt követő évszázadokból nem maradtak fent írásos emlékek. A kb. i. e. 269 és i. e. 232 között uralkodó Asóka király egyik rendelete megemlékezik az uralkodó zarándoklatáról, amelyet Buddha szülőhelyén, Lumbiniben tett. Egy másik rendelete néhány dhamma szöveget említ. Innentől számítják az írott buddhista hagyomány létezését, amely a Maurja Birodalom korának felel meg. A legősibb fennmaradt buddhista kéziratok a gandhárai buddhista szövegek. Ezekre a kelet-afganisztáni Hadda környékén bukkantak, Dzsalálábád város közelében. A 27 nyírfakéregre kharosti írással és gandhárai nyelven írt kéziratokat jelenleg a British Library épületében vizsgálják. A szövegek keletkezésének idejét az 1. századra becsülik.A történelmi Buddháról műalkotás nem született egészen a 2. századig, elsősorban a korabeli szobrászat anikonista szemlélete miatt. Buddha fizikai testének jellemzése néhány korai írásból ismert. Ezekből az írásokból meríthették modelljüket a korai szobrok és domborművek szerzői is. Főleg a páli kánonban szereplő „Egy nagyszerű ember 32 jellemzője” írás volt nagy hatással a művészekre. Ezt a 32 jellemzőt kiegészíti további 80 másodlagos jellemző is (páli: Anubjandzsana).A Dhammacsakkappavattana-szutta a buddhista hagyományok szerint Buddha első tanításait jelenti a megvilágosodása után. Úgy tartják, hogy Buddha az indiai Nerandzsara folyó melletti bódhifa alatt ülve, meditálás közben érte el ezt a szintet. Ezt követően 49 napot csöndben töltött, majd elutazott Bodh-Gajából a közép-indiai Szárnáth-ba, a szent város, Váránaszi közelébe. Itt találkozott korábbi aszkéta társaival, akikkel hat évig gyakorolt együtt. Az aszkéták először kétkedve fogadták Buddhát, mivel azt gondolták, hogy az feladta az igazság keresését és az aszkéta utat. De amint meglátták Buddha kisugárzását, megkérték, hogy tanítsa meg nekik azt, amit megértett. Ekkor adta Buddha azt a tanítást, amit később a Dhammacsakkappavattana-szuttába lejegyeztek.
A buddha-vacsana (páli és szanszkrit: „Buddha szava”) azokra a buddhista hagyományok által elfogadott művekre vonatkozik, amelyeket elfogadnak Buddha tanításaként. Minden hagyomány tartalmaz bizonyos szövegeket buddha-vacsanaként, ez azonban nem jelenti azt, hogy ezek a történelmi Buddha ténylegesen használt szavai lennének.
A korai buddhizmus központja a Gangesz-folyó völgyében volt, ahonnan fokozatosan terjeszkedett. A kánoni források két tanácskozást említenek, ahol a szerzetesek közössége (szangha) Buddha tanításaira támaszkodva összeállította a szöveggyűjteményeket, valamint rendezett néhány, a közösségre vonatkozó problematikus témát. Az elő-szektariánus buddhizmus a buddhizmus azon időszakára utal, amely Buddha parinirvánájától számított 100–150 évig, a buddhista közösség legelső felbomlásáig tartott. A legtöbb tudós szerint ez a szakadás valamikor a második és a harmadik buddhista tanácskozás között volt. Röviddel a második buddhista tanácskozás után történt az első jelentős szakadás. Az első két iskola a szthaviraváda és a mahászánghika volt. A buddhista közösségekben történő szakadások egybeesnek az egyes iskolák által bevezetett Abhidhamma szövegek bevezetésével. Az iskolák eltérő módon értelmezték ezeket a szövegeket és az egymás közötti viták javarészt ebből alakultak ki. A tanok értelmezési különbségeiből fakadó szétválások után is voltak nézeteltérések a vinaját illetően, amely magába foglalta a buddhista közösségek, illetve a szerzetesrendek magaviseletének szabályait. Az elő-szektariánus buddhizmusban, egy laza vázat leszámítva, még nem léteztek Abhidhamma szövegek és egyes iskolák a későbbiekben sem fejlesztettek ki Abhidhamma irodalmat.
Az első buddhista tanácskozást a nemes támaszt nyújtó Adzsátasatru király idején az i. e. 5. században, közvetlenül Buddha parinirvánája után tartották Mahákásjapa elnökletével a mai Rádzsgír városában. A tanácskozás célja Buddha tanításainak a lejegyzése volt egy vallási szöveggyűjteménybe (szútra) és az Abhidhammába, valamint törvénybe foglalták a szerzetesi szabályokat is (Vinaja). Felkérték Ánandát, Buddha egyik legfőbb tanítványát, aki egyben az unokatestvére is volt, hogy recitálja Buddha és Upáli (szintén volt tanítvány) párbeszédeit és az Abhidhammát. Ezek alkotják ma a Tipitaka (szanszkrit: Tripitaka – három kosár) alapját, amelyek csupán páli nyelven maradtak fenn. Az első zsinat azért volt fontos, mert az arról készült beszámolók azt mutatják be, hogy a korai szangha hogyan készült megszervezni magát. A második buddhista tanácskozást Vaisáliban tartották a hitközösségben kitört egyik vitát követően. A tanácskozás során az eredeti vinaja szöveget olvasták fel, hogy kiderüljön, hogy bizonyos szerzetesi cselekedetek a lejegyzett Buddha tanításokkal ellentétesek voltak-e. A viták szövege megtalálható a korai buddhista iskolák vinaja szövegeiben. Tulajdonképpen minden kutató egyetért abban, hogy a második buddhista tanácskozás valós történelmi esemény volt.
A második zsinat után pár évvel szakadás történt a buddhista közösségben. Ekkor alakultak ki különböző alcsoportok, például a szthaviraváda, a mahászánghika és a szarvásztiváda. Az eredeti szangha átalakult, helyi jellegzetességeket vettek fel a különböző csoportok és a vándorszerzetesek az esős évszak (vassza) idejére ugyanarra a helyre tértek vissza, majd Buddha halála után száz évvel valószínűleg kialakultak az első kolostorok is.
Asóka (i. e. 273–232), maurja uralkodó, áttért a buddhizmusra a kelet-indiai Kalinga véres hadjárata után (ma Orisza). Miután megbánta azokat a szörnyűségeket és borzalmakat, amiket háborúja okozott, úgy döntött, hogy felhagy minden erőszakkal és a mészárlások okozta szenvedést az egész emberiség dicsőségére fogja váltani úgy, ahogy azt még egyetlen hódító sem tette meg előtte. Sztúpák és oszlopok építésével népszerűsítette a hitet és buzdított mindenkit, többek között az állatok tiszteletére és a dharma követésére. Az egyik legjobb példa erre a Száncsiban található Nagy Sztúpa (Bhopál szomszédságában), ami az i. e. 3. században épült, ezt később kiszélesítették. Kivésett kapuit, az úgynevezett toranákat, az indiai buddhista művészet kimagasló remekei közé sorolják. Épített ezen felül utakat, kórházakat, nyugdíjasházakat, egyetemeket és öntöző rendszereket szerte az országban. Egyenlően bánt alattvalóival vallásra, politikára vagy kasztra való tekintet nélkül. Ez volt az első időszak, amikor a buddhizmus Indián túl más országokra is kiterjedt. A fennmaradt táblák és oszlopok szerint Asóka megbízottakat küldött számos országba, hogy terjesszék a buddhizmust, még Srí Lankába és a messzi görög királyságokba is, elsősorban a Görög-Baktriai királyságba, és feltehetően még azon túl, a Földközi-tengerre is.
A harmadik buddhista tanácskozás történelmi háttere a következő: Asókát a Buddha halála utáni 280. évben koronázták királlyá. Eleinte nemigen törődött a dharmával és a szanghával, és apjához hasonlóan más szektákat is támogatott. Ez azonban megváltozott, miután találkozott egy Nigrodha nevű papnövendékkel, aki elmesélte neki az Appamada-vaggát. Ezután már más vallási csoportokat nem támogatott, csak a dharma érdekelte. Hatalmas vagyonát arra használta, hogy pagodákat és vihárákat építsen és gazdag támaszt nyújtson a bhikkhuk részére. Gyermekei is beléptek a szanghába. Később éppen a nagylelkűsége okozott súlyos problémát a szangha számára. Sok érdemtelen ember szivárgott be a rendekbe, akik eretnek tanokat hirdettek és csak az anyagi javakat lesték. Végül egy nagy csoport hitetlen, kapzsi embertől megtagadták a szanghába való felvételt, akik mégis szerzetesi ruhát öltöttek megfelelő rendfelvétel nélkül is. Ennek következtében a szangha tekintélye leromlott. Egyes tiszta életvitelű szerzetesek nem voltak hajlandóak részt venni az Upószatha szertartáson a korrupt szerzetesekkel együtt, aminek a vége vérontás lett, ugyanis a nem engedelmeskedő szerzeteseket a helyszínen lemészárolták – a király fiát is majdnem. Amikor Asóka tudtára jutott a szörnyű erőszak, nagyon megbánta bűnét és Móggaliputta Tissza szerzetes tanácsát kérte, aki a harmadik buddhista tanácskozás azonnali összehívására sarkallta a királyt, illetve a korrupt szerzetesek azonnali eltávolítására. Asóka i. e. 250 körül hívta össze a zsinatot Pátaliputra városában (ma Patna). A tanácskozást Móggaliputta Tissza szerzetes vezette. A tanácskozás célja a szangha megtisztítása volt, főleg a nem buddhista aszkétáktól, akiket a királyi patronázs vonzott. A tanácskozást követően buddhista misszionáriusok indultak útnak az ismert világ minden tája felé.
Asóka rendeletei közül néhány megemlíti a buddhizmus terjesztése érdekében tett erőfeszítéseket a hellenisztikus világban, amely akkortájt összefüggő egységet alkotott egészen Indiáig. Ezekből világos képet kapunk a hellenisztikus területek politikai szervezeteiről: a főbb görög uralkodók neveiről és fővárosairól. Ezen állítások szerint sok uralkodó kapott buddhista hittérítést: II. Antiokhosz szeleukida uralkodó (Szeleukida Birodalom – i. e. 261–246), II. Ptolemaiosz (Egyiptom – i. e. 285–247), II. Antigonosz makedón király (Makedónia – i. e. 276–239).
„A dharma hódítását megnyertük itt, a határokon és 5400–9600 km-re innen is, ahol a görög király Antiokhosz uralkodik, azon túl, ahol a négy király Ptolemaiosz, Antigonosz, Magasz és Alexander uralkodik, ahogy délen is, ahol a Csolák, a Tamilok és a Tamraparnik (Srí Lanka) uralkodnak”. (Asóka rendeletei, 13. kő bevésés, S. Dhammika).Ezen felül, páli források szerint Asóka néhány misszionáriusa görög buddhista pap volt, ami jól mutatja a közeli vallásos párbeszédet a két kultúra között:
„Amikor théra (idősebb) Móggaliputta, a hódító (Asóka) vallásának felvilágosítója, véget vetett a tanácskozásnak (harmadik) (…) ő előre küldte az idősebbet, egyet ide, egyet oda: (…) és Aparantakához (a „nyugati országokba” Gudzsarátnak és Szindh-nek felel meg) elküldte a göröghöz (Iona - görögül beszélő) (…)”. (Mahávamsza XII).Nem egyértelmű, hogy ezek az érintkezések milyen hatással voltak a másik félre, ám néhány szerző állítása szerint ebben az időben már elkezdődött a szinkretizmus a buddhizmus és a hellenisztikus gondolkodás között. Kimutatható buddhista közösségek jelenléte ebben a világban, főleg Alexandriában (Alexandriai Szent Kelemen szerint) és a keresztény kort megelőző terapeuta szerzetesrendjénél (valószínűleg a páli „théraváda szó torzulásából”.) Ezek majdnem teljes mértékben a buddhista aszketizmusból merítettek, és lehettek közöttük akár Asóka misszionáriusai közül is. Találtak buddhista sírköveket is Alexandriában, amelyeket a dharma kerékkel díszítettek. A buddhisták alexandriai jelenléte a következő következtetésre ad okot: „Később ezen a helyen hozták létre a legtöbb aktív keresztény központot”. Baktriában (ma észak Afganisztán), Indiától nyugatra, görög királyságok léteztek Nagy Sándor hódítása után, i. e. 326 környékén: először a Szeleukida Birodalom i. e. 323-tól, majd a Baktriai királyság i. e. 250-től.I. Demetriusz baktriai király elfoglalta Indiát i. e. 180-ban egészen Pátaliputra városáig. Az újonnan alapított indo-görög királyság Észak-India számos területén létezett egészen az i. e. 1. század végéig. Az indo-görög királyok uralkodása alatt virágzott a buddhizmus és állítólag az indiai megszállásuk a Maurja Birodalom megsegítése érdekében történt. Az egyik leghíresebb királyuk, I. Menandrosz (körülbelül i. e. 160–135). Úgy tűnik, hogy áttért a buddhizmusra és a Mahájána hagyomány egyik védelmezőjévé vált, ahogy korábban Asóka avagy később a kusán király Kaniska. Menandrosz érméin szerepel a „megváltó király” kifejezés görögül valamint néha feltűnik a nyolcküllős kerék is. Közvetlen kulturális egymásra hatás feltételezhető Milinda-panyha (Menandrosz király kérdései) dialugasa alapján Menandrosz és egy Nágaszéna nevű szerzetes között i. e. 160 környékén. Halála után a király maradványainak megőrzésével járó megtiszteltetésben az általa uralt városok részesültek. Ezeken a helyeken sztúpákban helyezték el a relikviákat a történelmi Buddhával párhuzamosan. A Menandroszt követő számos indo-görög király vésette bele érméjébe „A Dharma Követője” feliratot kharosti írással, és „vitakra” mudrá hagyományainak megfelelően ábrázolták magukat vagy isteneiket. A görög és buddhista kultúrák találkozása ráhatással lehetett a mahájána tradícióra, ugyanis ezután ott is kifejlődött a vallás kifinomult filozofikus megközelítése és a Buddha ember-isten megközelítése, amely emlékeztet a hellenisztikus istenek képéhez. Szintén ebből az időből származik Buddha első emberformájú ábrázolása, gyakran valóságos gréko-buddhista stílusban.
Srí Lankára Asóka fia, Mahinda és hat kísérője vitte el a buddhizmust az i. e. 2. században. Megtérítették Devanampija Tissza királyt és a nemesség nagy részét. Ráadásul Asóka lánya, Szanghamitta a szigetországban megalapította a bhikkhunít (apácarend) és vitt magával a szent fügefából egy suhángot, amit később elültettek Anuradhapura városában. Ekkor épült a Mahávihára monostor. A páli kánont Vattagamani király (i. e. 29–17) idején írták le az országban, amikor virágzott a Théraváda hagyomány. Később több elbeszélő tevékenykedett errefelé, úgy mint Buddhagósza (4.–5. század) és Dhammapála (5.–6. század), akik rendszerbe foglalták a hagyományos elbeszéléseket. Annak ellenére, hogy a Mahájána buddhizmus is ekkoriban teret hódított Srí Lankán, igazából a Théraváda terjedt el igazán a szigeten, amely végül ennek az ágnak az erődévé vált. Innen terjedt később tovább Délkelet-Ázsia felé a 11. században.
Az Indiától keletre eső területeken (ma Burma és Thaiföld) az indiai kultúra erősen befolyásolta a mon embereket. A monok az i. e. 3. században tértek át a buddhizmusra Asóka idején, még a Mahájána és a Hínajána buddhizmus különválása előtt. A korai mon buddhista templomokat (például a közép-burmai Peikthano) az 1-5. század közé szokták eredeztetni. A monok buddhista művészetét különösen befolyásolta az indiai művészet a Gupta Birodalomból és az azután következő időszakból. Ez az úgynevezett manierista stílus széles körben elterjedt Délkelet-Ázsiában a mon királyság terjeszkedése során az 5-8. század között. A théraváda hit mon befolyásoltságra elterjedt Délkelet-Ázsia északi részén, amelyet végül folyamatosan felváltott a Mahájána buddhizmus az i. e. 6. századtól. Az Ándhra Prades régió egyik legkorábbi uralkodó dinasztiájának felirataiban szerepel, hogy a kiráták felvették a buddhizmust a 3. században, akikről azt feltételezik, hogy a tibeto-burmai népek voltak. Hasonló korból származó kínai könyvek egy „Liu-Jang” nevű királyságról beszélnek, ahol mindenki Buddhát üdvözítette és több ezerre teszi a srámanerák számát. Ennek a királyságnak a területét Burma középső részével azonosították. Egy sor páli, szanszkrit, pju és mon nyelvű felirat maradt fent a 6–7. századból Burma középső és déli részéből. A 11–13. századtól a Pagan Királyság bamar királyai és királynői számtalan sztúpát és templomot építtettek. Bagan városában a 11. században vezették be a théraváda buddhizmus. Jelentős fordulat volt ez a burmai buddhizmus történetében, mivel a térségben éppen akkor került biztos alapokra a buddhizmus, amikor Dél- és Délkelet-Ázsiában már hanyatlásnak indult. Baganban a burmai uralomnak a tatárok támadása vetett véget 1287-ben, amely a buddhizmus hanyatlását is eredményezte. A 14. században egy másik buddhista hagyományvonal érkezett Srí Lankából Ajutthaja városba, a thai Ajutthaja Királyság fővárosába. Így került a thai erdei hagyomány átadási vonala Burmába.
A Szunga-dinasztiát (i. e. 185–73) i. e. 185-ben alapították, körülbelül 50 évvel Asóka halála után. Brhadratha király (az utolsó maurja uralkodó) meggyilkolása után a katonai hadvezér Puszjamitra Szunga került a trónra. A buddhista vallásos írások szerint, például az Asókávadána, Puszjamitra (egy ortodox brahmin) nem szívesen látta a buddhistákat és üldözte a buddhizmust. Buddhisták írták róla, hogy Puszjamitra „templomokat rombolt le és szerzeteseket öletett”: 84 000 buddhista sztúpát romboltak le, amelyeket korábban Asóka építtetett, és 100 arany érmét ajánlottak egy buddhista szerzetes fejéért. Ráadásul, buddhista források szerint számos buddhista kolostort formáltak át hindu templommá többek között Nálanda, Bodh-Gaja, Szárnáth és Mathura városokban.Az újkori történészek az irodalmi és régészeti bizonyítékok alapján vitatják ezt. Szerintük azután, hogy Asóka halála után a buddhizmus nehezebb időket élt át a szunga uralkodók idején, buddhistaüldözésre utaló bizonyítékok azonban nincsenek. Romila Thapar, neves történész szerint a régészeti leletek éppen azt bizonyítják, hogy Puszjamitra nem volt fanatikus anti-buddhista és valójában nem rombolt le 84 000 sztúpát.Ebben az időszakban sok buddhista szerzetes hagyta el a Gangesz völgyét vagy az északi (uttarapatha) vagy a déli útvonalon (daksinapatha). Ezzel egyidejűleg Magadha régi területén megszűnt a buddhista művészeti tevékenység is, illetve áttevődött az északi Gandhára és Mathura területére, vagy a délkeleti Amaravati település környékére. India középső részén szintén fennmaradt néhány központ, mint például Bhárhut.
Észak Afganisztánban, egy Tillia Tepe nevű régészeti területen találtak egy i. e. 1. századi, Indiából származó aranyérmét. A hátoldalán egy oroszlánt ábrázol a három drágasággal és a karosti felirattal „Sih[o] vigatabhaj[o]” („Az oroszlán aki elűzte a félelmet”). Az elülső oldalán egy majdnem teljesen meztelen ember szerepel, aki csak egy hellén tógát és egy petasus kalapot visel (hasonlatosan ahhoz, ahogy Hermészt vagy más néven Mercuriust szokás ábrázolni) és egy buddhista darmacsakra kereket görget. A legenda karosti nyelven így szól: „Dharmakakrapravata[ko]” („Az aki a dharmacsakra kereket forgatta”). Egyesek szerint ez a Buddha egyik korai ábrázolása.
A nyugati időszámítás kezdete környékén új vallási elvek jelentek meg új szútrák formájában, amelyek nem tartoztak a régi iskolák Tripitakáihoz. Az új mozgalom egy idő után a mahájána nevet vette fel, amelynek jelentése „nagy jármű”. Ez a hínajána „kis jármű”, hagyományos irányzattal szembeni tudatos megkülönböztetés okán történt. Az új irányzatban az egyetemes együttérzés és a tökéletes felébredés került előtérbe, amit a felfogásuk szerint a bodhiszattva ösvényeen keresztül lehet elérni. A bodhiszattva azért szeretné elérni a tökéletes buddhaság állapotát és a megvilágosodást, hogy ezáltal enyhíthessen az összes érzőlény szenvedésein. A mahájána buddhizmus i. e. 1. századtól való terjedése nem volt mentes összetett politikai változásoktól Északnyugat-Indiában. Az indo-görög királyságokat fokozatosan elárasztották mindenféle kultúrák, míg végül beolvadtak az indoszkíta népekbe és a kusánokba. A buddhizmus új irányzatának kialakulása részben a számos kusán és észak-indiai népek kulturális befolyása hatására történt.
A negyedik buddhista tanácskozást állítólag a kusán király, Kaniska uralkodása alatt hívták össze 100 körül Dzsálandhárban vagy Kasmírban. A théraváda buddhizmus negyedik tanácskozása viszont Srí Lankán volt mintegy 200 évvel korábban, ahol a páli kánon először lett teljes egészében leírva. Így aztán két darab negyedik tanácskozás volt: egy Srí Lankán (théraváda) és egy Kasmírban (szarvásztiváda). A kasmíri negyedik tanácskozásról úgy tartják, hogy 500 pap kapott meghívást, akiket Vaszumitra vezetett. Részben úgy tűnik azért, hogy összeállítsanak egy nagy kiterjedésű magyarázó szöveget az Abhidharma mellé. Az is lehetséges mindemellett, hogy a létező kánonhoz is hozzányúltak. Úgy tudni, hogy a tanácskozás során háromszázezer verset és több mint kilenc millió kinyilatkoztatást dolgoztak fel, amelyek feldolgozása tizenkét évig tartott. E tanácskozás legfőbb eredménye az a tömérdek magyarázó szöveg, amelyet Mahá-Vibhásának („Nagy szövegmagyarázat”) neveznek.
A tudósok szerint ekkortájt történt egy jelentős változás a szarvásztiváda kánon nyelvezetében, amikor is átírták a korábbi prákrit nyelven írott verziót szanszkrit nyelvre. Feltehetően ez a változtatás a kánon jelentősebb hitelromlása nélkül ment végbe és rendkívüli jelentőségű volt amiatt, hogy a szanszkrit a brahmanizmus szent nyelve volt Indiában és számos más gondolkodó is használta vallási vagy filozófiai nézettől függetlenül. Viszont ez lehetővé tette, hogy a buddhizmus sokkal nagyobb közönséghez is eljusson, mint korábban. Éppen ezért, ezután megnövekedett a buddhista tudósok körében a szanszkrit nyelv használata magyarázó szövegek és tanulmányok írásához. Sok korai iskola azonban, mint a théraváda, soha nem váltott át szanszkrit nyelvre, részben mivel Buddha kifejezetten megtiltotta a párbeszédek lefordítását minden elitista vallási nyelvre (mint például a latin a középkori Európában). Inkább helyi nyelvek használatára buzdította a szerzeteseket. Idővel azonban a théraváda írások (páli) nyelve is tudományos avagy elitista nyelvvé vált.
A mahájána buddhizmus fokozatosan fejlődött és idővel virágzásnak indult és Ázsiában sok területén elterjedt: Délkelet-Ázsiába, Közép-Ázsiába, Kínába, Koreába majd 538 körül Japánba és a 7. században Tibetbe. A buddhizmus Délkelet-Ázsiába egyrészt közvetlenül Indiából, tenger keresztül érkezett, valamint a teljes első évezred során, közvetlen módon Közép-Ázsiából és Kínából. A 12. század előtt Thaiföld, Burma, Laosz és Kambodzsa területein számos Indiából érkező buddhista szekta dominált, amelyek között a mahájána buddhizmus is szerepelt. A 7. században Jicsing korabeli utazásai során feljegyezte, hogy ezen a területeken az indiai buddhizmus minden formája virágzott.
A Kusán birodalom bukása után a 4–6. század között a Gupta dinasztia idején, Indiában virágzott a buddhizmus. Mahájána oktatási központokat hoztak létre, főleg az észak-indiai Nálandában, ahol az egyik intézmény évszázadokon keresztül a legjelentősebb buddhista egyetemnek számított olyan neves tanítókkal, mint Nágárdzsuna. A Gupta stílus buddhista művészetre gyakorolt hatása a hittel együtt tovább terjedt Délkelet-Ázsiából Kínába.Az indiai buddhizmus legyengült a 6. században, a fehér hunok fosztogatásai és Mihirkulasz kivégzése után. Hszüan-cang az utazásai során feljegyezte, hogy a 7. században a buddhizmus népszerű volt Andhra, Vidzsajanagara és Dravida területeken, amely hozzávetőlegesen a mai Ándhra Prades és Tamilnádu államoknak felel meg. Hszüan-cang hódolatát fejezte ki Harsa Vardhana, indiai uralkodó előtt, miközben a buddhisták Gouda királyság területén történő üldöztetéséről és számtalan elhagyatott sztúpáról számolt be a mai Nepál területének környékén. Harsa Vardhana királyságának pusztulása után számos kis királyság létrejötte közepette tört ki a rádzsputok felkelése, amely a buddhista klánok uralmának végét jelentette. Később újabb támogató királyok jelentek meg a bengáli területeken, ahol virágzásnak indult a Mahájána buddhizmus és tovább is terjedt Tibet, Bhután és Szikkim felé. A Pála Birodalomban rengeteg templomot építettek valamint egy speciális buddhista művészeti iskola is kiformálódott.
1193-ban mérföldkövet jelentett az indiai buddhizmus hanyatlásában, hogy török-iszlám fosztogatók porig égették Nálandát. A 12. század végére a buddhizmus visszahúzódott a Himalája lába felé északra vagy délen Srí Lankára. Ennek oka az volt, hogy a legfőbb bihari buddhista központokban az iszlám vallás nyomult be és ezzel egyidejűleg megszűnt a politikai támogatottság is valamint erős kaszt nyomás volt tapasztalható. Továbbá nem kedvezett a buddhizmus számára az újraéledő Hinduizmus. A buddhizmus hanyatlásának több oka is volt. A király vallásától egészen függetlenül az egyes államok egyenlően bántak minden jelentős szekta képviselőivel. Vallási emlékműveket és kolostorokat építettek, amelyek legtöbbször tehetős családok adományaiból válhattak valóra. Voltak időszakok, amikor állami, illetve királyi kincstári pénzekből is jutott az építkezésekre. A buddhizmus esetében főleg jelentősnek bizonyultak ezek a támogatások.
A kasztrendszer folyamatos kiterjesztése megváltoztatta a politikai és gazdasági erők helyzetét. Központosítással ellentétes folyamat zajlott le mindenfelé. Egyre inkább a kasztrendszer került előtérbe a világi életben, a társadalmi és gazdasági kapcsolatok színterén. A brahminok egy újfajta kapcsolatot építettek ki az állammal, amely kötelezte a hivatalnokokat, hogy érvényesítsék a kasztokkal kapcsolatos szabályozásokat. A rendszer hízott, az államok fokozatosan elveszítették a bevételeik feletti irányításukat. A legjelentősebb tényező a gupták bukása volt. Az indiai társadalom máshogyan fejlődött, mint a kínai vagy római, amelyekben a kormányhivatalnokok domináltak. Indiában a brahminok örökölték hatalmi pozícióikat tiszavirág életű államok sorozatán keresztül.
A közélet egyre több színterét szabályozták a brahminok, akik az általuk vezetett szertartásokért pénzt szedtek. Az általuk felügyelt kasztrendszer szabályait azért hozták létre, hogy ellenőrzés alatt tarthassák a helyi gazdasági termelést és a termékek elosztásának nagy részét. Ez átalakította a tulajdonrendszert. Ilyen módon váltotta fel a buddhizmust a hinduizmus. A buddhizmust a rivális hindu templomok – amely a bhakti mozgalom újítása volt – valamint a hindu szerzetesek megjelenése is gyengítették, így lecsökkent a buddhizmus anyagi támogatása és népszerűsége is. Az utolsó uralkodó, aki támogatta a buddhizmust, a 12. században a pála dinasztia alatt élt, ám az iszlámot terjesztő muszlim hódítók lerombolták a kolostorokat és az egyéb buddhista vallási építményeket.
Közép-Ázsiára már csaknem a vallás keletkezésétől kezdve hatással volt a buddhizmus. Egy páli nyelven fennmaradt legenda szerint egy baktriai kereskedő testvérpár, Tapasszu és Bhallika, meglátogatta a Buddhát majd a tanítványaivá váltak. Visszatérvén Bactriába templomokat építettek a Buddhának. Az i. e. 2. század során a Han-dinasztia nyugati irányú terjeszkedése során kerültek a kínaiak kapcsolatba Ázsia hellenisztikus műveltségével, elsősorban a gréko-baktriai királyságokéval. Ezután a buddhizmus északi terjedésével alakultak ki buddhista közösségek, sőt buddhista királyságok is Közép-Ázsia különböző szegleteiben. Néhány selyemúton fekvő városában például csaknem kizárólag buddhista sztúpák és kolostorok álltak és úgy tűnik ezeknek fő szerepe az volt, hogy a kelet és nyugat között utazóknak tegyenek szolgálatot. Ezen a területen - Kína, India és Perzsia találkozóhelyén - a théraváda hagyomány először az iráni törzsek között terjedt el, még mielőtt egybe olvadt volna a mahájána formákkal az i. e. 2–3. században. Ez érvényes a mai Pakisztánra, Kasmírra, Afganisztánra, kelet Iránra és a part menti részekre, Üzbegisztánra, Türkmenisztánra és Tádzsikisztánra. Kínába az ősi Gandhára, Baktria, Pártia és Szogdia államokból terjedt át. Ezek közül az első állam Baktria volt, ahol már az i. e. 3. században megjelent a buddhizmus, és egyidejűleg más vallások is természetesen jelen voltak: zoroasztrizmus, hinduizmus, nesztorianista kereszténység, zsidó, manicheizmus, sámánizmus, tengrizmus és egyéb helyi szervezet nélküli hitrendszerek. Számos iskola (nikája) létezett Közép-Ázsiában és Kínában körülbelül a 7. századig. Ebben az időszakban a mahájána volt uralkodó, ám mivel a hit nem alakított ki egy saját nikája értelmezést, így a szarvásztiváda és a dharmaguptaka maradt a közép-ázsiai kolostorok szellemi tápláléka.
Számos buddhista királyság létezett a kontinens középső részén, főleg Indiában, ám a heftaliták 5. századi mészárlása nagy pusztítást végzett közöttük, sőt Mihirkula király uralkodása alatt üldözték is őket. Az iszlám megjelenésével a vallás hanyatlásnak indult. A háborúk során rengeteg sztúpát romboltak le a 7. században. A muszlimoktól dzimma státuszt kaptak, mivel a „könyv népei” közé sorolták őket, ahogy a kereszténységet vagy a judaizmust is. Ez annyit jelentett, hogy adófizetés ellenében bizonyos védettséget élvezhettek, többek között szabadon gyakorolhatták vallásukat. A mongolok uralma alatt, Dzsingisz kán hódításait követően, a buddhizmus újra erőre kapott, ám száz év alatt a hódítások után visszamaradó mongolok áttértek az iszlámra, és annak terjesztésébe fogtak Közép-Ázsiában. Csupán a keleti mongolok és a Jüan-dinasztia mongoljai őrizték meg a buddhizmus vadzsrajána változatát.
A buddhizmus nyugati irányban a Pártus Birodalomban (vagy Pártia) is elterjedt, legalábbis az Óperzsa Birodalomban fekvő Merv sivatagi városáig, ami ma Türkmenisztán területén található. Szovjet régészeti csoportok a Merv melletti Giaur Kala településen ásatások során feltártak egy buddhista kápolnát, egy hatalmas Buddha-szobrot és egy kolostort. A pártusok közvetlenül érintettek lettek a buddhizmus népszerűsítésében, ugyanis a legenda szerint An Si-kao (kb. 148), pártus herceg Kínába utazott, ahol ő lett az első, aki buddhista szövegeket kínaira fordított. A dél-kínai utazásairól szóló történeteket ma már inkább csak legendának tekintik. An Si-kao történelmi személyét pártus hercegként a rendelkezésre álló keleti források alapján egyelőre nem sikerült beazonosítani Azt sem tudjuk, hogy a szarvásztiváda vagy a mahájána irányzat követője volt-e.A Perzsa Birodalom egyes részein az indiai buddhizmus néhány évszázad alatt elterjedt. A Maurja Birodalom segített elterjeszteni a buddhizmust a mai modern Irán teljes területén. Nagy számban küldtek szét buddhista hittérítőket, hogy terjesszék Buddha tanításait és a kelet-iráni Horászán tartományban még hivatalos vallássá is vált. Perzsiában különféle nyelvek, vallások és kultúrák léteztek egymás mellett. A buddhizmus ezekkel érintkezve és keveredve fejlődött és vett fel helyi jellegzetességeket. A hanyatlás előtt egymás mellett létezett a buddhizmus, a sámánizmus, a zoroasztrizmus, a kereszténység és később az iszlám. Bizonyos fokú szinkretizmusra is akadnak bizonyítékok a buddhizmus és a manicheizmus között, amely az egyik legnagyobb iráni eredetű gnosztikus vallás a 3. századból. A Szászánida Birodalom idején a zoroasztrizmus vált államvallássá, és üldözték a buddhistákat az egész térségben. Ekkor rengeteg buddhista helyszínt égettek fel. Azok a buddhista helyszínek, amelyek valahogyan mégis átvészelték ezt az időszakot, az 5. században a heftaliták (fehér hunok) fosztogatásai jelentették a véget. Mahmúd Gázán kán mongol uralkodó, aki fiatal korában buddhista oktatásban részesült, 1310-ben áttért az iszlám hitre, amelyet az ilhánok államvallásává tett. Betiltotta a buddhizmus gyakorlását, de engedte, hogy a szerzetesek elvándoroljanak szomszédos buddhista területekre.
Közép-Ázsia keleti részén (Kínai Turkesztán, Tarim-medence, Hszincsiang) rendkívül gazdag buddhista műkincseket találtak (falfestményeket és domborműveket számos barlangban, vászonra festett hordozható festményeket, szobrokat és rituális tárgyakat), amelyek sokrétű behatásról árulkodnak Indiától a hellenisztikus kultúráig. Az ún. szerindiai művészet, amely a 2. századtól a 11. századig fejlődött ki Szerindiában avagy Hszincsiangban, Kína nyugati részén, nagyban emlékeztet a gandhárai stílusra. Nem véletlen, hogy találtak itt kharosti karakterekkel írt gandhárai írásokat.
Úgy tűnik, hogy a közép-ázsiai terület kultúrája fontos szerepet játszott a buddhizmus keleti irányú terjesztésében. A buddhista szövegeket először a pártusok fordították kínai nyelvre, akik közül harminchét fordító neve ismert. A 10. századig látható, hogy közép- és kelet-ázsiai buddhista papok szoros kapcsolatot ápoltak egymással. Ezekről tanúskodnak a Tarim-medencében található freskók is. A medencében kialakult behatásokat azonban rendkívül nagy intenzitással szívta fel az erőteljes kínai kultúra. A szerindiai művészet gyakran Gandhára gréko-buddhista művészetéből ered. Ebben ötvöződik az indiai és a görög művészet. Ennek a kölcsönhatásnak erőteljesen kínaiasított változata szintén megtalálható a Tarim-medence keleti részén.
Annak ellenére, hogy Asóka idejéből él néhány hagyomány egy bizonyos pap kínai látogatásáról, azonban Kínába feltehetően csak az 1. század körül érkezett meg a buddhizmus Közép-Ázsia felől. A 8. századra a terület rendkívül aktív buddhista központtá vált. Hivatalosan 67-ben jelent meg a buddhizmus Moton és Csufarlan papok érkezésével. Az uralkodó támogatása mellett megalapították a Fehér Ló-templomot (白馬寺), amely ma is létezik Lojang közelében. A 2. század végére virágzó közösség alakult ki Pengcsengben (ma Szucsou, Csiangszu). Az első mahájána szövegeket egy Lókakséma nevű szerzetes, tudós fordította kínaira 178 és 189 között. A legkorábbi buddhista tárgyi emlékek „pénz fákat” ábrázoló kis szobrok körülbelül 200-ból. A szobrok jellegzetes gandhárai rajzstílussal készültek. A 4. századtól kezdve kínai zarándokok is elvándoroltak önállóan a selyemúton Indiába, hogy az eredeti szövegekkel közelebbről is megismerkedhessenek. A kínai források szerint a legelső kínai felszentelt pap Csu Csi-hszing volt, aki 260-ban utazgatott Közép-Ázsiában a buddhizmus tanait keresve. Mégis Fa-hszien szerzetes indiai zarándoklatát tartják a legjelentősebbnek (395–414) ebben az időszakban, aki hat évig tanulmányokat folytatott különböző indiai kolostorokban, majd tengeren keresztül érkezett vissza Kínába. Hszüan-cang (629–644) és Hjecso Koreából utaztak Indiába.A Tang-dinasztia legelején virágzott a buddhizmus (618–907). A dinasztiát kezdetben erős fokú nyitottság jellemezte a külföldi behatások felé. Az indiai kultúrával is feléledtek a kapcsolatok, amikor kínai papok rendszeresen utaztak Indiába a 4–10. századig. A Tang főváros Csangan (ma Hszian) jelentős buddhista központtá vált. Innen terjedt tovább a buddhizmus Koreába, és a kentosi japán küldöttek közreműködtek abban, hogy eljusson végül egészen Japánba is. Azonban a dinasztia vége felé már negatív megítélése lett a külföldi behatásoknak. 845-ben a Tang császár (Wuzong) teljesen elhatárolódott minden „idegen” vallástól, mint például a keresztény nesztorianizmus, a zoroasztrizmus, és a buddhizmus, azért, hogy támogassa a helyi taoizmust. Az egész birodalomban elkobozta a buddhisták vagyonát, elpusztította a kolostorokat és a templomokat és kivégezte a buddhista papokat. Ezzel egy időre véget ért a buddhista kultúra uralkodása. Úgy tartják, hogy Vu-cung császár nem bírta a buddhista szerzetesek látványát, akikről azt vallotta, hogy adókerülők. 845-ben elrendelte 4600 buddhista kolostor és 40 000 templom lerombolását. Több mint 400 000 buddhista szerzetes és apáca vált paraszttá és meg kellett fizetniük a „két adót” (gabona és ruha). Vu-cung idegen vallásnak tekintette a buddhizmust és ugyanezen oknál fogva üldözte a Kínában élő keresztényeket is. David Graeber szerint a buddhista szervezetek rengeteg nemesfémet gyűjtöttek össze, amelyre szüksége volt a kormánynak a pénzügyi stabilitás megalapozásához. Az ősi kínai buddhizmus ezután soha nem volt már képes eredeti formáját visszanyerni.Azonban, mintegy száz évvel a nagy buddhistaüldözés után a Szung-dinasztia uralkodása alatt (1127–1279) újra feléledt a buddhizmus. A Szung-dinasztia korszaka két különálló időszakból áll: az északi és a déli Szung. Az északi Szung-dinasztia idején (北宋, 960–1127) a főváros Piencsing volt és a császáruk uralta egész belső Kínát. A déli Szung-dinasztia (南宋, 1127–1279) időszaka onnantól számít, amikor elvesztették az irányítást Észak-Kína felett. A déli Szung-dinasztia fővárosa Linan (a mai Hangcsou) volt. Annak ellenére, hogy hatalmas területeket veszítettek és az ősi kínai civilizáció bölcsőjének számított területek sem tartoztak már hozzájuk, a Szung gazdaság nem hevert romokban. Itt élt ugyanis a lakosság hatvan százaléka és itt volt a művelhető földek többsége is. A Szung-dinasztia idejében a közigazgatás a csan buddhizmust (禪) használta arra, hogy megszilárdítsa hatalmát a vidéken. Így válhatott a csan a kínai buddhizmus legnagyobb szektájává. A dinasztia első időszakában a csan Tiszta Föld szinkretizmus volt az uralkodó mozgalom. A buddhista ideológia összefonódott a konfucianizmussal és a taoizmussal, részben a buddhista szövegekben meglévő kínai filozófiai kifejezések miatt. Több konfucianista tudós igyekezett újra megfogalmazni a konfucianizmust neokonfucianizmusként. A Szung-dinasztia idején, 1021-ben, a feljegyzések szerint közel félmillió (458 855) buddhista szerzetes és apáca élt és tevékenykedett a kolostorokban. Ezek közül 397 615 volt szerzetes és 61 240 volt apáca.
A buddhizmus Kínán keresztül 372-ben jutott el a Koreai-félszigetre. Ekkor a sámánizmus volt a helyi koreai vallás. Nem látszott konfliktus a természettisztelet rítusaival, ezért a buddhizmus összekeveredett a sámánizmussal. Azok a hegyek, amelyeket a buddhizmus előtti időkben a szellemek lakóhelyének hittek, a buddhista templomok helyeivé váltak. A koreai buddhizmus elfogadta a koreai sámánizmus főbb szellemeit, és még manapság is több templomában tisztelik ezeket a szellemeket. A buddhizmusnak és a sámánizmusnak ez a keveréke vált koreai buddhizmusként ismertté, noha Buddha alapvető tanításai megmaradtak. Pekcsében 384-től, Sillában 535-től államvallás. Bár kezdetben széles elfogadottságot élvezett, még állami ideológiaként is támogatták, a buddhizmus Koreában erős elnyomatást szenvedett el a Csoszon-dinasztia idején, ami több mint ötszáz évig tartott. Ebben az időszakban a buddhizmustól a neokonfucianizmus vette át a dominanciát. Csak miután a buddhista szerzetesek segítettek visszaverni egy japán inváziót a 16. század végén, állt meg a buddhizmus üldözése. Ennek ellenére a buddhizmust elnyomott maradt a Csoszon-dinasztia végéig. A pozíciója valamennyit javult ezután a gyarmati időszakban (1910–1945). A második világháborút követően pedig a koreai buddhizmus ismét bizonyos mértékű elfogadottságot nyert.
Az indiai szubkontinensről Kína és Közép-Ázsia kölcsönhatása révén jutott el a buddhizmus Japánba. Jelentős szerepet játszott a folyamatban Csang Csien i. e. 138 és i. e. 126 közötti utazásait követően a selyemút megnyitása. A buddhizmust hivatalosan i. sz. 67-ben vezették be Kínában. A történészek egyetértenek abban, hogy az 1. század közepére a dharma eljutott a Huai-folyó területére is. Egy kínai lelkész ajánlotta a Vinaja rendszert a japán buddhizmus számára 754-ben. Ennek eredménye képen nagy sebességgel fejlődött ki a szigetországban a buddhizmus. Szaicsó és Kúkai, japán szerzetesek Kínai utazásuk során találkoztak a buddhizmussal, majd áthozva Japánba megalapították a japán buddhizmus két fontos ágát, a tendait és a singont.Mivel Japán a selyemút egyik végén volt, képes volt megőrizni a buddhizmusnak sok fajtáját, amik Indiából később eltűntek, és amelyeket Közép-Ázsiában és Kínában erősen elnyomtak. 710-től kezdve rengeteg templom és kolostor épült a fővárosban, Narában. Ekkor nőtt ki a földből az ötemeletes Hórjúdzsi pagoda és a Kófukudzsi templom. Számtalan festmény és szobor készült, gyakran kormányzati támogatással. A japán buddhista művészeti alkotások különösen gazdagok voltak a 8. és a 13. század között a Nara-, a Heian- és Kamakura-korokban.
A 12–13. századi Kamakura-kor lázadásokkal teli időszak volt, amelyben az ország irányítása a császári arisztokráciától a szamurájok kezébe került. 1185-ben alapították meg a Kamakura sógunátust (Kamakura-bakufu). Ebben a korban két olyan iskola jött létre, amelyek az országra a legnagyobb hatást gyakorolták. Az egyik az amidisták (Amida Buddha nevéből, szanszkrit: Amitábha Buddha) Tiszta Föld iskolái voltak, amelyet olyan tudósok és szerzetesek fémjeleztek, mint Gensin vagy Hónen. A másik az ezeknél filozófikusabb zen iskolák voltak, amelyekhez olyan szerzetesek tartoztak, mint Eiszai vagy Dógen. Ebben a korban kezdte el tanítani Nicsiren a Lótusz szútrát, amelyből később különálló iskola jött létre (nicsiren buddhizmus).Az 1868-as Meidzsi-restauráció során a kormány hozzáállása erősen buddhista ellenes volt. Igyekeztek kiirtani a buddhizmust Japánból és a sintó vallást újra felemelni, mivel a ország szerte erősen összefonódott a buddhizmus és a sógunság. A Meidzsi-korban (1868–1912) az 1868-as puccs után japán felhagyott a feudális rendszerrel és nyitottak a nyugati modernizmus felé. A sintó lett az államvallás. A buddhista intézmények fenyegetőnek érezték a nyugati világot és kihívásnak, így csak egy egyszerű választásuk maradt. Vagy alkalmazkodtak, vagy elbuktak. A rinzai és a szótó zen az alkalmazkodást választották, más iskolák elbuktak. Az 1872. áprilisi kiáltvány eltörölte a buddhista papok fogadalmi kötelességét és onnantól kezdve házasodhattak és ehettek húst. A szerzetesek számára megengedett világi életmód mellett újra feléledt a császárság és kialakult az állami sintó vallás. A buddhizmus kiszorult a társadalom legszélére.A második világháború után megnövekedett a buddhista papok iránti igény, akik éltették az elesett katonákat, temetési szertartásokat vezettek. Ennek ellenére a világiasodás és a materializmus miatt a buddhizmus és a vallás tovább hanyatlott. A 20. századi Japánban megnövekedett a háború utáni mozgalmak száma és tovább hanyatlott a buddhizmus. Évente mintegy száz buddhista szervezet tűnik el a szigetországban. A valláskövetők száma 1990 óta 77,9%-ról 66,3%-ra csökkent 2011-re. A japán temetések közel 90%-a még így is a buddhista szertartásokat követi. 1963-ban Tamamuro Taidzso ezt a jelenséget temetkezési buddhizmusnak nevezte, amelyben az emberek számára a buddhizmus nem fontos a hétköznapokban, csupán a temetések alkalmával.A hagyományos buddhizmus szertartásos gyakorlatai ellenére a háború utáni Japánban a szoka gakkai világi követői által feltámasztott nicsiren buddhizmus feléledőben van. Az elmúlt ötven év alatt a tagok száma 3000-ről több mint 8 millióra nőtt és iskolákat, főiskolákat, egy egyetemet és kulturális intézményeket is létrehoztak.
A tibeti hagyomány szerint az Om mani padme hum mantrát tartalmazó Kárandavjúha-szútra egy kincsesládában érkezett az égből, Lha Thothori Nyancen, a 28. tibeti király palotájának tetejére. Vita tárgyát képezi ugyan, hogy Szongcen Gampo király (aki 650-ben hunyt el) milyen szinten foglalkozott a buddhizmussal, az azonban ismert, hogy a kínai Tang-dinasztiába tartozó, buddhista Vencseng hercegnőt vette feleségül. A hercegnő magával vitt egy Sakjamuni Buddha-szobrot Tibetbe. Tibeti forrásokból ismert az a tény, hogy a király utódai közül sokan buzgó buddhistává váltak. Az is kiderül a szövegekből, hogy a kínai buddhisták jelentős misszionáriusi aktivitást végeztek Tibetben. Az indiai buddhistákkal ellentétben a kínai hittérítőket uralkodójuk nem támogatta.
A tibeti legenda hagyománya szerint Szongcen Gampo is egy nepáli buddhista hercegnőt (Bhrikuti) vett el. A 8. század második felére már úgy tekintettek rá, mint Avalókitésvara bodhiszattva megtestesülésére. Szongcen Gampo utódai kevésbé voltak lelkesek a buddhizmus terjesztésében, azonban a 8. században Triszong Decen király (755–797, a „tibeti Asóka”) azt már államvallássá tette. Ő építette az első kolostorokat is Tibetben, többek között a jelentős szamjei buddhista kolostort is. Indiából buddhista tudósokat hivatott az udvarába, ezzel biztosította, hogy a tibeti buddhizmus az indiai irányzatokat kövesse a kínaival szemben. Az ő korában érkezett Tibetbe Sántaraksita, jógácsára-szvátantrika-madhjamaka filozófus, aki az észak-indiai egyetemi tradíciókat képviselte, és tanítványa Kamalasíla is. Sántaraksita később visszautazott Indiába, mivel túl nehéznek találta a rászabott feladatot, őt a híres tantrikus misztikus, Padmaszambhava követte, aki rendkívüli jelentőségű szövegeket írt (termák=„ami elveszett”), melyek közül néhányat elrejtett, hogy csak későbbi ún. tertönök (megtalálók) találják meg azokat. Padmaszambhava később a Tibetbe visszatért Sántaraksitával együtt alapította meg a Nyingma iskolát.
Innentől a tibeti buddhizmus története jól ismert. Hivatalosan a buddhizmus viszonylag későn érkezett Tibetbe, a 7. század folyamán. Túlsúlyban volt a mahájána és a vadzsrajána egyik színezete, amely dél felől, az indiai Pála Birodalom egyetemeiből érkezett. Szarvásztiváda befolyás érkezett délnyugatról (Kasmír) és északnyugatról (Hotan). Jóllehet ezek a gyakorlók nem tudták fenntartani jelenlétüket Tibetben, szövegeik hatása érezhető a tibeti buddhista kánonban. A tibetiek számára majdnem kizárólagos forrást jelentett a hinajána buddhizmus („kis szekér”) számára. Ennek egyik korai iskolája volt a múlaszarvásztiváda, amely a tibeti vinaja szellemi forrása volt. Nagy hatással volt a helyi buddhizmusra a Kína felől érkező csan buddhizmus, ám kisebb jelentőséget tulajdonítottak neki a korabeli politikai események során.Már a kezdetektől ellentétben állt a buddhizmus az ősi, sámánista jegyeket mutató bon (vagy bön) vallással, amelyet támogatott a helyi nemesség, de csak Ralpacsen király uralkodása (817–836) alatt érte el fénykorát. A fordításokhoz használt terminológiát egységesítették 825 körül, így a fordítási módszer irodalmi szintre került. Annak ellenére, hogy a buddhista befolyás erősen lecsökkent Langdarma király (836–842) uralkodása során, az azt követő évszázadokban hatalmas erőfeszítéseket tettek az indiai források összegyűjtésére. Ezek közül sok már csak tibeti fordításban maradt fenn. A tibeti buddhizmus erős hatást gyakorolt a 11. századtól a közép-ázsiai népekre, főleg Mongóliában és Mandzsúriában. A mongol Jüan-dinasztia és a mandzsúriai Csing-dinasztia (Kína) állami vallássá tette a buddhizmust.Az egyik legjelentősebb vallásújító Congkapa volt, aki Atísa útmutatásait követve jelentős reformokat hajtott végre a szerzetesi szabályok terén. A reformok célja a kadam tisztaságának visszaállítása volt, ezért megtiltotta a tisztségek öröklődését, megszüntette azokat a gyakorlatokat, amiknek nem volt előzménye indiai forrásokban, visszaállította a szerzetesi nőtlenséget. Kolostorokat alapított, amelyek az új rend (gelug) első bázisai lettek. Ahogy a többi rendnél is szokás volt, a rendfőnököket saját reinkarnációi követték a vezető poszton, Congkapa harmadik utóda, Szönam Gyaco pedig a mongol nagykántól a dalai (óceán) láma (tanító, guru) nevet kapta. A renden belül 1578-ban vette fel a dalai láma címet. A mongol illetőségű negyedik dalai láma kinevezésével sikerült elérni, hogy a mongol buddhisták a gelug rend hívei legyenek. Az ötödik dalai láma (1617–1682) idején lett vezető iskola a gelug (az addig vezető karma rend hatalmának megszerzésével már nemcsak vallási, hanem politikai vezető szerepet kapott) – az ezt az iskolát követő dalai láma is ettől az időszaktól lett Tibet vallási és politikai vezetője. A dalai lámát tekintik az együttérzés bodhiszattvája megtestesítőjének (szanszkrit: Avalókitésvara, tibeti: Csenrezig). Tibet 1950-ig képes volt megőrizni függetlenségét, ekkor azonban a kínai megszállás után elvesztette azt, és Kína egyik tartománya lett. 1959-ben a dalai láma az elnyomás elől Indiába menekült. Bár 1966 és 1979 között nemcsak a vallás, hanem a tibeti népviselet is tiltott volt, azóta az ezredfordulóig eltelt időszakban szigorú szabályok között, de engedélyezték a korlátozott vallásgyakorlást. Az Indiába menekült tibeti kormány új területe az észak-indiai Dharamszala városa volt. Nehru miniszterelnökkel létrehoztak az indiai oktatásügyi minisztériumon belül egy tibeti oktatással foglalkozó független társaságot. India területén ma már létrehozták a tibeti buddhizmus legfőbb iskoláinak fő anyakolostorait, mint például a Dordzse Drak, a Szakja és a Ganden kolostort és nyugati országokban is egyre több tibeti buddhista kolostor épül.
A buddhizmus Délkelet-Ázsiába egyrészt közvetlenül Indiából érkezett tenger keresztül, valamint a teljes első évezred során, közvetlen módon Közép-Ázsiából és Kínából. A 12. század előtt Thaiföld, Burma, Laosz és Kambodzsa területein számos Indiából érkező buddhista szekta dominált, amelyek között a mahájána buddhizmus is szerepelt. A 7. században Jicsing korabeli utazásai során feljegyezte, hogy ezen a területeken az indiai buddhizmus minden formája virágzott. Az 1. század során a selyemút forgalmát részben korlátozta a közel-keleti Pártus Birodalom felemelkedése, amit a rómaiaknak nem sikerült legyőzni. Ez éppen akkor történt, amikor Róma kezdett rendkívüli gazdagságra szert tenni és az ázsiai luxuscikkek iránti kereslet erősen megnövekedett. Ez az igény felélesztette a tengeri kapcsolatokat a Mediterráneum és Kína között. Ezután az áruforgalom révén kereskedelmi központok jöttek létre, gyakran politikai közbenjárásra. India erős hatással volt közben a délkelet-ázsiai országokra. Kereskedelmi utak kötötték össze Indiát a déli Burmával, Thaifölddel, alsó-Kambodzsával és Dél-Vietnámmal. Rengeteg tengerparti települést városiasodott ekkor.
Több mint ezer évig az indiai befolyás volt a legfőbb tényező, amely bizonyos szintű egységesedéshez vezetett a térségben. A páli és a szanszkrit nyelvek és az indiai írás, valamint a théraváda és a mahájána buddhizmussal, a brahmanizmus, és a hinduizmus közvetlen kapcsolat révén került átadásra. Az 5-től a 13. századig Délkelet-Ázsiában nagyon hathatós birodalmak voltak, amelyek aktívan hozzájárultak a buddhista építészethez és művészi alkotásokhoz. A legfőbb buddhista befolyás azonban közvetlenül a tengeren keresztül érkezett az indiai szubkontinens felől, ezért ezek a birodalmak lényegében a mahájána hitet kezdték el követni. Délen a Srívidzsaja birodalom és északon a Khmer Birodalom versengtek egymással. Az ő művészeteik jól kifejezik a gazdag mahájána bodhiszattvák panteonját.
A buddhizmus körülbelül az i. sz. 2 század környékén érkezett az indonéz szigetvilágba. A területen a buddhizmus története szorosan összefügg a hinduizmus történetével, mivel az indiai kultúra által befolyásolt több birodalom kialakulása is egybeesik ezzel az időszakkal. A térségben hatalmas buddhista birodalmak keletkeztek és pusztultak el, úgy mint a Szailendra-dinasztia, a Mataram Királyság és a Srívidzsaja birodalmak. Az 1. század elején, az India és Indonézia közötti tengeri selyemút kialakulásával érkezett meg a buddhizmus az indonéz szigetvilágba.Egyes kínai forrás szerint egy Jicsing nevű kínai szerzetes indiai zarándokútján tért be a hatalmas Srívidzsaja tengeri birodalomba Szumátra szigetén a 7. században. A birodalom a térség buddhista oktatási központjának számított. Neves helyi buddhista tudós volt Dharmakírti, a Szailendra-dinasztia egyik hercege, aki Szumátrán született. Dharmakírti később Indiába költözött, ahol a híres Nálanda Egyetem egyik tanára lett és neves költő. Újraértelmezte és továbbdolgozta Dignága buddhista logikáját és jelentős brahman tudós és buddhista vált belőle. Irányadó elméleteit átvette tibeti buddhizmus, amelyek ma is az alapvető tantervek részét képezik a kolostori egyetemeken. Az Indonéziába látogató neves buddhista tanítók közé tartozik még Atísa, a nálandai Dharmapála és a dél-indiai Vadzsrabodhi. Srívidzsaja volt az indonéz történelem leghatalmasabb buddhista birodalma.
Több buddhista világörökségi helyszín található Indonéziában, közöttük a 8. századi közép-jávai Borobudur mandala emlékmű és a Sevu templom, a nyugat-jávai Batudzsaja és Szumátrán a Muaro Dzsambi, a Muara Takusz és a Bahal templomegyüttesek, valamint számos szobor és felirat az indonéz hindu-buddhista királyságainak korai időszakából. A Kediri, a Szinghaszari és a Madzsapahit birodalmak korában a buddhizmus a hinduizmussal együtt volt a királyok hivatalos államvallása. Egyik-másik király jobban kedvelte ugyan a hinduizmust, a két nagy vallás között mindig harmónia, tolerancia volt és még szinkretizmust is támogatták, ahogy az indonéz nemzeti mottóban is szerepel (Bhinneka Tunggal Ika). Jáva ókori időszakából is rendkívüli minták maradtak fent a buddhista művészetekből, úgy mint például a Pradzsnyápáramitá szobor és Vairócsana Buddha, Padmapani boddhiszattva és Vadzsrapáni szobra a Mendut templomban. A 13. században jelent meg az iszlám a szigetvilágban és a 16. század végére, átvette a hatalmat a hinduizmus és a buddhizmus felett Jáva és Szumátra szigeteken.
A buddhista Szailendra királyság Kambodzsát fennhatósága alá vonta a 8. század végén és a 9. század elején. II. Dzsajavarman (802-869), az Angkor Birodalom első igazi khmer királya, isten-királynak kiáltotta ki magát és Siva egyik megtestesülésének. Mindemellett egyre barátságosabbá és támogatóbbá vált a mahájána buddhista hatásokkal szemben az egész birodalomban. A buddhizmusnak ez a formája hasonlított Pála Birodalom bengáli buddhizmusára és az észak-indiai Nálanda Egyetem irányzatára.A Szailendra-dinasztia korában épült a jávai Borobudur (750–850) mahájána buddhista kolostor. Úgy tűnik, hogy Borobudur inspirálta a későbbi Angkor projektet Kambodzsában, elsősorban Angkorvatot és Angkorthomot. Az Angkor kori Kambodzsa elsődleges buddhista irányzata a mahájána volt, erős tantrikus tendenciákkal. Az Angok birodalom erősödésével erősödött a térségben a buddhizmus befolyása is. Joszavarman templomokat építtetett 887–889 között, amelyek a Meru-hegyet ábrázolják, a világ misztikus tengelyét. Ezek közül a templomok közül a legnagyobb a Phnom Kandal vagy „Központi hegység”, amely az angkori komplexumhoz közel fekszik.
Ellentétes elméletek léteznek arról, hogy vajon a buddhizmus legelőször az i. e. 3–2. században érkezett-e Vietnámba Indiából, vagy csak az i. sz. 1–2. században Kínából. A 2. század végére Vietnám már jelentős regionális buddhista központnak számított (feltehetően mahájána), amelynek legfőbb városa Luy Lâu (ejtsd körülbelül: Lui Leu) volt, a mai Bắc Ninh tartományban, Hanoitól északkeletre. Luy Lâu volt Giao Chỉ (kb: Zao Csi – Vietnám korábbi neve) fővárosa, amely népszerű volt az Indiából Kínába tartó buddhista szerzetesek körében. A szerzetesek követték a tengeri kereskedelmi útvonalat. Számos mahájána szútrát és ágamát fordítottak kínai nyelvre ebben a központban, közöttük a Negyvenkét fejezetes szútrát és az ánápánaszati légzéses meditációt. Az ezt követő közel kétezer évben Vietnám és Kína kulturális, filozófiai és vallási örökségeinek jellegzetességei hasonló vonásokat mutatnak. Ez köszönhető egyrészt a földrajzi helyzetüknek (szomszédok), illetve annak, hogy Kína a történelem során már kétszer is magához csatolta Vietnámot. Emiatt a vietnámi buddhizmus erősen kapcsolódik a kínai buddhizmushoz és jól megfigyelhetők a Szung-dinasztia utáni kínai buddhizmus átalakulásának hatásai is. Mindemellett, mivel Vietnám a középkorban egy időre bekebelezte a Khmer Birodalmat, a khmer lakosságon keresztül beszivárgott az országba a théraváda buddhizmus is. A Đinh-dinasztia (968–980) idején a buddhizmus hivatalos vallássá vált (971 körül), emiatt valószínűsíthető, hogy a kor királyai nagyra tartották ezt a vallást. A korai Lê-dinasztia (980–1009) hasonló irányelvek mentén folytatta az irányítást. Ebben az időben sok képzett buddhista szerzetes áramlott az újonnan függetlenedett államba, amelyben az ország felépítéséhez szükség volt egy biztos, máshol már népszerű ideológiai bázisra. A későbbiekben ezt a szerepet a konfucianizmus töltötte be.
A vietnámi buddhizmus a Lý-dinasztia (1009–1225) idején élte fénykorát. A dinasztia alapítója, Lý Thái Tổ egy buddhista pagodában nőtt fel. A dinasztia összes királya buddhista vallású volt. A Trần-dinasztia (1225–1400) idejére a buddhizmusnak már osztoznia kellett az egyre nagyobb teret hódító konfucianizmussal. A 15. századra a buddhizmus fokozatosan elvesztette a népszerűségét az uralkodói körökben, jóllehet a tömegek számára továbbra is kedves maradt. A hivatalnokok eretneknek és hiábavalónak kiáltották ki a buddhizmust. Legközelebb csak a 19. században, a Nguyễn-dinasztia idején emelték vissza a buddhizmust hivatalos vallássá.
A 19. században a nyugati gondolkodók figyelmét felkeltette a buddhizmus (más nem európai vallással és filozófiával együtt), amelyről keresztény hittérítők, kutató tudósok, felfedezők és egyéb világi utazók műveiből értesültek. A filozófusok közül Schopenhauer, német filozófus, a saját filozófiai rendszerének kidolgozása előtt tanulmányozta a buddhizmust és az ázsiai vallásokat. Az amerikai Henry David Thoreau francia nyelvről lefordított egy buddhista szútrát angolra. Gyakran szokták hasonlítani a buddhizmushoz Friedrich Nietzsche filozófiáját, aki az 1895-ös Antikrisztus című művében éltette a buddhizmust, és a „kereszténységnél százszor realisztikusabbnak” nevezte. Robert Morrison szerint abban hasonlít a két világnézet, hogy mindkettőben az ember van a középpontban egy isten nélküli kozmoszban és egyik sem keresi külső lény vagy erő segítségét a létezés problémájának megoldásához. A század második felében szélesebb körben felfigyeltek a buddhizmusra nyugaton, például Lafcadio Hearn írásain keresztül. Ekkoriban kezdődtek nyugaton az első áttérések a buddhizmusra, például a teozófia szülőatyja Henry Steel Olcott és Helena Blavatsky, akik 1880-ban vettek menedéket Srí Lankán.
A nyugati hallgatóságot hamarosan keletről érkező emigráns tudósok tanították. Amerikába például legelőször kínai papok érkeztek. A vasút építésénél segédkező emigránsok a nyomvonal mentén több templomot is alapítottak. Hawaii szigetére és Kaliforniába japán bevándorlók érkeztek, akik 1899-ben megalapították a később Amerika Buddhista Egyházai névre keresztelt szervezetet.
Az 1890-es évek végén jelent meg legelőször a buddhizmus a mai Magyarország területén, amikor Hollósy Simon festő testvére, Hollósy József menedéket vett és megírta a Buddhista Kátét (1893). Mednyánszky László festő Feszty Árpád körképének tájvázlatain dolgozott Máramarosszigeten, ahol Hollósy József vezetésével kialakult egy buddhista kör, amelynek köszönhetően a buddhizmus tanításai mélyen megérintették Mednyánszkyt. Ennek hatására élete hátralevő részét a buddhizmus eszmerendszerének szentelte. Mednyánszky az első volt, aki a buddhista szellemiséget a művészetben a színek játékával és a témák kiválasztásával közvetítette a nyugatiak számára. Egy másik közösség Budapesten működött 1931 és 1935 között. Legfőbb egyénisége Vágó László pesti nagykereskedő és Boromissza Tibor festőművész volt. A pecsétjükön Buddha alakja látható egy székelykapu alatt, amelyet körbevesz egy „Magyar Buddhisták” felirat. Gárdonyi Géza író is hitt a lélekvándorlásban, és egy időben buddhista akart lenni. Magyarországon az első hivatalos buddhista közösség (szangha) 1951-ben alapult Hetényi Ernő révén, akit 1938-ban avattak fel Németországban. A magyarországi Buddhista Misszió megalakulásának tényleges dátuma 1952. február 18.Az első buddhista templom Európában a német Buddhista Ház (Das Buddhistische Haus) volt, amelyet Paul Dahlke alapított 1924-ben Berlinben. Dahlke az első világháború előtt tanult buddhizmust Srí Lankán. A Bardo tödol (közismertebb nevén a „Tibeti halottaskönyv”) első angol nyelvű fordítását 1927-ben (a magyar nyelvű csak 1984-ben jelent meg) adták ki, és az 1935-ös kiadás szövegmagyarázatát nem más, mint Carl Jung készítette. Ez a könyv állítólag rengeteg nyugati embert irányított a tibeti buddhizmus irányába.Nyugaton ezoterikus társaságokat hoztak létre, a tudósok ázsiai nyelveket tanultak (mint például Max Müller), és egyre jobb fordítások készültek ázsiai művekről. Hermann Hesse is komoly érdeklődést tanúsított a keleti vallások iránt. Az amerikai beatnemzedék egyik írója Jack Kerouac ismert buddhista íróvá vált a Dharma hobók című művével. A hippi nemzedék megjelenése a világ kulturális újraértékelését hozta az 1960-as évek végétől az 1970-es évek elejéig, amely a buddhizmus újbóli felfedezéséhez is vezetett.A második világháború után kialakultak a nyugati buddhizmus főbb jellegzetességei. Amerikában erőteljes lendületet vett a zen buddhizmus – elsősorban Szuzuki Sunrjú és Philip Kapleau zen mestereknek köszönhetően –, majd a Srí Lankán megalapított vipasszaná. Az 1970-es években a tibeti buddhizmus tett szert hatalmas népszerűségre. Ez elsősorban annak volt köszönhető, hogy a nyugati média szimpatizált a „tibeti üggyel”. A következő évtizedben tibeti lámák hoztak létre saját oktatási központokat, úgy mint a Karmapa (Rangdzsung Rigpe Dordzse), Csögyam Trungpa, Gese Wangyal, Lhundub Szopa, Decsung rinpocse, Szermej Khenszur Loszang Tharcsin, Tarthang Tulku, Jese láma, Tubten Zopa Rinpocse, Szakja trizin és Gese Kelcang Gyaco.
Nyugaton talán a leggyakrabban látható buddhista tanítómester a sokat utazó Tendzin Gyaco, a jelenlegi dalai láma, aki eddig hét alkalommal járt Magyarországon. Legelőször 1982-ben, majd 1990-ben, 1992-ben, 1993-ban, 1996-ban, 2000-ben és 2010-ben. Az egykori tibeti vallási és világi vezető 2011-ben, többéves előkészítés után, önként lemondott világi tisztségéről. A 14. dalai láma előadásokat és nyilvános beszédeket tart az év minden időszakában, különböző helyszíneken. Az őt körülvevő rajongás miatt sokszor rocksztárhoz szokták hasonlítani.Magyarországon ezidáig hét sztúpát (emlékhelyet) építettek: Budapesten kettőt, Budakeszin, Bükkmogyorósdon (Csernelyben), Zalaszántón, Tar községben és Becskén. A három nyilvánosan megtekinthető sztúpa a zalaszántói (ez a legnagyobb; Zala megye), a tari és a (legújabb) becskei (e két utóbbi Nógrád megyében); a további négy közül pedig kettő Budapesten, egy Budakeszin, egy pedig Bükkmogyorósd mellett, Úszón található (Borsod-Abaúj-Zemplén megye). A Szabolcs-Szatmár-Bereg megyei Biri településen is található egy építmény, amelyet 2010-ben emeltek.
Boardman, John. The Diffusion of Classical Art in Antiquity. Princeton University Press, 1994. ISBN 0-691-03680-2 
Das, Bhagwan. Revival of Buddhism in India and Role of Dr. Baba Saheb B.R. Ambedkar. Dalit Today Prakashan, 18/455, Indira Nagar, Lucknow, U.P., India, 1998 
Eliot, Sir Charles. Hinduism and Buddhism: An Historical Sketch. ISBN 81-215-1093-7 
Errington, Elizabeth; Ancient India and Iran Trust; Fitzwilliam Museum.szerk.: Errington, Elizabeth; Cribb, Joe; Claringbull, Maggie: The Crossroads of Asia. Transformation in Image and symbol. Ancient India and Iran Trust (1992). ISBN 0-9518399-1-8 
Guimet. National Museum Arts asiatiques. Editions de la Reunion des Musées Nationaux, Paris, 2001. ISBN 2-7118-3897-8 
Hill, John E. Through the Jade Gate to Rome: A Study of the Silk Routes during the Later Han Dynasty, 1st to 2nd Centuries CE. BookSurge, Charleston, South Carolina (2009). ISBN 978-1-4392-2134-1 
McEvilley, Thomas. The Shape of Ancient Thought. Comparative studies in Greek and Indian Philosophies". Allworth Press, New York, 2002. ISBN 1-58115-203-5 
Robinson, Richard H. és Willard L. Johnson. The Buddhist Religion: A Historical Introduction. Belmont, California: Wadsworth Publishing (1970). ISBN 0-534-01027-X 
szerk.: Scarre, Dr. Chris: The Times Atlas of Archeology. Times Books Limited, London, 1991. ISBN 0-7230-0306-8 
Tissot, Francine. Gandhara. Librairie d'Amérique et d'Orient, Paris. ISBN 2-7200-1031-6
