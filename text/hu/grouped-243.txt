
A pop-rock olyan zenei stílus, amely egyesíti magában a rock és popzene elemeit. A dalokat fülbemászó dallamok, egyszerű dalszerkezet (pop rész), valamint fokozott gitárhasználat, karakteres ritmusszekció és némileg agresszív hozzáállás jellemzi (rock rész). A kifejezést legkorábban a Beatles szerzeményeivel kapcsolatban emlegették, őket olyan előadók követték, mint a The Grass Roots, Gary Puckett & The Union Gap és a The Buckinghams. A surf rock a pop rock egyik fajtájának vehető.
A pop rockot a 70-es években nagyrészt felváltotta a soft rock. Bár az 1970-es, 1980-as években kevés olyan előadó volt - mint pl. a Napoleon Boulevard - amit szigorúan pop rocknak nevezhetünk. A hard rock és heavy metal színteréről érkeztek ilyen irányú megmozdulások, gyakoriak voltak az úgynevezett „power balladák”, amelyek a könnyedebb oldaláról mutatták be az együttest.
A pop rock legújabb hulláma az 1990-es években zajlott, Alanis Morissette és Melissa Etheridge munkásságának jóvoltából. A műfaj az utóbbi években egyfajta újjáéledésen megy keresztül, párhuzammal azzal, ahogy a hard rock előadók kiszorultak a listákról az R&B és hiphop zenészek javára. A modern pop rock dal jellemzői a lágy szöveg és a dallamos kórus, és rendelkeznek némi alternatív rock befolyással. Szintén befolyásolta a pop rock a punk rockot, az így kialakuló pop-punk sokkal könnyedebb és slágeresebb lett, mint a korai kemény punk. Modern pop rock és pop-punk előadók többek között: Anastacia, Gackt, Michelle Branch, a McFly, a Skye Sweetnam, Ashlee Simpson, a Maroon 5, Pink, a Fefe Dobson, a Switchfoot, az All American Rejects, Kelly Clarkson, Avril Lavigne, a Good Charlotte, a Blink-182, a Simple Plan, a Green Day, és Kate Nash. Néhány hard rock együttest, mint a Nickelback, Red Hot Chili Peppers és Bon Jovi, az utóbbi idők slágersikerei miatt ugyancsak belesorolják a pop rock stílusba.
Sok vita van arról, hogy bizonyos művészeket a hard rock, vagy a pop rock stílusba soroljanak-e, erről a kritikusok és a rajongók berkeiben is eltérő a vélemény. Például a Powderfinger együttest kereskedelmi sikereik ellenére még alternatív rock együttesnek tartják.

A popzene manapság az egyik leggyakrabban használt összefoglaló kifejezés a népszerű könnyűzene, illetve a szórakoztató zene modern stílusirányzataira.
a népzene, de a folknak nevezett irányzat (például Joan Baez, Bob Dylan korai számai) igen;
a klasszikus zene átdolgozása általában (például Swingle Singers), de bizonyos feldolgozások (például Bartók Béla Allegro Barbaro című műve vagy Muszorgszkij Egy kiállítás képei című ciklusa az Emerson, Lake & Palmer előadásában (Pictures at an Exhibition), vagy akár Johann Sebastian Bach műveinek elemei a Procol Harum vagy az Ekseption előadásában) igen.
A popzene a 20. század ötvenes éveiben, a rock and roll kialakulásával az Egyesült Államokban létrejövő szórakoztatóipari ág, a popkultúra része és paradox módon annak létrehozója. Újdonság, hogy a gyártás, a terjesztés, az eladás szakaszában egyaránt minden addiginál tudatosabban számol a lehetséges célcsoport(ok) gyorsan változó igényeivel, mi több, igyekszik formálni azt. A popzene a fiatalokat is komoly szokásokkal rendelkező, addig nem látott keresletet generáló fogyasztóknak tekintette, átalakítva ezzel az addig csak felnőttekre alapozott szórakoztatóipart.
A kifejezés utal a populuxe-ra is, amely az Amerikai Egyesült Államokban az 1950-es évek elejétől az 1960-as évek elejéig vezető stílusirányzat volt és amely az ipari formatervezés és az ergonómia eredményeinek elterjesztésével elérhető áron, korszerű árukhoz kívánta juttatni a kisembert is.
A 20. században folyamatos volt a fejlődés a hangrögzítés terén. A hanglemez, a fonográf megjelenése és elterjedése a rádió korszakában már a távol levő előadó zenéjének határokon túli terjesztését is lehetővé tette.
A hanglemezek fejlődése lehetővé tette, hogy 3-4 perc helyett akár másfél órai zenei anyagot is rögzítsenek. A magnetofon volt az első eszköz, amely lehetővé tette a rádióban elhangzott zene másolását, a hanglemez megvásárlása nélkül (ezt a kazettás magnetofon még praktikusabbá tette). A televíziózás is segítette a zene terjedését. Mindez az 1950-es évek végére a zene globalizációjához vezetett, vagyis az újonnan alkotott zeneszámok szinte azonnal elérhetővé váltak a világ nagy részében. A 2005-ös alapítású YouTube videómegosztó webhely, és a 2006-as alapítású Spotify zene-streamelő szolgáltatás teljesen átalakította a zeneipart, mivel egyre gyakoribbá válik, hogy a zenei előadók már az új albumaik megjelenése előtt közvetlenül publikálják dalaikat ezeken a webhelyeken.
A felsorolt műszaki vívmányok a klasszikus zene (komolyzene) terjedése számára ugyanúgy kedvezőek voltak, mint a szórakoztató célú zene számára. A nagyközönség azonban a szórakoztató zenét szélesebb körben igényelte és a marketing is ezt a zenét célozta meg.
A jaltai világrend Európában mind jobban szétválasztotta az országok fejlődését. A vázolt műszaki lehetőségek az Elbától keletre csak az 1950-es évek végétől javultak.
A békés egymás mellett élés meghirdetése – bár országonként különböző mértékben – teret engedett a „nyugati” zenének a keleti blokk országaiban is. Az Aczél György-féle TTT kultúrpolitika „tiltjuk” kategóriájából lassanként „tűrjük” kategória lett Magyarországon is. 1956 után a Szabad Európa Rádió keletre irányuló adásaiból és a luxemburgi rádió adásaiból egyre több akkori popzenét lehetett megismerni. Ám mivel az adásokat műszaki eszközökkel zavarták, ez sokáig lehetetlenné tette a jó minőségű magnófelvételek készítését. Jellemző, hogy a Magyar Rádiónak az 1960-as években megindított adása, Komjáthy György műsora, a „Csak fiataloknak!” címet viselte ami később - többek között - Ambrus Kyri által vezetett „Magnósok, figyelem!” műsorral is bővült.
Az 1960-as évek elejének bizonyos fokú enyhülése közepette a vasfüggöny mögött is megalakultak és egyre népszerűbbekké váltak a hivatalosan táncdalnak vagy tánczenének nevezett stílust játszó együttesek. A klasszikus triók közé tartoznak: Koncz Zsuzsa, Kovács Kati, Zalatnay Sarolta, illetve az Illés-együttes, a Metro és az Omega, amelyet jellemző módon nyugati koncertjeiken Omega Red Star néven hirdettek. Ezek a könnyűzenei formációk többnyire a korabeli divatos beatzenét hozták Magyarországra. Számukra a Magyar Televízióban 1962-ben indított Ki mit tud?, és az 1966-tól indult Táncdalfesztivál című műsor jelentette az ismertté válás egyetlen lehetőségét. A szórakoztató vagy kereskedelmi célú konkrét popzene az 1970-es évek végén kezdődött diszkókorszakkal együtt terjedt el, majd az 1980-as évek szintipop világában teljesedett ki.

A popkultúra (szakirodalomban sokszor tömegkultúra, továbbá népszerű kultúra, populáris kultúra, angolul: popular culture) egy fajta tömegkultúra, ami a 20. században jelenik meg és többek között az úgynevezett „magas kultúra” ellentéteként határozzák meg. Szokás még az „alsó osztály” kultúrájának is nevezni, főleg angol nyelvterületen. Néha tévesen a „pop”, mint zenei stílus kultúrájával azonosítják, ami habár része a popkultúrának, de a popkultúra egy jóval tágabb területet felölelő fogalom. A „pop” szótag a „popular” rövidítéséből keletkezett, ami népszerűt jelent. Fontos kitétel azonban, hogy nem minden popkultúra, ami távol esik a „magas kultúrától” és habár sokszor negatív képzetet társítanak a fogalomhoz, nem feltétlenül jelent kulturálisan lebecsülendő tartalmat. A popkultúra egyes elemei érdekes és értékes lenyomatai lehetnek az adott társadalmi időszaknak.
Noha a tömegkultúra egyes elemei már jóval előbb megjelennek a történelemben, mint például az ókori Róma cirkuszai, de egységes meghatározó formában a második világháború után jelenik meg a tömegtermelés és a tömegmédia által. Az elnevezést a stílus a 60-as években kapja. Habár a fejlett, tömegtermeléssel foglalkozó szabad országokban megjelenik valamilyen formája, de az Amerikai Egyesült Államok az egyik fő popkultúra termelő ország, aminek termékei kihat más országok popkultúrájára is. A hatás még az erős mangaiparnak köszönhetően Japánban is erős, de a kihatása az amerikai popkultúrához képest már kisebb. A popkultúra gyakran globális is egyben.
Többféle módon is definiálható, hogy mi tekinthető popkultúrának, igaz ezen maghatározások esetenként relatívak és gyakoriak a kivételek is:
Népszerű: például a népszerű irodalom, mint a ponyvaregények. Shakespeare a maga idejében popkultúra műveket alkotott, de ma már a magas kultúra részének tekintjük.
Magaskultúrán kívül eső művek: magaskultúrán a kultúra erősen intézményesült (oktatási intézményekkel, szaklapokkal, stb. rendelkező), általában államilag is támogatott, költségesen és egyedi módon előállított elemeit értjük (akadémikus képzőművészet és komolyzenei élet, elit galériák). A magaskultúra a kereskedelmi média térhódításával egyre inkább rétegjelenséggé válik. A magaskultúra és a popkultúra sok tekintetben szembeállítható egymással, bár éles határ nincs köztük (pl. a Kádár-rendszerben a popzenének is léteztek intézményesült formái). Egyes stílusirányzatok nem sorolhatóak se a „magas kultúrához”, se a popkultúrához - pl. jazz zene. Az is megfigyelhető, hogy a popkultúra történetileg korábban kialakult formái közelednek a magaskultúra felé, hasonlóan költségessé, intézményesültté és rétegszerűvé válnak, képviselőik pedig önmeghatározásként magas kultúraként definiálják magukat a fiatalabb és alacsonyabbra értékelt műfajokkal szemben (rockzene - elektronikus zene).
Tömegkultúra: tömegtermelés produktuma. Eredménye sokszor giccses, személytelen, akár ízléstelen is. Azonban lehetnek olcsó, praktikus mindennapos termékek is. Az olcsóság nem kizárólagos tényező tömegárúnál, mert például egyes Apple termékek olyan tömeg termelés eredménye, amely a popkultúra része lett és habár nem olcsó, de ízlésesen tervezett, ahol a marketingnek köszönhetően érvényesül az első pont szabálya miszerint „népszerű”.
Film- és tv-ipar: az amerikai film(álom)gyár az egyik meghatározó tényező, de a lokális specifikus vállalkozások is jelentősek, mint Bollywood. A tv gyártásipara egyre jelentősebb, főleg a sorozatok és tehetség kutató műsorok területén, ami egyfajta celebgyárként is üzemel, ami szintén a popkultúra része.
Nyomtatott anyagok: ha meghatározó szerepe csökkenőben van, de szerepe még ma is jelentős. Külön kiemelendő a képregényműfaj és a bulvársajtó.
Internet: egyre komolyabb és meghatározóbb szerepe van a popkultúra alakításában, hiszen az internet már tömegeszköz. Jelentősen nő az olyan popkulturális termékek száma ezen a területen, ami nem kereskedelmi tevékenység eredménye, mint az ún. fikablogok Megjelennek olyan fogalmak mint a mém és hoax.
A tömegmédia kitermeli a maga ikonjait. Ezek a popkultúra ikonok tömegek számára meghatározó példaképek és modern kori „hősök”. A jelenség köré leggyakrabban igényeket kiszolgáló iparág épül, ami tovább generálja a popkulturális hatást. A bulvármédiával kialakulhat a szimbiózis. Gyakori, hogy a popikon tudatos háttérmunka és építés eredménye. Cél a tömeges eladhatóság.
A stílus Angliában született az 1950-es években. Az 1960-as évek elejétől kezdve Amerikából terjedt el, de részben a dadaizmusban és a szürrealizmusban gyökerezik. A művészek olykor hétköznapi elemeket, banális dolgokat mindennapi életből származó anyagokat használnak fel és helyezik új környezetbe ezáltal gondolkodásra késztetve. A pop-art alapmagatartása hangos, sokszor brutális tiltakozás a modern társadalom elidegenedettsége, a közhelyek uralma, az elcsépelt - hagyományos - művészi formák ellen. A felfogása és célzata viszont nem teljesen egységes, irányzatai skálája a cinikustól a tragikusig terjed.
A személytelen tömegterméket képviselő popkultúrával szemben megjelenik a kritika és egyes csoportok ellenreakciója. Jellemző hogy ezen ellen irányzatok habár szemben állnak a popkultúrával, de a „magas kultúrától” is elzárkóznak. Egyes esetekben előfordulhat az a fonák helyzet is, hogy például egy popkultúrát kritizáló film később maga is a popkultúra részévé válik.
A tömegtől elkülönülő, harsány, provokatív akár agresszív csoport megnyilvánulása, ugyanakkor kerüli a „magas kultúrát” is. Például emo, gót, punk, gang(banda) csoportok.
Különösképp a 90-es évek után jelenik meg azon filmek és sorozatok, amelyek kritizálják a popkultúrát. Gyakori eszköz a megbotránkoztatás és provokáció. Az ilyen produkciók egyes elemei népszerűségük után idővel átszivárogtatnak a popkultúrába, mint például a Chewbacca-védelem.
South Park Néhány példa rész, ahol kiemelten a popkultúra volt a főtéma: Chinpokomon, Make Love Not Warcraft, A büntethetetlen, Frászbook (You Have 0 Friends), Százlábú iPad
A könnyűzene egyes műfajai ellentmondanak a „magas kultúrának”, de elzárkózik az igénytelen[forrás?] és kommercializálódott popkultúrától is. Ilyenek:
Habár a popkultúra definiálásakor szembehelyezik a magaskultúrával mégis a gyakori köztük a kölcsönös behatás. Az érthető, hogy a magaskultúrából népszerű motívumok átivódhatnak popkultúrába és ott elterjednek. Ilyenek például a népszerű komolyzene dallamok, mint Liszt Ferenc szerelmi álmok zongora ciklusának részlete, amely közkedvelt és szívesen feldolgozott darab lett, még ha ennek a komolyzene-rajongók nem is feltétlen örültek. Akárcsak abban az esetben, amikor egy kávéreklámban Szabó Lőrinc vers részleteit használták fel kereskedelmi célokra.A hatás viszont fordított irányba is működik. Nem ritka, hogy egy maga idejében popkulturális elem idővel „megdicsőül” és átveszi a magas kultúra vagy átalakul intézményes réteg kultúrává.
Érdekes az a jelenség is, amikor a popkultúra „minőségi” alapanyagokat használ populáris célokra. Kihasználva azt a lehetőséget, hogy a tömegmédia tőkeerős iparág, időnként „művész” anyaggal is dolgozik. Például sok elismert filmes - igaz titokban - vállalt reklámfilmkészítést, ahogy 1984-ben Ridley Scott is forgatott Macintosh reklámfilmet az Apple számára. Másik jellemző példa az ún. spagetti western filmek, amelynek több darabja számít ma már kulturálisan elismertnek. Itt is megfigyelhető esetenként a minőségi alkotóelemek, mint a filmkészítők szakmai összeköttetésének és viszonylagos olcsóságának köszönhetően több ilyen filmet Ennio Morricone zenéje segített halhatatlanná, és idővel a magas kultúra számára elfogadhatóbbá tenni.
Szabó Attila - Művészettörténet vázlatokban, Veritas kiadó (1997), 193-194 oldal, ISBN 963 650 485 7
A Poppea megkoronázása Claudio Monteverdi 1642-ben, Velencében bemutatott  háromfelvonásos operája. Szövegkönyvét Giovanni Francesco Busenella írta. A darab tárgya merész újítás volt: a mitologikus szüzsé helyett – elsőként az operatörténetben – egy tisztán történelmi eseményt vitt színre a szerző.
Monteverdi Velencében egyházi szolgálatot vállalt, ennek következtében operaszerzői tevékenysége is félbe szakadt egy időre. De miután 1637-től kezdve Velencében egymás után nyíltak a nyilvános operaházak, az idős mestert is felkérték, hogy komponáljon zenés színpadi műveket. Így született meg először az Odüsszeusz hazatérése, majd egy évvel később a Poppea megkoronázása. Az 1642-es bemutató nagy sikert aratott, ám ennek ellenére az opera hamar feledésbe merült. 
Ebben az esetben is számos nehézséggel kell szembe nézni a darabot színpadra állítóknak, ugyanis csak az énekszólamok, és részben a számozott basszus maradt fenn az 1888-ban, majd 1930-ban előkerült posztumusz kézirattöredékeken. Ennek következtében a Poppea esetében minden előadás kísérlet az eredeti hangzásvilág megszólaltatására. A huszadik században egymás után születtek az opera rekonstrukciói:  Vincent d’Indy, Malipiero, Orff, Redlich, Dallapiccola, Goehr és Hindemith átdolgozásai. 
Az opera szövegkönyve Giovanni Francesco Busenella munkája. A Poppea megkoronázása a költő első operaszövegkönyve volt, amelyet még jó pár követett, ezek túlnyomó többségét Francesco Cavalli zenésítette meg.  Nagy jelentőséget tulajdoníthatunk annak, hogy a Poppea megkoronázása az operatörténet első szövegkönyve, amely egy valóban megtörtént történelmi eseményt dolgoz fel. Busenella elsődleges forrása Tacitus Annalese volt. Benne olyan elemeket is színpadra vitt, amelyek a későbbi átöltöztetéses, intrika-librettók előképének tekinthetők.
A színpadra állítással kapcsolatos legnagyobb gondot a hangszerek okozzák: hogyan, milyen módon lehet pótolni azoknak a régi hangszereknek a hangszínét, amiket ma már nem használnak. Igaz ugyan, hogy vannak régi zenét korabeli hangszereken játszó zenekarok, de a zenészek többsége nem ismeri ezeket a késő reneszánsz–kora barokk kori  vonós, húros és billentyűs hangszereket. A másik nagy probléma: hogyan értelmezzék a máig sem egyértelműen tisztázott, a korabeli kottaírásnak legjobban megfelelő hangzásképet. 
Ez esetben az 1950-es, 1960-as években készült átdolgozások közül Raymond Leppard csembalista átdolgozása tűnik a leghitelesebbnek, hiszen Leppard a korszakkal foglalkozó zenész volt. Ennek a változatnak a bemutatója Glyndebourneban volt, 1962. június 29-én. A Magyar Állami Operaház is Leppard változata mellett döntött, amikor 1968. január 19-én színre vitte az operát. Leppard feldolgozása mellett Nikolaus Harnoncourt is elkészítette a maga változatát, és Reneé Jacobs is előállt saját elképzelésével. Az utóbbi két változat CD-felvétel formájában is hozzáférhető.
Kórus: szolgák, katonák, Seneca tanítványai, konzulok, tribunosok, szenátorok; csak férfiak
Történik: az előjáték az istenek világában, a cselekmény Rómában, a Kr. u. 1. században
I. felvonás: 1. kép: Poppea otthona, 2. kép: Octavia lakosztálya, 3. kép: Poppea otthona, 4. kép: a császári palota kertje, 5. kép:  Seneca háza és kertje
II. felvonás:  1. kép: Néró lakosztálya, 2. kép: Octavia lakosztálya, 3. kép: Poppea otthona, 4. kép: Utcarészlet, 5. kép: Octavia lakosztálya, 6. kép: Poppea otthona, 7. kép: a császári palota
Megjegyzés: a Magyar Állami Operaház két felvonásban játszotta az eredetileg háromfelvonásos darabot, ennek következtében néhány helyen megváltoztatták a képek beosztását, és egy helyen a sorrendjét is. A magyar operaismertetők ezt a változatot ismertetik, ezért a szócikkben is ez szerepel.
Fortuna, Virtus és Ámor vitatkozik. Előbbi kettő döntőnek tarja az általuk képviselt eszméket az ember sorsának alakulásában. Ámor végül fölényesen zárja le a beszélgetést: az erény örök értékei, csakúgy, mint a forgandó szerencse szeszélyei hatástalanul erejüket vesztik a szerelem mindent legyőző hatalmával szemben.
1. kép: Otto messzi földről ért haza, és boldogan várja a találkozást imádott feleségével. A házában tartózkodó katonák döbbentik rá a szomorú valóságra: Néró a lakásában van, és Poppea a szeretője. A császár hajnalban búcsúzik az asszonytól, aki szerelmesen álmodozik a pillanatról, amikor majd a szavaitól és érzékiségétől megrészegült császár mellett a trónra léphet. Öreg dajkája inti, vigyázzon, veszélyes játékot űz, de Poppea ügyet sem vet rá. Néró csak egy báb a kezében, akivel azt tesz, amit csak akar. És mindezt szépségének és csáberejének köszönheti.
2. kép: Octavia már kezdettől fogva felismerte a helyzetet. A méltóságteljes nő az események hatására panaszra fakad, Seneca vigasztalja. Az ő szemében az emberi indulatok és szenvedélyek csak mulandó látszatértékeket képviselnek. A felsőbbrendű eszmék fényében jelentőségük eltörpül. Octaviát azonban a bölcs elvont szavai nem győzik meg. Kéri a filozófust: a szenátusban képviselje ügyét Néróval szemben. A bölcselő látja, hogy az elvakult szenvedély mire képes, és világos számára, hogy a vad indulatok minden józan megfontolást képesek félresöpörni. Virtus, egy titokzatos hang tudatja vele, hogy sorsa már eldőlt: halál vár rá. Ezt is bölcs megfontolással fogadja. Ezután Néró jelenik meg és közli szándékát egykori nevelőjével: Octaviát eltaszítja magától és Poppeát emeli a trónra. Seneca elítéli a császár döntését, akit mértéktartó szavaival csak egyre jobban felingerel.
3. kép: Poppea jól tudja, hogy Seneca a nép várható ellenérzése miatt is el fogja ítélni Néró iránt táplált szerelmét, főleg ha a hivatalos elismerést és a császári trónt is követeli magának. Tudja, mit kell tennie: Seneca halálát fogja követelni szeretőjétől. Ezt Néró meg is ígéri neki. Egyik apródját meneszti a filozófushoz a paranccsal: a császár halálra ítélte, legyen öngyilkos. Otto még egyszer megpróbálja Poppea érzelmeit maga felé fordítani. Naivitása azonban eleve kudarcra van ítélve. Elkeseredett lelkiállapotában a férfi látszólag hajlik az érte rajongó Drusilla szavaira, de ez igazából csak öntudatlan beletörődés. 
4. kép: A császári palota kertjében Octavia egyik szolgálója szerelmesen enyeleg egy apróddal. Önfeledten ábrándoznak az élet szépségeiről.
5. kép: Libertus érkezik Senecához a császár parancsával. De még mielőtt szóra nyithatná ajkait, a filozófus már tudja, mit akar tőle a császár, és természetesen követni fogja a parancsát. Nyugodtan készülődik az öngyilkosságra – ez számára a földi béklyóktól való szabadulást jelenti. Szellemi nagyságához méltóan búcsúzik az őt sirató tanítványaitól.
2. kép: Octavia bosszút forral Néró ellen, és ügyének igyekszik megnyerni Ottót. Arra szeretné rávenni, hogy gyilkolja meg hűtlen kedvesét. A passzív jellemű férfi egy ideig habozik, majd a császárnő fenyegetéseinek hatására végül vállalkozik a dologra. Drusilla boldogsága határtalan, mert azt hiszi, szerelme végleg elfordult Poppeától, és most már neki szenteli az életét. Még arra is vállalkozik, hogy öltözékét átadja Ottónak. A szolgálólány ruhájában könnyűszerrel közel tud férkőzni majd Poppeához. Drusilla látja, hogy a férfi még mindig habozik, ezért elszántan próbál lelket önteni belé.
3. kép: Poppea biztos győzelmében. Ámorhoz fohászkodik, hogy siettesse vágyainak mihamarabbi beteljesülését. Ezután dajkája altatódalára álomba szenderül. Álmát Ámor őrzi, és a szerelem istene akadályozza meg azt is, hogy Otto megölje feleségét. 
4. kép:  A gyilkossági kísérlet után a katonák elfogják Drussilát, mert az ő ruháit látták az elkövetőn. Mikor a lány megtudja, hogy Ottót gyanúsítják a gyilkossági kísérlettel, gondolkozás nélkül magára vállalja a tettet. Így akarja a szeretett férfit megmenteni a rá váró kínhaláltól. Otto azonban nem tudja elfogadni ezt az áldozatot, és feladja magát. Néró meghatódik az egymásért halni kész szerelmes pár látványán, és megbocsát nekik. Ottót csak száműzi, Drusillának pedig követnie kell őt. Ennek a nagylelkűségnek az az oka, hogy Otto bevallotta, a felbujtó a császárné volt. Ez jól jön Nérónak: keresve sem találhatna jobb ürügyet arra, hogy Octaviat száműzetésbe taszíthassa, és ezzel megnyithassa az utat a trón előtt Poppeának. 
5. kép: Octavia megindult hangon vesz búcsút hazájától, egész eddigi életétől, ifjúsága helyszínétől.
6. kép: Arnalta a maga reális szemléletével fogja fel az új helyzetet. Úrnője megkoronázásával az ő társadalmi rangja is nagyot fog emelkedni, de tisztán látja: felemelkedésük elsősorban a sors szeszélyének köszönhető, nem pedig saját emberi értékeiknek.
7. kép: Néró és Poppea hatalmas ünnepségek keretei között lép trónra. A külső diadalnál azonban többet jelent számukra, amikor egyedül maradnak és egymás iránti elragadtatásukban köszöntik minden akadályt legyőző szerelmüket.
A Poppea megkoronázásában a velencei patriciuscsalád gazdagsága, élvezeteket hajszoló életmódja, cinizmussa tükröződik. A történet sikamlós és erkölcstelen: a rosszak győzedelmeskednek, a jók pedig bűnhődnek. De még ennél is merészebb a zene: Monteverdi ott is, ahol a szöveg dagályos és barokkosan túltengő, mindent ragyogó dallamosságban old fel.  A Poppeával megszületett a lélektani cselekményes színház, ahol a zene az érzelmek kihangsúlyozását szolgálja. A recitativo közvetlenül megy át az ariosóba, a ritmus és dallam nagyon jól jellemzi a komikus és tragikus szereplőket. 
A zene a legszorosabban kapcsolódik a cselekménysorhoz: a szereplőknek szinte még a pillanatnyi lélekállapotát is kitűnően jellemzi. Poppea alakját érzéki és csábító muzsika kíséri. Arnalta a rusztikus bölcsesség képviselője, az életet kissé a fonákjáról szemléli, a népi józanságot képviseli. Ennek köszönhető, hogy az ő ariosói állnak a legközelebb a népdalhoz. Octavia, a megcsalt császárnő hangja fenséges és kétségbeesésében is magasztos. Az idős mester még a kisebb mellékszereplőket is egészen egyéni színekkel jellemezte, legkonkrétabban Otto, Poppea elhagyott férje esetében. Drusila is összetett jellem: naiv, és az Otto iránt érzett viszonzatlan szereleme is boldoggá teszi. A zenei csúcspontok közül kiemelkedő Seneca emberi gyengeségektől mentes, csak az általa igaznak gondolt eszmék mellett hitet tevő ariosója, Octavia nagy jelenete, Néró és Lucunus duettje, valamint Poppea-Néró záró duettje.  
A zene hangzásképét a szöveg irányítja. A secco recitativókat idéző parlandó dallamosabbá vált, a zárt zenei számok pedig egységes, nagyobb lélegzetű jelenetekké olvadtak össze. Az opera felépítésének fontos elemei azok a motívumok, amelyek az azonos lelkiállapotokat azonos vagy hasonló dallamokkal keltik életre. A bőven áradó dallaminvenció minden későbbi operaszerző ideálja lett, drámai ereje, harmóniai gazdagsága és a zenekar árnyalt megszólaltatása sok tekintetben felülmúlja a Monteverdi korabeli zeneszerzők hasonló próbálkozásait. A recitativo és az arioso már világosan elkülönült, a záróduett már-már da capo formájú, a kórusnak csak csekély szerep jut.
Poppea – Daniella de Niese, Nerone – Philippe Jaroussky, Ottavia – Anna Bonitatibus, Ottone – Max Emanuel Cencic, Seneca – Antonio Abete, Drusilla – Anna Quintans, Virtù – Katherine Watson, Amore – Hanna Bayodi-Hirt. Közreműködik: Les Arts Florissants, vezényel: William Christie. A felvétel helye, ideje: Teatro Real Madrid, 2010, rendező: Pier Luigi Pizzi. Kiadó: Virgin, 2012, 07095191. 2 DVD.
Orselli, Cesare, Eduardo Rescigno stb.: Az opera születése. Budapest 1986. Zeneműkiadó. 32. o. ISBN 9633306140
Starobinski, Jean: A varázslónők. Ford. Lőrinszky Ildikó, Budapest, 2009. Európa Könyvkiadó. ISBN 978 9630787024
Dietel, Gerhard:  Zenetörténet évszámokban I. A 2. századtól 1800-ig. Springer, Budapest, 1996. 283–284. o.

A popzene manapság az egyik leggyakrabban használt összefoglaló kifejezés a népszerű könnyűzene, illetve a szórakoztató zene modern stílusirányzataira.
a népzene, de a folknak nevezett irányzat (például Joan Baez, Bob Dylan korai számai) igen;
a klasszikus zene átdolgozása általában (például Swingle Singers), de bizonyos feldolgozások (például Bartók Béla Allegro Barbaro című műve vagy Muszorgszkij Egy kiállítás képei című ciklusa az Emerson, Lake & Palmer előadásában (Pictures at an Exhibition), vagy akár Johann Sebastian Bach műveinek elemei a Procol Harum vagy az Ekseption előadásában) igen.
A popzene a 20. század ötvenes éveiben, a rock and roll kialakulásával az Egyesült Államokban létrejövő szórakoztatóipari ág, a popkultúra része és paradox módon annak létrehozója. Újdonság, hogy a gyártás, a terjesztés, az eladás szakaszában egyaránt minden addiginál tudatosabban számol a lehetséges célcsoport(ok) gyorsan változó igényeivel, mi több, igyekszik formálni azt. A popzene a fiatalokat is komoly szokásokkal rendelkező, addig nem látott keresletet generáló fogyasztóknak tekintette, átalakítva ezzel az addig csak felnőttekre alapozott szórakoztatóipart.
A kifejezés utal a populuxe-ra is, amely az Amerikai Egyesült Államokban az 1950-es évek elejétől az 1960-as évek elejéig vezető stílusirányzat volt és amely az ipari formatervezés és az ergonómia eredményeinek elterjesztésével elérhető áron, korszerű árukhoz kívánta juttatni a kisembert is.
A 20. században folyamatos volt a fejlődés a hangrögzítés terén. A hanglemez, a fonográf megjelenése és elterjedése a rádió korszakában már a távol levő előadó zenéjének határokon túli terjesztését is lehetővé tette.
A hanglemezek fejlődése lehetővé tette, hogy 3-4 perc helyett akár másfél órai zenei anyagot is rögzítsenek. A magnetofon volt az első eszköz, amely lehetővé tette a rádióban elhangzott zene másolását, a hanglemez megvásárlása nélkül (ezt a kazettás magnetofon még praktikusabbá tette). A televíziózás is segítette a zene terjedését. Mindez az 1950-es évek végére a zene globalizációjához vezetett, vagyis az újonnan alkotott zeneszámok szinte azonnal elérhetővé váltak a világ nagy részében. A 2005-ös alapítású YouTube videómegosztó webhely, és a 2006-as alapítású Spotify zene-streamelő szolgáltatás teljesen átalakította a zeneipart, mivel egyre gyakoribbá válik, hogy a zenei előadók már az új albumaik megjelenése előtt közvetlenül publikálják dalaikat ezeken a webhelyeken.
A felsorolt műszaki vívmányok a klasszikus zene (komolyzene) terjedése számára ugyanúgy kedvezőek voltak, mint a szórakoztató célú zene számára. A nagyközönség azonban a szórakoztató zenét szélesebb körben igényelte és a marketing is ezt a zenét célozta meg.
A jaltai világrend Európában mind jobban szétválasztotta az országok fejlődését. A vázolt műszaki lehetőségek az Elbától keletre csak az 1950-es évek végétől javultak.
A békés egymás mellett élés meghirdetése – bár országonként különböző mértékben – teret engedett a „nyugati” zenének a keleti blokk országaiban is. Az Aczél György-féle TTT kultúrpolitika „tiltjuk” kategóriájából lassanként „tűrjük” kategória lett Magyarországon is. 1956 után a Szabad Európa Rádió keletre irányuló adásaiból és a luxemburgi rádió adásaiból egyre több akkori popzenét lehetett megismerni. Ám mivel az adásokat műszaki eszközökkel zavarták, ez sokáig lehetetlenné tette a jó minőségű magnófelvételek készítését. Jellemző, hogy a Magyar Rádiónak az 1960-as években megindított adása, Komjáthy György műsora, a „Csak fiataloknak!” címet viselte ami később - többek között - Ambrus Kyri által vezetett „Magnósok, figyelem!” műsorral is bővült.
Az 1960-as évek elejének bizonyos fokú enyhülése közepette a vasfüggöny mögött is megalakultak és egyre népszerűbbekké váltak a hivatalosan táncdalnak vagy tánczenének nevezett stílust játszó együttesek. A klasszikus triók közé tartoznak: Koncz Zsuzsa, Kovács Kati, Zalatnay Sarolta, illetve az Illés-együttes, a Metro és az Omega, amelyet jellemző módon nyugati koncertjeiken Omega Red Star néven hirdettek. Ezek a könnyűzenei formációk többnyire a korabeli divatos beatzenét hozták Magyarországra. Számukra a Magyar Televízióban 1962-ben indított Ki mit tud?, és az 1966-tól indult Táncdalfesztivál című műsor jelentette az ismertté válás egyetlen lehetőségét. A szórakoztató vagy kereskedelmi célú konkrét popzene az 1970-es évek végén kezdődött diszkókorszakkal együtt terjedt el, majd az 1980-as évek szintipop világában teljesedett ki.

A porcos halak (Chondrichthyes) a gerinchúrosok törzsének (Chordata) egyik osztálya. Az osztály közismert tagjai a cápák és a ráják, kevésbé ismert csoportjuk a tengeri macskák.
A legrégebbi porcoshal mikrofosszíliák, fogas pikkelyek és olykor csigolya maradványok a késő ordovíciumból, mintegy 455 millió évvel ezelőttről származnak (Colorado, USA). Mivel a nyomfosszíliák nem értékelhetőek(nincs mihez viszonyítani), ezért megjelenésük és kialakulásuk története a távoli földtörténeti korok homályába vész. A legrégebbi cápa fosszília, illetve az első fogmaradványok Nyugat-Mongóliából és Szibériából (Tuva) kerültek elő a felső szilurból, koruk mintegy 420 millió év (Mongolepis, Elegestolepis). A korai cápáknak, amelyek a korai devonban jelentek meg (Stethacanthus, Cladoselache) sima szélű többhegyű kladodonta foguk volt, amely csak a kisebb táplálék megragadására volt alkalmas. Az állkapcsuk nem volt előretolható, mint a mai cápáknak. A mellúszójuk széles legyezőszerű és domború, a porcos radiális úszósugarak osztatlanok és hosszúak voltak, ezért kevésbé voltak fordulékonyak, illetve ez az úszófelépítés csak a nagysebességű úszáshoz volt elegendő. A korai cápák között már megtalálhatóak a szinte kizárólag csak édesvízben élt kistestű Xenacanthidák (Xenacanthiformes). Ebbe a rendbe tartozik az Antarctilamna, melynek fosszilis koponyamaradványa az alsó devonból származik (Seripona, Bolivia). A porcoshalak fejlődésében két nagy esemény volt: a devon időszak közepén (400 millió évvel ezelőtt), amikor a kötöttkopoltyús őscápák és a tömörfejűek (kimérák) elváltak, és a jurában mikor a ráják és a mai "modern" cápák kialakultak (140 millió éve - ezek relatíve fiatal halcsoportok). A kimérák sohasem voltak alakgazdagok. Ma alig néhány fajuk él a mélyebb tengerekben. Ezzel szemben a cápák és ráják, ha messze el is maradnak a valódi halak (Teleostomi) 31 168-at (2008) is túllépő fajszáma mögött, mégis rettegett ragadozó voltukból következő uralkodó szerepüket - különösen a meleg tengerekben - mindig biztosította nagy példányszámuk. A ma élő cápacsaládok, illetve cáparendek döntő többsége már a krétában kialakult, így egy furcsa kettősség jellemzi a porcoshalakat. Volt olyan földtörténeti időszak (karbon), mikor egyszerre éltek a korai cápák a kezdetleges fejlődési fokon lévő mai "modern" cápákkal, kimérákkal és rájákkal, ez a kor volt a porcoshalak aranykora. A földtörténeti korokban több tömeges fajkihalást is túléltek, például a kréta-harmadkor, devon és perm végi nagy kihalási hullámokat. A fosszilis porcos halaknak közel 3000 faja ismert és rendszerezett a szilurtól kezdve napjainkig. Ezért egy bizonyos ponton túl nem lehet a porcos halakat (Chondrichthyes) szétválasztani, amelyek összességében egy monofiletikus kládot alkotnak (egy közös őstől származnak).
Szervezetük a devon folyamán végleg kialakult, azóta gyakorlatilag alig változtak valamit. Valamennyien torpedó alakú, hosszú hengeres testű állatok, kivéve a rájákat. A legkisebb cápa faj, az alig 17 cm-es törpe kutyacápa (Etmopterus perryi), míg a legnagyobbra növő faj a 12, de egyes beszámolók szerint a 18 métert is elérő cetcápa (Rhincodon typus). A ráják törzsfejlődése a földtörténet későbbi időszakában ágazott el, és messzemenően alkalmazkodtak a fenéklakó életmódhoz. A cápákkal és a kimérákkal éles ellentétben a ráják teste hát-hasi irányban teljesen lelapult, mellúszóik pedig hatalmas félkör vagy háromszög alakú legyezőként a fejtől kezdődően ostorszerűen kivékonyodott, "farkúszó nélküli farokig szegélyezik az állatot". Ezzel az alakkal a ráják a tengerfenéken lapuló és onnan csak időnként, "felröppenő" ragadozókká alakultak át. Mindenesetre ebben az alkalmazkodási formában a legmagasabb tökélyig jutott gerincesek. A cápák-ráják, valamint a kimérák fejformájuk alapján elsősorban abban különböznek egymástól, hogy míg a cápák és ráják agykoponyájához ízülettel kapcsolódik az állkapocspár ősi kopoltyúívének mellső tagja, tehát a felső állkapocs, addig a kimérákon ez már szilárdan összeforrt az egységes koponyával, és csak az alsó állkapocs ízesül szabadon a felső állkapoccsal.
Belső vázuk porcszövetből épül fel, és a porcos elemekbe mész rakódik, amelytől keményebb, ellenállóbb lesz. Ez a belső váz, illetve a támasztóvázuk mindvégig porcos maradt, sehol sem csontosodott el. Ahol pedig a csigolyákban merevítés céljából mégis mészlerakódás következett be, ott ez nem a többi gerinces mintájára a gerinchúrt körülvevő külső lemezek formájában, hanem a gerinchúr hártyájának megvastagodásából, illetve a belé rakódott mészanyagból jött létre. A többi gerincessel élesen eltérő támasztóváz kialakulási móddal áll szoros kapcsolatban az a tény is, hogy a porcoshalaknak nincs bordájuk. A testüreget kitámasztó rendszer tehát a test elülső részére, a koponya és a kopoltyúkosár tájára korlátozódik, a tulajdonképpeni testüregre azonban már nem terjed ki. A fej porcos váza a koponya, melyen már megkülönböztetünk arc (vagy zsigeri) és agykoponyát. Állkapcsuk – amely a zsigeri koponya része - igen erőteljes, alapvetően porcból épül fel, de csontkeménységű burok vonja be, amelytől igen erőssé válik. Az agykoponya foglalja magába a nem túl nagy térfogatú agyvelőt, és ennek üregeiben található hólyagszemeket és a különösen érzékeny szaglókészüléket. A koponya hosszan előre nyúlhat, melyet rosztrum - nak nevezünk. Ez egyes csoportoknál „fűrésszé” alakul (például fűrészes cápák, fűrészes ráják). Az egész testen végighúzódik a hátgerinc, amely csigolyákból áll; a csigolyák között a gerinchúr maradványa is megtalálható. A hátgerinc egészen a farokúszó felső lebenyének végéig húzódik.
A porcoshalak testét apró zománctüskék fedik (csontos Placoid pikkely), ettől a bőr érintése durva, dörzspapírszerű. Ezek a tüskék semmiben sem különböznek a szájüreg peremét kibélelő fogaktól, csak nem olyan nagyok, hanem olyan kicsinyek, hogy a bőr felszíne bársonyos hatást kelt. Ritka esetben találnak meg olyan bizonyítékot valamely szerv vagy „alkatrész” kialakulásának és eredetének magyarázatára, mint a cápák bőrének „pikkelyzetéből” kialakuló gerinces fogazat. A cápabőr pikkelyzetén csak azért ismerhetjük fel teljesen tisztán a fogazattal közös eredetet, mert megmaradt azon az ősi fejlődési fokon, amelyen a specializálódás még nem mosta el a gerincesfogazattal közös eredetének bizonyító vonásait.
A bélcsövük háromszakaszos, belsejében fejlett csavarmenetes redő található. Ugyancsak a porcoshalak teljesen elszigetelt kialakulásának bizonyítéka, hogy a bélcsatornájuk elülső részében található az a páros vagy páratlan kitüremlés, amely a későbbiek során a halakban az úszóhólyag, a négylábúakban (Tetrapoda) pedig a tüdő formájában fejlődött ki. A szájüregben gyökértelen ránőtt fogak találhatók, amelyek pikkely-eredetűek. A cápáknak tépő (homodont) fogazatuk van. A cápák az alsó fogaikat átlagosan 8,2, míg a felső fogakat 7,8 nap alatt cserélik ki. Egyes cápafajok életük során akár 30 ezer fogat is kicserélhetnek. Ezek a fogak csak a zsákmány megragadására, vagy nagyobb darabok kitépésére alkalmasak, rágni nem lehet velük. Állkapcsuk előretolható, ez a tulajdonság teszi lehetővé a nagy és kis zsákmány (falat) egyidejű fogyasztását (szívó táplálkozás). A cápák túlnyomó része ragadozó, de van kivétel. Ilyen például a cetcápa, amelynek nincs foga, hanem kopoltyúfésűje van, ezzel planktonokat szűr ki a tengervízből. A rájáknak és a kiméráknak viszont őrlő (heterodont) fogaik vannak, az első fogak élesek, amelyeknek a táplálék megfogásában és a falat kiragadásában van szerepük, míg a hátsó fogak szélesek és laposak, amelyeknek a táplálék megőrlésében van szerepük.
A cápák és ráják kopoltyúja kötött belső kopoltyú, melyek fölött kopoltyúfedőt még nem találunk (ezért úsznak nyitott szájjal), a kopoltyúlemezeket porcos, lemezes kopoltyúívek tartják. A kopoltyúrések (fecskendőrés) száma 5-7, amelyek szabadon nyílnak egymás mögött sorakozva a test felületén. A kopoltyúrések vagy a test oldalán (cápák), vagy a hasi oldalon nyílnak (ráják). Ez az alapvető különbség egy rája és egy cápa között, ugyanakkor a kimérák kopoltyúréseit már egységes lebeny, vagyis kopoltyúfedő (operculum) takarja.
A keringési rendszerük egy vérkörből áll, melyben kétüregű szív mozgatja a vért. A testből a vénán át jövő oxigénben szegény, elhasznált, magas szén-dioxid-koncentrációjú vér a pitvar előtti vénás öbölbe kerül, majd innen áramlik a kamrába. A kamra után egy megduzzadt rész következik (artériás gumó), mely az főverőér (aortatörzs) kezdeti szakasza. Az aortatörzsből áramlik a vér a kopoltyúartériákba, majd a kopoltyú kapillárisaiba, ahol megtörténik a gázcsere; az érfalakon át a vízből oxigén kerül a vérbe, a szén-dioxid pedig leadódik. Ezután a friss, oxigéndús vér a testi artériákon át a szervekhez, szövetekhez fut, kapillárisokra tagolódva, majd az itt elhasználódott vér a fővénába szedődik össze, mely a vénás öbölbe vezeti a vért.
A vérszövetük szerkezete alapvetően megegyezik a magasabbrendű gerincesekével: benne vörösvértesteket találunk legnagyobb számban, kisebb számban fehérvérsejteket és a véralvadásban szerepet játszó vérlemezkéket.
A kiválasztásuk ősi típusú vesével, ún. ősvesével történik, melyen még jól látható a szelvényesség – akárcsak a kopoltyúíveken, törzsizomzaton és az idegrendszeren. A kiválasztószervek ugyan sok sót választanak ki, de ezek nagy része nem ürül ki a szervezetből, hogy fenntartsa a megfelelő ozmózisnyomást, vagyis az egyensúly (homeosztázis) meglegyen a külső (tengervíz) és belső (testfolyadékok) ionkoncentrációja között.
A porcos halak váltivarú állatok, ivarmirigyeik kivezető csöve együtt nyílik az ősvese kivezető csövével, egyes esetekben a kloákával. Belső megtermékenyítésűek, a hímeknek sok esetben párzószerve is kialakult. A cápáknak például kettős hímvesszőjük van, melyek összenőttek a farokalatti úszókkal; a két hímvesszőből azonban csak az egyiket használják, a másik csak pótszervként funkcionál. Ritka esetben, például fogságban tartott egyes cápafajoknál olykor előfordulhat a szűznemzés (partenogenézis). A porcos halak nőstényei vagy petetokkal körülvett ikrákat raknak - ez a „cápatojás” (ovipar), vagy saját testükben nevelik a petéket, és elevenen hozzák világra azokat (ovovivipar), például a karcsú galléros cápa (Chlamydoselachus anguineus). Ez azonban csak álelevenszülés, hisz' a kis cápa és az anyaállat anyagcseréje között semmiféle kapcsolat nincs. A terhességi idő akár két év is lehet (a leghosszabb a gerinceseknél). A cápák között az igazi elevenszülés is megfigyelhető (vivipar), például a heringcápa (Lamna nasus) ("Libri de piscibus marinis" - G. Rondelet 1554).
Kannibalizmus a méhben: az ivarérett nőstények nyolc hónapi vemhességet követően 4-6 ivadékot hoznak a világra. Az ivadékok születéskori mérete 60 cm körüli. Az elevenszülő fajoknál kimutatható az embriók közötti kannibalizmus.
A porcos halak fejlődéstörténete során többször is kialakult az igazi elevenszülés: a placodermik szolgáltatták az első bizonyítékot a porcos gerincesek elevenszülésére, és így közvetett módon a belső megtermékenyítésre is. A késő devonból származó kb. 380 millió éves fosszilis példányt Északnyugat-Ausztráliában Kimberley területén, a Lindsay Hatcher 2005-ben vezetett expedíciója fedezte fel, melynek a tudományos neve Materpiscis attenboroughi (Materpiscis = anyahal). Az egyedülálló fosszília belsejében jól látható a még meg sem született embrió, a méhlepény és a köldökzsinór.
Idegrendszerük viszonylag fejlett csőidegrendszer, melyet bonyolult hormonrendszer egészít ki. Még csak 10 pár agyidegük van. A koponyába zárt belső fülben - ami a halak és a szárazföldi gerincesek egyensúlyozó szerve - nem található meg az ásványi anyagból felépülő fülkő, vagy más néven otolit.
Oldalszervük (oldalvonal) nyitott. Rosszul látnak, elsősorban a gyenge fényviszonyokhoz alkalmazkodtak. Kitűnő az irány-, illetve a szag- és ízérzékelésük; egyes cápafajok akár 1 milliószoros hígításban is érzékelik a vért, sőt még a levegő (vízfelszín) szaganyagainak érzékelése is képesek - ezeket a tulajdonságokat a fejlett szaglólebenyüknek köszönhetik. Érzékelik a vízben terjedő elektromos hullámokat (Lorenzini-ampullák), ez a tulajdonság kizárólag a cápákat és kimérákat jellemzi. Továbbá a porcoshalak érzékelik az élő szervezetek által kibocsátott elektromágneses hullámokat (táplálkozás), a Föld elektromágneses hullámait (tájékozódás, főleg a pörölycápák esetén), a hőmérséklet emelkedését, illetve annak csökkenését a fejen és a test oldalán található úgynevezett mechanoreceptorokkal. Egyes rájafajok érzékelése annyira kifinomult, hogy a kagylók által kilövelt felfele áramló leheletfinom vízsugarakat is érzékelik.
Úszóhólyagjuk nincs. A cápáknál a felhajtóerőt a nagy, olajjal teli máj jelenti, és mivel nincs úszóhólyag, így a testük könnyebbé válik. Ennek korlátai: a máj mérete a testfelülettel aránytalanul nő, a cetcápa testtömegének 20-25%-át a mája teszi ki (egy 6 tonnás cápának kb. 2300 liter májolaja van). A máj méretének felső határa azonban véges, ezáltal a lehetséges maximális testméret is meghatározott. Mozgásszerveik, illetve úszóik közvetlenül nem kapcsolódnak a gerincoszlophoz és a koponyához sem, valódi végtagok. A végtagok belső porcvázzal támasztott, izmokkal körülvett testnyúlványok, peremükön a halakról ismert úszósugár szegély látható. E tekintetben fejlődéstörténetileg közelebb állnak a szárazföldi gerincesekhez, mint a valódi halak (Actinopterygii) osztálya, amelyeknek páros végtagjaik helyett átalakult pikkelyekből képződött ún. úszósugarakból felépített álvégtagjaik vannak. A porcoshalaknak két mellúszójuk, hasúszójuk, hátúszójuk, egy farokalatti úszójuk és szintén egy aszimmetrikus (heterocerk) farokúszójuk van. A rájáknál ezek sok esetben redukálódnak, összeolvadnak, úszószegéllyé alakulnak. Izomzatuk erőteljes, a törzsizmokon jellegzetes szelvényességet figyelhetünk meg. Mindezek azt mutatják, hogy a porcoshalak osztályának legősibb képviselői az ősgerincesek koponyás, állkapcsos fejlődési fokán, valahol a szilur időszak kezdetén leszakadt fejlődési törzset képviselnek, amelyet valószínűleg az édesvizekből a tengeri életmódra való áttérés hívott létre (lásd: a porcos halak kialakulása és elterjedése - Xenacanthida). Néhány rövid életű kisebb csoportot a rendszerezők közös jellegeik miatt hol a páncélos ősgerincesek leágazásának, hol pedig már a porcoshalak ősi képviselőinek tekintenek. Ezeket nem számítva, a porcoshalakat két fő csoportba, a cápák és ráják (Elasmobranchii) és a kimérák (Holocephali) alosztályaiba sorolják.
† Protoselachii - Hybodonta Maisey & de Carvalho, 1997 (nyitott kopoltyús őscápák csoportja/divisio)
Neoselachii Compagno, 1977 (nyitott kopoltyús "modern" cápák és ráják csoportja/divisio)
Valódi rája-alakúak Rajiformes Berg, 1940Tömörfejűek Holocephali Bonaparte, 1832 (zárt kopoltyús porcoshalak alosztálya)
Fazekas György–Szerényi Gábor: Biológia I. – Molekulák, élőlények, életműködések, Scolar Kiadó, Bp., 2002

A Porsche 924 a Porsche AG által Neckarsulmban, Németországban, 1976 és 1988 között gyártott luxus sportautó. A kétajtós 2+2 üléses kupé a belépő szintű 914-est váltotta a modellpalettán. A 924-es volt az első orrmotoros, vízhűtéses Porsche. Az orrmotoros, hátsókerék-hajtásos elrendezés egyáltalán nem szokatlan más gyártóknál, de a Porsche korábban kizárólag far-, illetve középmotoros sportkocsikat készített. A Porsche az addig kizárólagosan használt léghűtéses, boxer-elrendezés helyett soros, vízhűtéses, négyhengeres motort alkalmazott az új típusban. Ezen kívül a 924-es volt az első Porsche, amelyet teljesen automatikus sebességváltóval is lehetett rendelni.Az első hivatalos megjelenése 1975 novemberében, a franciaországi La Grande-Motte-ban, Camargue-ban megrendezett sajtótájékoztatón volt. A modell rendkívül sikeres lett, a 150 684 darab legyártott példány kisegítette a Porschét egy nagyon komoly pénzügyi válságból, és ez anyagi téren lehetőséget teremtett a 944-es utódmodell tervezéséhez. A 944-es 1981-es debütálásakor nem váltották le rögtön a 924-est, hanem a 944-es alá pozicionálva, 1986-tól 924 S típusjelzéssel, a 944-es hajtásláncával 1988-ig kapható volt.
A Porsche 924-est a Volkswagen konszernből származó alkatrészei, egységei – úgymint a 2.0 l-es motor – miatt a közelmúltig gyakran nem értékelték teljes értékű Porschénak. Csak a 2010-es évektől kezdték felismerni a gyűjtők, youngtimer és oldtimer rajongók az autó értékeit és ez az emelkedő használt árakban is mérhető. A korábban kritizált tényezők gyakorlatilag előnnyé váltak, az autó nagyon sok alkatrésze kompatibilis más VW, illetve Audi típusokkal, így az alkatrész ellátás problémamentes, ezen kívül az alkatrészárak meg sem közelítik a tisztán Porsche fejlesztésű típusokét. Az autók az Audi AG neckarsulmi gyárában, nagyon jó – a szokásos Porsche – minőségben épültek, az 1980-as modellévtől galvanizált karosszériával, így ezeknél az évjáratú autóknál – amennyiben sérülésmentesek, vagy a gyári technológiának megfelelő eljárással történt a helyreállítás – a korrózió sem jelent problémát. A Porsche kitűnő gyártási minőségére jellemző adat, hogy a valaha gyártott összes Porsche 70%-a a mai napig forgalomban van. Ezeket a tényezőket együttesen figyelembe véve a Porsche 924 manapság kedvező, viszonylag alacsony költségű lehetősége egy klasszikus Porsche birtoklásának.
1970-ben a Volkswagen és a Porsche megállapodott, hogy a Porsche 914 utódjaként közösen kifejlesztenek egy autót. A cél az volt, hogy olyan gépkocsit tervezzenek, amit költséghatékonyan, nagy tömegben elő lehet állítani. Az előzetes tervek szerint az Audi modellpalettájába illesztették volna be a modellt. A projekt és a prototípus az EA 425 nevet kapta, és 150 millió német márka állt a Porsche rendelkezésére a fejlesztéshez. Mielőtt a munkálatok befejeződtek volna, Toni Schmücker – a Volkswagen AG igazgatótanácsának frissen kinevezett, Rudolf Leidinget váltó elnöke – leállította a projektet. A Volkswagen az 1973-as olajválság miatt nehéz anyagi helyzetbe került, és a túlélésre játszva nem vállalhatta az új modell kifejlesztésének és bevezetésének a kockázatát. Ezen kívül az új vezetés úgy ítélte meg, hogy az autó koncepciója nem illik a Volkswagen márkapalettájába, és inkább a saját fejlesztésű, elsőkerék-hajtású Volkswagen Scirocco fejlesztését szorgalmazták. A Porsche 1975-ben visszavásárolta a szinte teljesen kész konstrukció jogait, és a vezetés úgy határozott, hogy saját márkanéven, a 914-es utódjaként, belépő modellként fogják forgalmazni az autót. Megegyeztek a Volkswagennel, hogy az autót az Audi csőd és bezárás veszélyével fenyegetett neckarsulmi gyárában fogják gyártani. Így a Porsche megoldotta a gyártás kérdését – mivel az összes gyártókapacitás le volt kötve a bevezetés előtt álló 928-as modellre –, a neckarsulmi gyár pedig megmenekült a bezárástól.
A VW EA425 projekt indulásakor a Porsche Engineering a Volkswagen AG wolfsburgi központjában három tervező – Harm Lagaay, Dawson Sellar és Richard Soderberg –  1:5 méretarányú modelljeit mutatta be. Mindhárom terv a transaxle felépítésen alapult. A Volkswagen igazgatósága a Harm Lagaay által alkotott tervet fogadta el.Harm Lagaay dizájnja gyökeresen különbözött az addigi Porsche modellektől, az autó orrába szerelt motor egy, a Porsche által addig ismeretlen, új koncepció volt. A motor nagyon lapos szögben fekszik az erősen lejtő motorháztető alatt, az ék alakú orrban rejtett fényszórók kaptak helyet. Ez a kialakítás nagyon alacsony, Cw 0,34-es légellenállási együtthatót eredményezett. A jármű 2+2 üléses kupé, hátul meglehetősen szűk hellyel. A kilincsek, belső kapcsolók mutatják a szoros viszonyt a Volkswagennel. Az autónak sportautóhoz képest viszonylag nagy, 370 literes csomagtere van, ami egy erősen ívelt ablak alatt található – ez az ablak egyben a csomagtérajtó is, ami a Jensen Interceptoréra emlékeztet. Ez a hátsó üvegablak nem szerepelt Lagaay eredeti koncepciójában, hanem Richard Soderberg tervéből vették át a Volkswagen igazgatóságának kérésére. A Jensenén kívül más autók stílusjegyei is felfedezhetők az autón, ilyen például az 1970-es Honda 600 coupe hátsó oldalablaka.A belső teret Hans Braun tervezte.A 924-es az alapja a később fejlesztett 944-esnek és 968-asnak.
A Porsche 924-esnél alkalmazott transaxle-konstrukció nem volt teljesen új megoldás az autóiparban, bár ebben az időben ritkán alkalmazták az autógyártók. Ez a koncepció már az első világháború előtt is ismert volt, 1908-ban Csonka János is épített ilyet, a Škoda Popularnál is ezt a megoldást alkalmazták 1934-ben, majd később az Alfa Romeo több modelljén is használta ezt az elrendezést. A transaxle-hajtásrendszer semleges viselkedést eredményez a kedvező tömegelosztás miatt. Több alkatrész is a Volkswagen konszerntől származik. A gyártás kezdetekor alkalmazott 2.0 l-es, 125 lóerős négyhengeres az Audi 100-ból és a VW LT haszongépjárművekből származott. A négysebességes váltó és a hátsó dobfékek szintén az Audi 100-asból jöttek. A mellső futómű-keresztlengőkarok Volkswagen Golf-származékok, míg a McPherson-gólyalábak és a hátsó keresztlengőkarok a VW Bogár 1302 alkatrészei. Ezeken kívül még sok alkatrész a Volkswagen alkatrészpolcáról származik, így sikerült alacsonyan tartani a az autó árát. A 924-es 1976-os bevezetéskori ára 23 240 német márka volt, míg ugyanekkor a Porsche 911-ért 32 000 német márkát kellett fizetni.
A Porsche 924-est a 914-es utódjaként, a 911-es alá pozicionálva belépőmodellként illesztették be a Porsche kínálatába. A vásárlói célcsoport olyan fiatal családosok voltak, akik nem engedhettek meg maguknak egy 911-est. Az akkori Porsche-vezér Ernst Fuhrmann így nyilatkozott az autóról:
Az első vízhűtéses Porsche motorja soros elrendezésű, négyhengeres volt Bosch-K-Jetronic benzinbefecskendező-rendszerrel 92 kW-os (125 LE) maximális teljesítménnyel 5800 1/min-on. A saját tömege mindössze 1080 kg volt, ezek a tulajdonságok figyelemreméltó 204 km/h-s végsebességet biztosítottak a sportautónak. A 0–100 km/h-ra gyorsuláshoz 9,6 másodpercre volt szükség. Az átlagfogyasztást 7,7 l/100 km-ben adta meg a gyártó. Alapfelszereltségként 165-HR-14 abroncsokkal 5,5J×14 méretű négycsavaros acél-keréktárcsával szállították, a 6J×14 méretű négycsavaros könnyűfém-keréktárcsa 185/70-HR-14 méretű abroncsokkal felár ellenében volt elérhető. Az útfekvést az extraként rendelhető hátsó stabilizátorral lehetett javítani. A négyfokozatú, kézi kapcsolású nyomatékváltó az Auditól származott.
A belső felszereltség a modell története során meglehetősen kiterjedt volt, számtalan variációval. Az első sportülések a 911-esből származtak és a hátsó ülésekkel együtt szövet-műbőr kombináció borította. A hátsó üléstámlák lehajthatóak, megnövelve ezzel a hasznos rakodóteret. A csomagtérben elhúzható roló kapott helyet. A kétküllős alapkormány helyett felár ellenében kétküllős bőrkormány is rendelhető volt. Háromelemű műszeregység kapott helyet a műszerfalban, a baloldali kerek műszerben visszajelzőlámpák, vízhőfok és üzemanyagszint-jelző szolgáltat információkat, a középső a sebességmérő kilométer- és napi-számlálóval, míg a jobb oldali a fordulatszámmérő. A középkonzolra olajnyomásmérő, analóg kvarcóra és töltésfeszültség-mérő került. Szintén itt található a szivargyújtó, a fékfolyadék alacsony szintjét jelző lámpa, a ködzárófény kapcsolója, illetve azon a modelleken, amelyek olyan piacon kerültek forgalomba, ahol ez előírás volt, a vezető biztonsági övének bekapcsolására figyelmeztető lámpa. A műszeregység alatt a szellőztetés, illetve fűtés kezelőszervei vannak, alatta pedig egy 1 DIN méretű rádió. A sztereóberendezés három hangszórós volt, egy hangszóró a műszerfal közepén, kettő pedig hátul került beépítésre. Az utasoldalon zárható kesztyűtartót építettek a műszerfalba.További komfortkiegészítők is rendelhetők voltak, mint például a hátsó ablakmosó-törlő, fényszórómosó, ködfényszóró, vonóhorog. Legkedveltebb extra a kibillenthető és kivehető targatető volt. A tető műanyagból készült, kicsi tömege könnyen kezelhetővé tette, és el lehetett helyezni a csomagtartóban.1977-től a Porsche a komfortorientált vásárlóknak választható opcióként háromfokozatú automataváltót és légkondicionálót is ajánlott a gépkocsikhoz. A klímaberendezés kezelőszervét a középkonzolon levő hármas óracsoport áttervezésével a középső helyre építették be, az eredetileg itt helyet foglaló kvarcóra jobb oldalra került, a feszültségmérő pedig kikerült a légkondicionálóval szerelt példányokból.A következő években több jelentős fejlesztést is végrehajtottak a modellen. 1980-tól a karosszériaelemek mindkét oldalát tűzihorganyzással látták el, az ezzel a technológiai eljárással kezelt gépkocsikra a Porsche hat év átrozsdásodás elleni garanciát adott. Két nyomástároló és egy plusz mágnesszelep segítségével megoldották a Bosch K-Jetronic befecskendező-rendszerének indítási problémáit üzemmeleg motor esetében. Szélesebb 6J×14 méretű keréktárcsákkal és 185/70-HR-14 méretű abroncsokkal szállították az autót. Felár ellenében ötfokozatú ZF kézi kapcsolású váltóval is rendelhetővé váltak a gépkocsik. Új, halszálkamintás üléskárpitozás is elérhetővé vált.
1979-től a kínálatot egy erősebb változattal bővítették – megjelent az 1984 cm3-es 125 kW-os (170 LE) Porsche 924 Turbo. A következő modellévnél a 924 Turbo-nál a korábbi négyfokozatú váltót alapfelszereltségként ötfokozatúra cserélték, ezt a váltót aztán kívánságra, felár ellenében elérhetővé tették az atmoszferikus motorral szerelt 924-esekben is. Az 1980-as év a belsőtér elemeiben is változást hozott. A halszálkamintás kárpitozást három új kárpit váltotta fel. A vásárlók választhattak a skótkockás (Schottenkaro), a csíkos (Nadelstreifen) és a sakktáblamintás (Pascha-Dekor) között. A 924 Turbo-t optikailag és technikailag is továbbfejlesztették az alapmodellhez képest, elöl, hátul kanyarstabilizátorral, KONI sport-lengéscsillapítókkal, illetve elöl belsőhűtésű tárcsafékekkel látták el. Ezen kívül 6J×15 méretű négycsavaros ATS könnyűfém-keréktárcsákat, 205/60-HR-15 méretű abroncsokat kapott az autó, a kétküllős kormány helyett pedig háromküllős bőrkormány fokozta a kényelmet. Az egyik leglátványosabb külső elem, a 924 Turbo hátulján felszerelt spoiler volt, ami nem csak optikai pluszt adott, hanem nagy sebességnél nagyobb mértékű leszorítóerőt is produkált. A riasztóberendezés is felkerült a választható extrák listájába.
1981-től a Turbo-ban bemutatott háromküllős kormány alapfelszereltség lett, a Schottenkaro kárpitot pedig felváltotta a mákosmintás (Design Berber). Az első sárvédőkön a korábban extraként kínált oldalsó irányjelzők is az alapfelszereltség részei lettek. A kivehető targatető a korábbi években műanyagból, ettől az évtől pedig acéllemezből készült. Az Audi 100-ból származó hátsó dobfékeket saját fejlesztésű tárcsafék váltotta.1982-ben megjelent a Porsche 944, ezzel a 924 Turbo forgalmazását – Olaszország kivételével – beszüntették.1983, '84-ben további kisebb változásokat hajtottak végre a 924-esen, a szívómodellek is megkapták a Turbo hátsó spoilerét, a váltó hátrameneti fokozatát szinkronizálták. A Design Berber kárpitot az úgynevezett Porsche-anyag (az anyagban sűrűn, átlósan Porsche feliratozás van) váltotta, a Nadelstreifen és Pascha-Dekor továbbra is választható volt.
Az 1985-ös év közepére a 924-es modellt az átdolgozott 924 S modellel váltották fel.
A 924-es eladási számai jól alakultak, de a vevői visszajelzések szerint igény támadt egy erősebb motorral szerelt változatra. A Porsche AG 1979-ben a 924 Turbo – a gyári típuskódja 931 – bevezetésével reagált a keresleti igényre.A motor a korábbi 1986 cm3-es szívómotor továbbfejlesztése, a Porsche által tervezett új hengerfejjel, félgömb alakú égéstérrel, áthelyezett gyújtógyertya-pozíciókkal. A feltöltést egy maximálisan 0,7 bar nyomású KKK turbófeltöltő biztosítja. A motor teljesítménye a piaci bevezetéskor 125 kW (170 LE) volt, ezzel 225 km/h-s végsebességet és 7,8 másodperces gyorsulást biztosított 0–100 km/h-ra.A futóművet, a kerékfelfüggesztést és a fékeket a motorteljesítményhez igazították, az alapfelszeltség részét képező kanyarstabilizátorok és KONI lengéscsillapítók tovább fokozták a sportkocsi úttartását.Optikailag is találhatók különbségek a szívómodellhez képest, legszembetűnőbb az első lámpák közötti négy, négyszögletes levegőbeömlő, illetve a motorháztető jobb oldalán levő, a turbó légellátását segítő beömlő, az úgynevezett NACA-nyílás. Az optimális leszorítóerő érdekében egy jellegzetes poliuretán hátsó spoilert is kapott az autó – ezt később más 924-eseken is alkalmazták. Az alapfelszereltségű 185/70-VR-15 méretű abroncsokkal szerelt 6J×15 méretű ötcsavaros ATS könnyűfém-keréktárcsák helyett felár ellenében 205/55-VR-16 méretű gumikkal szerelt 6J×16 méretű kovácsolt könnyűfém felniket is választhatott a vásárló.
A 924 Turbo választható volt egyszínű unilakkozással vagy felár ellenében metálfényezéssel és szintén felár ellenében kétszínű, a színpaletta bármilyen tetszőleges kombinációja szerinti fényezéssel. A háromküllős bőrkormány, bőrmandzsettás váltókar alapfelszereltség volt, az ülések először Schottenkaro, később Pascha-Dekor kárpitozással készültek. A 924 Turbo alapára a megjelenéskor 40 000 német márka volt.1981-ben, a gyártás megkezdése után két évvel, a motor sűrítési viszonyát 7,5:1-ről 8,5:1-re növelték, ezzel 130 kW-ra (177 LE) nőtt a motor teljesítménye. Ezzel a végsebesség 230 km/h-ra nőtt.
1982 júniusában leállították a forgalmazását, ugyanis a 944-es megjelenésével házon belüli konkurenciát jelentett volna az új modellnek. Az olasz piac részére még tovább folyt a gyártás, egészen 1984-ig.
A Porsche 924 Carrera GT-t – gyári kódja 937 – az 1979-es frankfurti autószalonon mutattták be. A teljesítményorientáltság első pillantásra látszik az autón, a sárvédő-szélesítések pedig előrevetítették a jövőbeni 944-es modell formáját. A 2 l-es négyhengeres motor teljesítményét megnövelték, könnyebb, kovácsolt dugattyúkat alkalmaztak, hegyesebb vezérműtengelyt és átdolgozott hengerfejet kapott az autó, a kompresszióviszonyt pedig 7,5:1-ről 8,5:1-re növelték. A KKK turbófeltöltő maximális nyomását 0,75 barra emelték, és egy plusz töltőlevegő-hűtőt is kapott a feltöltőrendszer. Hartig-gyújtást használtak, amivel a megnövekedett teljesítmény ellenére viszonylag alacsony, 9,1 l/100 km-es fogyasztást lehetett elérni. A motor teljesítménye 154 kW (210  LE) volt, ez 240 km/h-s végsebességet, és 0–100 km-re 6,9 másodperces gyorsulást biztosított a sportkocsinak.
Az erősebb motor egy átdolgozott, hozzáillő váltót igényelt, ezen kívül kívánságra sperrdifferenciállal is lehetett rendelni az autót. A tömegcsökkentés érdekében újonnan fejlesztett, alacsony tömegű kipufogórendszert alkalmaztak. A Carrera GT alapfelszereltségként 7J×15 méretű kovácsolt Fuchs keréktárcsákkal, 215/60-VR-15 méretű abroncsokkal volt kapható. Felár ellenében 7J × 16 felnikkel és elöl 205/55-VR-16, hátul 225/50-VR-16 gumikkal is lehetett rendelni. A belsőhűtésű tárcsfékeket a Porsche 911 Turbo 3.3-ról vették át.A gépkocsi karosszériája elöl és hátul üvegszál erősítésű sárvédő szélesítéseket kapott. Az első sárvédő-szélesítés harmonikus, a későbbi 944-esét vetíti előre, a hátsó azonban drasztikus, a vonalvezetést hirtelen megtörő szögekkel csatlakozik a karosszériához. A motorháztető és a küszöb is üvegszál erősítésű anyagból készült, így sikerült a tömeget 1180 kg-on tartani. A ragasztott szélvédő alkalmazásával a sárvédő-szélesítések ellenére is sikerült a légellenállási együtthatót (cw-t) 0,34-en tartani.A belső tér nagyjából a 924 Turbo-é, háromküllős bőrkormány, bőr váltógomb, fekete-piros ülés- és ajtókárpitok. Felár ellenében olyan extrák voltak választhatók, mint például a riasztó, az autórádió, elektromos ablakemelők, elektromos külsőtükör-állítás, légkondicionáló berendezés. A sportkocsi alapára körülbelül 60 000 német márka volt.
A Porsche 924 Carrera GT-ből 400 darab készült kizárólag 1981-ben, ebből 200 darabot Németországban értékesítettek. A szigorú emissziós normák miatt az Amerikai Egyesült Államokban nem lehetett forgalmazni. A 400 darab piacra került példányon kívül 6 prototípus is épült.A 924 Carrera GT volt az alapja az olyan versenyautóknak, mint a Carrera GTS, GTP és GTR, amelyek a Porschénak sok sikert hoztak a versenysportban.
Az 1986-os modellévre az addig több, mint 130 000-es darabszámban legyártott Porsche 924-es radikális modellfrissítésen esett át, az új modellt Porsche 924 S típusjelzéssel forgalmazták. A fejlesztés szükségességét olyan tényezők idézték elő, mint az Egyesült Államokban egyre szigorított károsanyag-kibocsátási normák – aminek a régi 2 l-es motort egyre nehezebb lett volna megfeleltetni, illetve az Audi is kivonta ezt a motort a típusaiból, így a csökkenő gyártási mennyiség miatt már kevéssé lett volna gazdaságos a gyártása. A Porsche ezért a 944-es 2,5l-es motorját alkalmazta a kompresszióviszonyt 9,7:1-re csökkentve. A sűrítési arány csökkentése az eredetileg 122 kW-os (163 LE-s) motor teljesítményét 110 kW-ra (150 LE) redukálta, amire azért volt szükség, hogy a piacon a drágább 944-es alá lehessen pozicionálni a 924 S-t. Az új motor és az 1190 kg-os saját tömeg 215 km/h-s végsebességet eredményezett az új típusnál, a gyorsulás 0–100 km/h-ra pedig 8,5 másodpercre javult. Alapfelszereltségként ötfokozatú kéziváltóval, felár ellenében háromfokozatú automatával is rendelhető volt. A futómű és a fékek – némileg módosítva – a 944-esről jöttek, a karosszérián szembetűnő változtatást nem hajtottak végre. A leglátványosabb új külső jegyet a 6J×15 méretű, úgynevezett „telefontárcsa-dizájn” könnyűfém keréktárcsák hozták 195/65-VR-15 méretű abroncsokkal. A belsőt változtatás nélkül vették át a 924-esből. 1986-ban a 924 S új ára 41 950 német márka volt. Az 1988-as évben – röviddel a gyártás befejezése előtt – az erőforrás teljesítményét 118 kW-ra (160 LE-re), a maximális forgatónyomatékot 190-ról 210 Nm-re emelték.
1988. augusztus 1-jén jött le az utolsó darab a gyártósorról – ezzel befejeződött a Porsche 924-es 1976-tól történő gyártása.
A Porsche 924-esből az 1976-tól 1988-ig tartó tizenkét éves gyártási periódus alatt összesen 150 971 készült.
A Porsche 924-es utcai változatait az 1976-tól 1988-ig tartó gyártási periódusa alatt az alábbi technikai paraméterekkel gyártották.
A Porsche 924 1976-os bevezetésétől számtalan lakkozás volt választható. Felár ellenében metálfényezés is elérhető volt. A 924 Turbo-t kétszínű fényezéssel is lehetett rendelni, a széria- és metálszínek meghatározott kombinációjával. A színárnyalatokat – a többi gyártóhoz hasonlóan – fantázianevekkel azonosították.
A Porsche 1977 és 1988 között számos korlátozott darabszámú különkiadást készített a 924-es modellből, ezek a darabok a sorozatdarabokhoz képest eltérő felszereltségűek és csak az adott kis szériára jellemző stílusjegyekkel. Némely különkiadású modellt világszerte, míg más modellsorozatokat csak bizonyos piacon forgalmaztak.
Ez a korlátozott darabszámú modell 924 Martini Porscheként vonult be a köztudatba. Az 1976-os sportkocsi világbajnokságon a Porsche kettős győzelmet ért el: az 5-ös osztályban Porsche 935-tel, 6-os osztályban Porsche 936-tal, ennek a sportsikernek a tiszteletére készült ez a sorozat. Az autók fehér színben készültek a gyári Porsche csapatszponzor Martini színeit idéző oldalsó csíkozással, fehérre festett 6J×14 méretű könnyűfém-keréktárcsákkal, 185/70 HR 14 méretű gumikkal, elöl-hátul kanyarstabilizátorral. A belsőt piros szőnyegezés és ugyanilyen piros színű ülésbetét díszítette, illetve a bőrkormány is az alapfelszereltség része volt. A középkonzolon egy fémplakett hirdette a Porsche 1969/1970/1971/1976-os győzelmeit. Szintén alapfelszereltség volt a három hangszórós (egy elöl középen, illetve kettő hátul) sztereóberendezés.
A háromezres darabszámból 2000 darab készült az USA-piacra, ezen kívül pedig további 1000 darabot szállítottak a világ többi részére.A gyűjtők által az 1980-as 924 Le Mans modell mellett az egyik legkeresettebb modellváltozat.
Ezt a kizárólag az Amerikai Egyesült Államokban forgalmazott különkiadást dolomitszürke fényezéssel, ezüst-fekete díszítő csíkkal lehetett kapni. 6J×14-es könnyűfém-keréktárcsával, 185/70 HR 14 abroncsokkal, elöl, hátul kanyarstabilizátorokkal szállították, a belsőtérben részben bőrkárpitozású sportülések, három hangszórós sztereóberendezés volt. Ködfényszóróval és felár ellenében kivehető targatetővel is kapható volt.Összesen 1800 darab épült a sorozatból.
Az 1979-es sebringi 12 órás versenyen Porsche 935-tel aratott győzelemre emlékezve adta ki a Porsche a 924 Sebring változatot. Az autókat kizárólag az Egyesült Államokban árusították. Minden darab piros fényezéssel, Sebring '79 felirattal az elülső sárvédőkön, sárga-vörös-fekete-fehér, részben körbefutó csíkozással, az orron egy nagyméretű, fehér 924 feliratozással készült. Alapfelszereltségként fekete könnyűfém keréktárcsákkal, 185/70 HR 14 méretű abroncsokkal szállították. A belső tér fekete és piros-kék skótkockás kárpitozású. A négyküllős kormánykerék, illetve az ötfokozatú váltó az alapfelszereltség része volt, de felár ellenében választható volt hozzá háromfokozatú automata váltó is. Ezen kívül kivehető targatető, három hangszórós sztereóberendezés, fűthető, illetve elektromosan állítható külső tükrök, illetve ködfényszóró fokozta a kényelmet és a biztonságot.A modellből összesen 1292 darab épült.
Ez a különleges modell a Porsche Le Mans-i 24 órás autóversenyeken elért hatalmas sikerei előtti tisztelgés. Összesen 1002 darab (más források szerint 1030) épült a modellből, mindegyik alpesifehér színben, körbefutó sárga-fekete-vörös díszítő csíkkal, az első sárvédőkön ugyanilyen színű Le Mans felirattal. A modellen a 924 Turbo hátsó spoilere van, 6J×15-ATS Turbo-Look keréktárcsák, belül csíkos „Nadelstreifen” kárpitozású Turbo ülések fehér szegéllyel, 36 cm átmérőjű négyküllős bőrkormány, bőr váltógomb, az ajtóküszöbön fekete alapon fehér 924 felirat. A gépkocsihoz többféle extrát is lehetett rendelni, elektromos ablakot, elektromosan állítható külső tükröket, hátsó ablaktörlőt, fényszórómosót, légkondicionálót és kivehető targatetőt is. Jobbkormányos kivitelben 100 darab készült. Az alvázszámok WP0ZZZ92ZBN400051 és WP0ZZZ92ZBN4001163 közöttiek, de ezekből nem mindegyik Le Mans-példány, csak 1002 darab.A gyűjtők körében a 924 Martini mellett ez a legkeresettebb modell.
A Porsche cég 50 éves fennállása alkalmából adtak ki egy összesen 940 darabból álló sorozatot. A 940 darabból 600 volt 924-es, ezen kívül 140 darab 928-ast és 200 darab 911 SC-t is forgalomba hoztak 50 éves jubileumi modellként. A sorozatba tartozó kizárólag ónezüst fényezéssel, a 924 Turbo hátsó spoilerével, 6J×15 méretű ATS könnyűfém-keréktárcsákkal, 205/60-HR-15 méretű abroncsokkal árusították. A sötétített üvegezés és az elektromosan állítható, illetve fűthető külső tükrök a is felszereltség részét képezték. A belső felszereltség része volt a részben bőrkárpitozású sportülés fekete-ezüst csíkozású szövetbetéttel. Az első ülések fejtámlarészét Ferry Porsche aláírásával díszítették. A négyküllős bőrkormány, az elektromos ablak, a sztereóberendezés és kazettatároló is az alapfelszereltség része volt. A kivehető targatető felár ellenében választható tartozék volt a gépkocsikhoz.
Ez a sorozat a Porsche AG Weissachban található fejlesztési központjáról kapta a nevét, és kizárólag az Amerikai Egyesült Államokban forgalmazták. A gépkocsik kizárólag platinafényezéssel, ATS könnyűfém-keréktárcsákkal, 205/60-HR-15 méretű abroncsokkal, megerősített kanyarstabilizátorokkal és KONI sport-lengéscsillapítókkal készültek. A hátsó ablakmosó és a 924 Turbo-ról származó hátsó spoiler is az alapfelszereltség része volt, ugyanúgy, mint az elektromosan állítható és fűthető külső visszapillantó tükrök, a kivehető targatető, a barna-bézs színű ajtó- és üléskárpitok, a háromküllős bőrkormány, a bőrváltógomb. Az alapfelszereltséghez tartozó elektromos ablakemelőkkel és a légkondicionáló berendezés miatt egy nagyobb teljesítményű – 63 Ah-s – akkumulátorral szállították a gépkocsikat. Összesen 400 darab készült a sorozatból. Az autókhoz a tulajdonosok egy A4-es formátumú, a sorozat darabszám-korlátozottságát igazoló oklevelet és egy, a konkrét autó futósorszámát és Ferry Porsche aláírását tartalmazó plakettet is kaptak.
A széria 924 Turbo 1979-es bevezetése után három évvel a Porsche AG megjelentette a 924 Carrera GT alapjaiból fejlesztett Porsche 944-est, immáron saját tervezésű 2,5 l-es szívómotorral. Ennek a motornak a teljesítménye – a bevezetéskor 163 LE – megközelítőleg annyi volt, mint a 924 Turbo-nak, viszont a kiszélesített sárvédők sportosabb megjelenést kölcsönöztek a 944-esnek, mint a 924 Turbo-nak. Emiatt a 944-es olyan erős házon belüli konkurenciát jelentett a 924 Turbo-nak, hogy a modellvariáns a létjogosultságát vesztette, így abbahagyták a forgalmazását a világpiacon. A gyártást azonban nem állították le teljesen, mert a Porschénak nagyon fontos és jelentős olasz piacnak volt egy olyan sajátossága, hogy a 2000 cm3 feletti autókat nagyon magas adóval sújtották, így itt a 2,5 l-es motorral szerelt 944-essel nem tudott volna olyan eladási számokat produkálni a Porsche, mint a 2000 cm3 alatti 924 Turbo-val. Ezért az olasz piacot továbbra is ellátták 924 Turbo-val, a Porsche végül 1984-ben fejezte be végleg a 924 Turbo gyártását, az utolsó legyártott darab alvázszáma WP0ZZZ93EN100149.1983 őszétől az olasz piacra gyártott utolsó 88 darab 924 Turbo-t különleges felszereltséggel, kizárólag ezüst fényezéssel, fekete műbőr belsővel szállították. Az üléseket antracit-borvörös színkombinációjú szövettel borították, és átlósan megjelenített borvörös PORSCHE feliratozással látták el.
A 924-es gyártási ciklusa végén egy exkluzív 924 S sorozatot adott ki a Porsche. Az autókat kétféle színben – alpesifehérben és feketében - lehetett rendelni. Jobbkormányos kivitelben is készült az angol piacra, ezek a többitől abban különböznek, hogy a fehér példányokon okkersárga-szürke, míg a fekete példányokon türkiz színű Le Mans felirat van az ajtókon. Ezek a modellek 924 S Le Mans-ként kerültek be a köztudatba.
Minden darab 2,5 l-es 160 lóerős motorokkal épült, az autó színére fényezett „telefontárcsa” dizájnú könnyűfém keréktárcsákkal, 10 mm-rel leültetett sportfutóművel, az autók színére festett oldalsó díszlécekkel, elektromosan hátratolható és kivehető targatetővel. A belső felszereltség része volt a 36 cm átmérőjű négyküllős bőrkormány, flanelkárpitozású ülések. Az autó ára 52 950 német márka volt, 250 darab került a német piacra, további 230 a világ többi részére, a legyártott 480 darabból 313 fekete, 167 pedig fehér fényezéssel került forgalomba. Az Amerikai Egyesült Államokban ezt a modellt megváltoztatott felszereltséggel 924 S Special Edition néven forgalmazták. A spanyol piacra szállított 30 darab (15 fehér, illetve 15 fekete fényezésű) gépkocsit „Spirit” megkülönböztető típusjelzéssel hozták forgalomba, illetve az ajtókon nincs „Le Mans” matrica – ezek a példányok ettől eltekintve az összes specifikációjukban megegyeznek a világ többi piacára szállított Porsche 924S Special Edition modellekkel.
A 924 S Exklusiv-Modell némileg megváltoztatott felszereltségű, kizárólag az Egyesült Államokban forgalmazott változata volt. Kizárólag fekete színben, a 924 S Exklusiv-Modell-hez képest kevesebb extrával volt kapható. A pluszfelszereltség a sportfutóműre és a bordó-szürke flanelkárpitozásra korlátozódott. A korabeli reklámban a Porsche a kiemelt sportossággal magyarázta az alacsonyabb felszereltséget.
A Porsche 924-esből a cikkben felsoroltakon kívül még számtalan kisszériás kivitelt készítettek, a teljesség igénye nélkül ilyen például az 1978-ban 30 példányban legyártott Swiss Special, amit a svájci Porsche importőr 30 éves fennállása alkalmából készítettek, és kizárólag Svájcban forgalmaztak, az 1983-ban Kenwood részére promóciós céllal gyártott 25 darabos Porsche 924 Kenwood, amelyeken egy francia csapat a Kenwood KRC 500 L hangrendszer beépítését hajtotta végre, vagy a 924 Turbo bevezetéskor 1979 nyarán az Amerikai Egyesült Államok piacán történő népszerűsítéshez legyártott 600 darabos Porsche 924 Turbo Einführungsmodell.1988-ban – az utolsó gyártási évben – a gyár készített egy 25 darabos előszériát egy erősebb, 123 kW-os (164,9 LE-s), 2,7 l-es motorral és az aktuális 944-es műszerfalával – azért, hogy lehetséges legyen a későbbiekben légzsákkal is szállítani a modellt. Ezeknek a járműveknek körül-belül a felét töréstesztekre használták fel, a maradék néhány darabot gyári dolgozók vásárolhatták meg. Sorozatgyártásba nem került, a gyár ugyanebben az évben a 924-es modell gyártásnak beszüntetése mellett döntött.A korlátozott darabszámú, különleges modellek a gyűjtők, oldtimer-rajongók körében keresettebbek és magasabb áron cserélnek gazdát, mint a normál gyártásból kikerült darabok.
Az 1970-es évek végétől a '80-as évek közepéig az Észak-Rajna-Vesztfália-i és Baden-Württemberg-i autópálya-rendőrség több Porsche 924-est is szolgálatba állított. Az autók a jellegzetes zöld-fehér fényezést kapták, a tetőre a megkülönböztető jelzés kék-villogóját szerelték. Hátul a rendszám alatt egy piros, FOLGEN (kövess) feliratú felkapcsolható világítású tábla is helyet kapott. A gépjárművek már nincsenek aktív szolgáltban, néhány eredeti állapotában megőrzött, felújított példányt kiállításokon, találkozókon láthatunk.
1981-ben a hannoveri Artz tuningcég egy kis darabszámú sorozatban kínált egy különleges, kombiváltozatú 924-est. Összesen 20 darab épült a 924 Turbo Kombiból, az autó alapját a 125 kW-os (170 LE-s) 924 Turbo adta. Az autó hátulja kombiként került átépítésre, az eleje pedig a 924 Carrera GT dizájnját követte. Az autó saját tömege 1305 kg, a 0–100 km/h-ra gyorsuláshoz 7,3 másodpercre volt szüksége. A különleges sportautó ára 62 780 német márka volt.
Az 1970-es '80-as években több átépítő cég is készített a Porsche 924 alapjaira nyitott változatot. A borkeni székhelyű Bieber Cabriolet GmbH változata a legismertebb ilyen jellegű átalakítás. Az autókat nem kész állapotban lehetett vásárolni a Biebernél, hanem a 924 tulajdonosok kérhették autójuk átépítését. Az átépítőszettért a 80-as években 3950 német márkát, míg ha a megrendelő előkészítő átépítést rendelt a Biebertől, akkor 4950 német márkát kellett fizetni munkadíjként. A teljes, kész átalakítás anyagköltséggel, munkadíjjal együtt pedig 7950 német márkába került.
A Porsche 924 GT alapjaira három versenyváltozatot épített a modell története során a gyár, 1980-ban a 924 Carrera GTP Typ 939-et, 1981-ben pedig a 924 Carrera GTR Typ 939-et és a 924 Carrera GTS Typ 937-et. A versenysport célra készült autókat alacsony darabszámban készítették, néhánydarabos mennyiséget a nagyközönség számára is elérhetővé tett a gyár.
A Carrera GTP a 924-es versenyváltozata, amit a gyár kifejezetten a Le Mans-i 24 órás autóversenyre tervezett. A fejlesztés alapjait a Carrera GT adta a 2.0l-es turbómotorral. Változatlan löketérfogat mellett a feltöltési nyomás megnövelésével a teljesítményt 235 kW-ra (320 LE-re) növelték, amit 7000 1/min-es fordulatszámon adott le a motor. Azért, hogy a motor a megnövekedett teljesítmény ellenére tartós üzemben is megbízhatóan teljesítsen, a sűrítési arányt 8,5:1-ről 7,1:1-re csökkentették.A Carrera GTP karosszériája 10 mm-rel szélesebb és 14 mm-rel hosszabb volt a Carrera GT-énél. A leglátványosabb különbség a nagyobb hátsó spoileren és a szélesebb hátsó sárvédőkön figyelhető meg. A karosszéria egy új technológiai eljárásnak köszönhetően kétszer olyan merev volt, mint a Porsche 935 esetében. A versenyautó össztömege 930 kg. Ezt a karosszériaformát használták fel az 1981-ben bevezetett Porsche 944 tervezésekor. A 924 Carrera GTP-vel akart a Porsche tapasztalatokat szerezni a Sports Car Club of America által szervezett versenyek szabályrendszerében, mert a jövőben részt szándékozott venni az SCCA-versenyeken.Az 1980-as Le Mans-i 24 órás autóversenyen a Jürgen Barth és Manfred Schurti vezette 924 Carrera GTP az összesítettben 6. helyen, a GTP osztályban a 3. helyen végzett. A másik két induló Carrera GTP a 12. és 13. helyet szerezte meg. A Carrera GTP-t ezután nem indították több versenyen. 1981-ben a Porsche a Carrera GTP karosszériájába 944-es 2,5l-es turbófeltöltéses motort épített, ami 301 kW-ot (410 LE-t) teljesített 6500 1/min-nél. Ezzel a Porsche 944 GTR „Le Mans”-ként közismerté vált autóval a Le Mans-i 24 órás autóversenyen összesítettben a 7. helyet sikerült elérni.
Az 1981-ben megjelent Carrera GTR a Carrera GTP alapjaira épült. Ugyanúgy 2.0 l-es turbómotorja volt, ami ebben a változatban 276 kW-ot (375 LE-t) teljesített 6500 1/min-nél. A tizenkilenc legyártott darab karosszériája részben különbözött a Carrera GTP-től. A hátsó sárvédő-szélesítés nem meredek szögben találkozik a sárvédővel, hanem a 944-eshez hasonlóan a sárvédő része.
A Porsche egy Carrera GTR-t indított az 1981-es Le Mans-i 24 órás versenyen. A Manfred Schurti és Andy Rouse által vezetett autó egy szelepleszakadás ellenére három hengerrel is az összetett 11. helyen végzett a versenyben, és az IMSA GTO-ban kategóriagyőzelmet aratott.Ezen kívül magáncsapatok is használtak Carrera GTR-t az 1981-es és 1982-es sportautó-világbajnokságon.
A Carrera GTS a Carrera GT alapjaira épülő versenyautó, amelyet privátcsapatok, illetve magánemberek számára fejlesztettek. Ahogyan a GTP és a GTR esetében, itt is a 2.0 l-es turbófeltöltéses négyhengeres volt a versenyautó erőforrása. A sűrítési arány 8,0:1 volt, a turbónyomást pedig 0,75 barról 1,0 barra emelték. Ezzel a motor 180 kW-ot (245 LE-t) teljesített 6250 1/min-nél.A tömeget mintegy 50 kg-mal 1121 kg-ra sikerült csökkenteni. A tömegcsökkentésnek áldozatul estek a zajcsillapító anyagok, az autóban csak egy egyszerű filcburkolat volt, a szabványülések helyett pedig a 935-ös versenyüléseit szerelték be. Kívánságra a Carrera GT belsejével is választható volt a jármű. Az ajtók, a motorháztető, az első lökhárító és a sárvédők üvegszál-erősítésű műanyagból készültek. A rejtett fényszórók helyére – átlátszó plexiburkolat alá – fix lámpák kerültek.Olyan komfortcsomag is választható volt, ami az elektromos ablakemelőt, a Carrera GT sportülését és sztereóberendezést tartalmazott. A kerekek – elöl 7J×16-os, hátul 8J×16-os keréktárcsák –, illetve a fékek a Porsche 911 Turbo-ról származtak.Az autó ára 110 000 német márka volt, amivel a legdrágább sorozatgyártású Porsche volt.A Porsche – korlátozott darabszámban – a Carrera GTS-ből kínált egy Carrera GTS CS – Club Sport – változatot is. Az autó tömegét további 50 kg-mal, 1060 kg-ra csökkentették, a töltőnyomást 1,1 barra emelve érték el a 199 kW-os (270 LE-s) teljesítményt. A futóművet alacsonyabbra ültették, és mindkét oldalra aerodinamikai szempontból optimalizált külső visszapillantó tükröket szereltek. A biztonsági berendezések közé tartozott a hatpontos biztonsági öv, a beépített tűzoltó berendezés és egy elektronikai vészkapcsoló.Az elkészült 59 darab jármű mindegyike – egyetlenegy fehér példány kivételével – vörös színű volt, az 59-ből 44 standard változat, míg 15 példány Club Sport változat. Az autók megkapták a  TÜV műbizonylatot, így közúti forgalomban is részt vehettek.A 924 Carrera GTS alapjaiból Group 4-es raliautót is építettek, és körpályás versenyeken is szerepeltették. Privátcsapatok is használtak 924 Carrera GTS versenyautót a sportautó világbajnokságon, például az 1983-as 1000 km-es Nürnburgringi autóversenyen.1981-ben a Walter Röhrl vezette és Christian Geistdörfer navigálta 924 Carrera GTS a Monnet-Porsche-Team kereteiben több nemzetközi raliversenyen is részt vett. A Német Ralibajnokság második futamán, a Metz-Rallye-n debütált az autó, és a második helyet sikerült vele megszerezni. Az ezt követő Hessen-Rallye-n, a Vorderpfalz-Rallye-n és a Sachs-Rallye-n pedig győzelmet aratott a csapat az autóval.
A Porsche 924-es versenyváltozatait az alábbi technikai paraméterekkel gyártották.
A Porsche 924 már a bevezetésekor nagyon jól szerepelt, 1976 végére az összes azon évben eladott Porsche 48%-a 924-es volt. 1977-re a Porsche 26 000 eladott autóval eladási rekordot ért el. 1978 áprilisára már 50 000 eladott autónál tartott a cég. Az új, viszonylag olcsó modell segített a Porschénak túlélni az 1973-as olajválság okozta gazdasági krízist.A nagyon sikeres eladások ellenére az autónak nem sikerült elkerülnie, hogy a köznyelv „háziasszony-Porschénak” vagy „Audiporschénak” nevezze, amiért a nagy részben a Volkswagen konszernből származó alkatrészekből épült. Annak ellenére, hogy a 924 Turbo-nál vagy a 924 S-nél már számos saját Porsche fejlesztésű fődarabot alkalmaztak, a közvélemény nem tekintett rá „vegytiszta” Porscheként.A 944-es utódmodell 1981-es bevezetésekor a 924-es eladásai jelentősen csökkentek, 1982-ben már csak 11 720 darabot értékesítettek belőle. A következő évre ez a szám mintegy a felére – 5980-ra esett vissza. Ezzel szemben a 944-es eladásai a debütálás évében eladott 3880 darabról a következő évre 14 550-re ugrottak. A '80-as évek közepétől a végéig a 924/944-es sorozat eladásai drámaian csökkentek – 1986-tól 1989-ig a kezdeti időszak 30 600-as darabszámáról 7780-ra estek vissza az eladások. 1988-ban – a 924-es piacra kerülése óta először – több 911-es fogyott, mint 924/944. Ez a trend a további években megmaradt, 1988-ban a 924-es gyártását befejezték, majd három évvel később a 944-esét is.
Az 1976 és 1988 közötti időszakban összesen 150 684 darab Porsche 924-es készült.
Ez a szócikk részben vagy egészben  a   Porsche 924 című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Porsche 924/944 Club Deutschland e.V – Porsche 924/944 tulajdonosi klub, német nyelvű
Motor Klassik – Porsche 924 és Porsche 924 Turbo vásárlási tanácsadó, német nyelven
A Porsche Tennis Grand Prix egy 1978 óta évente megrendezett női tenisztorna Stuttgart városában. Ez Európa legrégibb fedett pályás női tenisztornája. A verseny a Premier tornák közé tartozik. Helyszíne 1985-től 2005-ig a Stuttgarthoz tartozó Filderstadt volt, s 2008-ig kemény pályán játszották a mérkőzéseket. A WTA 2009-ben őszről tavaszra, a salakos időszakra tette át a torna időpontját, ettől fogva salakon játsszák a mérkőzéseket. Az új borításra való áttéréssel a stuttgarti viadal lett a világ első fedett pályás salaktornája. Az egyéni győztes a pénzdíjon kívül kap egy Porsche 911 Carrera típusú gépkocsit is a névadó szponzor jóvoltából.

A Portal egy belső nézetes logikai platformjáték, amelyet a Valve Corporation fejlesztett és adott ki. A játék először 2007. október 9-én jelent meg a The Orange Box nevű csomag részeként Microsoft Windows és Xbox 360 platformokra, míg PlayStation 3 konzolokra 2007. december 14-én adták ki. A játék Windows operációs rendszerre megjelenő változata önmagában is megvásárolható volt, de kezdetben csak digitális úton, a Steam rendszerén keresztül, majd 2008. április 9-én dobozos formában is elérhetővé vált az Electronic Arts forgalmazásában. 2008. október 22-én az Xbox Live Arcade kínálatában is feltűnt a játék önálló változata, amely a Portal: Still Alive címet viselte, és 14 bónusz pályát tartalmazott. Amikor 2010. május 12-én megjelent a Steam Mac kompatibilis változata, azzal egy időben vált elérhetővé a játék Mac OS X operációs rendszerekre is.
A játékos feladata, hogy a pályák során különböző fejtörőket oldjon meg, amiben egy teleportációt megvalósító eszköz (Aperture Science Handheld Portal Device, röviden ASHPD vagy portal gun) lesz a segítségére, amivel két sík felületre portálokat helyezhet el. A játékos egy Chell nevű lányt irányíthat, akinek a GLaDOS (Genetic Lifeform and Disk Operating System) nevű mesterséges intelligencia újabb és újabb kihívásokat állít, miközben az Aperture Science Enrichment Center tesztkamráit teljesíti, hogy végül az összeset megoldva megkaphassa a megígért tortát. A játék fizikai rendszere szerint amilyen lendülettel áthalad a játékos az egyik portálon, olyan lendülettel távozik a másikon; ez fontos szerepet fog játszani az egyes feladatok megoldásánál. Ez a játékelem a hasonló koncepcióra épülő Narbacular Drop című játékból származik, a DigiPen Institute of Technology tanulóiból álló fejlesztőcsapatból ugyanis több embert felbérelt a Valve a Portal elkészítésére.
A játékot a szakma 2007 egyik legeredetibb alkotásának tartotta, de rövidsége miatt több kritikát kapott, ám főként az egyedi játékmenet és a sötét humorral átitatott történet miatt kapott pozitív visszajelzések voltak túlsúlyban. Dicsérték továbbá  GLaDOS angol nyelvű szinkronhangját, Ellen McLaint, illetve a játék végén felcsendülő Still Alive című dalt, amit Jonathan Coulton írt a játék számára. A Steamen keresztül eladott példányokat nem számolva is több mint négy millió kelt el a játékból. 2011 áprilisában jelent meg a játék folytatása, a Portal 2, és újfajta játékelemekkel, valamint kooperatív móddal bővült.
A Portal főhőse Chell, akit a játékos belső nézetből irányíthat, a feladata pedig különböző tesztkamrák teljesítése lesz az Aperture Science Handheld Portal Device (röviden csak portál fegyver) segítségével. Ez az eszköz egyszerre két portál, egy kék, illetve egy narancssárga létrehozására képes. A portálok között fizikai kapcsolat jön létre a háromdimenziós térben, az egyiken áthaladó tárgy vagy személy a másik portálból tűnik elő. A lendület a játék fizikájának egy fontos részét képezi. A portálokat az objektumok abban az irányban hagyják el, amely irányba a kilépő portál néz, és azzal a sebességgel, amellyel a másik portálon áthaladtak. Egy gyakori mozdulatsor a játék során például az, amikor a játékos egy falon helyez el egy portált, míg a padlón egy másikat, és a földön lévőbe ugorva elég lendületet gyűjt ahhoz, hogy a falon lévő portálból előbukkanva különböző akadályok és szakadékok fölött átjusson. Ezzel a tárgyak vagy akár a főszereplő számára is nagy távolságok válnak áthidalhatóvá, függőleges és vízszintes irányba egyaránt, amire a fejlesztők flinging (átlendülés) néven utaltak. Ahogy GLaDOS is megemlíti: „In layman’s terms: speedy thing goes in, speedy thing comes out”. („Egyszerűbben fogalmazva: ami gyorsan megy be, az gyorsan is jön ki.”) 
A főhős, illetve bármilyen tárgy, amely átfér a portálon, az keresztül is vihető rajtuk. Ha már a játékos elhelyezett egy portált és újat hoz létre, akkor a korábbi, ugyanolyan színű portál azonnal megszűnik. Mozgó objektumok, üveg és különböző falfelületek, folyékony anyagok és túlzottan kicsi területek nem alkalmasak arra, hogy a játékos portálokat helyezzen el rajtuk. Chell néha kockákat kap feladata teljesítéséhez, amiket a pályákon elhelyezett nagy gombokra tehet, így aktiválva bizonyos mechanizmusokat, de magasabb helyekre is eljuthat, ha felmászik a kockákon. A játékban minden tesztkamra végén, illetve néhány esetben a feladatok közben is látható egy részecskemező, amin áthaladva a korábban elhelyezett portálok megszűnnek. Ezeken átlőve új portálok sem hozhatóak létre.A főszereplő lábain egy különleges szerkezet van elhelyezve, ami magas helyekről leesve megvédi a zuhanás okozta sérülésektől, ám más veszélyek is fenyegetik életét, például a lövegtornyok (sentry turrets), a pattogó energiagömbök, vagy a mérgező folyadékkal teli vermek. Chell elhalálozását okozhatja az is, ha egy portálon áthaladó dolog ráesik, vagy ha a bizonyos pályákon megjelenő zúzógépek alól nem tud időben kijutni. A legtöbb játékkal ellentétben itt nincs jelezve a főhős életereje, azonban a rövid időn belül kapott bizonyos mennyiségű sebesülés a játékos számára halállal járhat. Ám ha nem sérül meg, akkor kis idő alatt teljesen regenerálódik. Néha viszont elég egy rossz mozdulat, mivel az energiagömbök érintése, vagy a zúzógép lapítása azonnali halált okoz.
A GameSpot tesztjében megjegyezte, hogy a Portal fejtörőinek megoldására több mód is lehetséges és a játék során egészen örült dolgok is kivitelezhetőek, mint a játék bemutatkozó videójában is látható cselekedetek. A Portal történetének végeztével két újabb játékmód kipróbálására is lehetőség nyílik, amik újfajta kihívások elé állítják a játékost, és alternatív lehetőségek keresésére ösztönzik. A Challenge (kihívás) mód pályái megegyeznek a korábban látott, 13–18 jelzésű tesztkamrákkal, és azok teljesítése után próbálhatók ki, ám különféle célok vannak meghatározva, mint például a pályák lehető legkevesebb lépéssel/portállal járó, vagy a legrövidebb idő alatt történő teljesítése. Az Advanced (továbbfejlesztett) pályák a játék teljesítése után érhetőek el, és összetettebbek a korábbiaknál, valamint az akadályok és a veszélyforrások száma is több.A Windows, Xbox 360 és Mac OS X platformokra megjelenő változatok számos feloldható achievementet (teljesítményt) tartalmaztak. Ezek állhatnak egyszerűbb feladatokból, mint a portálfegyver megszerzése, de lehet valamilyen trükk végrehajtása is, ilyen például egy 300 láb (~91 méter) hosszú ugrás kivitelezése. A Half-Life 2 utáni Source motoros játékokhoz hasonlóan a Portal is támogatja a commentary (fejlesztői kommentár) módot; ezt engedélyezve a pályák bizonyos pontján különböző ikonok tűnnek fel, amiket aktiválva a játékos meghallgathatja a játék készítőit, ahogy például az adott pályarész fejlesztéséről beszélnek.
A játékban csupán két szereplő tűnik fel: az egyik Chell, a játék szótlan női főszereplője, a másik pedig GLaDOS (Genetic Lifeform and Disk Operating System), egy mesterséges intelligencia, aki figyeli a játékost és kommunikál vele a pályák teljesítése közben. Angol szinkronhangja Ellen McLain, bár hangját elváltoztatták, hogy gépiesnek hasson. A főhősről kevés háttér-információja van a játékosnak, azok forrása is GLaDOS, aki azt állítja, hogy Chell árva, adoptálták és nincsenek barátai. E kijelentései azonban erősen megkérdőjelezhetők, mivel GLaDOS saját bevallása szerint is hazug. A Lab Rat képregényben, amelyet a Valve a játék és a Portal 2 történetének áthidalására készített, kiderül, hogy Chell korábban azért került elutasításra, mert rendkívül kitartó, Doug Rattman, az Aperture Science korábbi alkalmazottja pedig abban a reményben helyezte a tesztalanyokat kiválasztó lista élére, hogy ő majd képes lesz GLaDOS tevékenységének véget vetni.
A Portal az Enrichment Center for Aperture Laboratories (néha Aperture Science) nevű helyen játszódik, egy fiktív cég kutatólaborjában, ahol a portal fegyver létrehozásával kísérleteztek. A Portal 2 információi alapján a komplexum Michigan államban található, annak is a Felső-félszigetén. A cégről nem csak a játék során derülnek ki információk, a játékos a fejlesztők által létrehozott promóciós weboldalon is tájékozódhat. Az Aperture Science honlapja alapján a céget Cave Johnson alapította 1953-ban, kezdetben egyedüli céljuk, hogy az Amerikai Egyesült Államok haderejét zuhanyfüggönyökkel lássák el. Később azonban higanymérgezés következtében Johnson mentálisan instabillá vált, 1976-ban pedig egy három lépéses kutatás-fejlesztési tervet készített, hogy a cég sikeressé váljon. Az első a Heimlich-ellenfogás, ami a manőver félbeszakítására volt hivatott, míg a második a Take-A-Wish Foundation, amelynek célja, hogy halálosan beteg gyerekek szüleitől megveszik gyermekük kívánságait, amiket később teljesen ismeretlen, egészséges, de kívánságoktól megfosztott felnőtteknek adnak át. Mindkettő kudarccal végződött, és az Egyesült Államok Szenátusa vizsgálódni kezdett a céggel szemben. A vizsgálóbizottság azonban véglegesen beszüntette a nyomozást, amikor hallott a harmadik fejlesztésről, és egy határozatlan idejű szerződést kötöttek, hogy folytassák ennek kutatását. Ez a fejlesztés alapvetően egy ember nagyságú kvantumalagút létrehozást tűzte ki célul a fizikai térben, amit később a zuhanyfüggönyökre tudnának alkalmazni. 1982-ben Cave Johnson azt a feladatot bízta a cég mérnökeire, hogy dolgozzanak ki egy olyan számítógépes rendszert, amely képes a tudatát tárolni. Ám mivel a gép elkészülte előtt elhalálozott, hűséges asszisztensére, Carloinere bízta a vezérigazgatói posztot, és azt az utasítást hagyta hátra, hogy a nő tudatát töltsék fel a gépbe, még akkor is, ha ellenkezni próbálna.1986-ban kezdődött meg GLaDOS, a mesterséges intelligencia által vezérelt fejlesztési asszisztens és operációs rendszer létrehozása, hogy meggyorsítsák a portál projekt munkálatait, mivel a rivális Black Mesa is hasonló portáltechnológia kidolgozásába kezdett. Nagyjából tizenhárom évvel később, 1989-ben GLaDOS fejlesztése befejeződött. Számos alkalommal próbálták aktiválni, ám azonnal le is állították, mivel a bekapcsolást követő tizenhatod pikoszekundum alatt megkezdte volna a tudósok elpusztítását. Nem sokkal később, amikor a vállalat először tartotta meg a „hozza el a lányát a munkahelyére” napot, a mesterséges intelligenciát is aktiválták, és a nap katasztrófába torkollott. E balszerencsés eset után döntöttek a personality core (személyiség mag) rendszer bevezetése mellett, és a moralitiy core (erkölcsösség mag) felszerelése után abban reménykedtek, hogy GLaDOS viselkedését megváltoztathatják. Ezután már azt állította, hogy elvesztette minden érdeklődését a gyilkolással szemben, és csakis a tudománnyal szeretne foglalkozni. Azt állította, hogy ehhez minden szükséges erőforrása megvan, leszámítva némi idegmérget, amit biztosítottak is számára, lévén a tudomány érdekében cselekszik. Később mégis ellenségessé válik, lezárja és idegméreggel árasztja el a létesítményt, és a túlélőket felhasználva megkezd egy tesztelési ciklust, hogy a Black Mesa előtt sikerüljön a portáltechnológiát kifejlesztenie. A Half-Life eseményei is nem sokkal ezután kezdődnek meg, a külvilág pedig megfeledkezik a létesítményről és a bennrekedt alkalmazottakról, a világot sújtó apokaliptikus körülmények miatt. Erik Wolpaw a Portal 2 végének magyarázatakor megerősíti, hogy a Combine invázió a Portal eseményeivel párhuzamosan zajlott. A hetekig tartó tesztelés során egyre kevesebben maradnak, Doug Rattmann pedig – akit paranoiája miatt nem tudott GLaDOS elfogni – módosítja a tesztalanyok kiválasztási sorrendjét, Chellt helyezve annak elejére.
A játék eseményeinek színhelye az Enrichment Center (fejlesztési központ), ami elhagyatottnak tűnik, ám emberi beavatkozás nélkül is működik tovább. Az Aperture Science a Half-Life univerzumában is megjelenik, így a Portal eseményei a Half-Life and Half-Life 2 közé ékelődnek. Az Aperture Science a Half-Life 2: Episode Two során is említésre kerül a Borealis nevű jégtörőhajó kapcsán, ami rejtélyes körülmények között tűnt el a cég szárazdokkjából. Isaac Kleiner  szerint  az ellenállást segíthetnék a hajón rejtőző technológiák a Combine elleni felkelésben. A Half-Life 2 eredetileg tartalmazott volna egy fejezetet, amiben a Borealis is szerepel, ám ezt az ötletet végül elvetették, és kivágták a játékból annak megjelenése előtt.
A Portal történetét a játékos GLaDOS hangüzenetiből és az egyes pályák során található rejtett, félreeső szobákban fellelhető információkból ismerheti meg. A The Final Hours of Portal 2 szerint a cselekmény valamikor 2010 körül játszódik. A játék kezdetén a főhősnő, Chell, egy relaxációs kamrában ébred, és GLaDOS instrukcióit, figyelmeztetéseit hallja az elkövetkező tesztekre vonatkozólag. Az első néhány tesztkamrákban a játékos megismerkedhet az alapvető játékmechanikával. GLaDOS kommentárja nem csupán iránymutatásként szolgál, de a játék hangulatát is megteremti, és a játék egyik szereplőjévé lépteti elő a mesterséges intelligenciát. Chell számára egy torta és gyásztanácsadás van beígérve, amennyiben az összes tesztet sikeresen teljesíti.Chell az elhagyatott Enrichment Center tesztkamráit teljesítve jut előre, GLaDOS pedig az egyetlen, aki kapcsolatba lép vele. Ahogy a játékos halad a történetben, egyre inkább úgy tűnik, hogy GLaDOS segítőkész viselkedése mögött vészjósló célok állnak. Bár úgy tervezték, hogy készséges és ösztönző legyen, tettei és szavai alapján is kétszínű a viselkedése, ugyanis nem érdekli a tesztalanyok biztonsága és elégedettsége. A későbbi pályák is egyre veszélyesebbé válnak, GLaDOS a normál tesztkamrákat karbantartás ürügyén lecseréli az automatizált katonai lövegtornyok gyakorlópályájára, vagy halálos folyadékkal árasztja el a kamrát. Egy másik teremben a Weighted Companion Cube (súlyozott társkocka) hűségét és fontosságát hangsúlyozza, majd a tesztkamra teljesítéséhez feltételül szabja, hogy Chell a hamvasztóba helyezve eutanáziában részesítse. A lövegtornyok hatókörébe érve azonnal tűzet nyitnak Chellre, ám deaktiválásuk után gyermeki hangon (ami szintén McLainé) közlik, hogy nem hibáztatják és nem neheztelnek rá.Miután Chell az utolsó teszttel is végzett, GLaDOS gratulál neki és örömtüzet készít elő számára, biztosítja, hogy az Aperture eszközei 4000 kelvin (3727 °C) hőmérsékletig biztonságosan használhatóak, majd egy tűzverembe próbálja vezetni a játékost, ám Chell elmenekül a portálfegyver segítségével. Miután elhagyja a tesztkamrát, az Enrichment Center karbantartási részlegén keresztül folytatja útját. GLaDOS pánikba esik, és próbálja elhitetni, hogy a megölését csak a teszt részeként színlelte. Ahogy halad tovább GLaDOS, folyamatosan üzeneteket küld neki, amiből világossá válik romlottsága és az, hogy valószínűleg ő végzett az Enrichment Centerben tartózkodó többi személlyel. Útja során elhagyatott irodákat és graffitiket lát, amik a helyes irány felé terelik. Ezek a színfalak mögötti területek ütött-kopott állapotban maradtak meg, ami erős kontrasztot alkot a tesztkamrák tiszta és érintetlen légkörével. A falfirkák közt utalások találhatók például Emily Brontë No coward soul is mine, W. H. Auden Temető blues (Funeral blues), Emily Dickinson A szekér (The chariot) és Henry Wadsworth Longfellow The reaper and the flowers című versére is.GLaDOS megpróbálja lebeszélni a főhőst, fenyegeti és igyekszik elhitetni vele, hogy a rossz irány felé tart. Végül Chell eljut abba a terembe, ahol GLaDOS található. Nem színlel tovább és nyíltan kimondja, hogy a halálát akarja, az egyik alkatrész azonban leesik róla. Miután a játékos a hamvasztóba dobja, kiderül, hogy valójában az a morality core volt, ami eddig meggátolta, hogy halálos neurotoxinnal árassza el az egész létesítményt. A visszaszámláló elindul, így Chellnek hat perce van arra, hogy a rá lőtt rakétákat GLaDOSra irányítva még több alkatrészét válassza le és semmisítse meg. Amikor az utolsó darabot is elpusztítja, egy portálmeghibásodás darabokra szaggatja a termet, és minden a felszínre kerül a földalatti létesítményből. Az egyik utolsó jelenetben Chell a bejárati kapunál fekszik GLaDOS megmaradt alkatrészei között. A Portal 2 bejelentése előtt azonban egy javítást adtak ki a steames változathoz. Ez a retcon azzal az apró változtatással jár, hogy amíg Chell a földön hever, egy robothang megköszöni, igénybe veszi a party kíséretet, majd a főhős testét elvonszolják valahová. A végső jeleneteken már nem változtattak. A kamera a létesítmény belsejében végighalad egy teremig, amelyben egy fekete-erdő torta és a Weighted Companion Cube található. A tortát körbevevő polcokon tucatnyi Personality Core sorakozik, néhányukon fények gyulladnak ki, majd egy robotkar ereszkedik le, ami kioltja a tortán lévő egyetlen gyertyát. A stáblista alatt GLaDOS értékelése hallható a tesztről a Still Alive című dal formájában, amiből kiderül, hogy a kísérlet sikeres volt és GLaDOS sem pusztult el.
A Portal lényegében a 2005-ös Narbacular Drop című, független fejlesztésű freeware játék szellemi utódja, amelyet a DigiPen Institute of Technology főiskola diákjai készítettek. A játékot fejlesztő csapat tagjai később a Valve alkalmazottjai lettek. A cég érdeklődését akkor keltette fel a játék, amikor látták a DigiPen éves pályaválasztási kiállításán. Robin Walker, a Valve egyik fejlesztője felvette a kapcsolatot a csapattal, tanácsokkal látta el őket és felajánlotta számukra, hogy a Valve-nél is bemutathatják a játékot. A prezentációt követően a cég alapítója és ügyvezető igazgatója, Gabe Newell az egész csapat számára munkát ajánlott a Valve-nél, hogy továbbfejleszthessék a játékot. Newell később azt nyilatkozta, hogy lenyűgözte, ahogy a csapat keresztülvitte az eredeti koncepcióját a fejlesztés során. Több játékelem is visszaköszön a Narbacular Drop című játékból, ilyen például a két portál narancssárga és kék színnel való megkülönböztetése. Egy fontos különbség azonban, hogy a Portalban egy portálon átlőve nem lehet egy újabb portált létrehozni. A Narbacular Dropban egy hercegnő volt a főszereplő, aki egy várbörtönből próbál elmenekülni, a Portalban viszont már az Aperture Science áll a történet középpontjában. A Portal fejlesztése 28 hónapig tartott, miután a fejlesztőcsapat a Valvehez került, és a munkálatokat kevesebb mint tíz ember végezte. Erik Wolpaw – aki Chet Faliszek mellett a játék írója volt – azt nyilatkozta, hogy egy nagyobb fejlesztőcsapat keze alatt a Portal nem vált volna olyan jó játékká.A játék fejlesztőit Marc Laidlaw, a Half-Life sorozat írója segítette, hogy a történet illeszkedjen a sorozat cselekményébe. Erre a lépésre részben azért volt szükség, mert a kis fejlesztőcsapat korlátozott lehetőségekkel rendelkezett: ahelyett, hogy a Portal számára új művészeti irányvonalat dolgoztak volna ki, úgy döntöttek, hogy a Half-Life 2 című játék részleteit használják fel újra. A történet mellett a dialógusokat is Wolpaw és Faliszek írta. A koncepció, miszerint a játékost egy mesterséges intelligencia tereli a kísérleti laboron keresztül, hogy a portál fegyvert tesztelje, már a kezdetekkor megjelent. A fejlesztés elején csak „polite” (udvarias) néven emlegetett MI számára humoros szövegeket írtak, amiben például a játékost a party kíséret igénybevételére kéri. Végül úgy gondolták, hogy ez a stílus jól illene a készülő játékhoz, így jött létre GLaDOS karaktere. GLaDOS volt a cselekmény alapja, Wolpaw erről így nyilatkozott: „A játékot úgy terveztük, hogy a kezdete, közepe és vége is rendkívül egyértelmű legyen, valamint azt akartuk, hogy GLaDOS ezen pontokon személyiségváltozáson menjen keresztül”. Arról az ötletről, hogy egy torta legyen a jutalom, a következőeket mondta: „A fejlesztés kezdetén leültünk a csapattal, hogy eldöntsük, milyen filozófia alapján építsük fel a játékot. Ezután 15 perces néma csend következett, majd valaki megemlítette, hogy rengeteg ember szereti a tortákat”. A tesztkamrákon kívüli területek falfirkáit (mint például a „The cake is a lie”) Kim Swift készítette.
A játéknak szándékosan egyszerű, puritán környezetet alkottak meg, mivel a tesztelők túl sok időt töltöttek el azzal, hogy a feladványokat a funkcióval nem rendelkező, csupán dekorációként elhelyezett tárgyakkal próbálták megoldani. Ennek következtében a valóban használható eszközöket könnyebb észrevenni, amiben a klinikák érzetét átadó, steril környezet is segédkezett, amit a 2005-ös A sziget című film inspirált. Ezek alapvetően irodahelyiségek lettek volna, ám a csapatnak már nem volt elég ideje arra, hogy ezeket elkészítsék a játék számára. Kihagyták továbbá a Rat Man néven is ismert, Doug Rattmann nevű szereplőt, aki a tesztkamrákon kívüli területek falain hagyott üzeneteket a játékos számára, a csapat limitált erőforrásai miatt ugyanis a túl bő narratíva nem lett volna megfelelő. Később azonban ő került a főszerepbe a Lab Rat című képregényben, ami a Portal első és második részének történetét kapcsolta össze. Kim Swift szerint a GLaDOS ellen folytatott végső harcot többször is átdolgozták. Az első változathoz például az 1964-es Goldfinger című James Bond-film adott ihletet számukra, a játékosnak ilyenkor lézerek elől kellett volna menekülnie, amit részben a lövegtornyok irányítottak volna rá. Egy másik változatban, amelyet Portal Kombat névvel illettek, a játékos feladata a felé közeledő rakéták irányának megfordítása lett volna, miközben a rá tüzelő lövegtornyokat próbálja elkerülni. Az utolsó próbálkozásukban maga GLaDOS üldözte volna a főszereplőt. Végül azt állapították meg, hogy a tesztelők inkább egy egyszerűbb, időre történő fejtörő megoldását találták a legszórakoztatóbbnak. Swift azt mondta erről, hogy az idő szorításában az emberek sokkal komplikáltabbnak érzik a feladványokat, mint amilyenek valójában, Wolpaw pedig elismerte, hogy a neurotoxinos ötlettel elég könnyen meg lehetett valósítani, hogy a játékos GLaDOS beszédét is figyelemmel tudja követni.Chell arcát és alkatát is Alésia Glidewell amerikai színésznőről modellezték. GLaDOS szinkronhangját Ellen McLain adta. Erik Wolpaw elmondta, hogy amikor a lövegtornyokhoz keresték a megfelelő hangot, akkor hallották Ellen sikamlós hangját. Bár úgy vélték, hogy a lövegtornyokhoz nem passzolna, de nagyon megtetszett nekik, így egy kis változtatás után az ő hangját használták fel GLaDOS végleges változatához. Mike Patton hangja is hallható egy apróbb szerepben: a végső harcban ő adja az Anger Sphere nevű személyiség-mag sziszegő, morgó hangját.A Weighted Companion Cube ötlete is Kim Swifttől, a projekt vezetőjétől származott, de Erik Wolpaw is hozzájárult sajátos dialógusaival, amelyekhez az ötletet titkos kormányzati vallatási technikákról szóló anyagok nyújtották: ezekben úgy vélekedtek, hogy az elszigeteltség hatására a tesztalany kötődni kezd élettelen tárgyakhoz. Swift egy interjú során a következőeket mondta: „Készítettünk egy hosszú pályát Box Marathon névvel, melynek során a játékosoknak az elejétől a végéig magukkal kellett vinni a kockát. Sokan azonban elfeledkeztek róla, úgyhogy további dialógusokat adtunk a játékhoz, egy szívecskét rajzoltunk a kockára, és addig folytattuk, míg az emberek kötődni nem kezdtek hozzá. Később adtuk csak hozzá a hamvasztó ötletét. Ez a művészi kifejezésmód a játékmenetből fejlődött ki.” Wolpaw hozzátette, hogy a Weighted Companion Cube elhamvasztása a végső harc végleges koncepciójának szempontjából is lényeges volt, hisz nélküle a játékosok csak a GLaDOS ellen vívott harc során találkoztak volna ezzel a mechanizmussal először, míg a kockával való gyakorlás jó lehetőséget nyújtott erre. Swift elmondta, hogy a Milgram-kísérletekhez vagy a 2001: Űrodüsszeia című filmhez való bármilyen hasonlóság csupán a véletlen műve.A portál fegyver hivatalos neve (Aperture Science Handheld Portal Device), amit az ASHPD rövidítéssel is illetnek, hasonlít a Half-Life: Opposing Force főhősének, Adrian Shephard nevének rövidítésére. A rajongók még a játék megjelenése előtt felfigyeltek erre, úgyhogy a készítők ezt kihasználva egy úgynevezett red herringet helyeztek el a játékban: a billentyűzeteken Adrian Shephard nevének betűi ki vannak emelve. Kim Swift szerint azért esett a fekete-erdő tortára a választása, mert a közeli Regent Bakery & Café éttermében ez tetszett neki a legjobban, és easter eggként számos képernyőn látható a receptje bináris kódsorok formájában. A Regent Bakery szerint a fekete-erdő torta a játék megjelenése után a legnépszerűbb tortájukká vált.
A játék zenéjét Kelly Bailey és Mike Morasky szerezte. Főként dalszöveget mellőzőek, ambient stílusúak, sötét és sejtelmes szólamokkal, amelyek illeszkednek a játék atmoszférájához. A játék lezárásánál, a stáblista közben a Still Alive című dal hallható, amit Jonathan Coulton írt és Ellen McLain adott elő. Egy rövid, instrumentális, latin stílusú változata is hallható a számnak a játékban lévő rádiókon. Wolpaw elmondta, hogy Coultont a Valve a Portal megjelenése előtt egy évvel kereste meg, bár ekkor még nem volt egyértelmű, hogy pontosan hogyan is fog közreműködni. „Amikor Kim és én találkoztunk vele, hamar egyértelművé vált számunkra, hogy tökéletes érzéke van ahhoz, hogy GLaDOS számára egy dalt írjon.” Annak az ötletét, hogy a stáblista alatt legyen hallható a dal, Wolpaw egyik kedvence játéka, a God Hand szolgáltatta. 2008. április 1-jén a Still Alive ingyenesen letölthetővé vált a Rock Band című zenés videojátékhoz. A Portal zenei anyaga a The Orange Box Original Soundtrack keretein belül jelent meg, és tartalmazta a Still Alive című dalt, GLaDOS és Coulton előadásában egyaránt. A játék zenéi továbbá helyet kaptak a Portal 2: Songs To Test By (Collector’s Edition) című négylemezes kiadványon, amely 2012. október 30-án jelent meg, és mindkét játékból tartalmazott zenéket.
A játék és szereplői népszerűségének hatására a Valve számos terméket készített, mint például a Weighted Companion Cube plüss mása, amit a megjelenését követő 24 órán belül elkapkodtak. Készültek továbbá pólók, Aperture Science feliratú kávésbögrék, illetve the cake is a lie feliratú termékek, amiből internetes mém is vált. Wolpaw megjegyezte, hogy sok olyan játékelem vált népszerűvé, amire nem számítottak, míg több olyan dolgot észre se vettek a játékosok, amire a csapat azt hitte, közkedvelt lesz. Ilyen a játék utolsó képsorain begördülő karika, amit a fejlesztők Hoopynak neveztek el.
2008 januárjában adta ki a Valve a játék speciális kipróbálható verzióját Portal: The First Slice néven, ami minden Nvidia típusú videokártyát használó Steam-felhasználónak ingyenesen elérhető vált, a két cég között létrejött együttműködésnek köszönhetően. A csomag tartalmazta továbbá a Half-Life 2: Deathmatch, a Peggle Extreme és a Half-Life 2: Lost Coast játékokat. A First Slice a játék első pályáit tartalmazta, egészen a 10-es jelölésű tesztkamráig. 2008. május 8-án minden Steam-felhasználó számára elérhetővé tették a demót.
A Portal először a The Orange Box részeként jelent meg 2007. október 9-én Microsoft Windows és Xbox 360 platformokon, míg PlayStation 3 konzolon 2007. december 11-én. A Windows operációs rendszerre megjelenő változata a játéknak önmagában is letölthetővé vált a Steam rendszerén keresztül, míg kiskereskedelmi forgalomba 2008. április 9-én került. A The Orange Box a Portal mellett tartalmazta továbbá a Team Fortress 2 és a Half-Life 2 játékokat, valamint utóbbinak két kiegészítőjét is (Episode One,  Episode Two). A Portal hozzáadása a csomaghoz egyfajta kísérlet volt a Valve részéről, nem voltak ugyanis számításaik a játék sikerességének mértékét illetően, így az Orange Box egy biztonsági hálónak is tekinthető a Portal szempontjából. A játék szerény hosszúsága is annak a következménye, hogy nem voltak biztosak abban, hogy a játékosok körében kedvező fogadtatásra talál-e majd a Portal.A Portal volt az első a Valve játékai közül, mely a Mac OS X operációs rendszert támogató játékok listáján megjelent a Steam Mac változatának 2010. május 12-én történő elindulásakor. A Steam ezzel együtt biztosítja azt a lehetőséget, hogy akik rendelkeznek például a Windowsra megjelent változattal, azoknak nem kell a programot újból megvásárolniuk Macintoshra is, hanem automatikusan megkapják a másik operációs rendszerrel kompatibilis változatát az adott játéknak, ez pedig fordított esetben is igaz. A promóció részeként a Portal a Mac kliens indulását követő két hétben minden Steam-felhasználó számára ingyenes elérhető volt. Az akció első hetében több mint másfél millió példányt töltöttek le így a Steam rendszerén keresztül. Egy hasonló promóció indult 2011 szeptemberében, az iskolakezdés időszakában,  népszerűsítve a játékok oktatási célú felhasználását. A Valve úgy érezte, hogy a Portal a fizikát, a matematikát, az észszerű gondolkodást és a problémamegoldást menőnek és mókásnak mutatja, ez pedig fontos, hisz ezek jövőbeni elsajátítását így hozzák közelebb a gyermekek számára. Ez a Digital Promise nevű projekthez kötődik, amely az Egyesült Államok Oktatási Minisztériumának (United States Department of Education) kezdeményezésére indult útjára, hogy újfajta digitális eszközöket hozzanak létre oktatási célzattal, ebben pedig a Valve is részt vállalt.
A Portal: Still Alive Xbox Live Arcade exkluzív játékként mutatkozott be a 2008-as E3 rendezvényen, és 2008. október 22-én jelent meg. Ez a változat az eredeti játékot 14 challenge pályával és új achievementekkel bővítette. Az új tesztkamrák a We Create Stuff által készített Portal: The Flash Version pályáin alapulnak, ám az új helyszínek a történetet nem bővítik. Doug Lombardi, a Valve szóvivője szerint a Microsoft korábban elutasította a Portal Xbox Live Arcade rendszeren való megjelenését, túl nagy méretére hivatkozva. A Portal: Still Alive a kritikusok részéről kedvező fogadtatásban részesült. Andrew Hayward (1UP.com) szerint az egyszerűbb hozzáférhetőségnek és az alacsonyabb árnak köszönhetően (hiszen így nem csak a The Orange Box részeként érhető el a játék) a Portal jobb, mint valaha. Cam Shea, az IGN egyik szerkesztője az ötödik helyre rangsorolta a legjobb tíz Xbox Live Arcade játékot összesítő listáján. Véleménye szerint az Orange Box tulajdonosoknak nem biztos, hogy megéri a beszerzése, hiszen az új pályák nem adnak hozzá semmit a történethez, ettől függetlenül azok minőségével maradéktalanul elégedett volt. Az IGN szerkesztősége által 2010 szeptemberében összeállított, a 25 legjobb Xbox Box Live játékot tartalmazó listán a Portal: Still Alive a hetedik helyre került.
Swift elmondása szerint a Portal jövőbeni fejlődése a közösség visszajelzéseitől függött. „Egyelőre a következő lépésünket tervezzük, ami lehet akár a többjátékos mód hozzáadása a játékhoz, de a Portal 2, vagy egy új pályacsomag elkészítése is.” A folytatásról szóló pletykák akkor erősödtek fel, amikor kiderült, hogy szinkronszínészeket keresnek a Valve-nél. 2010. március 10-én bejelentették, hogy a Portal 2 még abban az évben megjelenik. A bejelentést a Portal egy nem várt frissítése előzte meg, amiben kódolt üzeneteket rejtettek el a játékosok számára a Portal 2 bejelentésére vonatkozólag, illetve a játék lezárásán is kicsit módosítottak, Chellt ugyanis a „Party Escort Bot” visszaviszi az Aperture Science létesítményébe. Bár a Valve korábbi bejelentései szerint a Portal 2 megjelenése 2010 negyedik negyedévére esett volna, végül 2011. április 19-én adták ki a játékot.
A Portal nagyon pozitív kritikai fogadtatásban részesült. Az összesítések alapján, ahol a játékot önállóan és nem az Orange Box részeként értékelték, a Metacritic szerint 90, míg a GameRankings szerint 89%-os átlagpontszámmal bír. A legtöbb dicséretet egyedi játékmenete és sötét humora miatt kapta. Az Eurogamer szerint zseniális, ahogy a játék az egyszerű és felületes feladatok végrehajtásán túllépve a Half-Life történetének részévé válik, míg a GameSpy megjegyezte, hogy a játék rövidségét vidámságával kompenzálja. A játék rövid játékideje mellett kritizálták a környezet egyhangúságát.A Portal 2 megjelenése után a Valve azt nyilatkozta, hogy dobozos formában a Portalból több mint négymillió példányt értékesítettek (az Orange Box részeként, illetve önálló formában és az Xbox Live Arcade rendszerén keresztül), ez a szám azonban nem tartalmazta a Steamen keresztül, digitális formában értékesített példányokat.A játékban helyet kapó Weighted Companion Cube iránt annak ellenére is rajongás alakult ki, hogy nem beszél és cselekszik a játék során, csupán a játékos használhatja. Plüss és papír formában is elkészítették, illetve hasonló számítógépházakat is barkácsoltak a lelkes rajongók. A játék más elemei is megihlették a játékosokat, mint például a Sentry Turret, a torta, vagy a portal gun. A játék egyik programozója, Jeep Barnett elmondta, hogy egyes visszajelzések szerint érzelmileg nagyobb hatást gyakorolt a játékosokra a Weighted Companion Cube tűzbe dobása, mint a BioShock című játékban egy Little Sister bántalmazásának a látványa. GLaDOS és a Weighted Companion Cube is jelölt volt a G4 legjobb új szereplő kategóriájában, amit GLaDOS – köszönhetően emlékezetes szövegeinek – meg is nyert.A GameStar értékelésében az FPS és a logikai játékok páratlan ötvözetének nevezik, ami kiemelkedik a többi, teleportálást alapul vevő játékmodifikáció közül, hisz az egész játékmenet eköré építették fel. Új élményt adtak a játékosoknak, ami új játékosokat csalhat az FPS-ek világába. A játékmenet szempontjából pozitívan értékelték az eszement kihívásokat, amik elgondolkodtatóak is egyben. A grafikánál úgy ítélték meg, hogy kihozták a maximumot ebből a témából, amit csak lehetett, bár egyes szobák elégé hasonlóak. A hangoknál az újszerű hanghatásokat és a kellemes effekteket dicsérték, de úgy vélték, nem elég változatosak. Végezetül a profi ötletet, ami folyamatos újrajátszásra késztet, illetve minden idők egyik legjobb játékbefejezését emelték ki, a Portal 92 pontot kapott a 100-ból.A PC Guru cikkírója a Portalt a Half-Life világába ültetett ügyességi játéknak írta le, amely harmatos akcióelemekkel van megtűzdelve. A kritikus véleménye szerint a játékmechanizmus betanítását remekül oldották meg, viszont a játék vége izgalmasabb is lehetett volna, emellett felrótta az online játékmód hiányát is. A meglehetősen rövid játékidőt nem feledtetik a nehezített pályák és a feloldható achievementek sem. A turbózott Source motor nyújtotta megjelenítést zseniálisnak nevezte, további pozitívumokhoz sorolta a Portal Gun nyújtotta újdonságélményt, a negatívumoknál pedig a kissé monoton játékmenetet nevezte meg, és végül 7,8 pontra értékelte a 10-ből.A GameStar 2007-es évértékelésekor a Portal a TOP 5 Legeredetibb játék kategóriában az olvasók szavazatainak 22,8 százalékát szerezte meg, és ezzel az első helyre került, megelőzve a Guitar Hero III és a Call of Duty 4 játékokat.
A modder közösségnek hála a Portal is több pályával, illetve egyéb moddal gazdagodott. A „We Create Stuff” elkészítette a Portal Flash változatát Portal: The Flash Version címmel, ami a The Orange Box megjelenése előtt néhány nappal került fel az internetre, és kedvező fogadtatásra lelt a közösség részéről. Később ezt a 40 tesztkamrát a rajongók a játékhoz is elkészítették egy pályacsomag formájában. Ezen pályák közül több is bekerült a Portal: Still Alive című Xbox Live Arcade változatba. A Portal: Prelude című mod egy rajongók által készített, nem hivatalos előzménytörténet a játékhoz, ami még GLaDOS beüzemelése előtt játszódik az Aperture Science egy létesítményében, és 19 kihívásokban gazdag pályát tartalmaz. Joe Larson elkészítette a Portal ASCII változatát. Egy nem hivatalos, Unity motorra épülő port iPhone készülékekre is megjelent, ez azonban csak egy tesztkamrát tartalmazott.
2008-ban a Game Developers Choice Awards díjátadón a Portal megkapta az év legjobbjának járó kitüntetést (Game of the Year), illetve az innováció és a játékdizájn kategóriákban is győzelmet aratott.
Az IGN számos elismeréssel jutalmazta a játékot: a legjobb logikai játék PC és Xbox platformokon, a leginnovatívabb dizájn kategóriában PC-n és összesítettben is az első helyen végzett az innováció és a logikai játékok kategóriájában, valamint a játékhoz készült Still Alive című szerzemény a legjobb záródal kategóriában győzedelmeskedett. Ezenfelül az IGN a leggonoszabb videojáték ellenfeleket tartalmazó 100-as listáján GLaDOS szerezte meg az első helyet.
A GameSpot Best of 2007 című összeállításában a The Orange Box négy díjat nyert a játéknak köszönhetően: a legjobb logikai játék, a legjobb új szereplő (GLaDOS), a legviccesebb játék és a legjobb új játékmechanizmus (portál fegyver) kategóriák győztese lett a játék.
A 1UP.com szerkesztői szerint a 2007-es évben a legjobb játék (PC), a legjobb narráció (PC) és a leginnovatívabb játék (PC és konzol) kategóriák győztese a Portal.
A GamePro legemlékezetesebb ellenfél (GLaDOS) kategóriájában a Portal került az első helyre.
A Portal lett a Joystiq, a Good Game, a Shacknews és a The A.V. Club  szerint is 2007 legjobb játéka.
Az Official Xbox Magazine legjobb új karakter (GLaDOS) és leginnovatívabb játék kategóriáiban került első helyre a Portal, valamint a Still Alive a legjobb eredeti dal kategóriában nyert.
A GameSpy legjobb logikai játék, a legjobb szereplő (GLaDOS) és a legjobb sidekick (Weighted Companion Cube) kategóriákban sorolta első helyre a játékot.
A Penny Arcade a legjobb zene, a legjobb szövegkönyv és a legjobb új játékmechanika kategóriákban találta a legjobbnak a játékot.
Az Eurogamer 2007 legjobb 50 játékát összeválogató listáján a Portal szerezte meg az első helyet.
A GamesRadar minden idők legjobb játékait összesítő listáján jelenleg (2013 februárja) az első helyen áll.
2012 novemberében a Time magazin minden idők 100 legjobb videojátéka közé sorolta a játékot.
A Wired szerint a Portal a 21. század első évtizedében megjelent videojátékok közül az egyik legbefolyásosabb, valamint remek példája a minőséget a mennyiség elé helyező videojátékoknak.
Ez a szócikk részben vagy egészben a Portal (video game) című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
Jeep Barnett, Kim Swift, Erik Wolpaw: Thinking With Portals: Creating Valve's New IP. Gamasutra. CMP, 2008. november 4. (Hozzáférés: 2013. február 27.)

A Portsmouth (teljes nevén Portsmouth Football Club, röviden Portsmouth FC) labdarúgócsapatát 1898-ban alapították a dél-angliai Portsmouth városában. Jelenleg a harmadosztályban szerepelnek.
A csapatot 1898. április 5-én alapították, a helyi sörgyár tulajdonosa, John Brickwood lett az elnök, Frank Brettell pedig a menedzser. 1899-ben csatlakoztak a Southern League-hez (Déli Liga), első bajnoki meccsüket a Chatham Town ellen játszották 1899. szeptember 2-án (1–0-s győzelem). Három nappal később lejátszották első rangadójukat a helyi rivális Southampton ellen. Első szezonjuk remekül sikerült, 28 meccsükből 20-at megnyertek, amivel másodikak lettek. Az 1910–11-es idényben kiestek, de Bob Brown irányítása alatt rögtön visszajutottak.
Az első  világháború kitörésével a labdarúgás szünetelt, a békekötés után bepótolták az elmaradt meccseket. Ez jól sikerült a Pompey-nak, így bajnokok lettek a Southern League-ben és a Labdarúgó Liga harmadosztályában folytathatták szereplésüket. Az 1920–21-es szezonban 12.-ek lettek, majd 1923–24-ben bajnokként jutottak fel a másodosztályba. Az 1926–27-es évadban másodikként jutottak fel az élvonalba, közben 9–1-re verték a Notts Countyt.
A csapat első élvonalbeli szezonja meglehetősen nehézre sikerült, a következő idény még rosszabb volt, elszenvedték történetük máig legnagyobb vereségét, 10–0-ra kaptak ki a Leicester City ellen. Ennek ellenére bejutottak az FA-kupa döntőjébe, de ott kikaptak a Bolton Wandererstől.
A kikötővárosiak végül elkerülték a kiesést és az eredményeik elkezdtek javulni. 1934-ben ismét bejutottak az FA-kupa-döntőbe, menetelésük során legyőzték a Manchester Unitedet, a Bolton Wandererst, a Leicester Cityt és a Birmingham Cityt, de a finálén a Manchester City jobbnak bizonyult.
Ezt követően a Pompey már stabil élvonalbeli gárdának számított, 1939-ben harmadszor is kupadöntőt játszhattak. Ellenfelük, a Wolverhampton Wanderers esélyesebbnek számított, de a Kékek nyertek 4–1-re. Bert Barlow és Jock Anderson egy-egy, Cliff Parker pedig két gólt szerzett.
A labdarúgás a második világháború kitörésével ismét szünetelt, így a Portsmouth birtokolhatta legtovább a kupát, mivel a sorozat csak az 1945–46-os idényben tért vissza.
A hivatalos bajnokság az 1946–47-es szezonnal újra kezdetét vette. A következő idényben a PFC-t esélyesnek tartották arra, hogy a bajnoki címet és az FA-kupát is megnyeri, ami szép lett volna a csapat fennállásának 50. évfordulóján. A kupából azonban az elődöntőben kiestek a Leicester ellen, a bajnoki címet viszont elhódították egy látványos szezon után. Ebben a szezonban egyik meccsükre 51 385-en látogattak ki, ami máig érvényes nézőcsúcs.
A klub a következő évadban megvédte bajnoki címét az utolsó fordulóban, az Aston Villa ellen elért 5–1-es győzelemmel. Ezzel a Pompey egyik lett azon öt angol csapatnak, mely legalább kétszer egymás után bajnok lett a második világháború után. Annak ellenére, hogy az 1954–55-ös szezonban harmadikok lettek, hamar leromlottak eredményeik és 1959-ben kiestek.
A Pompey 1961-ben a másodosztályból is kiesett, de rögtön visszajutott George Smith irányítása alatt. A csapatnak azonban nem volt elég pénze, így Smith lehetőségei korlátozva voltak. Az 1960-as évek további részében végig a Second Divisionban szerepeltek. 1970-ben Smith pénzügyi igazgató lett.
1972-ben John Deacon lett a klub elnöke és nagyobb pénzösszegeket adott fejlesztésre, de a bajnoki helyezések nem javultak. Az elnök később már nem volt képes ilyen mértékben támogatni csapatát, így az 1976-ban a harmadosztályba került.
1976 novemberében a Portsmouthnak ki kellett fizetnie 25 000 fontos tartozását, hogy ne menjen csődbe, ezért több játékosát is eladta. A gárda kénytelen volt egy ismeretlen menedzserre, Ian St Johnra és tapasztalatlan játékosokra hagyatkozni, így nem meglepő, hogy 1978-ban kiestek a negyedosztályba.
1980-ban jutottak fel a harmadosztályba, ahol az 1982–83-as szezonban bajnokok lettek, így tehát már a másodosztályban voltak. Alan Ball irányítása alatt kétszer is majdnem visszakerültek az élvonalba, végül 1987-ben jártak sikerrel. Az 1987–88-as idény közepén ismét pénzügyi gondjaik támadtak, így újra kiestek. 1988 nyarán Deacon eladta a Pompey-t egy londoni üzletembernek, Jim Gregorynak, aki korábban a QPR-t is birtokolta.
Az 1991–92-es szezon elején Jim Smith ült le a kispadra a Fratton Parkban. Munkáját segítette, hogy a csapatnál több fiatal és tehetséges játékos is dolgozott. Smith megerősítette a gárdát, mely el is jutott az FA-kupa elődöntőjébe, de ott megismételt találkozón kikapott a Liverpooltól. A következő idényben azért maradtak le a Premier League-be való feljutásról, mivel eggyel kevesebb gólt szereztek, mint a West Ham United.
1996 nyarán Terry Venables tanácsadóként érkezett a PFC-hez, majd később jelképes összegért, 1 fontért felvásárolta a gárdát. Ekkor is jól sikerült az FA-kupa-menetelésük, a Leeds Unitedet is legyőzve a negyeddöntőig jutottak, de a másodosztályban az osztályozós helyekre sem tudtak odaérni.
1998-ban ismét komoly pénzügyi gondjai voltak a Pompey-nak és decemberre megkezdődtek a felszámolási munkálatok. Milan Mandarić vásárolta fel a csapat 1999 májusában és ezzel megmentette őket a csődtől. Az új elnök hamar elkezdte "pénzelni" csapatát. A 2000–01-es évadban majdnem kiestek a másodosztályból, de az utolsó fordulóban győzelmet arattak a Huddersfield Town ellen.
Harry Redknapp vette át a Portsmouth irányítását 2002 elején. Egy évvel később a Kékek bajnoki címet ünnepelhettek a második vonalban, ami természetesen feljutást ért.
Első három szezonjában 13., 16. és 17. lett a gárda a Premier League-ben. 2006 januárjában Alexandre Gaydamak vásárolta fel a kikötővárosiakat és nagy összeget tett hozzáférhetővé átigazolásokra. A 2006–07-es idényben a tabella első felében végeztek, alig lemaradva az európai porondra való kijutásról.
2008-ban 1939 után először ismét bejutottak az FA-kupa döntőjébe, miután az elődöntőben 1–0-ra verték a West Bromwich Albiont. A döntőben a Cardiff City volt az ellenfelük, őket is egy góllal verték meg. A kupasiker azt jelenti a Pompey számára, hogy a 2008–09-es idényben indulhat az UEFA-kupában.
A csapat legelső meze rózsaszín volt fehér sorttal és gesztenyebarna sportszárral. Ez az összeállítsa 1909-ig maradt érvényben, amikor fehér mezre, királykék nadrágra és zoknira váltottak. 1947-ben a sportszár vörösre változott, ekkor kezdődött a klub legsikeresebb időszaka, így nem csoda, hogy ez a szín azóta is használatban van. Hazai mezeiken előszeretettel használják másodlagos színként a citromsárgát vagy az aranyszínt.
A leggyakoribb idegenbeli összeállítás egy fehér mezből, királykék sortból és királykék vagy fehér sportszárból áll. Az 1998–99-es idény óta a csapatnak minden alkalommal van egy fehér meze, melyet második vagy harmadik számúként használ. Történetük során más idegenbeli színek is előfordultak már, például citromsárga, vörös, rózsaszín, fekete, narancssárga, tengerészkék vagy aranyszín.
A Pompey hivatalos címere egy kék pajzs, melyen található egy aranyszínű csillag és egy félhold. Ezt az angol futballban "mosolygós címer"-nek hívják, mivel a csillag és a hold elrendezkedése miatt egy mosolygós arcra hasonlít.
Története során a Portsmouth többféle variációt is kipróbált, de aztán visszatértek az aranyszínű csillaghoz és holdhoz. Az 1950-es és 1960-as években a mezeken az aranyszínt fehér helyettesítette, mivel így olcsóbban kivitelezhető volt.
1980 és 1989 között másféle logót használtak, ezen volt egy horgony (a tengerészetet szimbolizálva) és egy kard (a hadseregre utalva), melyek tetején egy labda volt látható. Ennek volt egy kör alakú változata is, melyen a csillag és a félhold helyettesítette a labdát.
1989-ben visszatért az eredeti dizájn, melyet 1993-ban a városi címer váltott, ennek központjában a hold és a csillag állt, ezért nem tetszett a szurkolóknak. Ismét visszatért az eredeti verzió, mely 2008-ig volt használatban.
2008. május 6-án mutatták be az új címert, mely jelentősen eltér a régitől. Eltűnt a pajzs tetejéről az úgynevezett három kiugró, a csillag és a hold pedig térhatású lett.
A Portsmouth megalapítása óta a Fratton Parkban játszik. A folyamatos felújítások ellenére már látszanak rajta az idő múlásának nyomai. A 2003–04-es idény végén a vezetők kidolgoztak egy tervet, mely szerint a használaton kívüli vasúti depó helyén építtetnének egy új stadiont.
Ezeket a terveket kiszorította egy teljes átépítésről szóló tervezet, melynek keretében a játékteret körülbelül 90°-kal kellene elforgatni, hogy a befogadóképesség 35 000 főre nőjön. Ennek egy részét finanszírozná egy, a város korszerűsítését szorgalmazó program. A munkálatok elkezdését 2006 nyarára tervezték, de nem így történt.
A Pompey legnagyobb riválisa a Southampton FC, de a két gárda közötti versengés az 1960-as évek közepéig nem létezett, mivel a Szentek alacsonyabb osztályban voltak. Meglehetősen ritkán került sor Portmouth-Southampton rangadóra, mivel történetük nagy részében más osztályban szerepeltek, ez most sincs másképp. 1977 óta mindössze három szezonban játszottak egymás ellen bajnokikat (1987–88, 2003–04, 2004–05). A Souther League-ben lejátszott meccsekkel együtt 67-szer csaptak össze, ebből 20-szor a Pompey, 34-szer a Southampton nyert.
Másik riválisuk a Plymouth Argyle, összecsapásaikat "Dockyard Derby"-nek nevezik.

Portugália az első világháborúban 1916-tól vett részt hadviselő félként az antant oldalán. Bár a győztes oldalon fejezte be a háborút és a területén nem folytak harcok, az ország mégis jelentős veszteségeket könyvelhetett el, amelyek elsősorban gazdasági jellegűek voltak.
Portugália korábban kiterjedt gyarmatbirodalommal rendelkező hatalom volt, azonban Brazília függetlenné válásakor a gyarmatok jelentősége lecsökkent. Az ország az Egyesült Királyság szövetségese volt, melyet elsősorban az Angliához köthető gazdasági és ipari függőség indokolt. Az első világháború kitörése hátrányosan érintette a két ország közti kereskedelmet, de ennek ellenére Portugália nem csatlakozott azonnal az antanthoz, hanem a háború elején semlegességet deklarált.
1914 őszén a portugál fennhatóság alatt álló Angola területén több összecsapásra is sor került a portugálok és a németek között. Ennek következményeként Portugália csapatokat küldött a gyarmatra és részt vett Német Délnyugat-Afrika elfoglalásában, továbbá a Német Kelet-Afrika elleni harcokban. Ez kiemelt szerepet játszott abban, hogy a Német Birodalom 1916. március 9-én hadat üzent az országnak. Portugália hadba lépését követően felállították a Portugál Expedíciós Hadtestet (CEP), amely 1917 nyarától részt vett a nyugati front küzdelmeiben, köztük a Lys-völgyi csatában. Ez utóbbi a portugál hadtörténelem talán legnagyobb vereségével végződött. A háborúban körülbelül hétezer portugál katona esett el, majd a háború után kitört spanyolnátha következtében további tízezrek vesztették életüket.
A versailles-i békeszerződés aláírását követően Portugáliának ítélték a ma Tanzániához tartozó Kionga-háromszöget. A háború a csekély területi nyereség ellenére nagyon súlyosan érintette a portugál gazdaságot, ráadásul a rendkívüli feszültséggel terhelt belpolitikai helyzetet is tovább rontotta. Az egymás után elbukó republikánus kormányok tehetetlenségét megelégelve 1926. május 28-án Braga városában Manuel Gomes da Costa vezetésével felkelés tört ki (melyhez a hadsereg is csatlakozott) és véráldozat nélkül megdöntötték a demokratikus kormányt. Ezt egy több évtizedig tartó jobboldali diktatúra követte.
A João Carlos de Saldanha tábornok hatalomra kerülésekor, 1851-ben kezdődő úgynevezett „megújulás” demokratikus korszaka kétpártrendszeren alapuló kormányzatot hozott létre Portugáliában, amely a kor Európájának több kisebb államában is végbemenő gazdasági fejlődéssel összhangban igyekezett modernizálni az országot. Létrejött a korszerű posta intézménye, utakat építettek és távíró rendszert létesítettek. Azonban a megújulást segítő folyamat többször is megakadt. Az 1870-ben egész Európára kiterjedő gazdasági visszaesés jelentősen hatott a portugál gazdaságra is és többek közt visszavetette azt a fellendülését, amit az ország a borárak csökkentésével és az exportlehetőségek korlátozásával ért el. Ez a rövid visszaesést követően a portugál kormányzat számára újra felvetette az iparosítás politikájának kérdését, továbbá ismételten napirendre kerültek a gyarmatosítási lehetőségek. Megszületett az új afrikai portugál birodalom ötlete, melyet az úgynevezett „rózsaszínű térkép” vázolt fel. Ezek a gyarmatosítási törekvések azonban előbb Belgium érdekeibe ütköztek, majd a brit ultimátum törte derékba őket végérvényesen. A brit ultimátum nagyban hozzájárult a királyi hatalom tekintélyének csökkenéséhez és országos zendülésekhez vezetett, ami az 1890-es évek elején kibontakozó köztársasági eszme erősödését hozta. Portugália ipara ebben az időszakban kezdett erőteljesen lemaradni kortársaihoz képest és az első világháború kitörésekor nem tudta felvenni a versenyt a többi fejlett európai állammal.Az ország kormányai egymás után buktak el, mire I. Károly portugál király a parlamentet megkerülve João Francót nevezte ki miniszterelnöknek. Az új kormányfő rendkívüli népszerűtlensége miatt tüntetésekre került sor. A helyzetet tovább rontotta az, hogy Franco javaslatára a király feloszlatta a parlamentet. 1908. február 1-jén a fővárosba visszatérő király ellen merényletet követtek el. A kocsin utazó királyt több lövés is eltalálta és Lajos Fülöp trónörökössel együtt a helyszínen életét vesztette. A meggyilkolt király utódja a merényletben maga is megsebesült Mánuel királyi herceg lett. A királyi hatalom ekkora azonban végzetesen meggyengült. Két évvel később a portugál NRP Adamastor cirkáló lövéseire meginduló 1910-es portugál forradalom megdöntötte a monarchiát és 1910. október 5-én kikiáltották a köztársaságot.Az ideiglenes kormány élére Teófilo Braga került, aki új választási törvényt adott ki és alkotmányozó nemzetgyűlést hívott össze, ami 1911. augusztus 20-án elfogadta az ország új alkotmányát. Az új államformába vetett kezdeti remények azonban túlzónak bizonyultak, mivel a köztársaság nem tudott megbirkózni a királyságtól örökölt problémákkal. Bár 1911-ben sikerült leverni a Henrique de Paiva Couceiro vezette monarchista felkelést, az ország politikájában teljes belső megosztottság, emellett a kormányzó republikánusok részéről szélsőséges egyházgyűlölet volt a jellemző. A köztársaság kikiáltását követően a szerzetesrendeket kiűzték, vagyonukat elkobozták, jogszabályban rögzítették a vallásoktatás és az egyházi ünnepek betiltását. Ezek az intézkedések számos külföldi országban negatív visszhangot váltottak ki. Az egyházellenes törvények és az új alkotmány kiadása mellett a kormányok mindenképp igyekeztek fejleszteni az oktatást, az egészségügyet, a polgári szabadságjogokat és a gyarmati adminisztrációt. Ezek azonban – többek közt a közigazgatási bizonytalanság és a munkaerő nyugtalansága miatt – nem vezettek túl sok eredményre.Az 1914. június 28-án elkövetett szarajevói merénylet miatt az Osztrák–Magyar Monarchia Szerbiának ultimátumot küldött, mivel a szerb kormányt hibáztatták a történtekért. Az ultimátum átvételét követően az oroszok támogatását élvező szerb vezetés általános mozgósítást hirdetett, mire az Osztrák–Magyar Monarchia július 28-án hadat üzent Szerbiának. Nemsokára a világ számos országa is belekényszerült a konfliktusba, amelyből világháború alakult ki. A háború kitörését követően Portugália érdeke azt kívánta, hogy semlegességet hirdessen és ne vegyen részt a konfliktusban. A portugál kormány azonban látta, hogy az Afrikában zajló harcok előbb-utóbb egyértelműen német vereséggel fognak végződni. Ezzel együtt az eshetőség is fennállt, hogy a portugál gyarmatok német fenyegetettségét Nagy-Britannia nem azért szünteti meg, hogy békét teremtsen és Portugália helyzetét segítse, hanem azért, hogy a saját pozícióját erősítse a térségben. Ezért döntött úgy később a portugál kormány, hogy csapatokat küldenek a portugál gyarmatokra a hazai érdekek védelmében. A továbbiakban ez is hozzájárult ahhoz, hogy portugál csapatok részt vállaltak a nyugati front harcaiban.
Az 1820-as évekre Portugália néhány ázsiai és afrikai területtől eltekintve minden gyarmatát elvesztette (Brazília 1824-ben vívta ki függetlenségét), ezért a portugál gyarmatosító törekvések nagy része Afrika felé fordult. Az ország részt kívánt venni a többi európai nagyhatalom mellett az úgynevezett Hajsza Afrikáért nevű gyarmatosítási hullámban, amely során a 20. század elejére Afrika majdnem egészét (Etiópiát és Libériát leszámítva) birtokukba vették az imperialista hatalmak. Portugália afrikai gyarmati törekvéseit az úgynevezett rózsaszínű térkép (portugálul: Mapa cor-de-rosa) ábrázolta, amelyben egy összefüggő portugál gyarmat jelent meg, összekötve az akkor portugál uralom alatt álló Angolát és Mozambikot magába foglalva a mai Zambiát, Zimbabwét és Malawit. A rózsaszínű térkép megvalósítása volt a portugálok fő célkitűzése az 1880-as években. Ez azonban erősen ütközött a belga és brit érdekekkel, mivel az utóbbi egy egységes, Kairótól Fokvárosig terjedő angol gyarmatot képzelt el.A Szász–Coburg–Gothai-házból származó II. Lipót belga király a portugál királyi családdal való rokonsága alapján (is) igényt tartott az Afrika nyugati partján található kongói területekre. A király ügyes diplomáciai érzékének köszönhetően egy másfél millió négyzetméternyi, elefántvadászatra és gumibegyűjtésre alkalmas területhez jutott hozzá Kongói Szabadállam néven. Ebbe beletartoztak Katanga tartomány rézbányái is. A portugálokat a belgák a Cabinda fölötti fennhatóság jogával kárpótolták, de az a terület csak évtizedek múltán lett rendkívül nyereséges a portugálok számára, amikor olajat fedeztek fel tengerpart mentén.A rózsaszínű térkép megvalósításának mégsem Belgium, hanem a Brit Birodalom vetett végérvényesen véget. 1890-ben ultimátumot szabtak a frissen trónra kerülő I. Károly portugál királynak azt követelve, hogy a portugál katonák rövid időn belül hagyják el az Angola és Mozambik közötti területet. Ellenkező esetben hadiállapot kihirdetését helyezték kilátásba az országgal szemben. A király az egyre feszültebb politikai és a súlyos gazdasági helyzetre tekintettel nem engedhetett meg egy háborút a kor legnagyobb hatalmával, ezért kénytelen volt teljesíteni a brit követeléseket. Ezt követően Portugália a rózsaszínű térképet és a Királyi Transzafrikai Vasút terveit egy időre mindenképp elvetni kényszerült. A király ultimátumra adott válaszát a republikánus körök kiszivárogtatták és ezzel nagy felzúdulást okoztak országszerte, ami végül 1891. január 31-én Portóban lázadásba torkollott. Ezt sikerült ugyan elfojtani, de ennek következtében megerősödtek a republikánus körök és végső soron a királyi ház bukását is ez okozta.
1914 októberének közepén a Német Délnyugat-Afrikában található outjói kerület megbízottja, Hans Schultze-Jena (egy eltűnt élelemszállítmányok után kutató őrjárat élén) engedély nélkül átlépte a portugálok ellenőrizte Angola határát. Portugál gyarmati katonák egy csoportja Sereno zászlós vezetésével a németeket körbefogta és Naulila helységébe kísérte kihallgatásra. A városba érve a portugál különítmény őrizetbe akarta venni a németeket, amely során tűzharcra is sor került. Az öt fős őrjáratból Schultze-Jena és két másik katona életét vesztette, a megmaradó két bajtársukat pedig elfogták és őrizetbe vették. Amikor a Német Délnyugat-Afrika védelmével megbízott Joachim von Heydebreck alezredes értesült az esetről, október 31-én büntető expedícióra küldte Oswald Ostermannt, Nkurenkuru rendőrkapitányát. Ostermann csapata támadást intézett a határ túloldalán, az Okavango folyó bal partján található Cuangar erődje ellen. A németek elfoglalták a portugál helyőrséget, amelynek során a védők jelentős része életét vesztette. Ezt követően Bunja és Sambio apró erődjeit is lerombolták és novemberben Diricót és Mucussót is elfoglalták.Von Heydebreck 1914. november 11-én bekövetkezett halála után Victor Franke alezredes vette át a német gyarmati erők parancsnokságát. Franke egy 500 fős különítménnyel a határon átlépve megtámadta a portugál katonák által védett Naulilát. A számbeli fölényben lévő, körülbelül 900 fős portugál védőerő parancsnoka José Augusto Alves Roçadas alezredes volt. A portugálok részéről heves ellenállás fogadta a németeket, de számbeli fölényük ellenére is a védők a teljes megsemmisülést elkerülendő visszavonulásra kényszerültek és egy dragonyos roham fedezete mellett feladták az állásaikat.Az összecsapásban megközelítőleg 150 portugál katona esett el vagy sebesült meg, míg a német oldalon 31 fő volt a veszteség. A németek Naulila elfoglalásával nagy mennyiségű lőszert, egy géppuskát és egy kórházi lovaskocsit zsákmányoltak. A portugál védők közül csak kevesen adták meg magukat, mert a német csapatok közülük többet kivégeztek.A portugál kormány az aktuális belpolitikai válság miatt nem tudott érdemben reagálni az eseményekre, de még a naulilai incidens előtt, 1914. november 23-án hivatalos nyilatkozatot tett a Brit Birodalommal való együttműködésről. Ezt követően decemberben portugál egységek indultak Portugál Nyugat-Afrikába (Angola), hogy segítsék a Német Délnyugat-Afrika területein harcoló antant-csapatok hadműveleteit. Mivel a dél-afrikai antant-csapatok a portugálok segítsége nélkül is legyőzték Franke katonáit, a haderő egy részét átszállították Portugál Kelet-Afrikába (Mozambik), amely részt vett a Német Kelet-Afrika elleni hadműveletekben.A naulilai vereségnek különösebb katonai következményei nem voltak, attól eltekintve, hogy a portugál gyarmat Cuanhama régiójában néhány őslakos törzs fellázadt a kormányzat ellen. A lázadás azonban rövid életű volt és a gyarmatra érkező, Pereira d’Eça vezette portugál erők hamar leverték azt.
A portugál kormány már naulilai incidens előtt döntést hozott arról, hogy az anyaországból az angolai gyarmatra további portugál egységeket küld az ott állomásozó katonaság mellé, azzal a céllal, hogy a brit és a dél-afrikai erők Német Délnyugat-Afrika elleni hadjáratát támogassák. Miután a britek jelentős portugál támogatás nélkül is megsemmisítették a német gyarmat védelmét, a portugál katonáknak csekély harci feladat adódott a területen. Emiatt a gyarmatra küldött hadsereg nagy részét átszállították Mozambikba, ahol az egységek hamarosan aktívan bekapcsolódtak a háború végéig ellenálló Német Kelet-Afrika elleni harcokba. 1916. február 23-án Portugália lefoglalta a gyarmatai kikötőiben horgonyzó, illetve a menedéket kereső német szállítóhajókat. A rajtuk lévő szállítmányt elkobozták, amely német ellenvetéseket vont maga után (a lefoglalt német hajók közül a háború alatt többet is szolgálatba állított a Portugál Haditengerészet).1916. március 9-én végül a Német Birodalom hadat üzent Portugáliának, melyet március 15-én az Osztrák–Magyar Monarchia hadüzenete követett. Ezt követően a már Mozambikban harcoló portugál katonák nyíltan támadhatták a német állásokat és a lisszaboni kormány elhatározta, hogy csapatokat küld Franciaországba is. A portugál légierő néhány pilótája már 1916-ban, a nemsokára létrejövő Portugál Expedíciós Hadtest (CEP) egységei pedig először 1917 folyamán vettek részt a franciaországi küzdelmekben.
A Portugál Expedíciós Hadtest (CEP) felállítása és részvétele a nyugati front harcaiban
A portugál kormány az ország hadba lépését követően úgy döntött, hogy expedíciós erőt állít fel, amit kész a nyugati frontra küldeni. Az első egységeket 1916 júliusában hozták létre. Ezek két részre tagolódtak. Az egyik részt a Portugál Expedíciós Hadtest (Corpo Expedicionário Português, röviden CEP) tette ki, amely mintegy 55 000 főt számlált és később az első brit hadsereg irányítása alá lett rendelve. A másik részt az úgynevezett Független Nehéztüzérségi Hadtest (Corpo de Artilharia Pesada Independente, röviden CAPI) alkotta, ami kilenc nehéz vasúti lövegből állt. Ennek kezelőszemélyzete portugálokból állt, de az alakulat francia irányítás alatt működött a nyugati fronton.A CEP első egységei 1917 elején szálltak partra Franciaországban. Itt kaptak kiképzést az lövészárok-hadviselés harci eljárásait illetően, továbbá kiképezték őket gáztámadásra és szuronyharcra. A katonákat megérkezésüket követően brit felszereléssel látták el (brit sisakokat, Lee-Enfield puskákat és Lewis golyószórókat kaptak). Az első egységek májusban érkeztek meg a frontra. Az egész hadsereg novemberre foglalta el a számára kijelölt 18 kilométeres frontszakaszt. A portugál sereg harcrendje három vonalból, az A-, a B- és a C-vonalból állt.A portugál csapatok nyugati frontra való megérkezésüket követően hamar harcba kerültek a német csapatokkal. A portugál szektor elleni első német támadásra 1917. június 4-én került sor, amelyet a portugálok csekély veszteségek mellett visszavertek. A németek hét portugál katonát fogtak el. A következő összecsapásra július 16-án került sor, amikor éjszaka támadtak a németek Neuve-Chapelle térségében. A váratlan hadmozdulat először meglepte a portugálokat, azonban azt végül sikeresen visszaverték. Augusztus 14-e éjszakáján újra támadásba lendültek a németek, ezúttal a Neuve-Chapelle és a Fauquissart közötti szakaszon. A németeknek heves tüzérségi támadást követően sikerült Fauquissart térségében előrehaladniuk. Több tucat portugál katonát fogtak el, de Hernâni Cidade csapatai többüket sikeresen kiszabadította. Augusztus 19-én a német tüzérség a portugál területen található Isbergues és Saint-Venant városát lőtte. Ennek során több épület megsérült és öt gránát eltalálta a kórházat, ahol több portugál sebesült életét vesztette.Szeptember 14-én újabb német rajtaütésre került sor, amely során a Gomes Teixeira vezette portugál katonák több foglyot is ejtettek. 1918. március 2-án a németek tüzérségi előkészítést követően hajnalban támadtak. A Chapigny közelében előre nyomuló (megközelítőleg) zászlóaljnyi német katona sikeresen áttörte a BI 4 jelzésű alszektor első vonalát és behatoltak a második vonalra. Egy gyors portugál ellentámadást követően azonban kiszorították őket a szektorból. Négy nap folyamatos ágyúzást követően, március 7-én a németek újra támadtak, ezúttal még nagyobb erőkkel. A védők visszaverték őket és az egységeket dicséretben részesítette az első brit hadsereg parancsnoksága.Március 9-én a portugálok vették át a kezdeményezést. A Ribeiro de Carvalho vezette 1. század (1ª companhia) és az őt támogató 25 fős utászkülönítmény erős támadást indított a Ferme du Bois-nál álló német vonal ellen. A portugál katonák több németet megöltek és elfogtak, továbbá számos erődítményt is sikeresen leromboltak. Az 1. század teljesítményéért megkapta a Hadi Kereszt első osztályát. Március 12-én és március 14-én a németek indítottak újabb támadásokat, de ezeket a portugáloknak ismét sikerült visszaverniük.Március 19-én hajnali egy órakor a Vale de Andrade százados vezette portugálok tüzérségi előkészítést követően három órán át kúsztak a senki földjén, majd megrohanták a német lövészárkokat. A siker teljes volt, több németet megöltek, emellett számos foglyot ejtettek és fegyvert zsákmányoltak. A sikeres akcióért de Andrade századost őrnaggyá léptették elő. A március 21-i német támadást a portugálok visszaverték, de mindkét fél jelentős veszteséget szenvedett. Az április 3-án, Americo Olavo parancsnoksága alatt végrehajtott rajtaütés során ismét sikerült kárt tenni a német erőkben.
A portugál kormány 1918 tavaszára összesen 50 000 főnyi sereget küldött Franciaországba. A nyugati hadszíntéren harcoló portugálok legnagyobb ütközetére a Lys-völgyében került sor. A csatában részt vevő 2. Portugál Hadosztály parancsnoka (a későbbi köztársasági elnök) Gomes da Costa tábornok volt, aki 20 000 katona felett rendelkezett. A portugál katonák egy összesen 12 kilométeres szakasz védelméért voltak felelősek. Az első vonalban hat, a másodikban pedig három gyalogezred állomásozott. Ezen kívül még három volt tartalékban és a portugál szektorban lévő falvakat az 1. Portugál Hadosztály 3. dandárja őrizte, amely ugyancsak három gyalogezredből állt. A Ludwig von Falkenhausen vezette német csapatok április 9-én indították meg első támadásukat. Erre hajnalban, negyed ötkor került sor tüzérségi előkészítéssel, amelyet a portugál tüzérség válasza követett. A német tüzérség egészen 08:45-ig lőtte a brit és portugál egységeket, majd a meginduló német hadosztályok Armentières-től számítva egy húsz kilométer széles szakaszon a különleges rohamcsapatokkal (Stoßtruppen) kiegészülve lendültek támadásba. A II. Bajor Hadtest északon a britek által védett Armentières-t támadta. A XIX. Hadtest Petillon, a LV. Hadtest Fauquissart, Richebourg és Neuve-Chapelle, valamint a IV. Hadtest Epinette irányában tört előre. A jobbszárnyon egy teljes német hadosztálynak sikerült áttörnie a védelmi vonalakat a portugál és az angol egységek között és hátba támadta a portugál 5. dandár állásait. A balszárnyon is hasonló módon alakultak az események és a 3. dandár által védett állásokat a németek hamarosan bevették. Bár néhány helyen a portugálok elkeseredett harcot folytattak, a 2. hadosztály hamarosan széthullott és a túlerő elől visszavonult.A 20 000 portugál katonából 327 tiszt és 7000 katona vesztette életét vagy sebesült meg és további 6000 fő esett hadifogságba. A német csapatok néhány nap alatt több kilométernyi területet foglaltak el és egészen a Lawe- és a Lys folyók vonaláig nyomultak előre. Bár további angol, francia és amerikai erőkkel kiegészülve a sereg maradéka végül április végére megállította a német támadást, (az 1578-as alcácer-quibiri csata után) ez a csata számít a portugál hadtörténelem talán legnagyobb vereségének. A Portugál Expedíciós Hadtest vezetője, Fernando Tamagnini de Abreu tábornok a vereséget követően lemondott. Utódja Tomás António Garcia Rosado tábornok lett.A portugálok között a csatának azonban akadtak hősei is. Az 1895-ben született Aníbal Milhais egyszerű földműves volt, mielőtt belépett a hadseregbe és kikerült a nyugati frontra. Milhais a visszavonulás során a saját maga által csak „Luísának” nevezett Lewis golyószórójával fedezte társait és egymaga két német rohamot is visszavert. Tettéért később „Soldado Milhões”nak („a milliókkal felérő katonának”) nevezték el és több kitüntetést is átvehetett. Halála után szobrot avattak a tiszteletére és életét egy portugál nyelvű képregény is feldolgozta.
Az 1910-es forradalmat követően született portugál rendelkezések közül sok károsan érintette a gyarmatok védőerejének létszámát és Mozambikban a gyarmati egységek jelentős részét megszüntették. Az első világháború kitörését követően, a német fenyegetettség ellensúlyozására, a portugál kormány csapatok kiküldéséről hozott döntést. 1914. augusztus 18-án elrendelték egy 1500 fős alakulat átszállítását az anyaországból Mozambikba, melynek parancsnokává Peter Massano de Amorim alezredest nevezték ki. Az egység felállítása azonban nehézségekbe ütközött. Ezt a kiképzettség, az egészségügyi felszerelés hiányosságai és a nagyarányú írástudatlanság is súlyosan hátráltatta. A katonák végül egy angol, majd egy portugál gőzösön utazva érkeztek meg Porto Améliába 1914. november 1-jén. A csapatoknak, az ellátmány és a pénzügyi segítség elmaradása következtében, saját maguknak kellett felépíteniük az igényelt katonai bázist. Emellett különböző járványok során is jelentős számú katona vesztette életét.1915 júniusában a gyarmat kormányzója, Álvaro de Castro továbbította de Amorim ezredesnek azt a Lisszabonból érkező utasítást, amely szerint katonáival be kell hatolnia Német Kelet-Afrika területére, és birtokba kell vennie a portugál érdekszférához tartozó Kiongai-háromszöget. Ezt az alezredes lehetetlen vállalkozásnak tartotta. A támadás helyett inkább a határvédelmet igyekezett megerősíteni a fennálló lehetőségek szerint. November 7-én újabb portugál egység érkezett Porto Améliába José Luis de Moura Mendes őrnagy parancsnoksága alatt. Az érkező egységek parancsnokának az volt a feladata, hogy megvédje a Rovuma-folyó mentén húzódó portugál–német határt és megfigyelő hálózatot építsen ki. Az őrnagy azonban gyarmati tapasztalatok nélkül lett kinevezve, és így a rossz szervezésnek köszönhetően katonái jelentős része hamar megbetegedett.A német hadüzenetet követően azonban megélénkültek a harci cselekmények. A portugál katonaság átlépte a határt és benyomult a Kiongai-háromszög területére. 1916 áprilisának végén a német csapatok támadást indítottak a terület visszaszerzéséért, amely lényegében sikerrel járt. Május végén Namaca térségében sor került az első jelentős ütközetre is. A Rovuma-folyón felhajózó NRP Adamastor és NRP Chaimite hadihajók a közeli német állásokat lőtték, majd a portugál csapatok is támadásba lendültek, de végül kénytelenek voltak visszavonulni.1916. július 5-én újabb erősítés érkezett a gyarmatra Ferreira Gil tábornok parancsnoksága alatt, amely több mint 4500 főt számlált. Gil megpróbált javítani a csapatok helyzetén, de ez nehézségekbe ütközött. Augusztus 1-jén újabb összecsapásokra került sor a határ közelében. A németek megtámadták Nangadi állomását, ahol több sebesült katonát is ápoltak. A védőknek csak kétórás heves harc árán sikerült visszaverniük a támadást. 1916 őszén a németek egy körülbelül 500 főnyi csapattal Nevala térségében indítottak újabb támadást a portugál állások ellen. A háromszoros túlerőben lévő portugál védők azonban megalázó vereséget szenvedtek. Ennek következtében jelentős lőszer és egyéb ellátmány került ellenséges kézre, továbbá a németek rövid időn belül teljes egészében visszafoglalták a portugál megszállás alá került Kiongai-háromszög területét. A támadást követően az ekkora megbetegedett Ferreira Gil tábornok hazatért az anyaországba és a csapatok irányítását ideiglenesen Álvaro de Castro kormányzó vette át, majd Sousa Rosa ezredes nevezték ki a parancsnoki tisztség ellátására.1917 áprilisától a német csapatok többször is behatoltak a portugál gyarmat területére ellátmányszerzés céljából. 1917. november 25-én a Mozambikba betörő Paul von Lettow-Vorbeck tábornok vezette német csapatok összecsaptak a João Teixeira Pinto parancsnok vezette portugál katonasággal. A tapasztalt német tiszt súlyos vereséget mért a portugálokra. A 900 portugál katonából 200 fő (köztük a parancsnok is) életét vesztette vagy megsebesült, további 700 katona pedig megadta magát. 1917 decemberében Mecula, 1918 januárjában pedig Muíte környékén folytak harcok. A gyarmaton az utolsó nagyobb összecsapásra 1918 júliusának elején került sor Nhamacurra mellett, ami a helyi brit csapatok megfutamodása miatt német győzelemmel végződött. Ez a helyi siker azonban nem változtatott azon a tényen, hogy az ellátmányhiánnyal küzdő Paul von Lettow-Vorbeck megmaradt katonáival november 13-án megadta magát a briteknek.
1916-ban a portugál hadügyminisztérium kérte Nagy-Britanniától, hogy portugál katonákat is képezzenek ki pilótáknak abból a célból, hogy ezek képeznék a CEP létrejövő légi szolgálatát. Így még februárban Angliába küldték António de Sousa Maya hadnagyot, Óscar Monteiro Torrest és Alberto Portela Lellót, akik 1916 nyarán rövid kiképzésben részesültek a northolti katonai iskolában, továbbá Hendonban polgári és katonai repülési ismereteket sajátítottak el. A rossz tervezés, a kormányok közti összehangolt együttműködés (és az angol részéről az akarat) hiánya azonban meghiúsította az egység felállítását. A portugál Norberto Ferreira Guimarães százados azonban újabb kísérletet tett az egység létrehozására. A kapitányt nevezték ki az alakuló Serviço de Aviação do CEP10 élére és a brit légierő felépítését jól ismerő Guimarães javaslatot tett egy Flandriában létrehozandó portugál légierőről. Tekintettel az angol fél által támasztott nehézségekre, a portugál pilóták (Guimarães francia vezérkari kapcsolatai révén) francia repülőiskolákba kerülhettek és francia vadász- és bombázószázadoknál szerezhettek harci tapasztalatokat.A tervek szerint a Serviço de Aviação do CEP három századból állt volna. A szervezet részére Nagy-Britanniától többek közt tíz darab SPAD gyártmányú repülőgépet, fegyvereket, bombákat, motorokat, alkatrészeket, hangárokat és sátrakat kértek. Az angolok 1917 decemberében jelezték, hogy logisztikai segítséget adnak a portugál egységnek, azonban anyagi támogatást nem tudnak felajánlani. A francia vezérkar a következő év januárjában értesítette a portugálokat, hogy az angolok helyett nincs lehetőségük felszerelést adni, így a Flandriába szánt portugál repülőegység a jövőben sem kezdhette meg a működését. Guimarães kénytelen volt visszatérni Portugáliába és később minden külföldön tanuló portugál repülőst is visszahívtak. Ennek ellenére számos portugál megtagadta az utasítást és többen a Francia Légierő kötelékéhez csatlakozva harcoltak a németek ellen. A pilóták közül kiemelhető Óscar Monteiro Torres és Alberto Lello Portela harci tevékenysége. Torres 1917 novemberétől lett az Escadrille des Cigognes pilótája és hamarosan két légi győzelmet is elért. 1917. november 19-én nehéz körülmények között újabb győzelemre tett szert egy német Fokker vadászgép lelövésével. November 20-án azonban egy légi harcban hősi halált halt. Torres mellett a másik neves portugál pilóta Lello Portela volt, aki szintén három légi győzelmet ért el és 22 bevetésen vett részt a háború során.Bár a CEP-nek nem lett külön légi egysége a portugál katonák számára végezendő felderítő műveletekhez, 1918. január 1-jétől a gyalogság és a lovasság támogatása céljából egy tizenkét gépből álló angol légi egységet küldtek a nyugati fronton állomásozó portugál egységekhez.Európa mellett kisebb létszámban Mozambikban is teljesítettek szolgálatot portugál pilóták, de kevés harci tevékenységben tudtak csak részt venni. Itt főleg felderítő műveletek, teherszállítás és a szárazföldi egységek támogatása volt a feladatuk. Megemlíthető, hogy Mozambikban szolgált Francisco Craveiro Lopes is, aki 1951–1958 között hazája elnöke volt.
A portugál hadiflotta a 20. század elején csekély erőt képviselt a többi nagyhatalom flottáihoz képest. A világháborúban kevés portugál hajó került harci érintkezésbe német vízi egységekkel. A portugál NRP Adamastor cirkáló részt vett a német kelet-afrikai harcokban és többek között német állások ellen is intézett tüzérségi támadásokat. Több portugál hajó is részt vett aknazárak létesítésében, valamint a haditengerészet repülő egységei mellett kisebb tengeri hadihajók is bekapcsolódtak a német tengeralattjárók elleni harcba. A legnevezetesebb közülük az NRP Augusto de Castilho nevű portugál őrhajó (eredetileg halászhajó) volt, amely kétszer is harcba keveredett német tengeralattjárókkal. Először 1918 márciusában, amikor az általa kísért hajót egy tengeralattjáró megtámadta, azonban az őrhajó sikeresen elsüllyesztette a német búvárnaszádot. A második alkalomra a háború végén (1918 októberében) került sor, amikor az őrhajó az Empresa Insulana de Navegação tulajdonában álló São Miguel kereskedelmi gőzöst kísérte a Madeira-szigetektől az Azori-szigetekig. Az Augusto de Castilho a 206 főnyi utast szállító gőzössel október 13-án, napnyugtakor hagyta el a Madeira-szigeteken található Funchal kikötőjét. Reggel negyed hétkor a São Miguel gőzöst tűz alá vette a felbukkanó SM U–139-es tengeralattjáró, amelynek a kapitánya a híres német tengerésztiszt, Lothar von Arnauld de la Perière volt. A Carvalho Araújo kapitány vezette portugál őrhajó a gőzös megmentésének érdekében füstfüggönyt fejlesztett, majd egy félkörívet leírva szembeszállt a tengeralattjáróval. A két órán át tartó heves tűzpárbajban az Augusto de Castilho fegyverzete súlyosan megsérült, megrongálódott a távíró és a lőszer is elfogyott. Miután a hajónak megsérült a motorja, kénytelenek voltak felhúzni a fehér zászlót. A német tengeralattjáró azonban tovább folytatta a tüzelést és egy közvetlen találat következtében a hajó kapitánya életét vesztette és Armando Ferraz tengerészkadét is megsebesült. A portugálok az ellenséges tűz során két mentőcsónakkal elhagyták a súlyosan megrongálódott hajót, magukkal víve a harcban elesettek holttesteit.Több nappal később érkezett meg az egyik, túlélőket szállító csónak a Santa Maria-szigetre, a másik pedig a São Miguel-szigetre. A hajón szolgáló tengerészek közül összesen hatan vesztették életüket és többen is megsebesültek. Bár az őrhajó elsüllyedt, a São Miguel biztonságban megérkezett az egyik portugál kikötőbe.Az első világháborúban a német tengeralattjárók összesen kilencvenöt portugál hajót süllyesztettek el (95 995 tonna), továbbá öt hajót rongáltak meg súlyosan (7485 tonna).
Az 1918 nyarán végrehajtott száznapos offenzíva során az antant-csapatok az ekkorra már megérkező amerikai csapatok támogatásával végső győzelmet arattak a német csapatok felett (ezekben a hadműveletekben komoly részt vállaltak a portugál katonák is). A háború után, mivel a győztes antant országok között szerepelt, Portugáliát is meghívták a Németország jövőjével foglalkozó versailles-i békeszerződés aláírására. Az ország küldöttségét a későbbi Nobel-díjas tudós, António Egas Moniz külügyminiszter vezette. A békeszerződésben foglaltak szerint Portugál Kelet-Afrikához, a mai Mozambikhoz csatolták Német Kelet-Afrikának a partvidéken lévő, a Rovuma folyó torkolata és a gyarmati határ közötti úgynevezett Kionga-háromszöget. A harcokban részt vevő portugál katonák közül összesen 7222 fő esett el és további 13 751 fő sebesült meg. A győzelem ellenére az ország megsínylette a háborút,  a gazdaság visszaesett és a háborút követően kitörő spanyolnátha több tízezer áldozatot követelt Portugáliában is. Az ország továbbra is belső feszültségekkel küzdött. Afonso Costa kormánya a háborúba való belépés káros gazdasági, pénzügyi és politikai következményei miatt még 1917. december 11-én lemondásra kényszerült. Ezt a volt berlini nagykövet, Sidónio Pais egy évig tartó diktatúrája követte.1918 végén Portóban monarchista felkelés tört ki és Paist 1918. december 14-én (a Porto felé tartó útján) meggyilkolták. A lázadást a kormányerők leverték és Pais halálát követően egy ideig republikánus kormányok követték egymást, de az instabilitás továbbra is folyamatosan fennállt. Kevés volt az élelmiszer és virágzott a korrupció. 1926. május 28-án Manuel Gomes da Costa tábornok vezetésével katonai felkelés tört ki az ultrakatolikus Braga városában és rövidesen az egész hadsereg a felkelők oldalára áll. Bernardino Machado köztársasági elnök néhány nappal később lemondott. A fővárosba, Lisszabonba a felkelők harc nélkül vonultak be, amelyet követően Gomes da Costa tábornok megszüntette a köztársaságot és katonai vezetésű jobboldali diktatúrát vezetett be. A létrejövő új, diktatórikus rendszer sem tudott lényegesen javítani az ország helyzetén.1928-ban az ország új pénzügyminisztere a gazdasági kérdésekben jártas António de Oliveira Salazar lett. Az új miniszter azzal a feltétellel fogadta el a kinevezését, hogy teljes kincstári ellenőrzést biztosítottak a számára az összes minisztérium felett. Az új pénzügyminiszter tevékenységének köszönhetően hosszú idő után az államháztartás pozitív mérleget könyvelhetett el és az ország gazdasági mutatói is javultak. 1933-ban Óscar Carmona Salazart nevezte ki miniszterelnöknek, aki kikiáltotta az Új Államot (Estado Novo). Ez egy egypárti, korporatív, autoriter rendszer volt, amelyet Salazar gyakorlatilag diktátorként vezetett. A hadsereg támogatta rezsim több évtizedig működött és vérontás nélkül a gyarmatbirodalom végleges szétesését követően 1974-ben bukott meg.
momentosdehistoria.com: Portugal na Primeira Guerra Mundial (portugál nyelven). (Hozzáférés: 2014. május 21.)
firstworldwar.com: The Minor Powers During World War One - Portugal (angol nyelven). (Hozzáférés: 2014. május 21.)
areamilitar.net: Entrada de Portugal na I Guerra Mundial (portugál nyelven). (Hozzáférés: 2014. május 21.)
Galántai József: Az első világháború, Gondolat Kiadó, 1980., ISBN 963-280-498-8
David Birmingham: Portugália története, Pannonica Kiadó, 1998., ISBN 963-846-983-8
Jesse Pyles, B.A.: The Portuguese Expeditionary Corps in World War I : From inception to combat destruction, 1914-1918
arqnet.pt: Portugália az első világháborúban (portugál nyelven). (Hozzáférés: 2014. december 31.)
Independent: Az Independent c. újság cikke, mely tudósít Portugália hadba lépéséről (angol nyelven). (Hozzáférés: 2014. december 31.)
Menezes Ferreira João Ninguem című, 1921-ben megjelent könyve, mely a nyugati fronton harcoló portugál katonák élményeit dolgozza fel humoros formában (teljes címe: João Ninguém - Soldado da Grande Guerra: impressões humorísticas do C.E.P.). [1]
Capitão Pedro Ferreira da Silva: A Entrada de Portugal na Grande Guerra (portugál nyelven). (Hozzáférés: 2014. december 31.)
rtp.pt: Archív első világháborús portugál fényképek (portugál nyelven). (Hozzáférés: 2014. december 31.)
nagyhaboru.blog.hu: Portugálok a Nagy Háború frontjain (magyar nyelven). (Hozzáférés: 2014. december 31.)
medailles1914-1918.fr: Első világháborús portugál kitüntetések (francia nyelven). (Hozzáférés: 2014. december 31.)
Portugália (portugálul Portugal) Magyarországgal csaknem azonos területű európai ország, amely az Ibériai-félsziget délnyugati részén található. Az európai földrész legnyugatabbra fekvő országa. Északon és keleten egyetlen szárazföldi szomszédjával, Spanyolországgal határos, nyugaton és délen az Atlanti-óceán mossa partjait. Az országot a Porto város környéki, egykori Portói Grófságról (wd) (Condado de Portugal) nevezték el.
Portugália területéhez tartoznak az Atlanti-óceánban fekvő Azori-szigetek (2335 km²) és a Madeira-szigetek (797 km²). Sokáig portugál fennhatóság alá tartozott Makaó, ami 1999-ben került vissza Kínához. Már jóval ez előtt (az 1970-es évek közepén) függetlenné váltak egykori afrikai gyarmatai 
Portugália a Pireneusi-félsziget 1/6 részét foglalja el. Az ország területét a Tejo és a Douro folyó három részre osztja. Az északi rész völgyekkel tagolt felföld, aminek magassága csak helyenként éri el az 1500 m-t, éghajlatában az óceáni jelleg dominál.
A Douro és Tejo közötti középső rész magasabb (csaknem 2000 m-ig), hegyvidéki jellegű. A Közép-Portugáliai hegyvidék legmagasabb vonulata a Portugál-választóhegység (Serra da Estrela), aminek folytatása Spanyolországban a Kasztíliai-választóhegység. Itt van a kontinentális Portugália legmagasabb pontja, az 1993 méter magas Pico Torre.
A Tejótól dél felé fekvő országrész alföld, illetve fennsík; a partvidéken homokos és sziklás szakaszok váltakoznak. Dél-Portugália két nagy tájegysége az Alentejo (nagyjából 400 m magas, folyókkal szabdalt tönkfelszín) és az Algarve (a spanyolországi Sierra Morena folytatása).
Portugália vízrajzának fő jellemzője, hogy a terep a félsziget középső részéről a tengerpart felé lejt; ezért a jelentősebb vízfolyások Spanyolországban erednek, és nagyjából nyugat felé folynak. A legnagyobb folyók a Tejo, a Douro és a Guadiana – a Douro vízhozama a legnagyobb, viszont a Tejo vízgyűjtő területe öleli fel az ország területének 40%-át (Douro: 21%). Északon a Minho, északkeleten a Douro egy-egy szakaszon Portugália és Spanyolország természetes határa. A legnagyobb, Portugáliában eredő folyó a Coimbra városán átfolyó Mondego.
Portugália éghajlata a Köppen-Geiger osztályozáson mediterrán, az északi partvidéken annak hűvös nyarú változatával találkozunk, az ország nagyobb részén azonban a meleg vagy forró nyarú változat alakult ki. Az éves középhőmérséklet északon 15 °C, a déli partvidéken azonban már 18 °C. A csapadék északon több, mint délen; az évi 2500 mm csapadék nagyrészt télen hullik le. A Tejotól délre az évi csapadék már csak 500–700 mm, sőt a déli Algarve tartományban csak 450 mm. A tengerpartról az ország belseje felé haladva erősödik az éghajlat kontinentális jellege: egyre kevesebb a csapadék, nő mind a napi, mind a szezonális hőingás.
Az éghajlat változékonysága miatt nagyon gazdag a növényvilág. Az egész évben nedves északi területeken tölgyesek és bükkösök nőnek; ezeket a kontinentális részeken molyhos tölgyesek, a tengerparti sávban, Közép-Portugáliában tengerparti fenyő és eukaliptusz erdők, délnyugaton pedig mandulafenyő és paratölgy váltja fel.
2011-ben az ország közel 38%-a erdő  (4,61% – kocsánytalan tölgy, 4,11% – paratölgy, 5% – pinea liget), 6%-a rét és legelő.
Észak jellemző fái: a fekete- és a paratölgy, a gesztenye, a nyírfák, a jávorfák és az eukaliptusz. Aljnövényzetükben sok a sünzanót, a páfrány és a hanga.
A Tejotól délre para- és örökzöld tölgyerdők nőnek. Jellemzőek a citrusok, a mandula- és tengerifenyő, a datolyapálma valamint az Amerikából honosult agávé és opuntia sövények. Az aljnövényzetben bodorrózsa, kakukkfű, levendula és rozmaring nő.
Portugália állatvilága hasonlít Európa többi országáéhoz. Jellemző a vadkecske és a petymeg. Az északi részen védett faj a vadkecske, a szarvas, a vaddisznó, a borz, a vidra, a menyét és a rétisas. Az ország déli részén egy-két mérgeskígyó faj is előfordul. A tengerben körülbelül 200 halfaj él. A halászok hálójába rendszerint kardhal, szardínia, aranydurbincs, makrahal vagy tonhal akad, de vadásznak errefelé ámbráscetekre is.
A tengerben élnek még osztrigák és egyéb kagylók, homárok, languszták és egyéb rákok, csigák stb. is.
Portugália természetvédelmi területei: 1 nemzeti park (Parque Nacional), 12 természeti park (Parque Natural), 9 természetvédelmi terület (Reserva Natural), 5 természeti emlék (Monumento Natural), 7 tájvédelmi körzet (Paisagem Protegida).
Az egyetlen nemzeti park a Peneda-Gerês Nemzeti Park (wd) (Parque Nacional da Peneda-Gerês) Portugália északnyugati részén. 1971. május 8-án alapították.
Portugália őslakóinak az ibéreket tekintjük, akik i. e. 1600 körül vándoroltak ide Észak-Afrikából vagy a Mediterráneum keleti részéből. Az ibérek és az ezer évvel utánuk (az i. e. 7–6. században) bevándorolt kelták keveredéséből alakult ki a terület keltibér lakossága. A luzitánok keltibér törzsét a Római Birodalom csak közel két évszázados (i. e. 194. – i. e. 27.) küzdelemben tudta meghódoltatni; a római uralmat véglegesítő Augustus végül róluk nevezte el az itt megszervezett római provinciát Lusitaniának.
A lakosság gyorsan átvette a latin nyelvet és romanizálódott. A kereszténység az i. u. 3–4. században kezdett elterjedni.
A provinciát három, a hunok nyomása elől menekülő szövetséges nép (a vandálok, az alánok és a szvébek) számolta fel 409-ben. Ők 410 és 416 között a Pireneusi-félsziget nyugati, illetve déli partvidékén fejezték be a Nyugat-Római Birodalmon és a Gall Királyságon át vezető, 400-ban, illetve 401-ben kezdett, hosszú hadjáratukat. Letelepedtek, és királyságokat alapítottak (az asdingi és a silingi vandálok külön-külön). Ezek az új államocskák rövid életűeknek bizonyultak: a nyugati gótok nyomásának csak a Szvéb királyság tudott hosszabb ideig (585-ig) ellenállni a jelenlegi Galiciában és a mai Portugália északi részén (a vandálok továbbvándoroltak Észak-Afrikába).
A 6. században a Nyugati Gót Birodalomhoz tartozott. Rekared király alatt (586-601) a római egyházhoz csatlakoztak, és Rekared már a pápa áldásával koronáztatta meg magát. Witiza király (701-710) megpróbálta az addigi választott királyságot örökölhetővé átformálni, de ez a kísérlete a klérus és a nemesség ellenállásán megbukott, és őt magát is megfosztották uralmától. A trónbitorló Roderich ellen a király fiai az arabokat (és berbereket) hívták be. A Tarik ibn Ziyad által vezetett arab sereg 711-ben Jerez de la Frontera mellett legyőzte Roderich csapatait, de Witiza fiai is elestek. Az arabok kihasználták a vizigótok végzetes meggyengülését: megszállták a területet, felszámolták a Vizigót királyságot, és ők lettek Hispánia urai, akiket idővel móroknak kezdtek nevezni. Államukat annak fővárosáról Córdobai Kalifátusnak nevezték el.
A mórok kiűzése az ezredforduló táján indult meg. 868-ban III. (Nagy) Alfonz, Galicia királya (838–910) a vidéket a móroktól visszahódító hadvezérének, Vímara Peresnek adta a Minho és a Douro folyók közötti területet: ez lett az első portugál grófság, mivel a grófságot legnagyobb városáról, Portucaléról, a mai Portóról hamarosan Condado de Portucalénak kezdték nevezni. A Portugal névalak először egy 938-ban kelt okiratban fordul elő.
A portugál grófok ugyan mindig Galicia, illetve a jogutód Leóni királyság, egy rövid időszakban (1029–1035) Navarra, majd később Kasztília hűbéresei voltak, a gyakorlatban azonban mind önállóbban intézték ügyeiket, és többször is fellázadtak hűbéruruk ellen. A grófság és egyúttal a Vímara-ház 1071-ig maradt fenn. Az első portugál grófság utolsó grófja Nuño Mendes (ur. 1050–1071) lett. Ő 1070-ben fellázadt II. García ellen, de García a pedrosói csatában tönkreverte az ellene lázadó portugál hadakat. Az első portugál grófságot felszámolta; területét Coimbrához csatolta. Még abban az évben Garcíát is legyőzte bátyja, Vitéz Alfonz. Ezzel Galicia, mint önálló állam megszűnt, és vele a portugál területek is Kasztília részévé váltak. A második portugál grófságot Vitéz Alfonz 1093-ban hozta létre; Portugália grófjává Terézia (1170 k. – 1130 k.) lányának férjét, Burgundi Henriket (1070 k. – 1112) tette meg.
A dél-galiciai második portugál grófság megalakításától származtatják trónjukat Portugália királyai, bár a királyságot csak 1143-ban kiáltotta ki I. Alfonz, a második portugál grófság harmadik grófja. Ő 1147-ben visszafoglalta a móroktól és fővárosává tette Lisszabont. Az ország végleges kiterjedését Bolognai Alfonz király alatt, Algarve taifa meghódításával (1249–51) érte el, de uralkodói ezután még sokáig „Portugália és Algarve” királyainak nevezték magukat. Az első portugál rendi gyűlést (cortest) 1256-ban hívták össze. Portugália és Spanyolország mai határát 1267-ben húzták meg, de Kasztília továbbra is állandóan fenyegette a fiatal állam önállóságát.
A portugál tengeri hatalmat Földművelő Dénes király alapozta meg, amikor megszervezte a portugál hadiflottát. Utóda, Bátor Alfonz a költségvetésből aktívan támogatta a földrajzi felfedezéseket – ennek köszönhetően egy portugál–genovai hajóraj fölfedezte a Kanári-szigeteket.
Mivel Kasztília Franciaország szövetségese volt, Portugália Angliával fűzte szorosra kapcsolatait: a két ország 1308-ban barátsági és együttműködési szerződést kötött. Kapcsolatukat jelentősen erősítette a század végén kitört trónutódlási válság. 1383-ban ugyanis Szép Ferdinánd királlyal férfiágon kihalt a Burgundi-dinasztia. Ferdinándot elvileg legidősebb lánya, I. Beatrix követte a trónon, a gyakorlatban azonban azt férje, I. János kasztíliai király követelte magának. A portugál nemesek Igazságosztó Péter király János nevű törvénytelen fia (Ferdinánd féltestvére) vezetésével felkeltek az idegen uralkodó ellen, és az aljubarrotai csatában (1385) le is győzték. Az új uralkodó János lett, és mivel ő volt az Avis-rend nagymestere, az új királyi ház az Aviz- (avagy Avisi-) dinasztia nevet kapta. I. János hatalmának legitimálása érdekében egyik első intézkedéseként (1386-ban) „örök szövetséget” kötött Angliával, és a Lancaster-házban született Filippa hercegnőt vette feleségül.
A 15. század elején a portugál királyok stabilizálták az ország államrendjét, megszilárdították hatalmukat. A tengerhajózás fejlődésének eredményeként Portugália lett Európa legjelentősebb gyarmatosító hatalma. 1494-ben Portugália és Spanyolország a tordesillasi szerződésben megállapodott a világ felosztásáról. A 16. századtól Portugália hatalmas gyarmatbirodalmat épített ki és lakatlan szigetcsoportokat telepített be. A portugál világhatalom kiépítésének lépései:
Timor gyarmatosítása (1633).A Tökéletes Jánosnak is nevezett II. János portugál király (1481–1495) kíméletlen eszközökkel erősítette meg a korona hatalmát a főnemesekkel szemben. 1494-ben Spanyolország és Portugália, a kor két nagy tengeri hatalma a tordesillasi szerződésben felosztotta a világot: meghatározták, hogy melyikük merre terjeszkedjen.
János utóda, Szerencsés Mánuel (1495–1521) 1497-ben betiltotta a zsidó és az iszlám vallást; a zsidók egy részét erővel megtérítették, a többieket száműzték. Mánuelről kapta nevét a portugál építészet jellegzetes irányzata, a Mánuel stílus.
Keletről fűszerek érkeztek Lisszabonba, Brazíliából cukor, Afrikából pedig arany és rabszolgák. A gyarmatokról szerzett extra jövedelmet nem az ország gyarapítására fordították, hanem felélték, ezért a fénykort hosszú hanyatlás és elszegényedés követte. A gyarmatokból a 20. század közepére nem maradt meg, csak:
Kelet-Timor.1536-ban bevezették az inkvizíciót. 1540-ben beengedték a jezsuitákat.
1580-ban I. Henrikkel egyenes ágon kihalt az Aviz-dinasztia, és a király két unokaöccse közül II. Fülöp spanyol király Alba hercege vezette hadai legyőzték az Aviz-ház utolsó uralkodója, Antal csapatait. II. Fülöp személyében egyesítette Portugália és Spanyolország trónját, és a következő hatvan évben ő és utódai egyszerre voltak mindkét ország királyai.
A spanyol uralkodók elvileg elismerték Portugália kiváltságait, és külön kezelték a két országot, miközben egyesítették a két gyarmatbirodalmat. A portugálok azonban alávetett, félgyarmati helyzetben érezték magukat. Súlyos csapás volt számukra, hogy elveszítették hagyományos kereskedelmi partnereiket: Angliát és Hollandiát, mivel ezek az országok ellenséges viszonyban álltak Spanyolországgal. A korábbi portugál gyarmatok egy részét elfoglalta Hollandia (pontosabban a Holland Kelet-indiai Társaság (VOC) és a Holland Nyugat-indiai Társaság (WIC).
Lásd még: Holland kísérlet Brazília gyarmatosításáraA harmincéves háborúban Spanyolország (és vele Portugália) az osztrák Habsburgok szövetségeseként vett részt. A háború okozta nehézségek mellett IV. Fülöp spanyol király (Portugáliában III. Fülöp) népelnyomó politikája is általános elégedetlenséget szült; uralma ellen több országrész felkelt. Az 1640-es katalóniai felkelést kihasználva a portugálok is megpróbálkoztak országuk függetlenségének helyreállításával, és 1640 decemberében Lisszabonban IV. János néven királlyá választották Bragânça hercegét. A szabadságharc esélyeit jelentősen javította, hogy az ifjú Condé, Enghien hercege által vezetett francia csapatok 1643. május 19-én a rocroi-i csatában megsemmisítő vereséget mértek a spanyol főseregre. Az új király is tehetséges hadvezérnek bizonyult, és a montijói csatában (1644) legyőzte a spanyol csapatokat – eközben még a gyarmatokat is visszafoglalta (kivéve Indonéziát, ami a hollandok kezén maradt).
Vila Vicosa-i csata (1665).A spanyolok végül 1668. január 1-jén elismerték az ország függetlenségét, az ezt kimondó szerződésben Portugália átengedte korábbi gyarmatai közül Ceutát a spanyoloknak (Tangert 1643-ban elfoglalták az angolok).
Az 1755 november elsején bekövetkezett földrengés, az ezt követő szökőár, és a tűzvész a szó szoros értelmében elpusztította a portugál fővárost, és mintegy 40 000 ember életét követelte. I. József király a kor legkitűnőbb építészeit vonta be az újjáépítési munkálatokba. A következő évtizedek során felépült új Lisszabon szebb lett, mint amilyen valaha is volt.
Az ország területét 1807 és 1811 között Napóleon csapatai foglalták el. A királyi család Brazíliába menekült, és erre az időre Rio de Janeiro lett a Portugál Királyság fővárosa. Brazília 1822-ben, a Brazil Császárság kikiáltásával függetlenedett Portugáliától.
Portugáliában 1910-ben polgári forradalom söpörte el a királyságot: október 5-én kikiáltották a[z Első] Portugál Köztársaságot.
1916. február 23-án Portugália – angol biztatásra – lefoglalt 36 német és osztrák-magyar kereskedelmi hajót Lisszabon kikötőjében. A provokáció hatására március 9-én Németország, március 15-én az Osztrák-Magyar Monarchia üzent hadat Portugáliának, amely így belépett az I. világháborúba.
A világháború során Portugália két fronton harcolt: csapatokat küldött Franciaországba, a nyugati frontra; illetve Portugál-Mozambikban csapott össze az északról, Német Kelet-Afrikából (a mai Tanzánia területéről) betörő német gyarmati egységekkel. Az I. világháború során Portugália mintegy 22 ezer katonát vesztett (8 ezer halott és 14 ezer súlyos sebesült) és a német tengeralattjárók 96 portugál hajót süllyesztettek el, 100 ezer BRT (bruttó regisztertonna) össztérfogattal.
1921. november 19-től haláláig, 1922. április 1-ig a Portugália atlanti-óceáni birtokaihoz tartozó Madeira szigetén élt IV. Károly volt magyar király.
1926. május 28-án katonai puccs döntötte meg a demokratikus kormányt, véget ért az Első Köztársaság és elkezdődött a katonai diktatúra korszaka (Ditadura Militar). Mintegy 5 hetes hatalmi harc után António Óscar de Fragoso Carmona tábornok lett az új vezető, aki önmagát nevezte ki köztársasági elnöknek, és ezt a pozícióját 80 éves korában bekövetkezett haláláig, 1951-ig meg is tartotta.
1928-ban Óscar Carmona-t hivatalosan is megválasztották köztársasági elnöknek (ő volt az egyetlen jelölt), és az ilyen módon legitimált rendszert nemzeti diktatúrára keresztelték át (Ditadura Nacional).
/Portugál felfogás szerint az 1928–1974. közötti időszak a Második Köztársaság./
1929. október 29-én, az úgynevezett "Fekete Kedden" összeomlott az USA tőzsdéje és megkezdődött a Nagy Gazdasági Világválság, amely súlyosan érintette a portugál gazdaságot is, és felértékelte a pénzügyi stabilitás és a pénzügyminiszteri poszt jelentőségét.
1932. július 5-én António de Oliveira Salazar addigi pénzügyminisztert nevezték ki miniszterelnöknek.
1933-ban új alkotmányt vezettek be, az addigi Nemzeti Diktatúrát az úgynevezett „új állam” (Estado Novo) egyeduralmi rendszere váltotta fel. A köztársasági elnöki poszt csupán szimbolikus jelentőségűvé vált, ténylegesen Salazar lett az állam vezetője és egyben az egyetlen párt, a Nemzeti Unió (União Nacional) elnöke.
Salazar hivatalosan miniszterelnök volt – 36 éven át folyamatosan –, és az általa létrehozott új, egypárti és korporációs rendszer a korabeli olasz fasiszta államhoz gazdaságilag sokban hasonlított.
Azonban a politikai különbségek jelentősek voltak: Salazar soha nem tartotta magát fasisztának, például 1934-ben feloszlatta a fasiszta ideológiájú Nemzeti Szindikalista Mozgalmat (Movimento Nacional-Sindicalista) és száműzte a vezetőit Spanyolországba. Továbbá – Olaszországtól eltérően – Portugália semleges maradt a II. világháborúban.
1968-ban Salazar egy otthoni balesetben súlyos fejsérülést szenvedett, kómába esett és anélkül, hogy az eszméletét visszanyerte volna, 1970-ben meghalt. Rendszere a balesete után még mintegy 6 évig tartott ki.
1968–1974. között Marcello Caetano volt Portugália miniszterelnöke, és megpróbálta fenntartani Salazar rendszerét – korabeli megfogalmazás szerint: „a stílus más, a lényeg változatlan”.
Az 1974. április 25-i vértelen szegfűs forradalom (Revolução dos Cravos) véget vetett az Estado Novo-nak (és a Második Köztársaságnak). Egy 7 tagú katonai junta, a Nemzeti Megmentés Bizottsága (Junta de Salvação Nacional) került hatalomra, António de Spínola tábornok vezetésével.
1974. május 15-én lemondott az addig köztársasági elnök, Américo Tomás, és António de Spinola lett az új elnök. Marcello Caetano-t május 20-án Brazíliába száműzték (Rio de Janeiróban halt meg 74 éves korában, 1980-ban).
A forradalom után 5 hónappal, 1974. szeptember 28-án de Spínola államcsínyt kísérelt meg, ami sikertelen volt, és szeptember 30-án minden tisztségéről kénytelen volt lemondani.
1974. szeptember 30-án Francisco da Costa Gomes tábornok lett az új köztársasági elnök és a Nemzeti Megmentés Bizottságának új vezetője. 1975. március 11-én újabb jobboldali puccskísérletre került sor (melyben de Spínola ismét részt vett), de ezt a kísérletet is sikerült leverni. Az új portugál kormány 1974–75-ben lemondott gyarmatairól, melyet tizenhárom éven át tartó gerillaháborúban igyekezett fenntartani, és függetlenséget adott nekik.
Kelet-Timor esetében ez azonban először csak 9 napos függetlenség volt, mivel 1975. november 28-án vált függetlenné, de Indonézia december 7-én megszállta. Hosszas küzdelem után végül 2002. május 20-án jött létre a Kelet-Timori Demokratikus Köztársaság, amely a függetlenségi harcok okozta pusztítások miatt a Föld egyik legszegényebb országává vált.
1976-ban szabad választásokra került sor, és António Ramalho Eanes tábornok lett az új köztársasági elnök, akit 1981-ben újraválasztottak. A politikai helyzet normalizálódását jelezte, hogy egy alkotmánymódosítás során 1982-ben megszüntették a katonai junta intézményét (amit 1976 óta Forradalmi Tanácsnak, Conselho da Revolução-nak hívtak), és az államigazgatás teljes mértékben civil irányításúvá vált.
1986-ban egy civil politikust, Mário Soares-t, a portugál szocialista párt (Partido Socialista) főtitkárát választották meg köztársasági elnöknek, akit 1991-ben 5 évre újraválasztottak.
Szintén 1986-ban lett Portugália – Spanyolországgal egyidőben – az Európai Közösségek, majd az Európai Unió tagja.
Az 1976. évi alkotmány életbe lépése óta Portugália parlamentáris köztársaság. 1989-ben új alkotmányt hagytak jóvá. Az állam feje a nép által közvetlenül megválasztott államfő.
Portugália államformája félelnöki, alkotmányos köztársaság. Az alkotmány biztosítja az emberi jogok érvényesülését, a demokrácia betartását és a végrehajtói, törvényhozói és igazságszolgáltatói ágak szétválasztását. A végrehajtó hatalmon az elnök és a miniszterelnök (és kormánya) osztozik.
Portugália négy legfontosabb intézménye/személye a köztársasági elnök, a miniszterelnök, a kormány és a parlament. A kormányt a miniszterelnök, a parlamentet a házelnök vezeti. Az elnöknek joga van feloszlatni a parlamentet és új választásokat kiírni, de ezeket a miniszterelnök is kérvényezheti, ha úgy látja jónak.
A kormány a miniszterekből és az államtitkárokból áll, együtt alkotják a Miniszterek Tanácsát
Portugália egykamarás parlamentjének 230 képviselőjét négy évre választják meg.
Az alkotmányos ügyeket a tizenhárom tagú Alkotmánybíróság felügyeli, a többi bíróság élén pedig a Legfelsőbb Bíróság áll.
Portugáliában nagyrészt a G.N.R. (guarda naçional republicana), azaz a Köztársasági Őrség végzi az állampolgárok védelmét, amely több tagból áll.
G.N.R.BTR (guarda naçional republicana brigada de transito), azaz Köztársasági Közlekedési Dandár Őrség.
P.J. (policia judiçiaria) – rendőrségen belüli szerv: a bűnügyi osztály nyomozói derítik fel a különböző bűncselekményeket.
A népesség eloszlásában a lisszaboni agglomeráció és a Porto közötti urbanizációs tengely vonzereje, továbbá a belső régiót régóta sújtó elvándorlási folyamata tükrözi.
A fővárosban, Lisszabonban (portugálul Lisboa) 560 000 (Nagy-Lisszabonban 2,7 millió) fő él.
A népesség a 2010-es években enyhén csökken. Korábbi adatok: 8,4 millió (1950), 9,0 millió (1970), 10,3 millió (2000)
Van még jelentős számú fekete-afrikai származású állampolgár, és 1990 óta kelet-európaiak is.
Érdekesség, hogy a világon összesen 230 millió ember beszél portugálul. Portugálián kívül hét országban hivatalos nyelv:
Zöld-foki KöztársaságEzen kívül Makaóban, Kína különleges közigazgatási régiójában is hivatalos a portugál nyelv.
A lakosság zöme – 81%-a – római katolikus. A maradék vallás nélküli, egyéb vallású vagy más keresztény felekezet tagja.
Portugália nemzetközi kereskedelme nagy részét az EU-n belül végzi, de gazdasága ezen kívül – részben a gyarmattartó múltjából adódóan – Dél-Amerika, Afrika és Ázsia egyes országaihoz van kötve. 
A 2008-as nemzetközi gazdasági válságot követő években az egyike volt azon uniós országoknak, amelyek az államcsőd elkerülése érdekében mentőhitelért folyamodtak. Az államháztartási hiány a 2010-es GDP 11,2% -áról 2014-re 4,8%-ra csökkent. A 2014-es év a portugál gazdaság fellendülésének kezdetét jelentette.
Portugália gazdasági szerkezetére jellemző a szolgáltatási szféra igen magas aránya: 2014-ben a mezőgazdaságban a lakosság 8,6%-a, az iparban 23,9%, a szolgáltatásokban 67,5% dolgozik.
A föld nagy részét a mezőgazdaság hasznosítja, az 1990-es években a gazdaság alapja volt. Az északi, óceáni éghajlatú területeken főleg gabonaféléket és krumplit, a déli, mediterrán részeken szőlőt és citrusféléket termesztenek.
6. bortermelő a világon – a szárazföldi terület hagyományos exportcikke a portói bor és a Madeira szigetén készülő madeira bor. Kontinentális területein hagyományosan vörös-, fehér- és habzóborokat is termelnek; a leghíresebbek a vörösborok. Az összes szőlőterület nagyjából 260 000 ha. Portugália fő borvidékei:
Vinho Verde, Alto Douro, Bairrada, Dao, Estremadura, Ribatejo, Alentejo, Algarve, Madeira borvidék – lásd madeira (bor)Éghajlatának fő jellemzői a téli esők és a nagy nyári hőség.
1. parafatermelő, a világ parafatermésének felét adja. Az évi kb. 180 000 tonna nagy részét exportálják.A portugál mezőgazdaság – az EU támogatásai ellenére – kétségtelenül megsínylette a csatlakozást.
energiagazdálkodás: természeti kincsekben szegény, az energiát importálni kénytelenek;
Az ipar fejlődése messze elmarad a szolgáltatószektor mögött, bár kétségtelen, hogy egyes alágazatai – így mindenekelőtt az építőipar – látványos eredményekkel dicsekedhet. Nagy megrendeléseknek tett és tesz eleget, lankadatlan erővel folynak a főleg EU-pénzekből finanszírozott út- és vasútépítések, a nagy városokban felújítják a régi épületeket, és nem áll le a közművek, a hatalmas bevásárlóközpontok építése sem. Ugyancsak EU-támogatással sikerült a hagyományos portugál cipőipart korszerűsíteni. Ennek köszönhetően Portugália napjainkra az Unió második legnagyobb cipőexportőre.
Export:  Spanyolország – 23,9%,  Németország – 11,7%,  Franciaország – 11,7%, Angola – 6,5%, Egyesült Királyság – 5,5%.
Import:  Spanyolország – 32,6%,  Németország – 11,5%,  Franciaország – 6,8%, Olaszország – 5,2%, Hollandia – 5%, Angola – 4,7%.
1998-ban 11 295 000 külföldi érkezett az országba (főként spanyolok és angolok),
Portugália gazdag kulturális örökségű ország. A sok építmény közül az UNESCO a következőket ismerte el kulturális világörökségnek:
ÉpítészetA korai reneszánsz egyik megjelenési formája a Mánuel stílus. Az ország híres építészei: Álvaro Siza, Eduardo Souto de Moura, Diego Arruda, Mateo Fernández.
Népi építészetEgész Portugáliában piros agyagcserepek teszik emlékezetessé a városok és falvak panorámáját. A legelterjedtebb a telha de canudo, az ún. csőcserép. Ezek a félig hengeres cserepek a móroktól származnak.
A vidéki népi építészetet meghatározza az éghajlat és a környéken található építőanyagok fajtája. Észak-Portugáliában vastag falú gránitházak védenek a hideg téltől és az esőtől. Beira vidékén az éghajlat enyhébb, a tégla- vagy mészkőházak itt dél felé néznek, hátukat mutatva az északi szélnek. Alentejo és Ribatejo környékén hosszú és alacsony agyagházak bújnak el a nyári nap és a csípős tél elől. Színes szegélyű házain kevés nyílás van, hogy télen benntartsák, nyáron kirekesszék a meleget. Nyáron egyes tetőcserepeket levesznek, hogy világosabb legyen odabent. Algarve agyag- és kőházait hegyek védik, így lakosai nyugodtabban élvezhetik a mediterrán éghajlatot. A házak kéményei fontos díszítőelemek. Mór hatást látunk a henger vagy prizma alakú agyagkémények geometriai perforációjában. A fehérre meszelt kémények egyes elemeit színes festékkel emelik ki.
A vidéki házak Minho és Trás-os-Montes környékén kétszintesek. A házak lépcsője rendszerint kívül található. A verandát tartalék szobának használják, míg a földszinti helyiségeket állattartásra és raktározásra.
A halászházak Costa Nova környékén, Aveirótól délre élénk színű csíkokkal vannak festve. A különböző színű csíkok segítségével ismerik fel a halászok a házaikat az oly gyakori sűrű ködben. A mai modern házaknál csempe vagy festett façade őrzi a csíkos házak hagyományát.
Festett kerámiákA móroktól származik az az ötlet, hogy a falakat, a padlót, sőt még a plafont is csempével borítsák. Portugália a 16. században kezdett el díszcsempéket gyártani. A 18. századra itt állították elő a legtöbb és a legváltozatosabb csempéket. A barokk kor kék-fehér csempéit tartják a legszebbnek. A portugál építészetben az azulejos (festett kerámiák) továbbra is az egyik legfontosabb kül- és beltéri díszítőelem. Sok várost és falut dob fel a színes, épületek homlokzatát díszítő csempe. Az észak-portugál Ovar városa a legmeglepőbb.
KépzőművészetekA portugál festészetet az európai áramlatok követése jellemezte, legismertebb alkotók: Mário Cesariny de Vasconcelos, Luis Pinto Coelho és José Sobral de Almada-Negreiros.
IrodalomA portugál irodalomban a költészet a legkiemelkedőbb. Minden idők legnagyobb portugál költői Luís de Camões (1525-1580) és Fernando Pessoa (1888-1935). Prózában és drámában főleg a novelláiról híres (spanyol nyelven is alkotó) Gil Vicente alkotott kiemelkedőt. Nobel-díjjal tüntették ki José Saramagó-t.
ZeneA portugál zene a spanyollal együtt és egy időben, sok arab vonással alakult ki. Hangszerelése és hangneme ma is sok arab hagyományt őriz.
A népzene ismert formája a (lisszaboni) fado. A modern portugál daloknak több fado-változatuk is ismert (pl. fado gai).
A legismertebb fadoénekesek António Pinto Basto, Amália Rodrigues és José Manuel Alfonso Cerqueira dos Santos.
A gitár, amellyel a fadot kísérik (guitarra), különbözik a spanyol gitártól (viola). A spanyol hangszer hat húrja helyett itt a lantos 12-t penget.
TáncA néptáncok közül északon a viras, a mozgalmasabb gota (vira galego), valamint a ragyogó népviseleti ruhákban járt vidám perim és malhão érdemel említést.
A Beirák és Trás-os-Montes eredetibb, kimunkálatlan táncai a chulas és a dança dos Pauliterios.
Alentejo szomorú táncai a saias és a balhas. Algarve dinamikus, ünnepi tánca, amelyhez a lányok hagyományosan feketét öltenek, a corridinho.
Portugál jellegzetességnek mondható, hogy étrendjükben sok a hal, valamint a tojásos és zöldségekkel készített étel. Nagyon sok étel második fogása egy halétel (peixe). A tojást (ovo) egyaránt használják levesek, halételek, húsok és cukrászsütemények elkészítéséhez. Számtalan ételük alkotórészei a tengeri kagylók és rákok, ezeket rizs és húsok (szárnyas és nyúl) kíséretében levesekbe is belefőzik. Egyik legismertebb levesük a Caldo Verde, melynek alapja a burgonyapüré és a szeletekre vágott fodros kel.
Első fogásként – ha az nem hideg, vegyes saláta – többnyire levest (sopa) tálalnak. Második fogásként vagy halat (elsősorban tőkehalat, bacalhau), vagy kagylóból (marisco) és polipból (polvo) fűszeresen készített ételeket szolgálnak fel. Az éttermek előtt faszénen sütve kínálják a sülthalfiléket, kardhalat, szardíniát. Gyakori második fogás a zöldséggel (például padlizsánnal vagy articsókával) készült rántotta (omeleta). Jellemző még a Frango Piri-Piri (pácolt grillcsirke). Utóételként általában különféle sajtokat szolgálnak fel, amire csúszik a jó portugál bor.
Népszerű desszertjük a Pastel de Nata, ami vaníliakrémmel töltött, fahéjjal szórt leveles kosárka, és az Arroz Doce, vagyis a rizspuding.
Az országon keresztül halad az EuroVelo nemzetközi kerékpárúthálózat első vonala, az Atlantic Coast Route Norvégiából indul, innen halad tovább az Egyesült Királyságba, valamint Írországba. Francia szakasza után Spanyolországon keresztül jut el ide, de mindig igyekszik az Atlanti-óceán partjai mellett haladni. Ebben az országban már majdnem teljesen kivitelezett, és Algarve tengerpartjait célozza meg. Végighalad Portugália tengerpartján, miközben olyan városokat érint, mint Lisszabon vagy Porto.
A portugál sport kiválóságai: Joaquim Agostinho, Vitor Manuel Martins Baia, Paulo Manuel Carvalho Sousa, Mario Coluna, Rui Costa, Luis Filipe Madeira Caeiro Figo, Paulo Futre, Carlos Lopes, Rosa Mota, João Pinto, Cristiano Ronaldo, Eusébio, Nuno Gomes, Simão Sabrosa.A portugál bajnokság élcsapatai:
Európa-bajnokság: A portugálok 1984-ben, 1996-ban, 2000-ben, 2004-ben, 2008-ban és 2016-ban indultak Eb-n. 2016-ban az ország története során először megnyerték a tornát, a döntő hosszabbításában Franciaországot verve 1-0-ra.
Világbajnokság: eddig csak a legjobb 4-be jutottak be (2006-ban, a Németországban rendezett vb-n). A 2018-as, oroszországi világbajnokságon „csak” a legjobb 16 közé jutottak be.
április 25. A szabadság napja (Dia da Liberdade), az 1974-es szegfűk forradalmának (Revolução dos Cravos) évfordulója
június 10. Portugália napja (Dia de Portugal, de Camões e das Comunidades Portuguesas), Luís Vaz de Camões (1525–1580) nemzeti költő halálának napja
október 5. A köztársaság 1910-es kikiáltásának ünnepnapja (Implantação da República)
december 1. A függetlenség helyreállításának napja (Restauração da Independência) – 1640. december elsején lázadt fel Portugália (sikeresen) a spanyol-portugál perszonálunióból kiválásért
december 8. Szűz Mária szeplőtelen fogantatása, Portugália védőszentjének napja (Imaculada Conceição)
Gudrun és Alexander Decker: Portugália (Polyglott sorozat, Pegazus Rt, Pannon Nyomda, Bp. 1993/94) ISSN 0865-0454
Bereznay István: Lisszabon (Panoráma Külföldi városkalauz, Franklin Nyomda, Bp. 1979.) ISBN 963-243-157-X
Géczi Zoltán- Sipos Norbert A Föld atlasza (Pannon-Literatúra Kft. 2005) ISBN 963-86108-1-6
Magyar nagylexikon  XV. (Pon–Sek). Főszerk. Bárány Lászlóné. Budapest: Magyar Nagylexikon. 2002.  44–52. o. ISBN 963-9257-14-1  
Ezen szócikk egyes részei az Angol Wikipédia Portugalia c. szócikkének fordításán alapulnak.
