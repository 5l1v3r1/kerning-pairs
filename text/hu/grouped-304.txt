
A vízilófélék (Hippopotamidae) az emlősök osztályának (Mammalia) egyik családja. Még ma is igen bizonytalan a csoport kategóriai megítélése, hisz a kladisztikus taxonómia genetikai eredményei teljesen átrendezték az emlősök korábbi törzsfáját. Míg korábban (pl. Dudich−Loksa-rendszer, Urania Állatvilág) a csoportot a párosujjú patásokon belül (Artiodactylia) a disznóalakúak alrendjébe (Suiformes) sorolták, addig az újabb kutatások szerint nem a disznófélék (Suidae) rokonai, hanem sokkal közelebb állnak a cetekhez (Cetacea). Vagyis a cetek nem egy teljesen elkülönült csoportként jelentkezik az emlősök törzsfáján, hanem a párosujjú patások közé ékelődik, mely közös őstől ered a vízilovakkal, vagyis a két csoport egyetlen egységbe, kládba vonható össze.
A vízilovak nehéz testű, rövid végtagú, erőteljes koponyájú párosujjú patások. Mind a mellső, mind a hátsó végtagon 4 ujjuk van, és mind a négy érinti a talajt. Lábuk hatalmas testükhöz képest kicsi, ennek ellenére a szárazföldön is gyors mozgásra képesek, akár hosszabb távon futni is. Koponyájuk nagy, masszív alsó és felső állcsonttal. A szájüregben az alsó szemfogak különösen fejlettek, szinte agyarszerűek. A hímek gyakran használják ezeket vetélkedéskor, és komoly sebeket tudnak vele egymáson ejteni. Növényevő állatok, általában a vízben tartózkodnak, de legelni kijárnak a szárazföldre. Gyomruk igen nagy, 3 szakaszra tagolódik, bélcsövük is nagyon hosszú. Bőrük rendkívül vastag, szőrtelen, igen érzékeny a kiszáradásra, így nagyon sokat tartózkodnak a vízben. Ha a szárazföldön vannak a bőrük nyálkát termel, mely védi őket a kiszáradástól, a bőr repedezésétől. A vízilovak a párosujjú patások egyetlen kimondottan kétéltű életmódot folytató csoportja (amfibiotikus szervezetek). Csak táplálkozni járnak ki a vízből, kicsinyeiket is a vízben szülik meg, és a szoptatás is ott történik.
Az itteni rendszerezés a 2005-ben összeállított Boisserie-féle rendszerezésen alapul:
Hexaprotodon Falconer & Cautley, 1836 - ázsiai vízilovak; kb. 15-17 fajEgyesek még a Hexaprotodon nembe helyezik a törpevízi lovat.
Archaeopotamus - korábban a Hexaprotodon része volt (Boisserie 2005) - 2 fajIde tartozik még 1-2 le nem írt faj.
Géczy Barnabás: Ősállattan II. – Invertebrata paleontologia, Tankönyvkiadó, Bp., 1993
Boisserie, Jean-Renaud (2005): The phylogeny and taxonomy of Hippopotamidae (Mammalia: Artiodactyla): a review based on morphology and cladistic analysis. Zoological Journal of the Linnean Society 143(1): 1-26. doi:10.1111/j.1096-3642.2004.00138.x (HTML abstract)
Petronio, C. (1995): Note on the taxonomy of Pleistocene hippopotamuses. Ibex 3: 53-55. PDF fulltext
Mammal Species of the World. Don E. Wilson & DeeAnn M. Reeder (szerkesztők). 2005. Mammal Species of the World. A Taxonomic and Geographic Reference (3. kiadás) (angolul)
A taxon adatlapja az ITIS adatbázisában. Integrated Taxonomic Information System. (Hozzáférés: 2010. július 9.)
A Vjosa (görögül Αωος / Aóosz, Βωβούσα / Vovúsza, latinul Aous) Albánia harmadik leghosszabb, Görögországban eredő folyója az ország déli részén. Hossza 272 kilométer (ebből Görögország 80 km, Albánia 192 km), vízgyűjtő területe 6706 négyzetkilométer (Görögország 2154 km², Albánia 4552 km²), vízhozama 204 m³/s. A görögországi Píndosz hegységben, Joánina közelében, a Métszovói-hágó mellett mintegy 2500 méteres tengerszint feletti magasságban ered. Északnyugati irányú felső folyása a Timfi-hegység átszelése, 80 kilométer után éri el Albániát. A Nëmerçka-hegységet északról megkerülve, Këlcyra városa után a Vjosa folyása nyugatra fordul. Tepelenánál a Drino vizét felvéve ismét északnyugatra fordul, átszeli a Myzeqeja síkját, majd Fier és Vlora között az Adriai-tengerbe ömlik. A partján elterülő nagyobb települések a folyás irányában Kónitsza, Albániában Përmet, Këlcyra, Tepelena, Memaliaj, Selenica. Jelentősebb mellékfolyói Görögországban a Voidomatisz (Βοϊδομάτης), a Szarantaporosz (Σαραντάπορος), Albániában a Drino és a Shushica.
Az i. e. 7. század végén az Aóosz néven ismert folyó partján alapították meg Apollónia városát, egy i. sz. 3. századi földrengés következtében azonban a folyó kilépett medréből,  és medre 10 kilométerrel délebbre került. Görögországban, a Voidomatisz és az Aóosz találkozásánál terül el a Vikosz–Aóosz Nemzeti Park a festői Vikosz-szorossal, de említésre méltóak a környék hagyományos epiruszi falvai is. Kónitszánál egy középkori szamárhátú kőhíd ível át a folyó felett.
↑ Ceka 2013: Neritan Ceka: The Illyrians to the Albanians. Tirana: Migjeni. 2013. ISBN 9789928407467  
↑ Wilkes 1992: John Wilkes: The Illyrians. Oxford;  Cambridge: Blackwell. 1992. = The Peoples of Europe,  ISBN 0631146717

Vlagyimir Iljics Uljanov, mozgalmi nevén Lenin (oroszul: Влади́мир Ильи́ч Улья́нов Ленин; születési neve Vlagyimir Iljics Uljanov  meghallgat; Szimbirszk, 1870. április 22. [a régi orosz naptár szerint április 10.] – Gorki, 1924. január 21.) orosz ügyvéd, kommunista forradalmár, a Szovjetunió első vezetője, marxista gondolkodó, a leninizmus névadója és a 20. századi történelem kiemelkedő hatású alakja.
Orosz szülők harmadik gyermekeként, Szimbirszkben látta meg a napvilágot Vlagyimir Iljics Uljanov néven, a Lenint csak később vette fel. A Szimbirszki Klasszikus Gimnáziumot kitűnő eredménnyel végezte el, s már ekkor kitűnt társai közül a tudásával és a szorgalmával. Miután kivégezték bátyját, aki részt vett egy merényletben, szembefordult a cári uralommal és fokozatosan balra tolódva a kommunista eszmék híve lett. Joghallgatóként részt vett egy diáktüntetésen, ami miatt kicsapták a kazáni egyetemről és így magánúton a szentpétervári egyetemen fejezte be tanulmányait, szintén kitűnő eredménnyel.
Felforgató tevékenységért három év szibériai száműzetésre ítélték, ami után a frissen megalapított Oroszországi Szociáldemokrata Munkáspárt tagjaként emigrált, majd többek között Svájcban, Németországban és Angliában is lakott. Külföldön tartózkodva kulcsszerepet vállalt a párt szervezésében és vitáiban, valamint a szocializmus eszméjének terjesztésében. Szerkesztette a párt lapját és rengeteg írást publikált. Befolyása a pártkongresszusokon egyre erősödött és az 1903-as pártszakadás után a bolsevik (saját maguk által többséginek nevezett) frakciót vezette.
A párt és a mozgalom népszerűsége rohamosan nőtt, végül Lenin vezetésével Oroszországban megszerezték a hatalmat. Az 1917-es októberi forradalom után széles körű reformokat vezetett be, nagy szerepe volt az első világháborúból való kilépésében. Miután az 1917-es választást az eszerek (szociálforradalmárok) nyerték meg, a vörösök és a fehérek között elhúzódó polgárháború kezdődött, amelybe a külföldi hatalmak is beavatkoztak (intervenció). Lenin és a proletár állam a hadikommunizmus bevezetésével meg tudta nyerni a fehérek elleni háborút, és az 1922-ben megalakult Szovjetunió első vezetője lett. Politikai pályájának kiteljesedését agyvérzése, majd két évvel későbbi halála gátolta meg.
A Szovjetunió egyik legbefolyásosabb és legnépszerűbb vezetője volt, azok közül is sokan rajongtak érte, akiknek nem kedvezett az általa követett politikai irányvonal. Hatalmas sikereit többek között intelligenciájának, karizmatikus személyiségének, kiváló szónoki tehetségének és filozófiai jártasságának köszönhette. Oroszországban, a volt tagállamokban és egyes keleti országokban is hatalmas személyi kultuszra és népszerűségre tett szert. Szellemének közvetett hatásai még a mai napig is érezhetőek az orosz politikában.
Lenin – számos más kortársához hasonlóan – sokszínű etnikai örökséget kapott felmenőitől. Apai nagyapja, Nyikolaj Vasziljevics Uljanyin (később felvette az Uljanov nevet) nevű orosz ortodox vallású jobbágy volt Nyizsnyij Novgorodban, majd később szabóként dolgozott és Asztrahánban telepedett le. Apai nagyanyjáról csak nagyon keveset lehet tudni, még a keresztneve is kétséges, Anna vagy Alekszandra volt (több forrás Anna Alekszejevna Szmirnova néven ír róla). Az ő révén valószínűsíthető a kalmük, de elképzelhető a kirgiz, a tatár illetve az orosz eredet is.
Anyai ágon dédapja (Mosko Blank sztarokonsztantyinovi bor- és szeszkereskedő) és nagyapja is (Alekszandr Dmitrijevics Blank orvos, balneológus) ortodox hitre áttért, vallásukat nem gyakorló zsidók voltak. Nagyanyja, Anna Grigorjevna Grosschopf félig svéd, félig német, lutheránus asszony volt. Blank doktor 1848-ban vásárolta meg a családi életre később végig jelentősen kiható kokuskinói birtokot.
Lenin 1870-ben született az oroszországi szimbirszki kormányzóság központjában, a Volga partján álló Szimbirszk (ma Uljanovszk) városában egy kormányhű tisztviselő, Ilja Nyikolajevics Uljanov (1831–1886) és felesége, Marija Alekszandrovna Blank (1835–1916) második gyermekeként. Lenint magát az orosz ortodox egyház szertartása szerint keresztelték meg.
Apja az asztraháni gimnáziumban érettségizett jó eredményekkel, majd a kazáni egyetem matematika–fizika szakát végezte el kitűnően. A penzai Nemesi Intézetben tanított (itt ismerkedett meg az intézet igazgatójának sógornőjével, Marija Alekszandrovnával), ahol „címzetes tanácsnoki” kitüntetése után kemény munkája elismeréseként 1869-ben megszerezte a kormányzóság népiskoláinak tanfelügyelői, majd később igazgatói tisztségét, és e fontos pozícióval együtt örökletes nemesi címet is kapott (így apja révén Lenin is orosz nemes volt), megszólítása „kegyelmes úr” volt. Lenin apja szinte egész nap csak dolgozott, így kissé bezárkózó természete volt. Több publikációt is közölt az oktatási tapasztalatai alapján, amelyek komoly visszhangot váltottak ki. Ezen kívül különösképpen érdekelte őt a meteorológia. Gyermekeivel szigorúan bánt, és nagyon magas követelményeket támasztott velük szemben. Mindenképpen távol akarta tartani őket a politikától és érzelmeit csak ritkán mutatta ki nekik. A nyelvekben némi kiejtési problémái akadtak, de ez nem tántorította el őt a tanításuktól. Már fiatalon kopaszodott (ezt Lenin is örökölte tőle) emiatt, koránál jóval idősebbnek látszott. Szeretett kollégáival, barátaival sakkozni és kártyázni. Hibái ellenére tudásával, szorgalmával és eredményeivel mindenki tiszteletét kivívta a családjában és a munkahelyén is.Édesanyja, nem túl buzgóan bár, de a lutheránus hitet gyakorolta és számos, tipikusan német szokást gyermekeinek is továbbadott. Ő is oktatónak készült, de iskolában nem tanított. Nem volt olyan szigorú, mint a férje, de hasonló elveket vallott.
Az orosz mellett mindketten több nyelven, például németül és franciául is beszéltek, és valósággal rajongtak az oktatásért. A cár és a cárizmus feltétlen híveként hittek Oroszország békés úton, reformokkal történő megújításában, az iparosodásban és a korszerűsítésben. Ellenezték a származás alapján történő megkülönböztetést, a kisebbségben lévő etnikumok elnyomását. Ez utóbbi Leninre is erősen hatott. Ő maga nem tekintette lényeges kérdésnek sem a saját, sem mások származását, mégis élete végéig foglalkoztatta a kérdés. A különböző nemzetektől kapott örökségét csak pozitívumként értékelte, viszont ez szinte egyáltalán nem hatott ki nézeteire és későbbi politikájára sem. A családnak – a kemény munkának és a jelentős örökségnek köszönhetően – két birtoka is volt az országban. Ettől függetlenül, az első generációs nemesi rang, a friss betelepülés és a felmenők miatti kulturális különbségek miatt nem tudtak jól beilleszkedni a város életébe, bár erre nem is igazán tartottak igényt. Lenin hivatalos életrajza szerint apja egy orosz civilszervezet tisztviselőjeként a demokrácia növeléséért, a szabad és általános oktatásért küzdött, anyja szintén liberális felfogásúnak volt mondható.
A szülők 1863-ban jegyezték el egymást, és még ugyanezen év nyarán össze is házasodtak az anya családjának kokuskinói birtokán. 1869-ben, nem sokkal Vlagyimir születése előtt költöztek Szimbirszkbe Nyizsnyij Novgorodból. Nagyapja, Blank doktor egyszer még látta a pár hónapos kisfiút, amikor a család nála járt látogatóban, de pár héttel később elhunyt. Vlagyimirnek születésekor már két testvére is volt; nővére, Anna hat évvel (született 1864-ben), míg bátyja, Alekszandr négy évvel (sz. 1866-ban) volt idősebb nála. Egy évvel később Olga (sz. 1871-ben), négy évvel később Dmitrij (sz. 1874-ben), majd nyolc évvel később Marija (sz. 1878-ban) látta meg a napvilágot. Két testvérük (az első Olga és Nyikolaj) már csecsemőkorukban meghalt.
Vlagyimir igen későn tanult meg járni. Feje nagy volt, lábai pedig rövidek, ezért sokszor elesett. Barna, göndör haja később vörösbarnára, majd feketére váltott. Bal szemére kis mértékben rövidlátó volt, és fiatal kora óta – családja többi tagjához hasonlóan – gyomorproblémák gyötörték. Több forrás szerint is aranyos gyerek volt, de rossz természetű és gonoszkodó, ugyanakkor belátta hibáit. Példaként tekintett nagyobb testvéreire, különösen bátyjára. Egyik kedvenc elfoglaltsága volt a katonákkal való játék, legtöbbször Abraham Lincoln északi csapatait választotta, akik legyőzték a „gonosz, rabszolgatartó délieket”. Sokat játszott, és iskolás korukban együtt tanult is kisebb testvéreivel (főként Olgával), de apjához hasonlóan szigorú volt velük.A család nyaralni a Volga-vidékre járt anyja rokonaihoz, Kokuskinóba. Apja rokonait csak egyszer látogatták meg a gyerekekkel, mivel anyjuknak nem tetszett a túl érzelmes fogadtatás. A családfő kinevezése és a gyerekek számának növekedése miatt a Sztreleckaja utcai bérelt lakásból egy nagyobb házba költöztek, a városközpont közelében lévő Moszkovszkaja utcába. Anyagi helyzetük jó volt, a középosztályhoz tartoztak. Saját dadusuk és szakácsnőjük volt, sokszor napszámosokat vettek fel. Életmódjuk kényelmes volt, de házuk berendezése egyáltalán nem volt az „úri” stílusra jellemző; sőt, inkább puritán, egyszerű. A jövedelem kiegészítése érdekében például albérlőket fogadtak be.
A család nem igazán állt kapcsolatban más középosztálybeliekkel a már említett társadalmi különbségek miatt. Még nem olvadtak be teljesen az oroszok közé, bár a legfőbb lépéseket már megtették. Mindenesetre jól érezték magukat saját, családi társaságukban, és nem is mutatták jeleit a mások felé közeledés iránti igénynek.Vlagyimirt kilencéves korában felvették a szimbirszki humán gimnáziumba. Végig kitűnő tanuló volt, különösen latin- és ógörög nyelvből, továbbá a klasszikus orosz szépirodalom ismeretéből volt kiemelkedő. A legjobb tanuló volt az évfolyamban, bár rengeteg volt a tanulnivaló és a házi feladat. Magatartása jó volt, de néha gúnyolódott, és mindig megvédte magát, ha kellett. Az iskola és az elolvasott művek óriási hatást gyakoroltak rá, de ebben a korában – valószínűleg a szülői és gimnáziumi korlátozások miatt is – egyáltalán nem foglalkozott politikával. Apjához hasonlóan bezárkózó természet volt, szinte egész nap tanult és olvasott. Kedvenc olvasmánya Harriet Beecher Stowe írónő Tamás bátya kunyhója című regénye volt, ami az amerikai polgárháború idején játszódik, legfőbb üzenete a rabszolgatartás-ellenesség. Amikor mégis félretette a könyveket, kiment a szabadba és horgászott, vagy néha egy-egy barátjával játszott.
Ifjúkorában két nagy tragédia is érte: 1886-ban karácsony után nem sokkal édesapja agyvérzésben, 53 évesen elhunyt. Betegsége és halála valószínűleg a folyamatos megfeszített munka és az oktatási tevékenysége miatt őt ért támadások eredménye volt. A családfő halála komoly következményekkel járt az Uljanov családra nézve. A két legidősebb gyermek (Anna és Alekszandr) Szentpétervárott végezte egyetemi tanulmányait, így otthon a legidősebb gyermek – és így a „családfő” is – Vlagyimir lett. Viselkedése azonban megromlott, kezdett szemtelenkedő lenni és ellentmondani anyjának, ám ebben senki sem tudta megállítani vagy megfegyelmezni. Egyedül bátyja lett volna képes erre, ő azonban szinte sosem járt látogatóba a szülői házba. A helyzetet tovább rontotta, hogy lánytestvérei és édesanyja is féltették Vlagyimirt, és mindenben segítségére voltak, szinte elkényeztették. 16 éves korára teljesen elvesztette az Istenben való hitét, ateista lett.
Alekszandr ekkorra már teljesen szembehelyezkedett a cári tekintélyuralmi rendszerrel, és forradalmi eszméket kezdett vallani. Ezt valószínűleg a monarchia korlátozásai, szigorú szabályozásai és az általánosan uralkodó rossz viszonyok váltották ki. Tagja lett egy forradalmi, agrárszocialista eszméket valló csoportnak, ami III. Sándor cár meggyilkolását tűzte ki céljául, hogy az ez utáni politikai zavarban a nép megdöntse az elnyomást. A merényletkísérlet viszont idő előtt kudarcba fulladt. A csoportot több tag is otthagyta, illetve kettejük letartóztatása során fény derült a szervezkedésre. A tagokat elfogták és súlyos büntetést róttak ki rájuk; halálbüntetést, életfogytiglani börtönt, vagy kényszermunkára ítélték őket. Vlagyimir bátyját – aki igen fontos szerepet játszott – a slisszelburgi börtönben 1887. május 8-án, négy társával együtt felakasztották. Ez az Uljanovok társadalmi kitaszítottságával is járt, ami újabb hatalmas terhet jelentett. Ettől kezdve Lenin is megfigyelt személy volt. Az életrajzok többsége ezt a fordulópontot tartja radikalizálódása okának. Állítólag családtagjai körében jelentette ki, hogy Alekszandr „nem tehetett másképp”, és hogy „mi más úton megyünk majd”.
1887-ben a Szimbirszki Klasszikus Gimnáziumban az érettségijét minden tantárgyból kitűnően végezte el, és jó ajánlást kapott további tanulmányaihoz. Továbbtanulása céljából a Kazáni Egyetem jogi karát választotta, ami érdeklődési körét figyelembe véve váratlan volt. A városba költöztek édesanyjával és testvéreivel együtt, ahol ideiglenesen lakást béreltek ki. Lenin ekkoriban dohányzott is, de később Marija Alekszandrovna figyelmeztetései miatt felhagyott vele. Forradalmi könyveket kezdett olvasni, amelyek közül a legtöbb bátyja hagyatéka volt. Ezek az olvasmányok voltak az első alapok, amelyek sok segítséget adtak neki a későbbiekben. Talán a legnagyobb hatást Csernyisevszkij Mit tegyünk? című, egy szocialista csoportról szóló regénye gyakorolta.
Az egyetemen belépett egy, a diákokat a származási helyük alapján csoportosító társaságba, a szimbirszk-szamarai zemljacsesztvoba. Ez volt az egyetlen típusú társaság, amelyet az egyetem vezetése is engedélyezett. Ez segítette a hallgatók könnyebb beilleszkedését, a közösséghez tartozást, és a biztonságérzetüket is fokozta az otthonuktól gyakran első ízben távollévő egyetemistáknak. De segített abban is, hogy a tanulók abban az időben az oktatással szembeni elégedetlenségük miatt nagyszabású diáktüntetést rendezhessenek, amiben Vlagyimir is részt vett. Sokan diákigazolványaikat a földre hajigálva hagyták el a helyszínt. Így neveikről be tudták azonosítani a résztvevők többségét, köztük Vlagyimirt is. Nem sokkal később emiatt letartóztatták és pár napi fogva tartás után kicsapták az egyetemről.
Az új eszmékkel való megbarátkozás során Kazánban, az egyetemen eltöltött rövid idő során megismerkedett a Narodnaja Voljához (Népakarat) közel álló, Lazar Bogoraz vezette agrárszocialisták egyik legnagyobb helyi csoportjával. A társulás a monarchia megdöntését tűzte ki célul, radikális társadalmi és gazdasági változásokat kívánt és a rendszerrel szemben ellenálló minél egységesebb mozgalmakat akart megszervezni. Szoros kapcsolata azonban nem alakulhatott ki a szervezettel, mivel Lenin az egyetemről kitiltva kénytelen volt távozni a városból.
Ezután levelet küldött kedvenc írójának, a „felforgatás” miatt Szibériába száműzött Nyikolaj Csernisevszkijnek. Később, amikor visszatértek Kazánba, egy másik kört is felkeresett, amelyet a marxizmushoz közel álló forradalmár, N. J. Fedoszejev vezetett, akit az agrárszocialista mozgalmakhoz is szoros kapcsolatok fűztek.
Vlagyimir ekkor kezdte olvasni Karl Marx A tőke című művét, ami a marxizmus egyik alapvető írásának számít. A kommunista írások mellett Émile Zola francia író is a kedvencei közé tartozott, sokat olvasott még Gleb Uszpenszkijtől is. Sakkpartikat folytatott olyan elismert játékosokkal is, mint például Andrej Hargyin ügyvéd – némelyikükkel, így Hargyinnal is csak levelezésen keresztül. Unokatestvérével sakk-klubba, testvéreivel operába járt.
Vlagyimir még nem döntött véglegesen, hogy melyik mozgalmat választja a sok, különböző ideológiákkal rendelkező közül. Ilyenek voltak többek között a Georgij Plehanov (a marxista gondolatok egyik legfőbb korai, orosz emigráns terjesztője) által vezetett Csornij Peregyel (Fekete Újrafelosztás), a Zemlja i Volja (Föld és Akarat), a Narodnaja Volja (Népakarat), vagy éppen a N. J. Fedoszejev által vezetett kazáni csoport. Forradalmi elszántsága viszont már véglegesen kialakult, és már nem lehetett eltántorítani tőle.
Mivel a kazáni tartózkodás már kényelmetlenné vált az Uljanov család számára, ezért Marija Alekszandrovna úgy döntött, hogy vidékre költöznek. Mark Jelizarov, Anna Iljinyicsna hódolója vállalta, hogy szerez egy birtokot szülőföldjén, a Szamarai kormányzóságban. A tulajdonos egy baloldali, nagyon gazdag aranybánya tulajdonos üzletember, bizonyos Konsztantyin Szibirjakov volt, aki az elmúlt évek kedvezőtlen termései miatt olcsón adta el földjeit a szintén baloldali érdeklődőinek. Így került Uljanovék tulajdonába a gyönyörű környezetben fekvő, tágas alakajevkai birtok és a rajta álló, nagy faház.
Eleinte Vlagyimir gondozta a birtokot, anyai unokatestvérével, Alekszandr Ardasevvel együtt. Dmitrij és Marija még a szamarai gimnáziumba járt. Nagyon jól érezte magát Alakajevkában; a munka mellett közeli erdőkben vadászott, sokat sétált, olvasott, tanult, fejlesztette a forradalomról alkotott képét. Azonban a gazdálkodás nagyon távol állt tőle, egyáltalán nem kötötte le őt. Mikor ezt anyja is belátta, úgy határoztak, hogy a földet bérbe adják a parasztoknak; nem sokkal később véglegesen eladták egy gazdag, helybéli parasztnak, és 1889 szeptemberének elején Szamarába költöztek, és egy házat béreltek maguknak.
Itt Vlagyimir felkereste a helyi forradalmi köröket. Ezek közül a legjelentősebb az Alekszej Szkljarenko által vezetett ellenálló csoport volt. Számos megbeszélést tartottak, de csakis Oroszország gazdaságának és a különböző forradalmi nézetek alapos tanulmányozása után. Ők még szinte mindannyian beleszőttek egyes agrárszocialista elemeket a saját ideológiájukba; emiatt Lenint később még rengeteg támadás érte. Később vitaköröket szerveztek, ahová más régiók forradalmárjait is meghívták. Lenin kimagasló tehetsége már ekkor megmutatkozott, kiváló érzéke volt a meggyőzéshez és a szónokláshoz. A szocializmusról, a marxizmusról és a kommunizmusról alkotott véleménye egyre kiforrottabb és határozottabb lett.
Miután bebizonyosodott, hogy nem járhat egyetemre a szükséges engedély hiányában, kérelmezte, hogy a szentpétervári egyetemen jogi magánvizsgákat tehessen. Ezt engedélyezték is neki, így 1890 nyarán a városba utazott. Ott tanult – a tanítóképzőben – testvére, Olga is, aki 1891-ben orbáncban, illetve az azt követő szövődményekben elhunyt.
Vlagyimir a vizsgáit kitűnő eredménnyel tette le, és ügyvédi diplomát kapott. Még az ősszel visszatért Szamarába, ahol korábbi sakkpartnere, a baloldali Andrej Hargyin irodájában kezdett el dolgozni ügyvédbojtárként. Itt újból felvette a kapcsolatot Szkljarenkóékkal; továbbá megismerkedett olyan személyekkel, akik később fontos szerepet játszottak a mozgalom életében – így Nyikolaj Fedoszejevvel, Vera Zaszuliccsal, és Pjotr Maszlovval is. Egyre jobban megismerte a Svájcban élő, és emigráns forradalmári életet folytató Plehanov munkásságát, és lassan saját példaképévé tette. Ekkor kezdte el azt a Plehanov által terjesztett nézetét vallani, hogy Oroszországban, amely a feudalizmusból már áthaladt a kapitalizmusba, és annak kezdeti szakaszában van, a jövőben mindenképpen forradalom fog lezajlani, úgy, ahogyan azt Marx A tőkében megírta. Gazdasági adatokat kezdett gyűjteni a korabeli Oroszországról, hogy ezekkel támassza alá a marxista elemzéseit. Ugyanakkor továbbra is szívesen találkozott agrárszocialista barátjaival, a Népakarat híveivel is. Sőt, az egyik ilyen forradalmár, Apollon Suht lányának még a keresztapaságát is elvállalta. Miután 1893-ban öccse befejezte a gimnáziumot, az egész család Moszkvába költözött.
Vlagyimir úgy döntött, hogy hivatásos forradalmárként a birodalom fővárosában, Szentpéterváron fog hírnevet szerezni magának. 1893. augusztus 20-án indult útnak, útba ejtve Nyizsnyij Novgorodot ahol a helyi marxistákat is meglátogatta. Mikor megérkezett a városba, egy a fő könyvtárhoz és a központhoz közeli lakást bérelt. Hargyin ajánlólevelével bejelentkezett egy helyi ügyvédhez, azonban tényleges jogi munkát nem végzett; teljesen lekötötte a kommunizmus tanulmányozása és a gazdasági adatok gyűjtése, elemzése. Az itteni, szintén művelt és forradalmi tevékenységet folytató elvtársaival – például Pjotr Sztruve vagy Pjotr Maszlov – gyorsan fel is vette a kapcsolatot. Mivel szinte bármilyen politikai irodalmat meg tudott szerezni, hamar megjelentette legelső saját művét, az Újabb gazdasági mozgalmak a paraszti életben címmel, ami statisztikai adatok marxista értelmezése volt. Ezt, miután egy neves helyi lap nem közölte le, több barátjának is továbbküldte, hogy véleményezzék. Ezek után kapcsolatba lépett egy olyan marxista csoporttal, akik nem értettek egyet ezzel az írásával, és megbeszélték, hogy vitakört szerveznek. Ez nagy fontossággal bírt Lenin életében, ugyanis itt ismerkedett meg későbbi feleségével, Nagyezsda Krupszkajával és Leonyid Kraszin nevű elvtársával. Ellenfelei érveit kimagasló retorikájával rövid idő alatt szétzúzta. Ugyanez történt 1894-ben, egy Robert Klasszon nevű mérnökkel folytatott vitája során is. Ugyanakkor Klasszonnak köszönhetően találkozhatott 1894 februárjában Sztruvéval és Mihail Tugan-Baranovszkijjal, akik ekkorra már elismertnek számítottak. Részükről kritika érte Lenint, hogy túlbecsüli az orosz kapitalizmus fejlettségét, hogy további tapasztalatokat kellene szereznie külföldön és a fővárosban is, és hogy túl élénk benne az agrárszocialisták hatása. Ez azonban nem tántoríthatta el őt munkája folytatásától.
Rendszeresen komoly egészségügyi panaszai is akadtak; örökletes, krónikus gyomorproblémái voltak, melyek élete végéig elkísérték. Ez részben annak következménye volt, hogy nem adott sokat egészsége megóvására. Szerelmi életéről annyit lehet tudni, hogy 1894 januárjában Nyizsnyij Novgorodba utazott találkozni kedvesével, Apollonarija Jakubovával. Betegségeivel kapcsolatban felvetődött már sokszor az a városi legenda, hogy esetleg szifilisztől is szenvedhetett, de ezt a történészek még nem tudták bizonyítani. Az orvosok úgy vélik, hogy egyértelműen az bizonyíthatná be, ha a moszkvai tudományos intézetben őrzött Lenin agyvelőből mintát vehetnének és akkor egy DNS-vizsgálattal tisztázható lenne volt-e ilyen betegsége.Mindezek ellenére magabiztossága egyre nőtt, olyannyira, hogy igencsak ellenséges hangvételű tanulmányt írt Sztruve Kritikai megjegyzések című munkájáról. Ezt azonban, erőszakos és forradalmi stílusa miatt, a cenzorok megsemmisítésre ítélték. Így tehát mégsem vált általánosan híressé az orosz körökben. Azonban 1895-ben a belügyminisztérium hirtelenjében engedélyezte egy külföldi utazását – valószínűleg meg akartak szabadulni a Leninhez hasonló keményvonalas forradalmároktól. Svájcba készült, ahol Plehanovval akart találkozni, aki időközben megalapította a Munka Felszabadítása csoportot.
Először Moszkvába utazott, és egy szamarai barátjával vonattal folytatta útját. Tett egy rövid európai körutat Párizs–Zürich–Berlin–Genf útvonallal. Májusban sikerült elérnie célját, hogy megismerkedjen Plehanovval, segítőjével, Pavel Akszelroddal és az emigráns marxistákkal. Míg náluk vendégeskedett, megvitattak rengeteg gazdasági-politikai kérdést, például a Rabotnyik (Munkás) című lap elindításának tervét. Nagy hatást gyakoroltak egymásra; ez csak még jobban megerősítette Lenint nézeteiben. Amikor visszatért az orosz fővárosba, újult erővel kezdett munkálkodni. Fő feladatának ekkor a Rabotnyik megjelentetését és a nyilvánosabb oroszországi szocialista csoportok létrehozását tartotta. Ekkor jelent meg Julij Martov, aki a vitákban rávilágított, hogy nem elég intellektuális elemzést adni a kapitalizmusról, hanem be kell vonni a szervezésbe és a forradalom előkészületeibe a munkásosztályt is. A mozgalom két laza frakcióra tagolódott, az „öregekre” (Leninék, az ő beceneve volt ekkoriban az „Öreg”), és az „ifjak” (Martovék), ezek közül az ifjak nyerték a vitákat, így elkezdődött a munkások beszervezése, a forradalmi eszmékre való tanításuk és művelésük, illetve a körükben végzett agitáció. Megalakult a Harci Szövetség a Munkásosztály Felszabadítására, élén egy öttagú, választott bizottsággal. A Harci Szövetség első komoly tevékenysége egy textilgyár dolgozóinak sztrájkja során az anyagi és erkölcsi támogatás, valamint egy a munkásokat támogató brosúra kiadása volt.
Az egyre hevesebb és határozottabb forradalmi tevékenysége miatt, „felforgatás” vádjával 1895. december 7-én, elvtársaival együtt letartóztatták. Több mint egy évig tartották fogva, körülményei azonban lehetővé tették, hogy folytassa alkotó tevékenységét, publikációin dolgozott. Az egyik legfőbb célja a szociáldemokrata párt létrehozásának előkészítése volt, ezért egy ilyen párt programját vázolta fel. Közben családja az ő megsegítésére és támogatására Moszkvából Pétervárra költözött. Ők vitték Leninnek az ételt és a gyomorproblémái miatt számára előírt ásványvizet. Kommunikálni a személyes találkozásokon kívül levélben tudtak, ami nem okozott problémát; a korábban már kifejlesztett titkosírásrendszer mellett Vlagyimir tejjel írt a papírra, amit felmelegítve olvashatóvá vált az amúgy láthatatlan üzenet. 1897 januárjában a hatóságok a Harci Szövetség többi letartóztatott tagjával együtt három év szibériai száműzetésre ítélték.
Lenin számára engedélyezték, hogy ne gyalog, hanem saját pénzén vasúttal és hajóval utazzon a száműzetése helyszínére. Február 23-án a moszkvai pályaudvarról a családjával együtt indult el, ők egészen Tuláig kísérték. Innen a közép-szibériai Krasznojarszkba ment, ahol két hónapnál is tovább kellett rostokolnia a kemény tél miatt. Mivel még nem dőlt el véglegesen, hol tölti le a három évet, kérvényt írt a hatóságoknak, hogy tartózkodási helyéül a Krasznojarszktól délre fekvő, tűrhetőbb éghajlatú területet határozzák meg. Kérvényét egészségügyi állapota miatt elfogadták, így az azon a környéken lévő Susenszkoje faluba utazott. Az ezer lakosú falu kényelmes környezetben feküdt, egy erdőktől és hegyektől tarkított vidéken, a Jenyiszej folyó mellett. Saját házat bérelhetett, és minden feltétel adva volt, hogy munkáját folytassa. Ebből a szempontból jóval szerencsésebb volt sok barátjánál, akik észak-szibériai vidékekre kényszerültek távozni.
1898 januárjában kérvényezte a hatóságoktól, hogy a Harci Szövetség egy Ufában szintén száműzetésben lévő női tagja, Nagyezsda Konsztantyinovna Krupszkaja hozzá költözhessen, ugyanis össze akartak házasodni. Nagyezsda – vagy ahogyan férje hívta őt, „Nágya” – már korábban is valóban jó viszonyt ápolt Leninnel, azonban, hogy milyen érzelmi szálak fűzték őket egymáshoz, azt nem lehet tudni. Marija Alekszandrovna és Anna Iljicsna eleinte nem túlzottan szívlelte Nagyezsdát, valószínűleg sérelmezték, hogy egy másik nő férkőzött be a család életébe. Nágya tanítónőnek készült, mielőtt szocialista aktivista lett. Feminista volt ugyan, de később, hogy mindenben segítse férjét, ő végezte a házimunkát, és mozgalmi életében aktívan segítette Lenint, és mint később kiderült, szerette is. A család elvárta volna tőle egy új Uljanov-nemzedék megalapítását is, ez azonban nem sikerült a házaspárnak. Vlagyimir menyasszonya édesanyjával, Jelizaveta Vasziljevna Krupszkajával együtt érkezett Susenszkojéba, ám ezelőtt még megszervezte vőlegénye Gazdasági tanulmányok és cikkek című művének publikálását, és egy angol nyelvű munkásmozgalmi mű lefordításának a lehetőségét. Amikor megérkeztek, akkor kezdték el szervezni a házasságkötést. Ez 1898. július 10-én a helybéli templomban egy fiatal pópa jelenlétében, a család távollétében meg is történt. A fiatal ateista pár jegygyűrűjét egy helyi száműzött finn forradalmár kovácsolta vasból.Ezután kemény munka kezdődött; Vlagyimirnek be kellett fejeznie új művét, így egész álló nap azon dolgozott. Nágya feladata volt a városba járni a szükséges irodalom beszerzéséért. Egyedül vasárnap pihentek, ekkor Lenin szokása szerint sétálni mentek. Vlagyimir végül 1899 áprilisában jelentette meg könyvét A kapitalizmus fejlődése Oroszországban címmel, melyben ötszáznál is több szakirodalomra hivatkozott. Művét Vlagyimir Iljin álnéven publikálta, a szerződés egy pétervári nyomdával 2400 példányról szólt. Művében radikális következtetéseket vont le. Fejtegette a parasztság sorsának kérdését is, illetve azt hangoztatta, hogy Oroszország már egyértelműen a kapitalista fejlődés útjára lépett, melyet már nem lehet megállítani, a kapitalizmusból pedig már egyenesen fog következni a szocializmus. Elvetette továbbá a marxi elméletek revízióját, és szigorúan támadta az ezt hangoztató írásokat.
1900-ban véget ért száműzetése, melynek során kissé lebarnult, egészségi állapota határozottan javult. Jelentős továbbá az ekkor végzett munkássága is. Január 19-én értesítették, hogy elhagyhatja Szibériát, feleségének azonban még nem telt le a száműzetése, ezért neki még vissza kellett térnie Ufába. Lenin saját ideiglenes tartózkodási helyeként a Szentpétervárhoz viszonylag közel lévő Pszkovot jelölte meg, valójában azonban külföldre szándékozott menni, és ezt meg is tette. Egyre nagyobb hírnévre tett ugyanis szert, egy neves enciklopédia már szócikket közölt róla, mint orosz közgazdászról. Miután meglátogatta feleségét Ufában és a családját Podolszkban, május 5-én megkapta útlevelét, a Harci Szövetség sok más tagjával együtt Svájcba emigrált, ahol már várta őt Plehanov csoportja.
Legendává vált mozgalmi nevét is ez időtől kezdte használni. A „Lenin” név Uljanov vezetéknév helyetti egyik forradalmi (mozgalmi) álneve volt, ami 1901-ben jelent meg először nyomtatásban. Ennek eredetéről több elmélet is létezik; ő maga soha nem tisztázta, hogy miért választotta ezt a nevet. Valószínűleg a Léna folyóhoz van köze, ahogyan egy másik orosz marxista, Georgij Valentyinovics Plehanov álneve „Volgin” volt, a Volga folyó után. Az elmélet alapján Lenin azért választotta a Léna folyót, mert hosszabb és a Volgával ellenkező irányba folyik, de Lenin abban az időben nem volt Plehanovval ellentétben. Egy másik tézis szerint a Léna folyó melletti száműzetéséhez van köze, de azt is megelőzi a névválasztás. A nyugati antikommunista irodalom gyakran „Nyikolaj Lenin” néven emlegeti, ami az eredeti álnév teljes formája volt, azonban nem így vált ismertté. A „Nyikolajt” feltehetően nagy gyakorisága miatt vette fel.
Svájcban azonnal munkához látott, legfőbb feladatának egy marxista lap létrehozását tekintette. Ennek segítségével kívánta összehívni a frissen megalakult Oroszországi Szociáldemokrata Munkáspárt 2. kongresszusát (az első, alapító kongresszust ugyanis már két évvel ezelőtt megtartották, akkor azonban még csak néhány ember részvételével). Ezt a szocialista mozgalmon belüli ideológiai széthúzás megszüntetése céljából kívánta megtenni. Erre már csak azért is szükség volt, mert az újabb erők (mint például az eszerek, az Alkotmányos Demokrata (Kadet) Párt, vagy a liberálisok) megjelenése, megerősödése jelentősen meggyengítette a kommunista erőket.
A svájci emigránsok között régi barátain – Julij Martov, Pavel Akszelrod, Vera Zaszulics – kívül újakkal is megismerkedett, ilyen volt például Alekszandr Potreszov. A lap létrehozása során problémákba ütközött; mivel a folyamatot ő akarta irányítani, összetűzésbe került egyik korábbi példaképével, Plehanovval, aki szintén magának akarta tudni a vezető szerepet. Hosszas viták után végül azonban sikerült megegyezniük, ám ekkorra Lenin már nem tartotta példaképnek a vele igencsak lekezelően bánó Plehanovot.
A lap székhelyéül Münchent választották, ugyanis az összeköttetésben állt számos nagyobb orosz várossal. Lenin így több elvtársával együtt, akik a lap szerkesztőbizottságát alkották, Németországba költözött. Ekkor, 1900 áprilisában járt le felesége száműzetése is, aki édesanyjával együtt csatlakozott hozzá az emigrációban. Lenin a kemény munkája mellett kikapcsolódásként színházba, operába járt, orosz szépirodalmat olvasott Nagyezsdával együtt.
A marxista újság az Iszkra (magyarul Szikra) nevet kapta,  első száma még csak néhány száz példányban jelent meg, orosz támogatással. Ennek szerkesztőbizottságában az említett forradalmárok vettek részt, ám a fő hang már kétségtelenül Leniné volt. Kezdett követőket szerezni a mozgalmon belül, és hamarosan jelentős kihívója lett a korábbi vezetőnek. A lap szerkesztésén kívül is rengeteg munkát végzett, szinte egész nap dolgozott, új művét a Mi a teendő?-t írva. Ebben a leendő pártszervezés kérdése kapta a legnagyobb szerepet. A brosúra főbb kitételei a következők voltak:
Titkos marxista pártot kell létrehozni, a titkosrendőrség közbelépésének elkerülése végett.
Egy tökéletesen centralizált, fegyelmezett, központosított emigráns párt a legideálisabb, a lehető legprecízebb szervezéssel, ahol mindenki egy pártszervezetnek van alárendelve.
Egységes ideológia és program létrehozása, a többi mozgalomtól való határozott elkülönülés.Bár a mű (melyet N. Leninként adott ki) kevés konkrét részletet tartalmazott, mégis heves viták tárgya lett az emigránsok körében. Ez szerzett tényleges hírnevet Uljanovnak, és ekkor lett híres Lenin álneve is, ettől kezdve mindenki így ismerte. Sok támadás is érte azonban, ugyanis marxista-agrárszocialistának tartották, mert elismerően szólt az utóbbiak vezetőiről, és mert oly keményen foglalkoztatta a szervezés, szervezeti kérdés (később viszont ellenfelei is belátták, hogy erre igenis nagy szükség volt). A művel Lenin ténylegesen Plehanov riválisa lett. Ugyanis a mozgalom sok ifjú résztvevője rajongója lett Uljanov nyers, ugyanakkor megnyerő, egyenes, erős forradalmi stílusának. Ők már tanácskozni is eljártak hozzá, és vezetőjükként tekintettek rá, holott az hivatalosan még nem ő volt. Lassan kezdett a marxista mozgalom két részre válni, a támogatóira és a mérsékeltebb stílusú ellenzőire.
Ekkor egy új problémával állt elő; itt az ideje megírni a pártprogramot, azt közzétenni az Iszkrában, és ezáltal előkészíteni a második kongresszust. A program megírásával Plehanovot bízta meg, aki más teendői miatt csak 1901 január elején lett kész a tervezettel. Ezt Lenin – a szerzőjét megbírálva – alaposan átírta, így az jóval radikálisabb hangvételű lett. A legfontosabb módosítás a proletariátus diktatúrája szóösszetétel bekerülése, a fontosságának hangoztatása lett, amihez Uljanov nagyon ragaszkodott. Továbbá a parasztoktól korábban elvett és a nemességnek átadott földeket visszaszolgáltatta volna eredeti tulajdonosainak, ezzel kedvezve a földműves rétegeknek is.
A kongresszus előkészületei már javában folytak, Lenin pedig azon fáradozott, hogy minél kevesebb olyan személy vegyen részt az összejövetelen, aki nem szimpatizál az Iszkrával. Ezt a hozzá mindenképpen hűséges elvtársai (legjobb barátai, illetve a szintén a forradalmárokhoz csatlakozó fiatalabb testvérei) segítségével sikerült elérnie; ezen felül ellenzői is kénytelenek voltak ebben egyetérteni vele, mivel ez értelemszerűen nekik is fontos érdekük volt.
1903-tól, a mensevikekkel való szakítás után a párt bolsevik frakcióját vezette. A szakítást részben a Mi a teendő? (oroszul Что делать?) című röpirata okozta. Ebben a műben Lenin leírta, hogy a munkásosztály nem eléggé öntudatos, nem ismeri saját igazi érdekeit és könnyen össze is zavarodik, ezért a munkáshatalmat kívülről kell megteremteni. Ezt a feladatot pedig nem a munkások, hanem a munkásság érdekében küzdő értelmiségiek, a hivatásos forradalmárok látják el, akik egy totálisan centralizált élcsapatot, a kommunista párt nevű szerveződést hozzák létre. Végül is főleg ez okozta a szakadást a munkásmozgalomban, és így tértek külön útra a Lenint elutasító szocialisták, szociáldemokraták és a totális lenini eszmét elfogadó kommunisták.
1903 után a bolsevikokat a jakobinusok utódainak tekintette, amiért Trockij és Akszelrod többször támadta. A mensevikekkel szemben az orosz kapitalizmus sajátos jellegét emelte ki, a narodnyikokkal szemben pedig a kapitalizmus fejlődésének egyetemességét. Filozófiai jártassága miatt fogalmilag differenciáltan tudta kifejteni politikai álláspontját. Az 1905-ös forradalom hírére visszautazott Oroszországba. A forradalom alapvető feltételeivel már akkor körvonalazódtak előtte: a munkás- és parasztmozgalmak összekapcsolódása, a fegyveres felkelés, a szovjetek mint a munkás-önigazgatás intézményei, nemzetközi jellegű forradalom. Azaz, a forradalom Oroszországban kezdődik, de a fejlettebb nyugati kapitalista országok fejezik be.
1906-ban beválasztották az elnökségbe. 1907-ben a cári Oroszország finn nagyhercegségébe menekült biztonsági okokból. Ezek után folytatta európai útját, sok szocialista összejövetelen és akción vett részt, többek között a prágai pártkonferencián 1912-ben és a zimmerwaldi konferencián 1915-ben. Párizsban találkozott az Oroszországból érkezett Inessa Armanddal, aki később a szeretője lett.
Lenin több ponton továbbfejlesztette, pontosította, illetve a gyakorlathoz alkalmazta a marxizmust. Fontosabb új eszméi e tekintetben:
A kommunista párt döntő szerepe a kommunizmushoz vezető út során. Az eredeti marxi állásponthoz képest, amely szerint a kapitalizmus megdöntése után a folyamatok maguktól mennek tovább a kommunista társadalom felé, Lenin úgy vélte, a szubjektív emberi tényező igen fontos. Egy ideológiailag felvértezett kisebbség (a párt) képes arra, hogy elősegítse a kommunizmushoz vezető úthoz szükséges társadalmi változásokat.
A kapitalizmus világméretű megdöntése nem a legfejlettebb kapitalista államokban kell, hogy kezdődjön, hanem éppen ellenkezőleg, a kapitalizmus leggyengébb pontjain, az iparilag kevésbé fejlett kapitalista államokban.
A munkásosztály mellett a szegényparasztság is a forradalomban részt vevő osztály. Az iparilag fejletlenebb országokban a kis létszámú munkásosztályt a szegényparasztság egészíti ki, így elegendő mértékű munkásosztály nélkül is lehetséges a proletárdiktatúra.
A 20. század eleji imperializmusnak a kapitalizmus utolsó lépcsőfokaként való felfogása.Az 1900-ban kezdődött száműzetései embert próbáló időszakok voltak Lenin életében. Nagyon sok barátot elveszített közben és sokszor nyomorgott. Egy állandó támasza volt, felesége Nagyezsda Krupszkaja, aki még az Inessa Armandhoz fűződő viszony ellenére is férje mellett maradt. Krupszkaja egyébként sokat segített a pártmunka szervezésében, tudott leveleket rejtjelezni és dekódolni. Azonban sok éven át nagyon beteg volt, és csak 1913-ban Krakkóban derült ki, hogy pajzsmirigy-gyulladástól szenved. A Lenin házaspár emiatt egy svájci klinikára utazott, ahol Krupszkaját a legjobb szakorvosok kezelték. Állapota javult is, de valószínűleg ez a betegség eredményezte azt, hogy örökre meddővé vált és nem lehetett a házaspárnak gyereke.
Az első világháború idején felesége miatt is, de jórészt a semleges Svájcban tartózkodott. A háborút imperialista küzdelemnek bélyegezte, álláspontja szerint – amit a bolsevikok többsége osztott – valamennyi hadviselő ország munkásainak a saját kormányuk ellen kellene fordítania a fegyverét. Ettől eltekintve az OSZDMP az annexió nélküli azonnali békekötés programját hirdette.
A februári forradalmat követően 1917 áprilisában Lenin hazatért Szentpétervárra. Németország, hogy gyengítse a továbbra is háborúban álló Oroszországot, engedélyezte számára Svédország felé az átutazást, de hogy utazás közben ne fejthessen ki háborúellenes propagandát csak lepecsételt vagonban tehette meg az utat. A megállapodás miatt Lenint később sokszor hazaárulással vádolták, ami azonban a bolsevik célkitűzések meg nem értéséről tanúskodik. Lenin és társai nem a németek győzelmét kívánták elősegíteni, hanem valamennyi hadviselő fél vereségét – a forradalommal szemben. Két elkülönített vasúti kocsi állt a 33 utas (köztük 19 bolsevik) rendelkezésére. A kompon való átkelés után, a Trelleborg–Malmö–Stockholm–Tornio–Bjelo–Osztrov útvonalon április 16-án este, angol tisztek kíséretében érkeztek meg Szentpétervárra.
Hazatérése után meghirdette a forradalom folytatását (permanens forradalom) és Lvov herceg majd Kerenszkij kormányának megbuktatását, hogy a hatalmat az (akkor egyébként még mensevik többségű) munkás- és katonatanácsok (szovjetek) vegyék át (áprilisi tézisek). Programját kezdetben a többi bolsevik vezető sem osztotta, úgy ítélték meg, hogy hosszú külföldi tartózkodása alatt elszakadt az orosz valóságtól. Heves viták során meggyőzte őket, és júniusra elfogadták álláspontját.
1917 júliusában a szovjetválasztásokkal egy időben a bolsevikok puccskísérletet hajtottak végre, amit azonban a Kerenszkij-kormány sikerrel meghiúsított, és a bolsevik párt illegalitásba kényszerült. Lenin Finnországba menekült, itt írta Állam és forradalom című könyvét, amiben – részben Marxnak a francia kommünről írt írásaira támaszkodva, részben őt kiegészítve – kifejtette a forradalmi hatalomátvétel legfőbb elveit. Kapcsolata a párt többi vezetőjével mindvégig megmaradt. 1917 augusztusában Kornyilov tábornok levert monarchista puccskísérletét követően pártja működését ismét engedélyezték, de a vele szemben kiadott elfogatóparancs továbbra is érvényben maradt. Őszre, érzékelve az erőviszonyok megváltoztatását és Kerenszkij kormányának végletes meggyengülését, több levélben szenvedélyes hangon követelte a hatalom fegyveres átvételét. A párt többi vezetője – elsősorban Zinovjev és Kamenyev – nem osztották álláspontját, így erre csak akkor került sor, amikor titokban visszatért Petrográdba. 1917. november 7-én (a Julián naptár szerint október 25-én, innen az októberi forradalom elnevezés) és 8-án a Vörös Gárda elfoglalta Petrográd stratégiai pontjait, és bejelentették, hogy a hatalmat az Összoroszországi Szovjetek Tanácsa vette át. A minisztereket letartóztatták, de Kerenszkijnek sikerült elmenekülnie.
1917. november 8-án Lenint az új kormány, a Népbiztosok Tanácsának elnökévé választották a szovjetek összoroszországi kongresszusán. Keményen kezdett neki a kommunista társadalom megalakításának, minden ellenállást le akart törni. Első intézkedései a földosztásról és a békéről szóló dekrétum kiadása volt, amivel jelentős támogatói bázist teremtett az új kormány számára.
A Breszt-Litovszkban megkezdett tárgyalásokon átadott német békefeltételek azonban a vártnál is keményebbek voltak, Lenin ennek ellenére amellett érvelt, hogy Oroszországnak bármi áron azonnal békét kell kötnie. Más bolsevik vezetők, többek között Buharin, Kamenyev és Zinovjev a háború folytatását támogatták, hogy Németországban forradalmat robbantsanak ki. Trockij, aki a béketárgyalásokat vezette, egy középutas megoldást támogatott, egyoldalúan bejelentette a háború végét és elutazott Breszt-Litovszkból. A tárgyalások kudarca után Németország inváziót kezdett, ami Oroszország nyugati részén tetemes területek elvesztésével járt. Oroszország végül 1918 márciusában aláírta a breszt-litovszki békét, a korábbinál is előnytelenebb feltételek mellett.
December 6-án Finnország kikiáltotta függetlenségét, amit az Oroszországi Szovjetek Tanácsa december 18-án írt alá.
Eközben Oroszországban polgárháború zajlott. Politikai szervezetek, mozgalmak és támogatóik sokasága fegyvert fogott, hogy a szovjet kormányt támogassa, vagy megdöntse. Bár sok különböző frakció vett részt ebben, a két fő erő a kommunista Vörös Hadsereg és a monarchista fehérek. Külső országok, mint például Franciaország, Nagy-Britannia, USA, Japán szintén beavatkoztak a fehérek oldalán. Végül a Vörös Hadsereg a hadikommunizmus (ennek lényege az volt, hogy a teljes termelést a hadseregre fordították az ipar szocializálása közben) bevezetésével megnyerte a háborút, hiszen 1920 körül a fehérek és szövetségeseik haderejét lényegében megsemmisítették, bár ezek után is folytattak még kisebb fegyveres erők ellenállást.
1919 utolsó hónapjaiban a fehérek elleni sikerek arról győzték meg Lenint, hogy a forradalmat nyugat felé kell terjeszteni, ha szükséges, erővel is. Amikor az újonnan megalakult Második Lengyel Köztársaság a keleti területeit kezdte elfoglalni, amelyet Oroszország a 18. század végén Lengyelország felosztásánál szerzett, bolsevik erőkkel ütköztek össze a terület birtoklásáért. Ez vezetett az 1919-es lengyel–szovjet háború kitöréséhez. A Bajor Tanácsköztársaság megalakulásával és a kommunista Spartakus-szövetség (Spartakusbund) felemelkedésével, Lenin alkalmasnak látta az időt, hogy „Európát a vörös hadsereg bajonettjével próba alá tegye”, és a nyugati kommunista mozgalmakat fegyveresen is támogassa. Ez időben jutott hatalomra Magyarországon a Tanácsköztársaság is, amelynek vezetői szovjet segítséget vártak. Azonban a Vörös Hadsereg veresége a lengyel–szovjet háborúban lehetetlenné tette e terveket, és Lenin is megértette, hogy az európai forradalom nem egyből következik be.
1918 januárjában egy napi ülésezés után Lenin utasítására feloszlatták és megszüntették az alkotmányozó nemzetgyűlést. 1918. február és június között államosították a bankokat és a nagyipart. Lenin több írásában „idiotizmusnak” nevezte a parlamentáris demokráciát és annak szisztémáját. A demokratikus gyakorlat pártján álló Kadet pártot feloszlattatta. Ettől kezdve csak a bolsevik és a bolsevikokat addig támogató Eszer Párt kisebbik szárnya, a „Baloldali Eszerek” (az eszer a „szociálrevoluciánus” szó rövidítése) működhetett legálisan.
1918. július 6-án a baloldali eszerek körülzárták a Kremlt, és ultimátumot küldtek Leninnek, a bolsevik párton kívüli baloldali erők legalizálása, a szovjetek (tanácsok) demokratizálására. A Kreml telefonjait nem kapcsolták ki, Lenin néhány közeli munkatársa (Sztálin, Zinovjev) segítségével a bolsevik kisebbség így sikeresen mozgósította a Moszkva környékén állomásozó lett hadosztályt, amely szétverte a blokádot. Lenin másnap betiltotta a baloldali eszer pártot.
1918. augusztus 30-án a baloldali eszerekkel kapcsolatban álló forradalmár, Fanni Kaplan több lövést adott le Leninre, aki súlyosan, életveszélyesen megsebesült. A merénylőt azonnal kivégezték, másnap elrendelték a „vörös terrort”.
A háborúk hosszú évei megszedték áldozataikat Oroszországban, és az ország nagy része romokban hevert. A húszas évek legelején épült ki az első nagy orosz kényszermunkatábor az Fehér-tenger Szolovki szigetek nevű pontján, ahol a cári rendszer visszaállításának hívei mellett mensevikek, alkotmányos demokraták és eszerek, valamint kulákok, vagyis a gazdag földbirtokosok raboskodtak. 1921 márciusában Lenin a hadikommunizmus tervét az Új Gazdasági Tervvel (NEP) váltotta fel, hogy újra felépítse az ipart és a mezőgazdaságot. De ugyanebben az évben verték le a kronstadti tengerészek felkelését is, aminek egyik fő célja és jelszava volt a „szovjeteket bolsevikok nélkül”.
Lenin egészségét alaposan megviselte a forradalom és a polgárháború. Az ellene korábban elkövetett merénylet szintén komolyan hozzájárult egészségi problémáihoz. A golyó még mindig a nyakában volt, túl közel a gerincéhez és ahhoz, hogy a kor orvosi technikájával sikeresen eltávolítsák. 1922 májusában kapott először agyvérzést, ekkor részben megbénult a bal oldalán, s ez jelentősen korlátozta munkaképességében. Ugyanezen év decemberében következett be második agyvérzése, ekkor búcsút kellett mondania az aktív politikai életnek, bár a Népbiztosok Tanácsának továbbra is elnöke maradt. 1923 márciusában érte a harmadik agyvérzés, ami után már nem tudott többé beszélni sem.
Lenin 1924. január 21-én halt meg, a hivatalos jelentés egy negyedik agyvérzést jelölt meg a halál okaként. Ugyanakkor az őt kezelő 27 orvos közül csak nyolc írta alá a boncolási jegyzőkönyv eme megállapítását, emiatt sok elmélet született a haláláról.Első agyvérzése után Lenin még számos cikket jelentetett meg, amelyekben felvázolta a kormány jövőbeli irányelveit. Ezek egyike Lenin úgynevezett Politikai végrendelete (Levél a kongresszushoz), amely többek között kritizálta Sztálint és Trockijt. Sztálinról – aki 1922 óta a Párt főtitkára volt, de ez akkor még elvileg nem volt első számú hatalmi pozíció – Lenin azt írta, hogy a kezébe „korlátlan hatalom került”, és azt javasolta, hogy „az elvtársaknak gondolkodniuk kell azon, hogy eltávolítsák Sztálint erről a posztról”. Lenin felesége május 18-án átadta e levelet a Központi Bizottságnak, a testület azonban május 24-én úgy döntött, hogy azt nem lehet felolvasni és sokszorosítani, csak a kongresszusra érkező küldöttekkel csoportonként ismertetni. Az ülésen e döntés érdekében Sztálin fogadkozott, hogy megváltozik.
Lenin halálát egy nappal később a szovjet kormányzat vezetője Mihail Kalinyin könnyeivel küszködve jelentette be. Közben orvosai megkezdték testének preparálását és felkészítését arra, hogy Moszkvába lehessen szállítani. A halotti menetet már a vasúti szállításkor is tömegek kísérték. Moszkvába érkezés után a Paveleckij pályaudvarról koporsóját kézben vitték közvetlen harcostársai a Szakszervezeti Székházba, ahol felravatalozták. Négy napon keresztül milliós nagyságrendben özönlöttek az emberek, hogy leróják a kegyeletüket.Lenint a párizsi kommün egy fennmaradt zászlajába göngyölték, utalásképpen a proletárdiktatúrának a kommünnel vállalt közösségére. Január 27-én gyászzene kísérettel vitték át a Vörös térre, ahol beszédek sora hangzott el, majd egy kriptába helyezték. A Szovjetek Össz-szövetségi Kongresszusa, amely abban az évben január 26. és február 2. között tartotta ülését, tiszteletére Petrográdot Leningrádnak nevezte át.
Később átkerült a felépített Lenin-mauzóleumba, ahol bebalzsamozott testét a mai napig őrzik. Egy 2012-ben készített online felmérés válaszadóinak 48% szeretné, ha végleg eltemetnék Lenint. Az orosz társadalom és a politikusok is megosztottak ez ügyben, így döntés még nem született, mi legyen további sorsa, pedig családja elejétől fogva azt kérte, hogy temessék el. Rendre újra felvetődik a kérdés, melyet erős baloldali tiltakozások hatására végül levesznek a napirendről. Muhammedgali Huzin összorosz iszlám egyházfő szerint, ha a kommunistáknak ennyire fontos, hogy maradjon Lenin balzsamozott teste a Vörös téren, akkor a továbbiakban a felmerülő költségeket is vállalják át ők.
Az 1924. január 27-i temetéssel – a moszkvai Vörös téren – elkezdődött Lenin kultuszának kialakulása. A Politikai Bizottság elrendelte a holttestének balzsamozását és kiállítását. Az eredeti faépület helyét később a mai Lenin-mauzóleum vette át a Kreml fala előtt. Bár felesége, Nagyezsda Krupszkaja az intézkedéseket elutasítóan fogadta, mégis „szorgosan propagálta a Leninről mint tökéletes forradalmárról, gondolkodóról és férjről alkotott képet” (Robert Service). Sztálin és mások is sokat tettek azért, hogy Lenin Marx és Engels egyenrangú követőjeként, mértékadó gondolkodóként maradjon meg az utókornak. Elkendőzték azt a tényt, hogy Lenin orosz nemességgel rendelkező, vagyonos ősöktől származott, de arról is hallgattak, hogy nem csak orosz származású volt és azt sem propagálták, hogy a paraszt-szocialisták terrorjával szimpatizált. Ugyanígy például említés sem eshetett magánéletéről és Inessa Armandhoz fűződő intim viszonyáról.
Mivel Lenint különleges zseninek tartották és többen úgy vélték talán ennek nyoma lehet Lenin agyában, ezért azt kutatók – köztük Oskar Vogt német agykutató – vették vizsgálat alá. 1941 júniusában és júliusában Lenin múmiáját titkos akció keretében, különvonattal Tyumenybe szállították el. Az őrségváltást az üres moszkvai mauzóleum előtt változatlanul fenntartották, az úgynevezett első számú őrhely 1945 tavaszáig mind Tyumenyben, mind Moszkvában létezett. A moszkvai mauzóleumot ebben az időszakban senki nem látogathatta. Előbb egyenruhában balzsamozták be Lenin holttestét, később mégis öltönyre cserélték ezt le. A holttest balzsamozásához használt agresszív vegyi anyagok miatt az öltönyt tízévenként váltani kellett. Még ma is látogatható Lenin holtteste a Lenin-mauzóleumban, mely előtt rendszeresen hosszú sorban várnak az emberek. Nagyon sokan meglátogatták már a mauzóleumot, 1979-ig 90 millió embert számoltak.A létező szocializmus időszakában Lenin szerepe a politikai vezéregyéniség lett, ezért sok országban a tiszteletére emlékműveket állítottak. Róla kapta a leninizmus tana a nevét. Lenin 1924. évi halálát követően a Szovjetunióban kifejlesztették az úgynevezett marxizmus–leninizmust, mint új világnézetet. Leninnek köszönhetően a férfi Vladlen, Vlagyilen, a női Vlagyilena és más hozzá kapcsolódó személynevek is elterjedtté váltak. Emellett városok is felvették a nevét: 1924–1991 között Szentpétervár viselte a Leningrád nevet, 1924-től 1990-ig Gjumri városának volt Leninakan a neve, valamint 1939 és 1992 között Hudzsand viselte a Leninabad elnevezést. 1970-től 1991-ig a magyarországi Tiszaújváros is a Leninváros nevet viselte. A szocialista országokban utcák, közterek és intézmények hada vette fel a nevét, dalokat írtak róla és a Pamír hegység negyedik legmagasabb pontja, a Lenin-csúcs (vagy Ibn Szína-csúcs) is róla lett elnevezve. A Lenin holttestét Gorkiból Moszkvába szállító vonat is múzeumi tárgy, mely szintén része lett a szovjet emlékezetnek.
Lenin alig hét évvel az októberi forradalom után létrehozta az első munkás-paraszt államot és így ő volt az, aki a szocializmust, mint államformát Oroszországban bevezette. Ennek során a polgárháborúban élő orosz társadalom átalakítása érdekében a francia forradalomból átvették a terror eszközét a vörösterror formájában. Lenin a terrort, mint politikai eszközt a polgárháborúban teljes mértékben helyeselte és ennek alkalmazását több alkalommal még a párton belüli ellenvetések dacára is megkövetelte. Ugyanakkor az orosz társadalom vallásos hagyományaival kapcsolatban óvatosságra intette a követőit: „A vallásos előítéletek ellen rendkívül óvatosan kell harcolnunk. Sokat ártanak azok, akik a harc hevében megsértik a vallásos érzületet.”.Az oroszországi polgárháború során emberek milliói váltak a vörös- illetve a fehérterror áldozatává. Sok történész erősen bírálja amiatt Lenint, hogy soha nem sajnálkozott a vörösterror áldozatai miatt.Lenin 1918-ban a következőket írta:
Az angol burzsoák elfeledték a maguk 1649-ét, a franciák pedig a maguk 1793-át. A terror helyes és jogos volt, amíg a burzsoázia a feudális urak ellen a saját érdekében alkalmazta. A terror azonban szörnyű és bűnös lett, amint a munkások és parasztok oly mértékben elszemtelenedtek, hogy a burzsoá ellen használták. A terror helyes és jogos volt, amíg arra használták fel, hogy az egyik kizsákmányoló kisebbséget másik kizsákmányoló kisebbségre cseréljék. A terror azonban szörnyű és bűnös lett, amint már arról volt szó, hogy MINDEN kizsákmányoló kisebbséget meg kell dönteni… A nemzetközi imperialista burzsoázia az „ő háborújában” megölt 10 millió embert és másik 20 milliót nyomorékká tett egy olyan háborúban, amelyben annak kellett eldőlnie, hogy az angol vagy a német rabló uralja-e majd az egész világot. Ha a mi háborúnk, az elnyomottak és kizsákmányoltak háborúja az elnyomók és kizsákmányolók ellen minden országban fél, vagy egy millió áldozatot követel, akkor a burzsoázia azt fogja mondani, hogy az ő háborúja jogos, a mi háborúnk viszont bűnös. … A burzsoázia képviselői megértik talán, hogy … a rabszolgatartók [megjegyzés: az USA-ban] uralmának megdöntése megérte az egész országot évekig tartó polgárháborúba sodorni, amely ugyanakkor a rombolás, dúlás és terror – minden egyes háború kísérő jelensége ez – felvállalása is. Most azonban … nem tudják és nem akarják a burzsoázia képviselői és ügyének védői megérteni, hogy a polgárháború szükséges és helyes, hasonlóan a reformszocialistákhoz, akiket a burzsoázia megrémisztett és a forradalomtól félnek.
Különös figyelem követi a direkt folytonosság kérdését a lenini és a sztálini terror, vagy más megfogalmazásban a sztálinizmus terrorja között. Lenin 1924-ben bekövetkezett halála után a nyugalom periódusa jött a NEP bevezetését követően. Ezután azonban Sztálin még a korábbinál is nagyobb erőszakot hozó intézkedéseket foganatosított. Az 1930-as évek tisztogatási hullámaiban az úgynevezett csisztka idején az 1917. évi forradalom élharcosai, például Buharin, Radek, Kamenyev és Zinovjev váltak a sztálini megalázás tárgyaivá, majd kivégezték őket, amit –  legalábbis a saját párton belül – Sztálinnak az októberi forradalom hagyományaival, valamint Lenin törekvéseivel való szakításaként értékeltek. További szempontokat nyújt Lenin törekvése a népek önrendelkezésére, illetve a sztálinizmus restriktív nemzetiségi politikája közötti különbség, valamint a forradalom szociális vívmányainak részbeni visszavétele. Ezekre figyelemmel nehéz egyenlőségjelet húzni a leninizmus és a sztálinizmus közé.
Ezzel gyökeresen szemben áll az a nagyon elterjedt nézet, hogy Sztálin totális társadalom-modelljének fontos elemei már Leninnél is léteztek anélkül, hogy kettejük között a társadalom formálásánál a terror eszközének alkalmazásában lényegi ellentéteket sikerülne megállapítani. „A sztálini rendszer alapjait nagyrészt már Lenin idejében lerakták.” Történészek, mint Mihail Voszlenszkij és Gunnar Heinsohn azzal vádolják Lenint, hogy a forradalom és a szocialista rend felépítése számtalan áldozatot követelt. Voszlenszkij ezek számát legkevesebb 13 millióra teszi, Heinsohn 4 millióról ír. Számos szerző, köztük Hannah Arendt, Karl Popper, Friedrich August von Hayek és Zbigniew Brzezinski, azzal vádolják Lenint, hogy már a forradalom előkészítésekor az elitér káderpártról alkotott koncepciójával legalábbis megkönnyítette a szovjet rendszer totálissá válását.Akkor is, ha Lenint követői Marx és Engels után az egyik legfontosabb marxista teoretikusnak és kommunista forradalmárnak tartják, néhány történész szemében ő egyike a múlt század nagy kommunista, bűnöző államférfiainak, Sztálinnal, Mao Ce-tunggal és Pol Pottal egy sorban. Ezeknek az értékeléseknek Lenin pártolói ellentmondanak, mivel szerintük figyelemmel a forradalom és polgárháború kaotikus viszonyaira az áldozatok számát ebben a nagyságrendben képtelenség minden kétséget kizáróan bizonyítani és a polgárháború áldozatait egyébként sem lehet egyedül Lenin tevékenységének a rovására írni.
Ezzel szemben említik meg azt, hogy a bolsevikok számára a háború és a terror nem pusztán eszközként szolgált, hanem már a kezdetektől rendszerük felépítésének elvét képezték, amely elvektől eltekinteni nem tudtak és nem is akartak.Wolfgang Leonhard német történész véleménye differenciáltabb abban a kulcskérdésben, hogy milyen mértékben helyeselte Lenin a korlátlan politikai terrort. Egyrészt Lenin a polgárháború során támogatta a terrort mint a bolsevikok hatalmának eszközét, és amikor a marxista fogalmakat pontosította, akkor került „az ellenfél elnyomása, a diktatórikus eszközök alkalmazása az ő ‚proletariátus diktatúrája‘ koncepciójának a középpontjába.” A polgárháború utolsó fázisában – tehát már annak vége előtt – azonban Leninnél „jelentős fordulat” volt észrevehető, amely arra irányult, hogy „a terrort és az elnyomó hatalmi szerveket korlátozni kell”, és 1922 márciusában arra a felfogásra vezetett, hogy az „összorosz csekát” „állami, politikai bíróságok” váltsák fel. Összegezve Lenin 1920–1921 között kezdte a Csekát (bolsevik titkosrendőrség), a terrort és a halálbüntetést átmeneti, a polgárháború során alkalmazott harci eszközöknek tekinteni, melyeket a harc befejeztével meg kell szüntetni.
Manfred Hildermeier ebben az összefüggésben úgy látja, hogy a bolsevikok Lenin vezetése alatt 1921 tavaszán, a polgárháború győztes befejezésekor válaszúthoz érkeztek. A politikai erőszakkal kapcsolatban egyre több kétség jelentkezett társadalmon és a párton belül is és ezek egyre hangosabbá lettek. Az 1921. évi kronstadti matrózlázadás azonnali leverését követően a saját bázis részei követelték a „tanács-demokráciához való visszatérést”. Ez nem következett be: „Lenin és Trockij még csak nem is gondoltak arra, hogy október régi ígéreteit betartsák”, ehelyett a Csekát – a csak ideiglenes feloszlatásuk után – a GPU Goszudarsztvennoje Polityicseszkoje Upravlenyije néven ismét megszervezték és ez az erőszakszervezet újra megkapta legfontosabb „felhatalmazásait a deportáláshoz és a halálbüntetéshez”, ezzel „az alapvető deformáltságok”, mint az októberi fordulat és a polgárháború szörnyű öröksége az új államrendben is megjelentek.
Lenin termékeny politikai teoretikus volt, aki írásaiban a proletárforradalom gyakorlati kérdéseivel foglalkozott. Művei röpiratok, cikkek és könyvek, melyeket betegségéig gépírói vagy titkári segítség nélkül maga készített. Oroszországban és azon túl is jelentős levelezést folytatott elvtársaival, szövetségeseivel és barátaival. Életművét 1960-70 között Moszkvában 45 kötetben adták ki.Lenin halála után a szovjet cenzúra Sztálin és a Központi Bizottság tudtával szelektíven átdolgozta írásait azért, hogy dogmaként állíthassák tévedhetetlenségét. Lenin műveinek ötödik kiadásából (55 kötet, 1958-1965) törölték a Lenin és Sztálin közötti ellentmondásokat és minden olyan részt is, ami kedvezőtlen volt Sztálinra nézve. Richard Pipes lengyel-amerikai történész később megjelentette azokat a leveleket és táviratokat, melyek kimaradtak ebből a kiadásból.Főbb művei:
Az alábbi merítés – az OSZK katalógusa nyomán – igyekszik Lenin minden magyarul megjelent művét számba venni (beleértve a brosúrákat, szemelvényes és más szerzőkkel együtt közreadott kiadványokat, ill. a minikönyveket és bibliofil kiadásokat is). A szerző számos kiadványa több címváltozatban jelent meg: legtöbbször eldönthetetlen, hogy egyazon mű újrakiadásáról (netán átdolgozott formában) vagy újabb fordításáról van szó, így ezeket is rendre fölvettük listánkba. 
A teljesen azonos címen megjelent kiadványok szerepeltetésének fő oka, hogy a magyar kisebbséggel rendelkező szocialista országok maguk is közreadták Lenin műveit magyarul. Így szovjet-Ukrajnában, Romániában, Csehszlovákiában és Jugoszláviában is számos változat látott napvilágot. Legtöbb esetben a nyomdatermékek fordítóinak nevét nem tüntették föl. Néhány alkalommal (szovjet-Ukrajnában) műveit Uljanov (Lenin családi neve) alatt adták közre.
Lenin Wladimir kisebb írásai a Kornyilov-kalandtól kezdve az októberi proletár-forradalom kitöréséig; s.n., s.l., s.a.
Lenin, Csicserin, Trotzki: Világháború és világforradalom; ford. Hancsók Kálmán; s.n., Bp., 1919 (Vörös könyvtár)
Lenin előadása a burzsoa és proletár demokráciáról a 3. Internationale moszkvai kongresszusán; s.n., Bp., 1919 (Vörös könyvtár)
A harc útja. Levél a taktikáról. Beszéd a szovjetek harmadik kongresszusán; bev. Kun Béla; Magyarországi Szocialista Párt, Bp., 1919 (Kommunista könyvtár)
A polgári demokrácia és a proletárdiktatúra. A kommunista internacionále elvi állásfoglalása a polgári demokrácia és a proletárdiktatúra kérdésében; ford. Hevesi Lajos; Közoktatási Népbiztosság, Bp., 1919
Lenin elvtárs levele az amerikai proletáriushoz; s.n., Bp., 1919 (Vörös könyvtár)
Harc a kenyérért. Beszéd; ford. Mikes Lajos; Közoktatási Népbiztosság, Bp., 1919
A polgári demokrácia és a proletárdiktatúra. A kommunista internacionále elvi állásfoglalása a polgári demokrácia és a proletárdiktatúra kérdésében; ford. Krejcsi Ágost; Közoktatási Népbiztosság, Bp., 1919
A harc a diktatúráért; Arbeiterbuchhandlung, Wien, 192? (Munka és tudás könyvtára)
A világhelyzet és a Kommunista Internacionálé feladatai; Orosz Komunista Párt Magyar Osztályai Központi Irodája, Moszkva, 1920 (Forradalmi írások)
Gazdálkodás és politika a proletárdiktatúra idején; ford. Rudnyánszky Endre; O. K. P. Magyar Csoportja, Moszkva, 1920 (Forradalmi írások)
A kommunisták és a vagyonos parasztság. Lenin elvtárs jelentése az O. K. P. bolsevik 8-ik kongresszusán. 1919. márc. 18-23; ford. Pelek Sándor; OKP magy. agit. prop. oszt., Novonikolaevsk, 1920
Megtartják-e a bolsevikik az államhatalmat?; ford., bev., jegyz. Rudnyánszky Endre; O.K.P.M. Agit. Oszt. Közp. Irod., Moszkva, 1921
Marx Károly; előszó Kun Béla; Vereinigung Internationaler Verlags-Anstalten, Berlin, 1923 (Munka és tudás könyvtára)
Baloldaliság, a kommunizmus gyermekbetegsége; ford. Szántó Rezső, előszó Kun Béla; Arbeiterbuchhandlung, Wien, 1926 (Munka és tudás könyvtára)
V. I. U. Lenin: Előadás az 1905. évi orosz forradalomról; ford. Gábor Andor; Munkás, Kosice, 1926
Hogyan építsük a pártot. Szervezeti kérdésekről; ford., jegyz. Dornbusch Richárd, előszó Kun Béla; Centrizdát, Moszkva, 1930 (A "Sarló és Kalapács" könyvtára)
Az imperialista háborúról; ford. Rabinovits József, bev. Kun Béla, jegyz. Hajdu Pál; Centrizdat, Moszkva, 1930 (A Sarló és Kalapács könyvtára)
Burzsoá-demokratikus és proletárforradalom; ford. Dornbusch Richárd, bev. Magyar Lajos; Centrizdát, Moszkva, 1931 (Sarló és kalapács könyvtára)
Az államról és a proletárdiktatúráról szóló tanítás; A Szovjetunióban Élő Külföldi Munkások Kiadóhivatala, Moszkva, 1932 (Lenin válogatott munkái)
Az 1905-1907-es forradalom; A Szovjetunióban Élő Külföldi Munkások Kiadóhivatala, Moszkva, 1933 (Lenin válogatott munkái)
Az 1905-1907-es forradalom. Folytatás: A reakció és fellendülés évei; A Szovjetunióban Élő Külföldi Munkások Kiadóhivatala, Moszkva, 1934 (Lenin válogatott munkái)
A kommunista Internacionál. 10. köt.; A Szovjetunióban Élő Külföldi Munkások Kiadóhivatala, Moszkva, 1939 (Lenin válogatott munkái)
Az ifjúsági szövetségek feladatai. Beszéd az Oroszországi Kommunista Ifjúsági Szövetség 3. kongresszusán; Idegennyelvű Irodalmi Kiadó, Moszkva, 1942
Állam és forradalom. A marxizmus tanítása az államról és a proletáriátus feladatairól a forradalomban; Idegennyelvű Irodalmi Kiadó, Moszkva, 1943
Az imperializmus mint a kapitalizmus legfelsőbb foka. Népszerű vázlat; Idegennyelvű Irodalmi Kiadó, Moszkva, 1945
Állam és forradalom. A marxizmus tanítása az államról és a proletariátus feladatai a forradalomban; Kommunisták Romániai Pártja, Kolozsvár, 1945
Állam és forradalom. A marxizmus tanítása az államról és a proletariátus feladatai a forradalomban; Szikra, Bp., 1945
A "baloldaliság" a kommunizmus gyermekbetegsége; Kommunisták Romániai Pártja, Kolozsvár, 1945
Az ifjúsági szövetségek feladatai. Beszéd az Oroszországi Kommunista Ifjúsági Szövetség 3. összoroszországi kongresszusán, 1920. október 2-án; Szikra, Szeged, 1945
Az ifjúsági szövetségek feladatai. Beszéd az Oroszországi Kommunista Ifjúsági Szövetség 3. összoroszországi kongresszusán, 1920. október 2-án; Kommunista Ifjak Romániai Szövetsége, Kolozsvár, 1945
A szakszervezetek szerepe és feladatai az új gazdasági politika időszakában; Híd, Subotica, 1946
Az imperializmus, mint a kapitalizmus legfelsőbb foka. Népszerű vázlat; RKP, Kolozsvár, 1946
Marx Károly. Bevezetés a marxizmus elméletébe; 3. jav. kiad.; Szikra, Bp., 1947 (A marxizmus-leninizmus kis könyvtára)
Kik a "nép barátai" és hogyan harcolnak a szociáldemokraták ellen?; Szikra, Bp., 1947 (A marxizmus-leninizmus kis könyvtára)
Lenin–Sztálin: A szakszervezeti kérdésekről. Cikkek, beszédek és szemelvények gyűjteménye; összeáll., szerk., bev. Lovas Márton; Népszava, Bp., 1948
Lenin–Sztálin: A szocialista munkáról és munkaversenyről. Szemelvények Lenin, Sztálin műveiből; Szikra, Bp., 1948
Marx Károly és Engels Frigyes; Szikra, Bp., 1948 (A marxizmus-leninizmus kis könyvtára)
Állam és forradalom. A marxizmus tanítása az államról és a proletariátus feladatai 1917; Szikra, Bp., 1948 (A marxizmus-leninizmus kis könyvtára)
A nagy kezdeményezés. A munkásság hősiessége a hátországban a "kommunista szubbotnyikok"-ról. Hogyan szervezzük meg a munkaversenyt?; RMP, Bukarest, 1948 (Marxista-leninista könyvtár)
Materializmus és empiriokriticizmus. Kritikai megjegyzések egy reakciós filozófiáról; ford. Czóbel Ernő, idézett műjegyz összeáll. Pikler Blanka; Szikra, Bp., 1948
A proletárforradalom és a renegát Kautsky; Szikra, Bp., 1948 (A marxizmus-leninizmus kis könyvtára)
Mi a teendő? Mozgalmunk égető kérdései. 1902; Szikra, Bp., 1948 (A marxizmus-leninizmus kis könyvtára)
Az imperializmus, mint a kapitalizmus legfelsőbb foka. Népszerű vázlat; Szikra, Bp., 1948 (A marxizmus-leninizmus kis könyvtára)
Az irodalomról. Szemelvények Lenin műveiből, leveleiből; ford. Waldapfel József, függelék összeáll. Zágon Zsuzsa; Szikra, Bp., 1949 (A marxizmus-leninizmus kis könyvtára)
Kik azok a "népbarátok" és hogyan hadakoznak a szociáldemokraták ellen?; Bratsztvo-Jedinsztvo, Noviszád, 1949 (A marxizmus-leninizmus könyvei)
"Baloldaliság" a kommunizmus gyermekbetegsége; Bratsztvo-Jedinsztvo, Noviszád, 1949 (A marxizmus-leninizmus könyvei)
A nemzetek önrendelkezési jogáról; Bratsztvo-Jedinsztvo, Noviszád, 1949 (A marxizmus-leninizmus könyvei)
Marx Károly és Engels Frigyes. Beszéd Marx és Engels emlékművének leleplezésekor; Bratsztvo-Jedinsztvo, Noviszád, 1949
Állam és forradalom. A marxizmus tanítása az államról és a proletariátus feladatairól a forradalomban; Bratsztvo-Jedinsztvo, Noviszád, 1949 (Híd könyvek)
A nemzetek önrendelkezési jogáról. 1914; Szikra, Bp., 1949 (A marxizmus-leninizmus kis könyvtára)
"Baloldaliság" a kommunizmus gyermekbetegsége; Pravda, Bratislava, 1949 (Magyar könyvtár)
Lenin–Sztálin: A sajtóról. Cikkgyűjtemény; Román Munkáspárt, Bukarest, 1949 (Marxista-leninista könyvtár)
Az Októberi Forradalomról. Gyűjtemény Lenin és Sztálin műveiből; Szikra, Bp., 1949
Az ifjúságról. Szemelvények Lenin és Sztálin műveiből; ford. átnézte Fedor János; Szikra, Bp., 1950
Az imperializmus, mint a kapitalizmus legfelsőbb foka. Népszerű vázlat; Testvériség-Egység, Noviszád, 1950 (A marxizmus-leninizmus könyvei)
Lenin az irodalomról. Szemelvények Lenin műveiből, leveleiből; Testvériség-Egység, Noviszád, 1950 (A marxizmus-leninizmus könyvei)
A szociáldemokrácia két taktikája a demokratikus forradalomban, 1905; Testvériség-Egység, Noviszád, 1950 (A marxizmus-leninizmus könyvei)
Az agrárkérdésről. Gyűjtemény Lenin műveiből, 1-2.; ford. ellenőrizte, szerk. Fedor János; Szikra, Bp., 1950
A szociáldemokrácia agrárprogramja az 1905-1907-es első orosz forradalomban; ford. Fedor János; Szikra, Bp., 1950 (A marxizmus-leninizmus kis könyvtára)
Egy lépés előre, két lépés hátra. Pártunk válsága, 1904; Szikra, Bp., 1950 (A marxizmus-leninizmus kis könyvtára)
A szociáldemokrácia két taktikája a demokratikus forradalomban, 1905; Szikra, Bp., 1950 (A marxizmus-leninizmus kis könyvtára)
A kapitalizmus fejlődése Oroszországban. A nagyipar belső piacának kialakulása; Szikra, Bp., 1950
A Magyar Tanácsköztársaság 1919 / Lenin és Sztálin a Magyar Tanácsköztársaságról; kidolg. MDP Központi Előadói Iroda történelmi munkaközössége, ea. Réti László; Szikra, Bp., 1951
Az imperializmus, mint a kapitalizmus legfelsőbb foka; Pravda, Bratislava, 1951 (A marxizmus-leninizmus könyvtára)
A marxizmus három forrása és három alkotórésze; Könyv- és Folyóiratkiadó, Uzshorod, 1951
Az imperializmus, mint a kapitalizmus legfelsőbb foka; Könyv- és Folyóiratkiadó, Uzshorod, 1951
Mi a teendő?; Testvériség-Egység, Újvidék, 1951 (A marxizmus-leninizmus könyvei)
Egy lépés előre, két lépés hátra. Pártunk válsága; Testvériség-Egység, Újvidék, 1951 (A marxizmus-leninizmus könyvei)
Az államról. A Szverdlov Egyetemen 1919. július 11-én tartott előadás; Könyv- és Folyóiratkiadó, Uzshorod, 1951
Lenin–Sztálin: Párt és pártépítés; Pravda, Bratislava, 1951 (A marxizmus-leninizmus könyvtára)
Lenin–Sztálin: A nők felszabadításáról; Pravda, Bratislava, 1951 (A marxizmus-leninizmus könyvtára)
V. I. Lenin, J. V. Sztálin, M. I. Kalinyin: Az ifjúsághoz; Pravda, Bratislava, 1951 (A marxizmus-leninizmus könyvtára)
Cikkek és beszédek 1922-1923; Pravda, Pozsony, 1952 (A marxizmus-leninizmus könyvtára)
Állam és forradalom. A marxizmus tanítása az államról és a proletariátus feladatai; Pravda, Bratislava, 1952 (A marxizmus-leninizmus könyvtára)
A proletariátus feladatai a jelenlegi forradalomban. Áprilisi tézisek; Szikra, Bp., 1952
Az államról. A Szverdlov Egyetemen 1919. július 11-én tartott előadás; Szikra, Bp., 1952
Mind egy szálig harcra Gyenyikin ellen. Az Oroszországi Kommunista bolsevik Párt Központi Bizottságának levele a pártszervezetekhez; Szikra, Bp., 1952
Az alkotmányozó gyűlési választások és a proletárdiktatúra; Szikra, Bp., 1952 (A marxizmus-leninizmus kis könyvtára)
A szocializmus és a háború. Az OSZDMP állásfoglalása a háború kérdésében; Szikra, Bp., 1952
Az Októberi Forradalomról. Gyűjtemény Lenin és Sztálin műveiből; Pravda, Bratislava, 1952
A vallásról. Szemelvények Lenin–Sztálin műveiből; Szikra, Bp., 1952 (A marxizmus-leninizmus kis könyvtára)
Proletárnemzetköziség és hazafiság. Szemelvények Marx, Engels, Lenin, Sztalin műveiből; Szikra, Bp., 1952
A statisztika Marx, Engels, Lenin, Sztálin műveiben. Idézetgyűjtemény; Statisztikai Kiadó, Bp., 1953 (A szocialista statisztika könyvtára)
Egy lépés előre, két lépés hátra. Pártunk válsága; Kárpátontúli területi könyv- és folyóiratkiadó, Uzshorod, 1953
Marx, Engels, Lenin: A vallásról. Cikkek és levelek gyűjteménye; sajtó alá rend. Hock Rezső, Olajos Mihály; Testvériség-Egység, Újvidék, 1953 (A marxizmus-leninizmus könyvei)
Marx Károly. Rövid életrajzi vázlat és a marxizmus ismertetése; Szikra, Bp., 1953
Mi a teendő? Mozgalmunk égető kérdései; Kárpátontúli Területi Kiadó, Uzshorod, 1953
Lenin Magyarországról. Szemelvények Lenin műveiből; összeáll. Magyar Munkásmozgalmi Intézet, Szikra; Szikra, Bp., 1954
"Baloldaliság" – a kommunizmus gyermekbetegsége; Kárpátontúli Területi Kiadó, Uzshorod, 1954
Levél az amerikai munkásokhoz; Kárpátontúli területi könyv- és folyóiratkiadó, Uzshorod, 1954
A szovjethatalom soronlévő feladatai; Kárpátontúli területi könyv- és folyóiratkiadó, Uzshorod, 1954
Hogyan szervezzük meg a versenyt?; Kárpátontúli területi könyvkiadó, Uzshorod, 1955
A moszkvai felkelés tanulságai; Kárpátontúli területi könyvkiadó, Uzshorod, 1955
Szocializmus és vallás / A munkáspártnak a valláshoz való viszonyáról; Kárpátontúli területi könyvkiadó, Uzshorod, 1955
A nevelésről. Szemelvénygyűjtemény Marx, Engels, Lenin, Sztálin műveiből; Tankönyvkiadó, Bp., 1955
A nemzetköziségről és a hazafiságról; összeáll. Vujovits Erzsébet; Kossuth, Bp., 1957
A szocialista gazdaság irányításáról; összeáll. Vujovits Erzsébet; Kossuth, Bp., 1958
A nemzeti kérdésről és a nemzeti-gyarmati kérdésről; kiad. az SZKP KB mellett működő Marxizmus-Leninizmus Intézet; Politikai Kiadó, Bukarest, 1958
Az imperializmus, mint a kapitalizmus legfelsőbb foka; Politikai Kiadó, Bukarest, 1959 (Marxista-leninista könyvtár)
Lenin, Gorkij: Levelek, visszaemlékezések; ford. Radó György, Lovas Márton; Európa, Bp., 1959
A szocializmus és a háború. Az OSZDMP állásfoglalása a háború kérdésében; Politikai Kiadó, Bukarest, 1961 (Marxista-leninista könyvtár)
Lenin az ifjúsági szövetségek feladatairól; Ifjúsági, Bp., 1961 (Kiegészítő anyag az ifjúsági parasztszemináriumok hallg. részére)
Romániára vonatkozó szövegek V. I. Lenin munkáiból; Politikai Kiadó, Bukarest, 1961
Materializmus és empiriokriticizmus. Kritikai jegyzetek egy reakciós filozófiáról; Kossuth, Bp., 1961
Kritikai megjegyzések a nemzeti kérdéssel kapcsolatban; Politikai Kiadó, Bukarest, 1961 (Marxista-leninista könyvtár)
V. I. Lenin összes művei, 1-55.; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1963–1980
Lenin az ifjúsági szövetségek feladatairól. A KISZ a Párt ifjúsági szervezete. Kiegészítő anyag az ifj. pártszemináriumok hallg. részére; fel. szerk. Csepeli Szabó Béla; Ifjúsági, Bp., 1963
Lenin utolsó írásai; Kossuth, Bp., 1963 (A marxizmus-leninizmus klasszikusainak kiskönyvtára)
A baloldali elhajlásról; bev. Szirmai István, sajtó alá rend. a marxizmus-leninizmus klasszikusainak szerkesztősége; Kossuth, Bp., 1964
Lenin Magyarországról; 2., átdolg. kiad.; Kossuth, Bp., 1965 (A marxizmus-leninizmus klasszikusainak kiskönyvtára)
Marx, Engels, Lenin: A nemzeti kérdésről; sajtó alá rend. a marxizmus-leninizmus klasszikusainak szerkesztősége, bev. Arató Endre; Kossuth, Bp., 1965
A szocialista és tőkésállamok békés egymás mellett éléséről; sajtó alá rend. a marxizmus-leninizmus klasszikusainak szerkesztősége; Kossuth, Bp., 1966 (A marxizmus-leninizmus klasszikusainak kiskönyvtára)
A szocialista gazdálkodásról; Kossuth, Bp., 1966 (A marxizmus-leninizmus klasszikusainak kiskönyvtára)
Az imperializmus mint a kapitalizmus legfelsőbb foka; sajtó alá rend. a marxizmus-leninizmus klasszikusainak szerkesztősége; Kossuth, Bp., 1967 (A marxizmus-leninizmus klasszikusainak kiskönyvtára)
Marx, Engels, Lenin: A történelmi materializmusról; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1967
Állam és forradalom. A marxizmus tanítása az államról és a proletáriátus feladatai a forradalomban; sajtó alá rend. a Kossuth Könyvkiadó marxizmus-leninizmus klasszikusainak szerkesztősége; Magyar Helikon–Európa, Bp., 1967
Lenin válogatott művei, 1-3.; sajtó alá rend. a marxizmus-leninizmus klasszikusainak szerkesztősége; Kossuth, Bp., 1967
Üdvözlet a magyar munkásoknak és a Magyar Tanácsköztársaságra vonatkozó egyéb lenini dokumentumok; Kárpáti, Uzshorod, 1968
Szervezés, vezetés, ellenőrzés. Szemelvények; összeáll. munkaközösség, vez. Zsille Zsigmondné; Szövetkezeti Gazdaságszervezési és számítástechnikai Iroda, Bp., 1968
A sajtóról; sajtó alá rend. a Magyar Újságírók Országos Szövetségének Sajtótudományi Bizottsága; Zrínyi Ny., Bp., 1968
O goszudarsztve / Az államról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1968
Mi a teendő? Mozgalmunk égető kérdései; Kossuth, Bp., 1968 (A marxizmus-leninizmus klasszikusainak kiskönyvtára)
A szocialista demokráciáról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1968
A proletárforradalom és a renegát Kautsky; sajtó alá rend. a marxizmus-leninizmus klasszikusainak szerkesztősége; Kossuth, Bp., 1970 (A marxizmus-leninizmus klasszikusainak kiskönyvtára)
I. Uljanov: A marxizmus három forrása és három alkotórésze; Kárpáti, Uzshorod, 1969
A proletár internacionalizmusról. Részletek Marx, Engels, Lenin írásaiból és beszédeiből; Táncsics, Bp., 1969
A Kommunista Internacionáléról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1969
A nemzeti kérdésről; vál., jegyz. Rehák László, Várady Tibor; Forum, Újvidék, 1970
Marx, Engels, Lenin: Az anarchizmusról; szerk. Székely Andorné; Kossuth, Bp., 1970
Az ideológiai munkáról. Szemelvények; sajtó alá rend. a marxizmus-leninizmus klasszikusainak szerkesztősége; Kossuth, Bp., 1970
Lenin beszéde Marx és Engels emlékművének leleplezése alkalmából 1918. nov. 7-én; összeáll. B. Fábri Magda; Kossuth, Bp., 1970
Dolgozom, jól vagyok... Válogatás Lenin leveleiből; vál. Huszár Tibor, Nyilas Vera, jegyz. Nyilas Vera; Magyar Helikon–Európa, Bp., 1970
Könyvekről, könyvtárakról; sajtó alá rend. marxizmus-leninizmus klasszikusainak szerkesztősége; Kossuth, Bp., 1971
Marx, Engels, Lenin: A Párizsi Kommünről; sajtó alá rend. a marxizmus-leninizmus klasszikusainak szerkesztősége; Kossuth, Bp., 1971
Az államról. Előadás a Szverdlov egyetemen 1919. július 11-én; Kárpáti, Uzshorod, 1972
A szociáldemokrácia két taktikája a demokratikus forradalomban; sajtó alá rend. a marxizmus-leninizmus klasszikusainak szerkesztősége; Kossuth, Bp., 1972 (A marxizmus-leninizmus klasszikusainak kiskönyvtára)
Marx, Engels, Lenin: A proletár nemzetköziségről; sajtó alá rend. a marxizmus-leninizmus klasszikusainak szerkesztősége; Kossuth, Bp., 1972
Állam és forradalom. A marxizmus tanítása az államról és a proletariátus feladatai a forradalomban; Kárpáti, Uzshorod, 1972
Marxista etika. Szemelvénygyűjtemény Marx, Engels és Lenin műveiből; szerk. Farkas Endre; Tankönyvkiadó, Bp., 1973
A tudományos munkaszervezésről. Válogatás; bev. Lázár György, sajtó alá rend. marxizmus-leninizmus klasszikusainak szerkesztősége; Kossuth, Bp., 1973
A szovjethatalom soron levő feladatai; sajtó alá rend. a marxizmus-leninizmus klasszikusainak szerkesztősége; Kossuth, Bp., 1973 (A marxizmus-leninizmus klasszikusainak kiskönyvtára)
Marx, Engels, marxizmus; sajtó alá rend. a marxizmus-leninizmus klasszikusainak szerkesztősége; röv. kiad.; Kossuth, Bp., 1973 (A marxizmus-leninizmus klasszikusainak kiskönyvtára)
Megemlékezések, arcképek; sajtó alá rend. a marxizmus-leninizmus klasszikusainak szerkesztősége; Kossuth, Bp., 1974
Magyarországról; sajtó alá rend. a marxizmus-leninizmus klasszikusainak szerkesztősége; 3. átdolg. kiad.; Kossuth, Bp., 1974
Marx, Engels, Lenin: Az ifjúságról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1974
Marx, Engels, Lenin: A sajtóról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1974
Marx, Engels, Lenin: A vallásról; sajtó alá rend. a marxizmus-leninizmus klasszikusainak szerkesztősége; Kossuth, Bp., 1975
A szocializmus és a háború. Az OSZDMP állásfoglalása a háború kérdésében; Kárpáti, Uzshorod, 1975
A szociáldemokrácia két taktikája a demokratikus forradalomban; Kárpáti, Uzshorod, 1975
Az ifjúsági szövetségek feladatai; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1976
Lenin utolsó írásai; 2., átdolg. kiad.; Kossuth, Bp., 1976 (A marxizmus-leninizmus klasszikusainak kiskönyvtára)
Materializmus és empiriokriticizmus; sajtó alá rend. a Marxizmus-leninizmus klasszikusainak szerkesztősége; Kossuth, Bp., 1976
A szocializmus építéséről; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1976
Lenin Tolsztojról. 1908-1911; vál. Maráczi Béla, ford. Waldapfel József; Fővárosi Nyomdaipari Vállalat, Bp., 1977
Lenin válogatott művei. Három kötetben; sajtó alá rend. a Marxizmus-Leninizmus Klasszikusainak Szerkesztősége; 3. jav. kiad.; Kossuth, Bp., 1977
Marx, Engels, marxizmus; Kossuth, Bp., 1977 (A marxizmus-leninizmus klasszikusainak kiskönyvtára)
Az imperializmus, mint a kapitalizmus legfelsőbb foka. Népszerű tanulmány; Kárpáti–Kossuth, Uzshorod–Bp., 1977
Szemelvények Marx, Engels, Lenin műveiből. Olvasókönyv az általános és középiskolák tanulói számára; vál., összeáll. Szabolcs Ottó, Szebenyi Péter; Tankönyvkiadó, Bp., 1977
A proletariátus feladatai forradalmunkban. A proletárpárt platformjának tervezete; Kárpáti, Uzshorod, 1977
A párt vezető szerepe a szocialista építésben; Kossuth, Bp., 1978 (A marxizmus-leninizmus klasszikusainak kiskönyvtára)
A nacionalizmus elleni harcról; Kossuth, Bp., 1978 (A marxizmus-leninizmus klasszikusainak kiskönyvtára)
A nemzetközi kommunista mozgalom egységéről; sajtó alá rend., ford. a Marxizmus-Leninizmus Klasszikusainak Szerkesztősége; Kossuth, Bp., 1978
Egy lépés előre, két lépés hátra. Pártunk válsága; Kossuth, Bp., 1978 (A marxizmus-leninizmus klasszikusainak kiskönyvtára)
Karl Marx. Rövid életrajzi tanulmány a marxizmus ismertetésével; Kárpáti, Uzshorod, 1978
Lenin Magyarországról; sajtó alá rend. a marxizmus-leninizmus klasszikusainak szerkesztősége; 4. átdolg. kiad.; Kossuth–Kárpáti, Bp.–Uzshorod, 1978
A nagy kezdeményezés. A munkások hősiességéről a hátországban. A "kommunista szombatok" alkalmából; Kárpáti, Uzshorod, 1979
A szocialista forradalomról; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1979
Marx, Engels, Lenin a nevelésről. Szemelvénygyűjtemény; vál., összeáll. Gyóni Lajosné; BTF, Bp., 1979 (A Budapesti Tanítóképző Főiskola kiadványai)
A pártfegyelemről és az állami fegyelemről; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1979
A propagandáról és az agitációról; ford. Hitseker Mária; Kossuth–Kárpáti, Bp.–Uzshorod, 1980
Kik azok a "népbarátok" és hogyan hadakoznak a szociáldemokraták ellen? Válasz a "Russzkoje Bogatsztvo" marxistaellenes cikkeire; Kossuth–Kárpáti, Bp.–Uzshorod, 1980 (A marxizmus-leninizmus klasszikusainak kiskönyvtára)
Lenin a pártprogramról; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1980
Lenin válogatott művei. Három kötetben; sajtó alá rend. a Marxizmus-Leninizmus Klasszikusainak Szerkesztősége.; 4., jav. kiad.; Kossuth, Bp., 1980
A nemzeti és a gyarmati kérdésről; sajtó alá rend. a Marxizmus-leninizmus Klasszikusainak Szerkesztősége; Kossuth, Bp., 1981
Marx, Engels, Lenin: A tudományos kommunizmusról; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1981
Interjúk. 1917-1922; Kossuth, Bp., 1981 (A marxizmus-leninizmus klasszikusainak kiskönyvtára)
Jegyzetek Marx és Engels levelezéséből; sajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1982
Engels, Lenin: Dialektikus materializmus szöveggyűjtemény; Mezőgazdasági Főiskola, Marxizmus-Leninizmus Tanszék, Kaposvár, 1984
V. I. Lenin az 1905-1907-es polgári demokratikus forradalomról. Gyűjteményes kötet; összeáll. Rotman Miklós; Kossuth–Kárpáti, Bp.–Uzshorod, 1984
Az októberi forradalom évfordulóiról. 1918-1922. Beszédek, beszámolók, cikkek; Kárpáti–ILK, Uzshorod–Bp., 1987
"Várom válaszát!". Válogatott levelek, 1917-1923; névmutató Szabó László Zsolt, vál., előszó Kun Miklós, ford. Gereben Ágnes, Recski Ágnes; Kossuth, Bp., 1987 (Források)
Az októberi forradalomról; vál., előszó Kirschner Béla; Kossuth, Bp., 1987 (Források)
A szovjethatalom soron levő feladatai; előszó Mihalik István; Kossuth, Bp., 1987 (Források)
Marx, Engels, Lenin: A népesedési kérdésről; vál., bev. Szabó A. Ferenc; Kossuth, Bp., 1987
Lenin Szovjet-Ukrajnáról. Gyűjtemény; összeáll. V. V. Delegan; Kárpáti, Uzshorod, 1988
A "baloldaliság" a kommunizmus gyermekbetegsége; Fapadoskonyv.hu, Bp., 2011 (A demagógia klasszikusai)
V. I. Lenin összes művei; s ajtó alá rend. a Marxizmus-Leninizmus Klasszikusainak Szerkesztősége; Kossuth, Bp., 1963–1980
Lenin alakja számos filmművészeti alkotásban kapott szerepet. Ezek közül az alábbi felsorolás a teljesség igénye nélkül néhány fontosabb életrajzát feldolgozó filmművészeti alkotást sorol fel:
A Szovjetunió utolsó évéből való Szergej Kurjohin (jazz-zenész,  színész, zeneszerző) és Szergej Solohov (újságíró) orosz áldokumentumfilmje, a Lenin egy gomba! Az 1991-es televíziós műsorban a két tréfacsináló azt "bizonyítja be" hitelesnek tűnő referenciákkal, idézetekkel, film- és szövegrészletekkel, interjúkkal stb., hogy az 1917-es Nagy Októberi Szocialista Forradalom vezére (mexikói) hallucinogén "varázsgombák" fogyasztásának hatására robbantotta ki a kaotikus eseményeket, melyek egyfajta pszichedelikus mozgalomnak foghatóak föl. A túlzásba vitt tudattágító "szerhasználat" nyomán pedig végezetül a bolsevik forradalom vezére maga is gombává alakult...
Az egyik legszellemesebb internetes hoax, egy komplett Lenin-mémsorozat, amelyben – "hiteles" fotók segítségével – regélik el Lenin "elfeledett" ikertestvérének történetét. Szergej Iljics Lenin ikerfivére a kiköpött mása külsőre, természetüket illetően azonban eltérnek: Szergej vegetáriánus, kupeckedik, áttér az iszlám hitre és a többnejűség örömeit élvezi stb. Időközben az ideológiai eszmélés szele őt is meglegyinti: megírja A történelem hátramenetben/Faroló történelem c. művét, Trockijjal barátkozik Mexikóban, s végül – Fidel Castro személyes meghívására – Kubában fejezi be az életét (Hurscsov nagy tisztelőjeként)...
Ez a szócikk részben vagy egészben  a   Wladimir Iljitsch Lenin című német Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.
↑ Britannica 1.: Vladimir Ilich Lenin (angol nyelven). Encyclopædia Britannica. (Hozzáférés: 2014. március 1.)
↑ Fischer:  Fischer, Louis. The Life of Lenin (angol nyelven). London: Weidenfeld and Nicolson (1964). ISBN 978-1842122303 
↑ Hahner:  Hahner Péter. Újabb 100 történelmi tévhit avagy Amit biztosan tudsz a történelemről - és mind rosszul tudod. Budapest: Animus Kiadó (2011). ISBN 978-963-324-029-8 
↑ Krausz:  Krausz Tamás: Ki volt Lenin?. Magyar Egyesült Baloldal, 2010. április 23. [2014. december 13-i dátummal az eredetiből archiválva]. (Hozzáférés: 2014. december 12.)
↑ Krausz2: Krausz Tamás: Lenin – társadalomelméleti rekonstrukció. Budapest: Napvilág. 2008. (a katalógusokban formailag hibás ISBN-nel szerepel) ISBN 978-963-9350-32-4  
↑ Krausz–Szilágyi (szerk.):  Krausz Tamás – Szilágyi Ákos. Oroszország és a Szovjetunió XX. századi képes történeti kronológiája (1900–1991). Budapest: Akadémiai Kiadó (1992). ISBN 963-05-6231-6 
↑ Lerner–Finkelstein–Witztum:   (2004) „The enigma of Lenin's (1870–1924) malady”. European Journal of Neurology.  
↑ Loginov:  Loginov, Vladlen. Vlagyimir Lenin. Vibor putyi.. Moszkva: Reszpublika (2005) 
↑ Rice:  Rice, Cristopher. Lenin: Portrait of a Professional Revolutionary (angol nyelven). London: Cassel (1990). ISBN 978-0304318148 
↑ Service:  Service, Robert. Lenin (Egy forradalmár életrajza). Budapest: Park Könyvkiadó (2007). ISBN 978-963-530-788-3 
↑ Temesvári:  Dr. Temesvári Tibor: Lenin családja és gyermekkora, 2009. április
↑ Hildermeier:  Manfred Hildermeier. Die russische Revolution 1905–1921. (német nyelven). Frankfurt (1989). ISBN 978-3-518-11534-3 
↑ Service, 2000:  Robert Service. Lenin: Eine Biographie. (német nyelven). CH Beck Verlag, München (2000). ISBN 9783406466410 
↑ Leonhard:  Wolfgang Leonhard. Die Dreispaltung des Marxismus. Ursprung und Entwicklung des Sowjetmarxismus, Maoismus & Reformkommunismus. (német nyelven). Düsseldorf/Wien (1979, S. 104.). ISBN 9783763215355
Luc, Mary: A Romanovok utolsó napjai - Egy előre bejelentett gyilkosság krónikája; Budapest, Gabo Kiadó (2009); ISBN=978-963-689-254-8
Hogyan ejtsd ki Владимир Ильич Ульянов nevét? (orosz nyelven). forvo.com. (Hozzáférés: 2014. december 3.)
A Lenin-mauzóleum építése és története korabeli képekben (angol nyelven). englishrussia.com. (Hozzáférés: 2014. december 15.)
Lenin élete képekben (magyar nyelven). Szikra Könyvkiadó, Budapest, 1950. (Hozzáférés: 2014. december 15.)

A vlorai nemzetgyűlés (albán kuvendi kombëtar i Vlorës) az albán nép választott küldötteiből és az első Balkán-háború elől menekülő történelmi nagycsaládok vezetőiből álló, 1912. november 28. és december 4. között Vlora városában ülésező általános nemzetgyűlés volt, amelynek során november 28-án kikiáltották az Oszmán Birodalomtól független, szabad és önálló Albániát. Noha 1912 szeptemberére az albánok a török kormánytól már garanciákat kaptak arra, hogy megszervezhetik területi autonómiájukat (Albánia vilajet), az októberben kitörő első Balkán-háborúban a töröknek hadat üzenő Balkán-szövetség tagállamai, Montenegró, Szerbia és Görögország hadseregei bevonultak az albán lakta területekre. Jóllehet, az Osztrák–Magyar Monarchia és Olaszország elviekben támogatták az autonóm Albánia megőrzését, mégis tétlenül szemlélték, hogy Albánia balkáni szomszédjai a háború első két hónapja során elfoglalták az ország nagy részét. Egyedül az ostromlott Shkodra és Janina, valamint Vlora szűkebb térsége maradt oszmán, illetve albán kézen.
A magukra maradt albánok lépéskényszerbe kerültek, és legkülönfélébb csoportjaik keresték a módját, hogyan nyerhetnék el a nagyhatalmak támogatását és őrizhetnék meg országuk területi egységét. Nagy tekintélyű politikai vezetőjük, Ismail Qemali kísérlete vezetett sikerre: szervezésében Vlorába nemzetgyűlést hívtak össze, amelynek során 1912. november 28-án kikiáltották országuk függetlenségét, egyúttal december 4-én megalakították a Qemali vezette ideiglenes kormányzatot, amelynek székhelye Vlora lett. A nemzetgyűlés nem határozott az új ország államformájáról és alkotmányáról; ennek jogát egy majdani nemzetközi bizottság hatáskörébe utalta. A Qemali-kabinetnek számos bel- és külpolitikai akadállyal kellett szembeszállnia: hatalmuk mindössze Vlora környékére terjedt ki, az albánság tényleges támogatottsága nélkül végezték munkájukat, és a nagyhatalmak is csak 1913 júliusában ismerték el végleg a független Albániát.
A függetlenség kikiáltásának napja első évfordulójától, 1913. november 28-ától Albánia nemzeti ünnepe.
Az Oszmán Birodalmon belüli területi autonómiáért küzdő albánok az előző évekhez hasonlóan 1912 áprilisában ismét fegyvert ragadtak és fellázadtak. A Koszovóból kiinduló felkelés kiterjedt az albán lakta területek egészére, és a demoralizálódott török hadsereg elleni győzelmeiket követően a török kormányzat tárgyalóasztalhoz ült velük. A felkelők egyik vezetője, Hasan Prishtina tizennégy pontban foglalta össze a lázadók követeléseit, amelyek nagy részét a török kormányzat 1912. szeptember 4-én véglegesen jóváhagyta. Ezzel megnyílt az út a birodalmon belüli Albánia vilajet megszervezéséhez.
Október 8-án azonban Montenegró hadat üzent az Oszmán Birodalomnak, ezzel kitört az első Balkán-háború, amelynek hadi eseményei elszakították az autonómiájukat frissen kivívott albánokat a birodalomtól. Montenegró azonnal három hadosztályt indított el az albániai Shkodra városa ellen, kisebb csapataik pedig a környező területek elszakításáért harcoltak. Október 17-én a Porta hadat üzent Szerbiának és Bulgáriának, másnap pedig a Balkán-szövetség negyedik tagja, Görögország is belépett a háborúba. A szerbeknek szintén megvoltak a maguk expanziós törekvéseik Albánia területén: Koszovó és Észak-Albánia nagy részét szerették volna országukhoz csatolni, elsősorban azzal a távlati céllal, hogy boszniai álmaik szertefoszlását – vagyis Bosznia Osztrák–Magyar Monarchia általi annektálását – követően a shëngjini és durrësi kikötők elfoglalásával biztosítsák kijutásukat az Adriai-tengerhez. Csapataik behatoltak az albánok lakta területekre, október 22-én elfoglalták Prizrent, majd az elkövetkező napokban megvívott kumanovói csatában diadalmaskodva délnek szorították a török sereget. A görögök sem késlekedtek sokáig, szemük előtt lebegett Dél-Albánia (vagy az ő olvasatukban Észak-Epirusz) elfoglalása legalább a Himara–Korça-vonalig, de kedvező esetben az Albániát nyugat–keleti irányban kettészelő Shkumbin völgyéig. Csapataik először a macedón területeket támadták, de november 3-án megkezdték az Albániához tartozó Észak-Epirusz lerohanását is. Ennek hatására november 5-én a délnyugat-albániai partvidék görög nemzetiségű települései (pl. Himara) elűzték az oszmán és albán hivatalnokokat, hogy előkészítsék a terepet az érkező görög katonaság számára. A görög csapatok tovább nyomultak északnak, november 10-én már Janinát vették ostrom alá, emellett november 18-án a Macedóniában előretörő hadosztályaik találkoztak az északról nyomuló szerb csapatokkal, ezzel az albán lakta területek végleg elszakadtak az Oszmán Birodalomtól. A helyzet súlyosságát érzékeltethetik a számadatok: a kisebb, 35 600 fős sereget felvonultató Montenegró mellett Szerbia öt hadosztályba szervezett hadereje 315 000 főt, Görögország két hadserege és irreguláris alakulatai mintegy 115 000 főt tettek ki. Ezzel szemben állt az oszmán haderő európai alakulatait kitevő 300 000 katona, amelyből az albán területeket legfeljebb 45 000-es haderő védte, abból is 14 000 a montenegróiak által ostromolt Shkodra védelmére rendezkedett be.
Az első Balkán-háború fejleményeinek fényében a nagyhatalmak a bevett diplomáciai csatornákon az albánkérdés kapcsán is egyeztették nézeteiket. A leghatározottabb álláspontot az Osztrák–Magyar Monarchia képviselte: már szeptember elején jelezte, hogy támogatja a status quót, azaz az albánok területi integritásának megőrzését, nem utolsósorban abból a megfontolásból, hogy megakadályozza a szerbek és rajtuk keresztül az oroszok kijutását az Adriai-tengerhez. A Monarchia a katonai beavatkozás elvi lehetőségétől sem riadt vissza, sőt a vezérkar sürgette is a megelőző katonai csapást, nevezetesen a Novi Pazar-i szandzsák megszállását, de erre nem került sor. Ugyanakkor Észak-Albánia szerb annexiója nem feltétlenül kedvezett volna az oroszoknak sem, az osztrák–orosz kapcsolatok ugyanis Bosznia Monarchia általi annexiója óta megromlottak, és minden további konfliktus csak feszültebbé tette volna a már így is kiélezett diplomáciai viszonyt. Így Oroszország szintén támogatta a status quót, és ebben Nagy-Britannia és Franciaország is melléállt. Egy balkáni háború kapcsán megfogalmazódó aggodalmaikat diplomáciai úton közölték a Balkán-szövetség országainak képviselőivel is. Ezek a szóban, négy fal között elhangzott elköteleződések és figyelmeztetések azonban nem vehették elejét a háború kirobbanásának. Ráadásul a nagyhatalmak egyike, Németország és uralkodója, II. Vilmos eleinte nyíltan nehezményezte a Monarchia álláspontját, egyfelől Bosznia okkupációja után veszélyesnek tartotta a szerb expanziós törekvések megállítását, másfelől húga, a görög trónörökös felesége, Zsófia hercegnő révén maga is albánellenes érzelmeket táplált.Október 19-én, a háború kitörése utáni héten a Monarchia vámuniót ajánlott fel Szerbiának, hogy a gazdasági integráció örvén késleltesse a balkáni konfliktusok súlyosbodását. A céljaikban meglehetősen eltökélt szerbek azonban csak időhúzásul ültek a tárgyalóasztalhoz, és színleg azzal a feltétellel egyeztek volna bele az ajánlatba, ha ezzel egy 50 kilométeres szerb tengerparti sáv jöhetne létre az Adrián; jól tudták, hogy az osztrákok számára ez elfogadhatatlan. November 9-én a német kormányon volt a sor, és diplomáciai csatornákon azzal a tervvel fordult Szerbiához, hogy Albánia őrizhesse meg területi egységét, de egy szerb nemzetiségű herceg uralma alatt. A szerb miniszterelnök, Nikola Pašić elutasította ezt az ajánlatot is, mondván, hogy Albánia önállósága semmilyen formában nem kívánatos, és a Balkán-szövetség országai maguk is képesek az albánhelyzet megoldására.Ezt követően a Monarchia Olaszországhoz fordult, hogy érdekközösségük mentén lépjenek fel közösen az albán status quo védelmében, az olaszokat ugyanis szintén súlyosan érintette volna az Otrantói-szoros túloldalának szerb kézre kerülése. Az osztrákok által tárgyalásra előkészített tervezet szerint csak az albán többségű területek lettek volna egy önálló Albánia részei, de Koszovó nagy részét (Gjakova, Peja és Prizren vidékét) a szerbeknek, a Thíamisz folyótól délre elterülő vidéket a görögöknek, és amennyiben sikeresen beveszik, Shkodra városát a montenegróiaknak engednék át. Ekkor merült fel első ízben az a forgatókönyv, hogy Albánia államformája a hercegség legyen, és a koronás fő ne az albán felekezetek valamelyikébe (katolikus, görögkeleti, muszlim) tartozzon, azaz egyszerűbben: ne albán legyen. Olaszország eleinte szkeptikusan fogadta a terveket, de végül megegyeztek és közösen léptek fel a bécsi Balkán-politika érvényesítéséért. A háttérben a Monarchia képviselői titkos tárgyalásokat folytattak az albánok képviselőivel is, októberben Eqrem Vlorával, november 9-én pedig Ismail Qemalival, és a Monarchia egyre inkább elköteleződni látszott az albánkérdés mellett.A valóság azonban túllépett a papírra vetett terveken: 1912 novemberére nyilvánvalóvá vált, hogy a harcban álló Szerbia belátható időn belül elfoglalja az észak-albániai tengerparti területeket. November 13-án a Monarchia diplomáciai demarsot intézett Montenegróhoz, amelyben nehezményezte az albánok autonómiájának megsértését, nevesül Shkodra ostromát, illetve hogy a montenegrói hadmozgások alapján már Shëngjin és Lezha elfoglalása is a küszöbön áll (november 16-án valóban el is foglalták Shëngjint). Az olasz kormány hasonló értelmű leiratot intézett Montenegróhoz, a montenegrói uralkodó, I. Miklós azonban a leghatározottabban visszautasította mindkét diplomáciai iratot. A december 3-ai tűzszünetig a nagyhatalmak tehetetlenek voltak a fejleményekkel szemben.
Mi sem jellemzi jobban a korabeli albánság vezető rétegének regionális és érdekcsoportokra való töredezettségét, mint hogy erejük egyesítése helyett csoportjaik egymástól függetlenül vagy éppen egymással rivalizálva több kísérletet is tettek arra, hogy az albánok valamely formálisabb keretben döntsenek országuk sorsáról vagy csupán megnyerjék maguknak a nagyhatalmak támogatását.
A konstantinápolyi alsóház albán tagja, Syrja Vlora és fia, Eqrem Vlora már 1912. szeptember végén felismerték a közelgő háború rémét és felhívást tettek közzé, amelyben októberre albán nemzetgyűlést hívtak össze Vlorába. Céljuk az volt, hogy a balkáni háború árnyékában döntést hozzanak egy független és semleges Albánia kikiáltásáról, és igyekezzenek ügyükhöz megnyerni az Osztrák–Magyar Monarchia támogatását is. Kezdeményezésük azonban több ponton is elbukott. Egyfelől Vlora rokona, Ismail Qemali maga is nemzetalapítói ambíciókat dédelgetve szervezkedéssel és tárgyalással töltötte az 1912-es esztendőt, s párthívei minden eszközzel igyekeztek megakadályozni, hogy Syrja Vlora munkálkodása keresztülhúzza számításait. Emellett bár Vlora előrelátó volt, az időpont korainak bizonyult: a meghívott albán területeknek csak kis része képviseltette magát az összehívott nemzetgyűlésen, miután az albánok nagy része ekkor még bízott a szeptemberben a Porta által jóváhagyott albán autonóm területek létrehozásában és abban, hogy a Balkán egészére, így Albániára is kiterjedő háború elkerülhető. A végül Vlorában megjelent kisszámú küldött éppen ezért, valamint a törzsi és felekezeti pártoskodás miatt végül nem volt képes dűlőre jutni még a legegyszerűbb kérdésekben sem. A gyűlés dolgavégezetlen feloszlott. A fiatal Eqrem Vlora ezt követően a Monarchia fővárosába utazott, és tárgyalásokat folytatott Conrad von Hötzendorf vezérkari főnökkel, valamint a külügyminisztérium szakreferenseivel. Bár a Monarchia képviselői biztosították őt arról, hogy támogatják az 1912. szeptemberi albán status quo fenntartását, végül mégis kézzelfogható eredmények nélkül tért vissza Vlorába. Apja, Syrja Vlora ezalatt egy újabb nemzetgyűlés megszervezésén dolgozott, ezúttal közép-albániai helyszínnel. Durrësbe és Tiranába utazott, hogy a helyi vezetőket megnyerje az ügynek, de a Portához továbbra is hű muzulmán vezetők ellenezték a tervét. Végül a Shkodra védelmében részt vevő Esat Toptanit sikerült meggyőznie, hogy amennyiben a háború oszmán vereséggel zárul, proklamálják a független Albániát. Toptani nagy befolyású földesúr lévén, támogatásával megnyílt az esély egy eredményesebb nemzetgyűlés tető alá hozására. November közepére észak- és közép-albániai vezetők gyűltek össze Tiranában. Hiába azonban a részleges siker, a tiranai gyűlés résztvevői továbbra is képtelenek voltak az együttműködésre, a független Albánia kikiáltása ezúttal is elmaradt. Egyetlen eredményük egy Nikollë Kaçorri és Abdi Toptani által november 12-én megfogalmazott, I. Ferenc Józsefhez intézett levél volt, amelyben számot adtak a több oldalról lerohant kicsiny ország szorongatott helyzetéről, és a Monarchia támogatását kérték akár a status quónak megfelelő, Oszmán Birodalmon belüli Albánia vilajet megszervezéséhez, akár a szomszédos országokéhoz hasonló alkotmányos albán monarchia létrejöttéhez. Levelük hivatalos válasz nélkül maradt. Vlora végül csalódottan elhagyta Albániát, és Konstantinápolyba távozott.
Syrja Vlora szervezkedésével párhuzamosan, 1912. október 14-én hazafias koszovói albán vezetők egy csoportja – Hasan Prishtina, Nexhip Draga, Bajram Curri, Midhat Frashëri és mások – Üsküpben találkozott a Honmentők Fekete Társasága (albán Shoqëria e Zezë për Shpëtim) nevű titkos egyesület gyűlésén. Megbeszéléseik során október 16-án megfogalmaztak egy kommünikét, amelyet az albánság nevében az európai nagyhatalmakhoz kívántak eljuttatni. Ebben az állt, hogy az Oszmán Birodalom és – az akkor még csak – Montenegró között kirobbant legújabb háborúban az albánok sem maradhatnak tétlenek. Fegyvert fognak, de nem azért, hogy ezzel katonai segítséget nyújtsanak a Portának, hanem hogy megőrizzék népük függetlenségét és Albánia területének egységét. Az üsküpi gyűlés után azonban a katonai helyzet drámaian fokozódott. Az elkövetkező napokban a szerb sereg már Koszovó földjén járt, az albán vezetőket letartóztatták és 1913 májusáig Belgrádban tartották fogva.Az amerikai albánság hazafias szervezete, a Vatra szintén hallatott magáról: november 17-ére Bostonba találkozót hívtak össze, amelyen Faik Konica elnökletével akként határoztak, hogy minden anyagi erőforrásukat Albánia megmentésére áldozzák, s támogatáskérő leveleket intéztek William Howard Taft amerikai elnökhöz, valamint az Osztrák–Magyar Monarchia, Németország, Olaszország, Franciaország és Oroszország külügyminisztériumaihoz, továbbá X. Piusz pápához.A katonai helyzet eddigre már rendkívül fenyegetővé vált. November 18-ával a görög és szerb csapatok elvágták a még szabad albán területeket az Oszmán Birodalomtól. November 19-éig a görög csapatok egészen Himaráig nyomultak előre, ezzel 50 kilométerre megközelítették Vlora városát, hadiflottájuk pedig a dél-albániai tengerpart blokádját készítette elő. A montenegróiak november 16-án elfoglalták Shëngjin kikötőjét, a szerbek 18-án Lezhát, november 22-én Dibrát, majd november 26-áig egészen Milotig nyomultak, és ott készültek az 50 kilométerre fekvő Durrës elfoglalására. November közepére az oszmán sereg gyakorlatilag összeomlott, a birodalom európai területein egyedül Shkodrát, Janinát és Drinápolyt tartották, a bolgár had pedig már Konstantinápoly alatt táborozott. Emellett az oszmán kormány és hadsereg az „albánok árulásában” látta balkáni domíniuma elvesztésének közvetlen okát, ezért az Albániában küzdő alakulataikat sem tüzelte a harci kedv, az albán földért harcoló katonák demoralizálódtak. Sajátos színezetet ad az albán területeken zajló hadműveleteknek, hogy noha az előző években az albánok többször fegyvert fogtak önrendelkezésük kivívásáért, 1912-es felkelésüket pedig sikerre is vitték, az első Balkán-háború hónapjaiban mégis tétlennek mutatkoztak. Az oszmán zsoldban álló közép-albániai nagyúr, Esat Toptani 10-13 ezres serege élén ugyan Shkodra védelmére sietett, de az elmúlt években harci tapasztalatokat szerzett albán szabadcsapatok nem hallattak magukról. Ennek oka egyfelől abban állt, hogy a korábbi években a montenegróiak és a szerbek csempészett fegyverekkel segítették az albán lázadókat, így kezdetben nem az ellenséget látták a törökök ellen harcoló, albán területre lépő szerbekben. Jellemző momentum, hogy az egyik legradikálisabb és legnagyobb katonai ütőerővel rendelkező albán hadúr, Isa Boletini a szerbek támadását követően otthonában nyugodtan várta a fejleményeket, és csak napokkal később értette meg, hogy a háborút nem csak a törökök ellen vívják. Ám mire az albánok felismerték a veszélyt, tehetetlennek bizonyultak az óriási tüzérségi fölénnyel rendelkező, hatalmas szerb sereggel szemben, akik a törököknél jóval hatékonyabban azonnal le is fegyverezték őket, vagy hagyták őket félreeső törzsi területeik, völgyeik védelmére berendezkedni. A dél-albániai toszkok vezetői eközben kevés eredménnyel bár, de szintén fegyverbe szólították a lakosságot, és inkább diplomáciai csatornákon keresték a Monarchia és Olaszország támogatását.Egyre kézzelfoghatóbb volt annak veszélye, hogy az albán lakta területek a környező balkáni államok martalékaivá válnak. Az elbukott próbálkozásokkal párhuzamosan azonban az albán politika nagy öregje, éveken keresztül a konstantinápolyi alsóház albán képviselője, Ismail Qemali is lankadatlan szervezőmunkával dolgozott hazája megmentésén.
Qemali az 1912-es évet addig is szervezkedéssel töltötte, titkárával, Luigj Gurakuqival egyetemben folyamatosan úton volt Konstantinápoly és az albán területek, valamint az emigráció balkáni központjai között. November eleje Bukarestben érte, ahol november 5-én a helyi emigráns albánokkal szervezett találkozójukon úgy döntöttek, hogy egy testületet alakítanak Vezetők Bizottsága néven (albán Komiteti i Drejtorëve, korabeli formában Komiteti i Drejtonjës), amely megszervezi az Albánia területi feldarabolását megakadályozó nemzetgyűlés összehívását. Qemali ezen a ponton még Syrja Vloránál óvatosabb volt és fontolva haladásra intett: mielőtt a függetlenség elérését tűzték volna ki célul, javasolta a nagyhatalmak álláspontjának megismerését. Qemali ezt követően egyfelől albániai párthíveit távirati úton arra utasította, hogy Syrja Vlora hasonló célkitűzésű szervezőmunkáját hátráltassák, maga pedig egy küldöttség élén Budapesten át Bécsbe utazott, ahol tárgyalásokat folytatott a Monarchia külügyminiszterével, Leopold von Berchtolddal, hogy kipuhatolja a Monarchia viszonyulását egy albán nemzetgyűléshez. Berchtold – részletekbe bocsátkozás nélkül – biztosította Qemalit a támogatásáról, és megerősítette, hogy a Monarchia nem fogja hagyni a szerbek kijutását a tengerpartra. A külügyminiszter magánfeljegyzéseiből azonban nyilvánvaló, hogy Qemalit megbízhatatlannak tartotta, és előnyben részesítette a Syrja Vlora-féle nemzetgyűlést. Az osztrák külügyminiszterrel való találkozója mellett Qemali felkereste a bécsi olasz és brit nagykövetségeket is. November 9-én Qemali táviratot küldött fiának, Edhem Qemalinak Vlorába, a titokzatos „Albánia jövője biztosított” kitétellel, és a jó hír jegyében utasította a nemzetgyűlés megszervezésére. Fia november 13-án válaszolt, és arról biztosította apját, hogy Albánia minden területéről meghívták az albánság választott küldötteit, hogy gyűljenek össze Vlorában, készen a további fejleményekre.Időközben Qemali elhagyta Bécset, és a Monarchia külügyminisztere, Leopold von Berchtold által rendelkezésére bocsátott hajón – a bukaresti és a trieszti albán kolóniák küldötteivel kiegészülve – november 21-én kikötött Durrësben. Ekkor már az óvatoskodást félretéve kifejezett célja Albánia függetlenségének kikiáltása volt. Maguk mellé vették a még feltehetően Syrja Vlora hívására összegyűlt közép-albániai vezetőket, és délnek, Vlorának vették az irányt. Útközben, Fierben csatlakoztak hozzájuk a Koszovóból idáig menekült albán nagycsaládok, és végül november 26-án érkeztek meg Vlorába.Bár a tekintélyes Isa Boletini vagy a mirditai kapitány, Mark Gjoni még úton volt Vlorába, minden készen állt a sorsfordító nemzetgyűléshez. A jelenlévők már november 27-én informális döntést hoztak arról, hogy a hadi helyzet ismeretében a nemzetgyűlés célja immár nem lehet más, mint Albánia függetlenségének deklarálása. Erre ösztönözte őket az is, hogy időközben a szerbeket már csak egy hajszál választotta el Durrës elfoglalásától, amit az Osztrák–Magyar Monarchia korábban kifejezett elköteleződése dacára tétlenül szemlélt.
A nemzetgyűlés 1912. november 28-án, egy csütörtöki napon, délután két órakor vette kezdetét Xhemal Vlora – a nemzetgyűlés szervezésében korábban elbukott Syrja Vlora fivére, Qemali helyi híveinek egyike – házában. Az elnöklő Qemali nyitóbeszédében felvázolta a Balkán politikai és katonai helyzetét, az Oszmán Birodalom összeomlását, és egy független Albánia kikiáltásában, valamint egy ideiglenes kormány létrehozásában állapította meg a fő célokat. Ezt követően, miután a küldöttek támogatásukról biztosították, kilépett az épület erkélyére, és más albán notabilitásoktól körbevéve a téren összegyűltek előtt a következő szavakkal kiáltotta ki a függetlenséget: „Albánia a mai naptól, egy ideiglenes kormány vezetése alatt, önálló, szabad és független!” (albán „Shqipëria të bëhet që sot më vehte, e lirë, e pamvarur nën një qeveri të përkohëshme!”). Ezt követően Nikollë Kaçorri és Murad Toptani is rövid beszédeket tartottak, majd a ház előtt felvonták az albán lobogót. A zászló körül ugyan adódott némi bonyodalom, arról ugyanis előzetesen nem döntöttek, hogy mi is legyen az újonnan született állam nemzeti jelképe. Végül valakinek eszébe jutott, hogy a Himaránál a görögökkel harcoló Eqrem Vlora házában lóg a falon Szkander bég lobogója, vörös alapon fekete kétfejű sassal, így végül azt vonták fel a zászlórúdra. A téren összegyűlt tömeg nagy része először látta az albán zászlót, s volt, aki értetlenségének adott hangot, hogy Korán-idézet helyett egy varjú (!) ékesíti, mások pedig egyetértésüknek adtak hangot, hogy a Monarchia zászlaját vonták fel Vlorában. A házba visszatért küldöttek ezt követően megbízták Qemalit az ideiglenes kormány megalakításával, amelyre az elkövetkező napokban sor is került.Albánia függetlenségének támogatottsága nem egyértelmű, a történettudomány még adós a kérdés megnyugtató rendezésével. Az albán történetírásban bevett adat szerint november 28-án 37, december 3-áig pedig további 26 küldött hagyta jóvá az ország függetlenné válását. Az aktusnak formális keretet adó dokumentumon, a függetlenségi nyilatkozaton 41 aláírás szerepel. Több ponton is problémásak ezek a számok. Egyfelől a november 28-ai szavazásnak jegyzőkönyve nem maradt fenn, a Qemali-kormány csak több mint egy év elteltével, 1914-ben publikálta a november 28-án támogatólag szavazók névsorát a Perlindja e Shqipëniës című kormánylap hasábjain (29 névvel). További forrás a vlorai osztrák–magyar konzul, Wenzel Lejhanec 1912. november 29-ei távirata, amelyben a támogatók névsoráról is tájékoztatta a bécsi külügyminisztériumot (32 névvel). Közkeletű és elfogadott számadat viszont, hogy 83 küldött volt jelen a Vlora-házban, így az egyhangú támogatás fényében legalábbis kevésnek tűnnek ezek a számok. Még akkor is így van, ha tudott, hogy törvénykezési járásonként (kaza), nem pedig egyénenként számolták a szavazatokat. Emellett többen csak a második ülésnaptól csatlakoztak a függetlenségi nyilatkozattal egyetértők sorához, s egy részük csupán szóban (pl. Isa Boletini), mások pedig táviratban adták nevüket a deklarációhoz. Hasonlóképpen bizonytalan kérdés, hogy a megjelentek mennyiben képviselték az albánság egészét. A hadi helyzet következtében a választott küldöttek egy része nem juthatott el Vlorába (közülük kerültek ki azok, akik „táviratilag” vettek részt az eseményeken). Jelen voltak viszont a szerbek elől menekülő, zömmel koszovói nagycsaládok fejei, míg a koszovói albánok tényleges vezetői Belgrádban raboskodtak. Ennek eredményeként Közép- és Dél-Albániát kb. 15-15, Koszovót kb. 10, Észak-Albániát pedig egyetlen küldött képviselte. Hasonló aránytalanság tapasztalható a felekezeti megoszlás tekintetében is: a jelenlévők kétharmada muszlim, egyharmada görögkeleti volt, s csupán ketten képviselték a katolikus albánságot.A függetlenség kikiáltásának napja első évfordulójától, 1913. november 28-ától Albánia nemzeti ünnepe.
Másnap, november 29-én folytatódott a nemzetgyűlés. Ezen a napon, több száz harcosa élén megérkezett a városba a koszovói Isa Boletini is, és csatlakozott a küldöttekhez. Kezdetét vették a tárgyalások az ideiglenes nemzeti kormányról, amelynek kijelölt feladata a törvényhozási munka megkezdése és az ország irányítása az alkotmány megszületéséig, illetve addig, amíg valamely a nemzetközi nagyhatalmak nevében eljáró bizottság nem rendezi az ország államjogi helyzetét.Miután november 28-án Qemalit bízták meg a kormányalakítással, leendő miniszterelnökként ő tette az első javaslatot az ideiglenes kormányzat miniszteri pozícióinak betöltésére. Tervezete azonban nagy ellenállásba ütközött a gyűlésen részt vevő keresztény küldöttek, valamint a Vlorába akkreditált, szintén jelen lévő diplomaták részéről, Qemali ugyanis tisztán muzulmán összetételű kormányt szeretett volna látni az ország élén. Indoklásul azzal az érvvel szolgált, hogy a még húzódozó és a Portához hű, de saját fegyveresekkel rendelkező muzulmán albán földesurak ezzel a gesztussal megnyerhetőek lennének a független Albánia támogatására. A vita olyannyira elhúzódott, hogy az egyezség csak az ötödik ülésnapra, december 4-ére született meg, és formálisan is megválaszthatták az ideiglenes nemzeti kormány tagjait. A kabinet összeállításakor érvényesítették a vita során felmerült felekezeti szempontot, mely szerint valamennyi bevett albániai felekezet képviseltetve legyen. A kormány elnöke, egyúttal a külügyi tárca irányítója a bektási Ismail Qemali, a kabinet tárca nélküli alelnöke Durrës római katolikus prelátusa, Nikollë Kaçorri lett. A kormány további tagjai: Mehmet Dërralla (hadügy, muzulmán), Myfit Libohova (belügy, muzulmán), Pjetër Poga (igazságügy, görögkeleti), Luigj Gurakuqi (közoktatás, katolikus), Abdi Toptani (pénzügy, muzulmán), Midhat Frashëri (közmunkaügy, bektási), Pandeli Cale (mezőgazdaság és kereskedelem, görögkeleti), Lef Nosi (postaügy, görögkeleti).Az ország fővárosául Vlorát jelölték ki, s a kormány székhelye a nemzetgyűlésnek is helyet adó kétemeletes Vlora-ház lett. Ezenkívül a postaügyi minisztérium rendelkezett saját épülettel, tudniillik a vlorai távíróhivatalban rendezkedett be. Ezzel egy időben Haxhi Vehbi Agolli elnökletével megalakult a vlorai kormány munkáját felügyelő, tizennyolc tagú Öregek Tanácsa (Pleqësia), illetve a koszovói Isa Boletini, Riza Gjakova és Zenel Begolli vezette nemzeti milícia.A függetlenség kikiáltását követően egyetlen ország sem ismerte el Albánia függetlenségét, az Oszmán Birodalom pedig egyenesen elfogadhatatlannak tartotta egy önálló Albánia megszületését. Ami pedig a szomszédos államokat illeti, csapataik folytatták az előrenyomulást Albánia területén. A görög hadihajók blokád alá vették a Vlorai-öblöt(wd), szárazföldi csapataik pedig a Vlorától 30 kilométerre lévő Llogara-hágónál vívtak ütközetet Eqrem Vlora mindössze 2500 fős csapatával. A szerbek elfoglalták Resent, Ohridot, és már Elbasan is a kezükben volt, november 30-án pedig Durrësbe is bevonultak. Hamarosan nyilvánvalóvá vált az is, hogy a birtokaik védelmére visszahúzódó albán nagycsaládokkal nem lehet számolni a kabinet támogatásában, az ortodox albánok gyanakvóan viszonyultak egy muzulmán többségű Albániához, az elfoglalt területekről áradó albán menekültek nyomában pedig anarchikus viszonyok ütötték fel a fejüket.Mindez előrevetítette azokat a nehézségeket, amelyekkel Qemali ideiglenes kormányának meg kellett küzdenie országa területi egységének megőrzéséért és függetlenségének nemzetközi elismertetéséért.
Csaplár 2010: Csaplár-Degovics Krisztián: Az albán nemzettéválás kezdetei (1878–1913): A Rilindja és az államalapítás korszaka. Budapest: ELTE BTK Történelemtudományok Doktori Iskola. 2010. ISBN 978-963-284-176-2  
Durham 2001: M. Edith Durham: Albania and the Albanians: Selected articles and letters 1903–1944. Ed. by Bejtullah Destani. London: Centre for Albanian Studies. 2001. ISBN 1903616093  
Jelavich 1996: Barbara Jelavich: A Balkán története I–II. Ford. Balabán Péter. Budapest: Osiris; 2000. 1996. = Europica Varietas,  ISBN 9633791200  
Pearson 2004: Owen Pearson: Albania and King Zog: Independence, republic and monarchy 1908–1939. London; New York: Centre for Albanian Studies. 2004. = Albania In the Twentieth Century,  1. ISBN 1845110137  
Szabó 1999: Szabó A. Ferenc:  Albánia nehézkes születése.  Valóság,   XLII. évf.  6. sz. (1999)   78–87. o.
Zavalani 2015: Tajar Zavalani: History of Albania. Ed. by Robert Elsie, Bejtullah Destani. London: Centre for Albanian Studies. 2015. = Albanian Studies,  ISBN 9781507595671
•	The Declaration of Albanian Independence. Transl. by Robert Elsie  www.albanianhistory.net  (angolul) (Hozzáférés: 2015. dec. 9.) arch
A Very Large Telescope (rövidítve: VLT, magyarul: nagyon nagy távcső) a világ egyik legnagyobb csillagászati távcső-rendszere, mely négy, egyenként 8,2 méter átmérőjű tükrös távcsőből áll. A teleszkópok neveit egy helyi indián nyelvből vették: Antu (Nap), Kueyen (Hold), Melipal (Dél keresztje) és Yepun (Vénusz).
A csillagvizsgáló a 2635 méter magas Cerro Paranal hegyen, az Atacama-sivatagban van Chilében, és az Európai Déli Obszervatórium (angolul European Southern Observatory, ESO) üzemelteti. A négy távcső működhet egymástól függetlenül is, de a négy távcsövet összekapcsolva, interferométer segítségével sokkal nagyobb, 130 méter átmérőjű távcsőének megfelelő felbontás érhető el. Az interferometrikus megfigyelést segíti négy kisebb, mozgatható, 1,8 méter átmérőjű távcső.
A teleszkópok tükreit speciális, minimális hőtágulású kerámiából készítették Németországban, majd Franciaországban csiszolták.
A kerámia önmagában nem tükrözi a fényt, sötét borostyán színű. A tükör fényvisszaverő képességét összesen 12 grammnyi, 18 nanométer vastag alumíniumréteg adja.
2009 februárjában először készítettek képeket az interferométerrel (egyelőre a segédtávcsövekkel): a T Leporis Mira típusú változócsillagról sikerült képet alkotni, melyen a csillag korongja mellett a Mira változókra jellemző gázburok is látható, melynek átmérője a földpályáéval összemérhető.Felfedezte a 2M 1207b-t, az első exobolygót, amelyet (a Gaël Chauvin francia csillagász vezette kutatócsoportnak) sikerült közvetlenül is megörökíteni, infravörös tartományban, az ESO 8,2 méteres VLT (Yepun) távcsövével, 2005 őszén.

A Vocaloid (ボーカロイド; Hepburn: Bōkaroido) egy énekszintetizátor program, amit a Yamaha fejlesztett ki 2000-ben. A szoftver lehetővé teszi, hogy dalszövegek és dallamok bevitelével ének szülessen. Szintetizáló technológiát alkalmaz szinkronszínészek és énekesek rögzített hangjaival. A szoftver változtatni tudja a hangsúlyt és a hangszín dinamikáját.
Az első változat 2004. január 15-én jelent meg, melyhez a hangokat más cégek készítik. A hangcsomagokhoz mindig a program legfrissebb változatát csomagolják. A rendszer nem csak japánul, hanem angolul is elérhető.
Jelzésfeldolgozó részét 2000-ben egy közös kutatóprojekt folyamán fejlesztették ki, Kenmocsi Hideki vezetésével Spanyolországban (ugyanaz a csapat, akik a Voctro Labs-ot alapították). Eredetileg nem kereskedelmi célokra készült, ám a Yamaha támogatásával később ez megváltozott.
A program lényegében egy meghatározott szöveget énekel, melynek megváltoztatható a hangszíne, hangmagassága és a dallama. A szoftver élethű hangokat hoz létre zenei effektusok, mint például vibrato hozzáadásával. Leegyszerűsítve, ezzel a technológiával az éneklés énekes nélkül is létrehozható. A Vocaloid szintetizáló technológiáját eleinte Frequency-domain Singing Articulation Splicing and Shaping ( 周波数ドメイン歌唱アーティキュレーション接続法; Hepburn: Súhasú-domain Kasó Articulation Szecuzoku-hó) néven hívták, habár a Yamaha már nem használja ezt a nevet honlapján.
A Vocaloid és a Vocaloid 2 szintetizátor programjai éneklésre vannak tervezve, nem pedig felolvasásra. Erre kifejezetten a Vocaloid-flex van létrehozva. Rekedt hangra vagy kiabálásra nem tud reagálni.
A program robbanásszerű fejlődésének köszönhetően, a Vocaloidok kifejezése és hangminősége napjainkban eljutott arra a pontra, hogy szinte lehetetlen különbséget tenni köztük és az emberi hang között. A szoftver lehetővé teszi, hogy a felhasználó kedvére dalokat, dallamokat készítsen, mi több, teljes zenei műveket is létre lehet hozni.
A Vocaloid 2 rendszer főbb részei a Score Editor (jelzésszerkesztő), a Singer Library (könyvtár) és a Synthesis Engine (szintetizátor). A Synthesis Engine jelzéseket fogad a Score Editortól, majd megfelelő mintát választva a Singer Libraryból kombinálja ezeket, hogy hangokat hozhasson létre.
A rendszer csak japán, spanyol és angol nyelven jelent meg, de a jövőben várható egyéb nyelveken is.
A Score Editor gépzongora típusú szerkesztő, ami fogadja a dalszövegeket és a hangjegyeket. Japán nyelvű program elfogadja a hiraganát, katakanát és a romajit is. Az angol verzióban az Editor automatikusan átváltja a dalszöveget X-SAMPA fonetikai jelekké, amit a beépített szótár tesz lehetővé. Előfordul, hogy egy szó nem szerepel a szótárban, ekkor a program megengedi, hogy beírjuk az adott szót a szótárába. A japán és az angol szerkesztő dalszöveg beviteli módja különbözik, viszont a platform megegyezik, tehát kompatibilisek egymással.
Adatbázisában található a valódi emberek hangmintája. Az adatbázisnak tartalmaznia kell az összes lehetséges fonémát, az adott nyelvből. Ahhoz, hogy minél természetesebb, valódi hangokat hozzon létre, 3 vagy 4 különböző hangmagasságot kell tárolnia a könyvtárnak.
A Score Editortól fogadja a jelzéseket, információkat, majd énekhanggá szintetizálja azokat.
A Yamaha 2000 márciusában kezdte a Vocaloid fejlesztését, amit első alkalommal a német Musikmesse vásáron jelentettek be 2003. március 5-én. Daisy néven készítették, utalva a „Daisy Bell” című számra, de jogi okok miatt megváltoztatták a nevet Vocaloidra.
Az első Vocaloidok között Leon és Lola volt, akiket a Zero-G stúdió hozott forgalomba, mint soul énekesek 2004. március 3-án. Leon és Lola először a NAMM Show-ban jelent meg 2004. január 15-én. 2005-ben meg is nyerték az Electronic Misucan Editor's díjat a Wired Nextfest fesztiválon. 2004 júliusában a Zero-G később kiadta a Miriamot, Miriam Stockley hangjával. Még abban az évben a Crypton Future Media megjelentette Meikot, akit Kaitoval együtt a Yamaha fejlesztett ki. 2005 júniusában, a Yamaha 1.1-es verzióra fejlesztette a programot, később egy fejlesztéssel a Vocaloid 1.1.2-es programja új funkciókkal bővült. 2004-től 2006-ig még öt Vocaloid jelent meg.
A Vocaloid 2-t 2007-ben jelentették be. Ellentétben az első programmal, a Vocaloid 2 a vokális minták eredményére alapult, szemben az emberi hanggal. Az időhiány miatt, nem volt nyilvános béta teszt, inkább a felhasználók által jelentett problémák alapján frissítették. A program felhasználó felülete teljesen megújult japán felülettel, új funkciók kerültek bele. Az emberi lélegzet és a rekedt hang ezúttal felvehető volt a program könyvtárába, amivel élethű hangzást lehet létrehozni. A Vocaloid 2 program nem kompatibilis a Vocaloid 1-gyel, tehát régebbi szoftverekbe nem lehet betölteni ennek a verziónak a könyvtárát.
Összesen 17 csomagot hoztak létre a Vocaloid 2 japán verziójához, míg az angol verzióhoz mindössze öt darabot.
2011. október 21-én adták piacra. Számos stúdió frissítést biztosít, annak érdekében, hogy a Vocaloid 3 kompatibilis lehessen régebbi verziókkal. Ez a verzió sokkal több tulajdonságot, lehetőséget tartalmaz három új nyelvvel (kínai, koreai és spanyol) és rengeted énekessel, mint az előző két verzió együtt. A Vocaloid 3 plugint is használni, lehetővé téve a normál, és a klasszikus módok közti váltást attól függően, hogy a felhasználó modernebb, vagy kevésbé élethű hangokat szeretne létrehozni.
2014 októberében az első bejelentett szoftver Ruby volt, akinek megjelenését eltolták. A program még fejlesztés alatt áll.
Vocaloid-flexA Yamaha fejlesztette ki ezt az éneklésre alkalmas applikációt a Vocaloid programra alapozva. Többek között a Metal Gear Solid: Peace Walker nevű videojátékhoz és a HRP-4C robothoz is használták ezt a szoftvert.
MikuMikuDance3D Vocaloid animációkhoz használják. Ingyenes szoftver, ami jelentősen hozzájárult a rajongók által készített karakterek és videók születéséhez. A fejlesztő visszavonult 2011-ben, ám 2013-ban ismét elkezdte frissíteni a szoftvert.
NetVocaloidA NetVocaloid egy online énekszintetizáló szolgáltatás volt, tehát akkor is lehetett használni a Vocaloid szoftvert, ha az nem volt meg a felhasználónak. Japánul és angolul is elérhető volt, de 2012 áprilisában ez a program már nem volt elérhető a Yamaha honlapján.
MMDAgentAz International Voice Engineering Institute fejlesztette ki, az alfa verzió 2010. december 25-én jelent meg. Ingyenes program, 3D modellekből és hangfájlokból készült.
Vocaloid Editor Cubase-hezPluginként használható a Cubase szoftverhez, habár nem tartalmaz hangcsomagokat, a Vocaloid 2 és 3 verzióból minden hangot fel tud ismerni és használni.
Vocaloid NetNetVocaloid helyettesítésére szolgál. Csak azok tudják használni, akiknek megvan a Vocaloid 3, Vocaloid 3 Neo vagy az iVocaloid.
Vocaloid firstiOS-al kompatibilis ingyenes szoftver, tartalmazza a "VY1-et" alacsony hangminőségben.Piapro Studio
A Crypton Future Media saját termékeihez készült, Vocaloid-ra épülő VST beépülő, amely teljes értékű előtétprogramot szolgáltat a Vocaloidot más digitális zeneszerkesztők részeként használni kívánó felhasználók számára. Minden Vocaloid 3- vagy 4-kompatibilis hangcsomag tartalmazza.
eVocaloidMobiltelefonokkal is kompatibilis LSI hang generátor, ami "VY1" hangját használja. A Pocket Miku eszköz is tartalmazza az eVocaloidot.
Habár a Yamaha fejlesztette ki, a Vocaloid értékesítését illetékes stúdiókra hagyta.
A Vocaloid bemutatásában és promóciójában számos japán magazin felelős, mint például a DTM magazin, ami egy művész által készített vázlatban mutatta be Mikut, Rint, Lent és Lukát az olvasóknak. Hozzájárult a sikerhez, hogy 30 napos próbaverziót hoztak létre Miriam, Lily és Iroha Vocaloidokból.
SF-A2 Miki albumának sikere után más Vocaloidoknak is saját CD-t készítettek, ezzel elérve, hogy minél több szoftver fogyjon a piacon. Amikor 2010. november 9-én Japánban megnyitott az Amazon MP3, több Vocaloid album is szerepelt bolt ingyenes kínálatában.A Vocaloidok, legfőképpen Hacune Miku, feltűntek az autóversenyzésben is, mivel a Good Smile Company támogatásával 2008-tól három különböző csapat kapott Vocaloidos külsőt autójának.
Studie csapat a 2008-2009-es időszakban BMW Z4 E86 és BMW Z4 GT3 autói hivatalos Hacune Miku karakterdizájnban díszelgett.A MOLA csapat autói Kagamine Rin és Len színeiben pompáztak a 2008-as Fuji Speedway-en.A COX csapat a 2010-es időszakban a hivatalos Hacune Miku figurát használt autóikra.A Sega számos játékot hozott létre többek között Hatsune Miku: Project DIVA-t. Ez a játék több Crypton Vocaloidot és rajongók által készített karaktereket tartalmaz. Később Gree által készített mobil játék jelent meg Hatsune Miku Vocalo x Live néven.Két manga is megjelent, habár ezek nem hivatalosak. A legismertebb a 28 fejezetes Maker Unofficial: Hatsune Mix, amit a Jive publikált a Comic Rush magazinban. Ezt a mangát a Vocaloid művész, Kei rajzolta. A manga a Crypton Vocaloid karaktereket jeleníti meg különböző szituációkban, ami hetente változik.
2010. szeptember 2-től Kentaro Hajasi által rajzolt Shūkan Hajimete no Hatsune Miku! című manga jelent meg a Weekly Young Jump-ban, ami Hacune Mikuró szól.
Mi több, Miku még a Weekly Playboy magazinban is feltűnt. Azonban, a Crypton Future Media megerősítette, hogy nem áll szándékában animét készíteni a Vocaloidból, mivel nem akarnak határt szabni a rajongók kreativitásában.
Kezdetben a Crypton Future Media volt az egyetlen stúdió, ami engedélyeztea Vocaloid figurák és plüssök forgalmazását, később becsatlakozott a Max Factory és a Good Smile Company is.
Crypton és a Toyota 2011-ben közösen kezdtek el dolgozni a Toyota Corolla reklámozása érdekében, Hacune Miku karakterét használva. A siker még Amerikába is eljutott, ezzel együtt kezdődött el Miku debütálása a tengerentúlon. Mivel a Crypton virtuális hangszerként árusította Hacune Mikut, megkérdezte a japán rajongóktól, hogy megfelelne-e nekik, ha virtuális énekesként vésődne az emberek tudatába.
A program első kiadása a LEON hangcsomaggal jelent meg. A Zero-G még további 2 hangcsomagot dobott a piacra. Japánban 2 hangcsomag jelent meg: Meiko és Kaito. Ez utóbbiból előbb csak 500 darab készült, mert a gyártója csődbe ment. 2007-ben jelent meg a második változat, amit jelentős változtatáson ment keresztül. Egyszerűbb lett a kezelőfelülete, a hangok tisztábbak és természetesebbek lettek. Ebben a szériában van egyébként a legtöbb hangcsomag, bár a szoftver fejlesztése kicsit megtorpant, mivel Japánban az énekesnők nem akartak a CFM-nek dolgozni.
A program harmadik változata 2011. 10. 21-én jelent meg. Ezen változatnak van egy teljes és egy 'mini' változata is, amit általában hangcsomagokhoz adnak. A teljes változat kompatibilis a második változat hangcsomagjaival.
A Vocaloid NEO a Vocaloid3 programnak az OS X-re tervezett változata,melyet lehet Windows-on is használni,de kiadásának főbb oka az volt,hogy az OS X-et használók is használni tudják a Vocaloidot. Természetesen ehhez is adtak ki külön hangcsomagokat.Ezeken a hangcsomagokon kívül még jó pár Vocaloid3-as és 4-es kiadás is használható.
Az Internet Co. 2014 februárjában adta ki kokone-t a Megpoid falsetto kiadás helyett. Alys hangcsomagja pedig elérhető az Alter/Ego hangszintetizáló programhoz francia és japán nyelven.
A Crypton Future Media Hatsune Miku Vocaloid 2 kiadásával még híresebbé vált a szoftver Japánban és külföldön is egyre népszerűbbé vált Hacune Miku. Nagy szerepet játszott még a Nico Nico Douga, egy japán videómegosztó oldal, abban, hogy még elterjedtebbé váljon a szoftver. Egy felhasználó az oldalon és egy illusztrátor közzétett egy videót, amiben Hacune Miku egy póréhagymát tartva énekelte el a Levan polkka-t. Ahogy egyre elismertebb és népszerűbb lett a szoftver, úgy a Nico Nico Douga-n egyre több ilyen kreáció jelent meg. Olyan befolyásoló lett az oldal, hogy a stúdiók a Nico Nico-n tették közzé a demóikat, csak úgy mint a YouTube-on, amiért olyan rendesen promóciózták a Vocaloidot.
2009 szeptemberében három Mikuról mintázott figurával lőttek föl egy rakétát az Amerikai Egyesült Államokbeli Nevadában, a Black Rock Desert-ből, bár a rakéta nem érte el az űrt. 2009 késő novemberében egy petíció indult el, Hacune Miku egyedi tervezésű alumínium lemezek gyártására, ami egyensúlyban tarthatta volna a japán Vénuszi űrszondát, az Akacukit. Az egész projektet egy rajongó, Morioka Szumio, kezdte el és támogatást kapott Dr. Szakamoto Szeiicsi-től a Japán Űrügynökség egyik tagjától. A petíció weboldalát lefordították más nyelvekre is , mint például, angolra, oroszra, kínaira és koreaira, így elérte a szükséges 10.000 aláírást és elkészíthették a lemezeket 2009. december 22-én. Az Akacukit a H-IIA 202 F17 rakétán lőtték ki, a japán Tanegasima Űrközpontból, rajta a Miku lemezekkel.A Vocaloid szoftver hatással volt még a Black Rock Shooter anime karakterére is, aki úgy néz ki mint Hacune Miku, de tervezés alapján nem kötődik hozzá. A karaktert a Black Rock Shooter dal tette népszerűvé és sok figurát is készítettek hozzá. A Meaw nevű virtuális idolokat szintén a Vocaloid közönségének szánva adták ki. A virtuális ikreknek két szólójuk is megjelent, Meaw Right ver. és Meaw Left ver. címmel, japánul.
2010. augusztus 31-én nyílt Tokióban egy napra egy kávézó a Miku rajongóknak. Majd később még egyszer megismételték az eseményt. Hó Miku, Miku egyik átöltöztetett változata, szerepelt egy eseményen, a 62. Szapporói hófesztiválon, 2011. februárban. Egy Vocaloid témájú TV műsor, a Vocalo Revolution, került adásba 2013. január 3-án, melyet a Kyoto Broadcasting System kezdett el sugározni. Sőt még egy egyórás rádió műsort is tartottak, amiben csak Vocaloid számokat játszottak.A 2011-es Tóhokui földrengés és cunami alkalmával, nagy számú Vocaloidhoz tartozó, adományokat készítettek. A Crypton Future Media csatlakozott más nagy cégekhez és egy nagy összegű adományt küldtek a Japán Vörökeresztnek. Továbbá egy speciális Hacune Miku Nendoroidot jelentettek be, amit ha megvett az ember, az árából 1000 jen a Japán Vöröskeresztnek ment.A VOCALOID részévé vált a Loituma lány mémnek egy Mikuval készült változata miatt. Továbbá egyre nagyobb teret nyer a Vocaloid mellett egy hasonló, ingyenes program, az UTAU. Ebben közrejátszott egy 2008-as áprilisi tréfa is. Mivel a VOCALOID csak Windowson működik, a MI7 a Mac operációs rendszerekre elkészítette a Macne Ke-t. A Macne Ke szoftver a Garagebandba beépülő plugin, amelyhez a Reason programot is felhasználta a gyártó. Jelenleg 5 termék van ebben a szériában.
A legkorábbi Vocaloidhoz tartozó szoftver használat, Kaito-t és Meiko-t használta prototípusként és megjelentek Macutake Hideki History of Logic System című albumján, ahol az "Ano subarashii ai wo mou ichido" című számot énekelték. Az első album amin csak Vocaloidok voltak, az "A Place in the Sun" volt, ami Leon hangját használta énekként és oroszul és angolul is énekelt. Miriam is szerepet kapott két albumban, a Light + Shade és a Continua-ban Hiraszava Szuszumu, egy japán progresszív-elektronikus művész, használta Lolát, Szatosi Kon, Paprika című filmjének zenéjében.
Ez a szócikk részben vagy egészben  a   Vocaloid című angol Wikipédia-szócikk ezen változatának fordításán alapul.  Az eredeti cikk szerkesztőit annak laptörténete sorolja fel.

A Volánbusz egy közel 90 éves múlttal rendelkező személyszállító társaság. A budapesti székhelyű cég országos tevékenységet folytat.
Magyarországon a 20. század elején több, kis területet kiszolgáló, személyszállítással foglalkozó magántársaság jött létre. Az első országos vállalatot, a Magyar Vasutak Autóközlekedési Részvénytársaságot (MAVART) 1927-ben hozta létre a Magyar Államvasutak. A MAVART személyszállítás mellett teherfuvarozással is foglalkozott, a vasúthoz kapcsolódva. 1934-ben átvette a Posta autóbuszait, ezzel a legnagyobb közúti közlekedési vállalattá vált. 1935-ben a részvénytársaságot átalakították a Magyar Államvasutak Közúti Gépkocsi Üzemévé (MÁVAUT), ekkorra már 224 vonalon végzett személyszállítást. A második világháborúban az autóbuszok a frontokat szolgálták, így az autóbuszos közlekedés ez idő alatt szünetelt az országban. A háború alatt a járműállomány nagy része tönkre ment, vagy pedig kikerült az országból, így a háború végeztével ismét magán közlekedési vállalatok jöttek létre, de különböző korlátozások kiszorították ezeket a piacról.
1948-ban megkezdték a közúti autóbusz-közlekedés teljes átalakítását, így jött létre 1949. április 1-jén a MÁVAUT Autóközlekedési Nemzeti Vállalat és a Teherfuvarozási Nemzeti Vállalat (TEFU NV). Később, 1953. augusztus 7-én a MÁVAUT-ot és a TEFU NV-t 80, személy- és teherszállítással foglalkozó Autóközlekedési Vállalatokra (AKÖV) osztották, amiket 9 Autóközlekedési Igazgatóság (AKIG) irányított. 1961-ben a Közlekedés- és Postaügyi Minisztérium megalapította a Autóközlekedési Vezérigazgatóságot (AVIG), ennek vezetésével pedig 1961. október 1-jén „egy megye-egy vállalat” alapon a korábbi 80 AKÖV helyén 18 megyei Autóközlekedési Vállalat jött létre. Budapesten és Pest megyében vegyes profilú AKÖV helyett egy teherfuvaroszással foglalkozó TEFU és egy személyszállítással foglalkozó MÁVAUT jött létre. Az Autóközlekedési Tröszt (AKÖTRÖSZT) megkezdődött a közúti közlekedés fejlesztése, illetve az alacsony forgalmú vasúti mellékvonalak feladatainak átvétele.
A Tröszt pályázatot írt ki közös névre és emblémára. A 22 pályázatból végül a VOLÁN név és a „VOLÁN csiga” volt a nyertes, és 1970-ben létrehozták a VOLÁN TRÖSZT-öt, valamint az 1-től 24-ig számozott Volán vállalatokat. A minisztertanács 1983-as rendeletével 1984. január 1-jétől létrejöttek a gazdaságilag teljesen önálló Volán vállalatok, valamint a Volán Vállalatok Központja (VVK). a Volán vállalatok 1985-ben új neveket vettek fel, utalva a működési körükre és területükre, ettől az időponttól viseli a Volánbusz is a mai nevét.
A Volánbuszt - a többi Volán vállalatokkal együtt - 1992-ben részvénytársasággá alakították. A cég 1993-ban csatlakozott a brüsszeli székhelyű Eurolines Szervezethez, ami az európai nemzetközi autóbusz-közlekedést végző társaságok szervezete, és aminek a célja, egyeztetett menetrendek, egységes utazási feltételek és kölcsönösen elfogadott menetjegyek alkalmazásával egy „páneurópai” autóbusz-hálózat kiépítése. 1995-től  az Állami Privatizációs és Vagyonkezelő Rt. vált a tulajdonosává, 2008-tól pedig az ÁPV utódja, a Magyar Nemzeti Vagyonkezelő Zrt. a tulajdonosa. 2015. január 1-jétől a 24 Volán vállalat 7 regionális vállalatban egyesült, úgy, hogy a Volánok a Volánbusz kivételével 6 Közlekedési Központba beleolvadt, a Volánbusz pedig a 6 központ mellett egy 7. régiós vállalatot alkot.
A Volánbusz Zrt. alaptevékenysége a menetrend szerinti autóbusz-közlekedés. A részvénytársaság fővárosi székhelyéből adódóan a Volánbusz Zrt. közlekedteti a Budapestről induló regionális, országos és nemzetközi autóbuszjáratok többségét, továbbá a Pest megyei településeket kiszolgáló elővárosi, valamint Pest megyei és alvállalkozóként egyes budapesti helyi járatokat.
Budapestről 14 ország, azaz Ausztria, Belgium, Csehország, Egyesült Királyság, Franciaország, Hollandia, Horvátország, Lengyelország, Németország, Montenegró, Olaszország, Svájc, Szerbia, Szlovákia nagyvárosaiba indulnak nemzetközi menetrend szerinti Volánbusz járatok a Népliget autóbusz-pályaudvar, de más országokba, illetve városokba is biztosítja a közvetlen utazást (Athénba, Belgrádba, Kijevbe és Szófiába) szerződött partnerei járataival.
Spanyolországba közvetlenül lehet utazni, de elérhető Vilnius bécsi átszállással, Koppenhága berlini átszállással, illetve több franciaországi nagyváros is (Bordeaux, Nantes, Lyon) strasbourgi, illetve párizsi átszállással. A Volánbusz 2016 nyara óta a német FlixBus társasággal együttműködésben üzemeltet nemzetközi járatokat.
A Volánbusz Zrt. Budapestről napi 500 belföldi távolsági autóbusz-járatot közlekedtet az ország mintegy 100 városába, biztosítva így 17 megyeszékhely, valamint a legfontosabb régiók és kirándulóközpontok napi közvetlen és rendszeres kapcsolatát a fővárossal. Napközben óránként vagy gyakrabban indulnak járatok Eger, Salgótarján, Gyöngyös, Jászberény, Kecskemét, Székesfehérvár, Veszprém, és Tatabánya irányába, de számos járat indul a Mátrába, az Alföldre, a Balatonhoz vagy a Dunántúl más tájaira is.
Pest megyében a Volánbusz Zrt. napi 6500 járat üzemeltetésével 170 város és község számára biztosítja az utazási kapcsolatot részben a főváros felé, részben a körzetközpontok és egyéb települések között. Egyes elővárosi vonalakon - pl. Érd, Diósd, Fót, Dunakeszi, Zsámbék, Páty és Perbál, Vecsés, Üllő, Maglód, Ecser, Gödöllő, Veresegyház, Szentendre, Visegrád, Surány  Esztergom és más települések felől - csúcsidőben akár 5-10, legfeljebb 20 percen belül indulnak járatok Budapestre, de a fővároson kívüli környéki központok vonzáskörzetében is megfelelő járatgyakorisággal szolgálják ki az utasokat.
Pest megye számos - főként a vonzásközpontoktól távolabbi - települése részére szinte kizárólag a Volánbusz járatok biztosítják a napi utazási, munkába és iskolába járási lehetőséget, a létfontosságú intézmények megközelítését.
2014 áprilisától, egy sikeres közbeszerzési pályázata eredményeként, 8+2 évre a Volánbusz veszi át – szakaszosan – azon agglomerációs autóbuszvonalaknak az üzemeltetését, amelyeket korábban a Budapesti Közlekedési Zrt. üzemeltetett, és amelyek közös jellemzője, hogy budapesti végállomásokról indulnak, de átlépik a városhatárt, így fontos szerepet játszanak egy-egy agglomerációs település, illetve az érintett külső kerületek utasforgalmában is. Először, 2014. április 26-án a Pécelre közlekedő 169E jelzésű nappali, és a 956-os éjszakai buszjáratok kerültek át a Volánbusz üzemeltetésébe, majd 2014. május 11-től a Pilisborosjenőt, Nagykovácsit, Remeteszőlőst és Solymárt kiszolgáló buszjáratok üzemeltetését is a társaság veszi át. A sor május végén a budaörsi és budakeszi buszvonalakkal folytatódik, 2014. június végétől pedig minden ilyen agglomerációs járatot a Volánbusz üzemeltet. Közös jellemzője még ezeknek a vonalaknak, hogy az üzemeltetőváltástól függetlenül a járatszámozásuk, menetrendjük és tarifarendszerük is a Budapesti Közlekedési Központ fővárosi rendszerébe illeszkedik, s a vonalakon közlekedő – a közbeszerzési feltételeknek megfelelően új állapotú – buszok festése is égkék színű, eltérően a Volánbusz többi járműveire jellemző festésszínektől. 2016 novemberében az agglomerációs vonalak megrendelői feladatát a Budapesti Közlekedési Központtól a főváros átadta a Nemzeti Fejlesztési Minisztériumnak, de a BKK-nak NFM-mel megosztva megmaradtak az ehhez kapcsolódó szervezési feladatai.
4 településen végez a Volánbusz Zrt. városon belüli, helyi járati - helyi díjszabás szerinti - autóbusz-közlekedést: Érden, Gödöllőn, Monoron és Vácott, több vonalon is. Az összesen napi 1000 db helyi járat mellett természetesen több ezer helyközi járat is igénybe vehető a településeken belüli utazásokra is.
M6logAnnak ellenére, hogy egyes viszonylatokat alvállalkozóknak adnak át, az autóbuszjáratok változatlan menetrenddel és díjszabással közlekednek. A járatok közlekedtetéséért változatlanul a Volánbusz Zrt. a felelős. A buszok üzemeltetését nem a Volánbusz alvállalkozója, a Partiscum Busz Kft. végzi, hanem annak másik két alvállalkozója, a Color Tours Kft. és az M6log Kft.
A Volánbusz Közlekedési Részvénytársaság tagja több szakmai, illetve érdekképviseleti szervezetnek, így a Volán Egyesülésnek, a Budapesti, valamint a Pest megyei Kereskedelmi és Iparkamarának, a Magyar Közúti Fuvarozók Egyesületének, a Magyar Utazás Szervezők és Utazásközvetítők Szövetségének.
Cégtörténet (magyar nyelven). Volán Egyesülés. (Hozzáférés: 2016. augusztus 28.)
Alvállalkozóink (magyar nyelven). Volánbusz. [2016. augusztus 29-i dátummal az eredetiből archiválva]. (Hozzáférés: 2016. augusztus 16.)
Nagy alvállalkozó-váltás a Volánbusznál (magyar nyelven). sony872.blog.hu, 2017. május 20. (Hozzáférés: 2017. augusztus 17.)

A Volánbusz egy közel 90 éves múlttal rendelkező személyszállító társaság. A budapesti székhelyű cég országos tevékenységet folytat.
Magyarországon a 20. század elején több, kis területet kiszolgáló, személyszállítással foglalkozó magántársaság jött létre. Az első országos vállalatot, a Magyar Vasutak Autóközlekedési Részvénytársaságot (MAVART) 1927-ben hozta létre a Magyar Államvasutak. A MAVART személyszállítás mellett teherfuvarozással is foglalkozott, a vasúthoz kapcsolódva. 1934-ben átvette a Posta autóbuszait, ezzel a legnagyobb közúti közlekedési vállalattá vált. 1935-ben a részvénytársaságot átalakították a Magyar Államvasutak Közúti Gépkocsi Üzemévé (MÁVAUT), ekkorra már 224 vonalon végzett személyszállítást. A második világháborúban az autóbuszok a frontokat szolgálták, így az autóbuszos közlekedés ez idő alatt szünetelt az országban. A háború alatt a járműállomány nagy része tönkre ment, vagy pedig kikerült az országból, így a háború végeztével ismét magán közlekedési vállalatok jöttek létre, de különböző korlátozások kiszorították ezeket a piacról.
1948-ban megkezdték a közúti autóbusz-közlekedés teljes átalakítását, így jött létre 1949. április 1-jén a MÁVAUT Autóközlekedési Nemzeti Vállalat és a Teherfuvarozási Nemzeti Vállalat (TEFU NV). Később, 1953. augusztus 7-én a MÁVAUT-ot és a TEFU NV-t 80, személy- és teherszállítással foglalkozó Autóközlekedési Vállalatokra (AKÖV) osztották, amiket 9 Autóközlekedési Igazgatóság (AKIG) irányított. 1961-ben a Közlekedés- és Postaügyi Minisztérium megalapította a Autóközlekedési Vezérigazgatóságot (AVIG), ennek vezetésével pedig 1961. október 1-jén „egy megye-egy vállalat” alapon a korábbi 80 AKÖV helyén 18 megyei Autóközlekedési Vállalat jött létre. Budapesten és Pest megyében vegyes profilú AKÖV helyett egy teherfuvaroszással foglalkozó TEFU és egy személyszállítással foglalkozó MÁVAUT jött létre. Az Autóközlekedési Tröszt (AKÖTRÖSZT) megkezdődött a közúti közlekedés fejlesztése, illetve az alacsony forgalmú vasúti mellékvonalak feladatainak átvétele.
A Tröszt pályázatot írt ki közös névre és emblémára. A 22 pályázatból végül a VOLÁN név és a „VOLÁN csiga” volt a nyertes, és 1970-ben létrehozták a VOLÁN TRÖSZT-öt, valamint az 1-től 24-ig számozott Volán vállalatokat. A minisztertanács 1983-as rendeletével 1984. január 1-jétől létrejöttek a gazdaságilag teljesen önálló Volán vállalatok, valamint a Volán Vállalatok Központja (VVK). a Volán vállalatok 1985-ben új neveket vettek fel, utalva a működési körükre és területükre, ettől az időponttól viseli a Volánbusz is a mai nevét.
A Volánbuszt - a többi Volán vállalatokkal együtt - 1992-ben részvénytársasággá alakították. A cég 1993-ban csatlakozott a brüsszeli székhelyű Eurolines Szervezethez, ami az európai nemzetközi autóbusz-közlekedést végző társaságok szervezete, és aminek a célja, egyeztetett menetrendek, egységes utazási feltételek és kölcsönösen elfogadott menetjegyek alkalmazásával egy „páneurópai” autóbusz-hálózat kiépítése. 1995-től  az Állami Privatizációs és Vagyonkezelő Rt. vált a tulajdonosává, 2008-tól pedig az ÁPV utódja, a Magyar Nemzeti Vagyonkezelő Zrt. a tulajdonosa. 2015. január 1-jétől a 24 Volán vállalat 7 regionális vállalatban egyesült, úgy, hogy a Volánok a Volánbusz kivételével 6 Közlekedési Központba beleolvadt, a Volánbusz pedig a 6 központ mellett egy 7. régiós vállalatot alkot.
A Volánbusz Zrt. alaptevékenysége a menetrend szerinti autóbusz-közlekedés. A részvénytársaság fővárosi székhelyéből adódóan a Volánbusz Zrt. közlekedteti a Budapestről induló regionális, országos és nemzetközi autóbuszjáratok többségét, továbbá a Pest megyei településeket kiszolgáló elővárosi, valamint Pest megyei és alvállalkozóként egyes budapesti helyi járatokat.
Budapestről 14 ország, azaz Ausztria, Belgium, Csehország, Egyesült Királyság, Franciaország, Hollandia, Horvátország, Lengyelország, Németország, Montenegró, Olaszország, Svájc, Szerbia, Szlovákia nagyvárosaiba indulnak nemzetközi menetrend szerinti Volánbusz járatok a Népliget autóbusz-pályaudvar, de más országokba, illetve városokba is biztosítja a közvetlen utazást (Athénba, Belgrádba, Kijevbe és Szófiába) szerződött partnerei járataival.
Spanyolországba közvetlenül lehet utazni, de elérhető Vilnius bécsi átszállással, Koppenhága berlini átszállással, illetve több franciaországi nagyváros is (Bordeaux, Nantes, Lyon) strasbourgi, illetve párizsi átszállással. A Volánbusz 2016 nyara óta a német FlixBus társasággal együttműködésben üzemeltet nemzetközi járatokat.
A Volánbusz Zrt. Budapestről napi 500 belföldi távolsági autóbusz-járatot közlekedtet az ország mintegy 100 városába, biztosítva így 17 megyeszékhely, valamint a legfontosabb régiók és kirándulóközpontok napi közvetlen és rendszeres kapcsolatát a fővárossal. Napközben óránként vagy gyakrabban indulnak járatok Eger, Salgótarján, Gyöngyös, Jászberény, Kecskemét, Székesfehérvár, Veszprém, és Tatabánya irányába, de számos járat indul a Mátrába, az Alföldre, a Balatonhoz vagy a Dunántúl más tájaira is.
Pest megyében a Volánbusz Zrt. napi 6500 járat üzemeltetésével 170 város és község számára biztosítja az utazási kapcsolatot részben a főváros felé, részben a körzetközpontok és egyéb települések között. Egyes elővárosi vonalakon - pl. Érd, Diósd, Fót, Dunakeszi, Zsámbék, Páty és Perbál, Vecsés, Üllő, Maglód, Ecser, Gödöllő, Veresegyház, Szentendre, Visegrád, Surány  Esztergom és más települések felől - csúcsidőben akár 5-10, legfeljebb 20 percen belül indulnak járatok Budapestre, de a fővároson kívüli környéki központok vonzáskörzetében is megfelelő járatgyakorisággal szolgálják ki az utasokat.
Pest megye számos - főként a vonzásközpontoktól távolabbi - települése részére szinte kizárólag a Volánbusz járatok biztosítják a napi utazási, munkába és iskolába járási lehetőséget, a létfontosságú intézmények megközelítését.
2014 áprilisától, egy sikeres közbeszerzési pályázata eredményeként, 8+2 évre a Volánbusz veszi át – szakaszosan – azon agglomerációs autóbuszvonalaknak az üzemeltetését, amelyeket korábban a Budapesti Közlekedési Zrt. üzemeltetett, és amelyek közös jellemzője, hogy budapesti végállomásokról indulnak, de átlépik a városhatárt, így fontos szerepet játszanak egy-egy agglomerációs település, illetve az érintett külső kerületek utasforgalmában is. Először, 2014. április 26-án a Pécelre közlekedő 169E jelzésű nappali, és a 956-os éjszakai buszjáratok kerültek át a Volánbusz üzemeltetésébe, majd 2014. május 11-től a Pilisborosjenőt, Nagykovácsit, Remeteszőlőst és Solymárt kiszolgáló buszjáratok üzemeltetését is a társaság veszi át. A sor május végén a budaörsi és budakeszi buszvonalakkal folytatódik, 2014. június végétől pedig minden ilyen agglomerációs járatot a Volánbusz üzemeltet. Közös jellemzője még ezeknek a vonalaknak, hogy az üzemeltetőváltástól függetlenül a járatszámozásuk, menetrendjük és tarifarendszerük is a Budapesti Közlekedési Központ fővárosi rendszerébe illeszkedik, s a vonalakon közlekedő – a közbeszerzési feltételeknek megfelelően új állapotú – buszok festése is égkék színű, eltérően a Volánbusz többi járműveire jellemző festésszínektől. 2016 novemberében az agglomerációs vonalak megrendelői feladatát a Budapesti Közlekedési Központtól a főváros átadta a Nemzeti Fejlesztési Minisztériumnak, de a BKK-nak NFM-mel megosztva megmaradtak az ehhez kapcsolódó szervezési feladatai.
4 településen végez a Volánbusz Zrt. városon belüli, helyi járati - helyi díjszabás szerinti - autóbusz-közlekedést: Érden, Gödöllőn, Monoron és Vácott, több vonalon is. Az összesen napi 1000 db helyi járat mellett természetesen több ezer helyközi járat is igénybe vehető a településeken belüli utazásokra is.
M6logAnnak ellenére, hogy egyes viszonylatokat alvállalkozóknak adnak át, az autóbuszjáratok változatlan menetrenddel és díjszabással közlekednek. A járatok közlekedtetéséért változatlanul a Volánbusz Zrt. a felelős. A buszok üzemeltetését nem a Volánbusz alvállalkozója, a Partiscum Busz Kft. végzi, hanem annak másik két alvállalkozója, a Color Tours Kft. és az M6log Kft.
A Volánbusz Közlekedési Részvénytársaság tagja több szakmai, illetve érdekképviseleti szervezetnek, így a Volán Egyesülésnek, a Budapesti, valamint a Pest megyei Kereskedelmi és Iparkamarának, a Magyar Közúti Fuvarozók Egyesületének, a Magyar Utazás Szervezők és Utazásközvetítők Szövetségének.
Cégtörténet (magyar nyelven). Volán Egyesülés. (Hozzáférés: 2016. augusztus 28.)
Alvállalkozóink (magyar nyelven). Volánbusz. [2016. augusztus 29-i dátummal az eredetiből archiválva]. (Hozzáférés: 2016. augusztus 16.)
Nagy alvállalkozó-váltás a Volánbusznál (magyar nyelven). sony872.blog.hu, 2017. május 20. (Hozzáférés: 2017. augusztus 17.)

A Volga (oroszul Волга [Volga], tatárul İdel, csuvasul Атăл [Atăl],  mordvinül Рав [Rav],  mari nyelven Юл [Jul], németül Wolga) Európa leghosszabb és legbővizűbb folyója. 225 m tengerszint feletti magasságban a Valdaj-hátságon ered, és Oroszország területét el nem hagyva a Kaszpi-tengerbe ömlik. Eredeti magyar neve Etel vagy Atil lehetett.
A Volga – vagy ahogy sokszor az oroszok nevezik: Volga anyácska – Oroszország legjelentősebb folyója, bár nem a legnagyobb. A szibériai folyók közül az Ob, a Jenyiszej, a Léna és az Amur is hosszabb és bővizűbb a Volgánál.
A Volga forrása nagyjából Moszkva és Szentpétervár között félúton, a Tveri területen található. Innen a folyó több kisebb tavon folyik át. A legutolsó Volgo tónál már 1843-ban épült duzzasztómű, hogy a folyó hajózhatósága egész évben biztosított legyen.
Tver (a szovjet időkben: Kalinyin) és Ribinszk között épült az Ivankovói-víztározó (a Moszkvai-tenger). A víztározó gátja, az Ivankovói vízierőmű Ivankovo és Dubna között található. Itt végződik a Moszkva–Volga csatorna is. A Ivankovói-víztározó meghatározó Moszkva és a Moszkvát körül vevő agglomeráció ivóvízellátásában.
Kimrinél kezdődik a következő hatalmas víztározó, az Uglicsi-víztározó, majd a Volga legrégebbi víztározója, a „Ribinszki-tenger”. A Ribinszki-víztározónál kezdődik a Volgát a Néván át a Balti-tengerrel összekötő Volga–Balti-tenger csatorna.
Ribinszknél  (a szovjet időkben: Andropov) található a Volga legnagyobb forgalmú kikötője. A folyó továbbra is keleti-délkeleti irányba halad. A következő nagyváros a 11. században alapított Jaroszlavl, Oroszország egyik legrégebbi városa. Jaroszlavltól csak 70 km-re ismét egy történelmi város található, az 1157-ben alapított Kosztroma.
Nem sokkal Kosztroma után ismét egy hatalmas víztározó jön, a Nyizsnyij Novgorod-i-víztározó. Nyizsnyij Novgorod (a szovjet időkben: Gorkij) zárt város volt. Ide internálták a vezető ellenzékieket, többek között itt élt a Nobel-békedíjas Szaharov is. Nyizsnyij Novgorodnál torkollik a Volgába az Oka.
Itt a Volga a Mariföld területén folyik át, majd a Csuvasföld fővárosa, Eger testvérvárosa, Csebokszári a következő nagyváros. 150 km-rel lentebb, az európai Oroszország 3. legnagyobb városa, Tatárföld fővárosa, Kazán következik. Itt a folyó megváltoztatja eddigi kelet irányát és délre fordul.
Kazánnál kezdődik Európa legnagyobb víztározója, az 550 km hosszú Szamarai-víztározó, ennek összterülete 6450 km². Itt van a Káma folyó torkolata. A víztározó partján terül el Uljanovszk (a cári időkben: Szimbirszk), Togliatti, a Lada gépkocsik gyártására épült szocialista város és Szamara (a szovjet időkben: Kujbisev).
A Volga alsó folyásán hatalmas folyammá válik. Déli irányban a Volgai-hátság nyugati oldalán halad.
A Balakovo és Szaratov közötti területen éltek a második világháborút megelőzően a II. Katalin orosz cárnő által betelepített volgai németek (Wolgadeutschen). Sztálin a II. világháború idején a német ajkú lakosságot Kazahsztánba és részben Szibériába telepítette át. A Volga bal partján Marx és Engels városainak nevei emlékeztetnek az egykor itt lakó németekre.
Ez a Balakovo és Engels közötti szakasza a Volgának az, amelyet a civilizáció a legkevésbé érintett. A folyó menti táj itt tartotta meg ősi formáit. Engelsszel szemben a Volga jobb partján található a közel egymilliós Szaratov (egyetemi város), és itt kezdődik az utolsó nagy víztározó, a 600 km hosszú Volgográdi-víztározó.
Volgográd előtt 21 km-rel válik el a Volgától a Volga-delta legkeletibb ága, az Ahtuba. Volgográd (régebben: Caricin, Sztálingrád), a milliós nagyváros 80 km hosszan terül el a Volga jobb partján. Északon a Volgográdi-víztározót lezáró gáton található a Volgai Vízerőmű, majd 100 km-rel délebbre a város déli határán a Volga-Don csatorna. Ez a csatorna biztosítja a belvízi összeköttetést a Fekete-tenger és a Balti-tenger között. Volgográdnál érte el a II. világháború idején a Wehrmacht a Volgát. Itt zajlott a II. világháború leghosszabb, legvéresebb és egyben legjelentősebb csatája, a sztálingrádi csata, amely fordulatot hozott a háború menetében.
Asztrahán előtt 46 km-rel, a Buzan kiválásánál kezdődik a Volga-delta. A Volga-delta megközelítőleg 500 ágból, csatornából és kisebb folyókból áll. Természetvédelmi terület, és mint ilyen, a vándormadarak rendkívül jelentős megállója. A Volga-delta legjelentősebb ágai a Bahtemir, a Kamüzak, az Öreg-Volga, a Bolda, a Buzan és keleten az 537 km hosszú Ahtuba.
A Volga-delta valamikor nagyon gazdag volt tokhalban; az állomány mostanra a környezetszennyezés és a rablógazdálkodás miatt vészesen lecsökkent. A tokhal ikrája a Kaszpi-tenger egyik legfontosabb terméke, az orosz fekete kaviár.
A Volgának megközelítően 200 mellékfolyója van. A legjelentősebbek a következők:

A Volkswagen Bogár (németül Volkswagen Käfer, hivatalos megnevezése VW Type 1, röviden VW Bogár) német Volkswagen cég, illetve cégcsoport által 1938-tól 2003-ig gyártott legelső autómodellje, amelyből 2002 júniusáig 21 500 000 millió darabot értékesítettek. Ezzel a Bogár a világ harmadik legnagyobb példányszámban eladott autómodellje lett.
Valószínűleg a New York Times használta először, 1938. július 3-án megjelenő cikkében a „Bogár” szót, amelyben „ezer és ezer csillogó kis bogarat” vizionál, amelyek be fogják népesíteni a német utakat.
Miután az autó az 1950-es években egyre nagyobb népszerűségre tett szert az Amerikai Egyesült Államokban, fokozatosan meghonosodott a szeretetreméltó Bogár (Beetle vagy Bug) becenév. A Volkswagen csak az 1960-as években vette át a Bogár megnevezést reklámkampányaiban, miután az autó a „Kicsi kocsi” filmekkel sztár lett és a Bogár név Németországban is elterjedt Käfer néven.
A VW Bogár története az 1930-as évekre nyúlik vissza, amikor Németország nemzetiszocialista vezetése széles néprétegek számára elérhető népautó gyártását tűzte ki célul. Az autó fejlesztésében jelentős szerepet játszott Ferdinand Porsche, akit a Bogár megteremtőjeként tartanak számon. A Bogár fejlesztése azonban korábbra nyúlik vissza. Barényi Béla már 1925-ben készített részletes terveket, amit azonban a Porsche család hosszú időn keresztül vitatott, mivel ők Ferdinand Porschét tartották az autó konstruktőrének. Barényi csak az 1953-as bírósági ítélet után tudta szerzőségi jogait és ezzel igényeit érvényesíteni. Vitatott és nem véglegesen tisztázott Ganz József szerepe az "Ős Bogár" fejlesztésében. A Ganz első prototípusát a nürnbergi Ardie gyár építette 1930-ban.Az autó szériagyártását a háború előtt már nem tudták elkezdeni, mivel az 1938 májusában alapított wolfsburgi Volkswagen üzem még nem készült el. A második világháború alatt a gyárban kizárólag katonai járműveket és egyéb katonai felszerelést gyártottak. Az akkor Volkswagennek nevezett autó sorozatgyártását csak 1945 nyarán tudták elkezdeni. 1945 végéig 1 785 darab autó készült el, melyeket a megszálló erők illetve a német posta kapott meg. 1946-tól a VW-t 5 000 márkás áron magánszemélyek is megvásárolhatták.
Nem sokkal később megkezdődött VW exportálása az USA-ba, és a világ sok más országába. Ennek illetve a "német gazdasági csodának" köszönhetően, amelynek a Volkswagen szimbóluma lett, a "bogártermelés" Wolfsburgban és számos más gyártó- és összeszerelő üzemben szerte a világban korábban elképzelhetetlen szintre emelkedett. Az USA-ban – a német piac után a legfontosabb VW piacon – nagy népszerűségre tett szert a Bogár az 1960-as években, mint olcsó, az ottani fogalmak szerint takarékos autó, illetve mint az „ellenkultúra” megtestesítője szerepelt.
A gyártásban nagy mérföldkőhöz értek 1972. február 17-én, mert ekkor a Volkswagen Bogár eladott darabszámban megelőzte a Ford T-modellt. Az 1970-es évek elején az eladások csökkentek, mivel a Bogár számára egyre növekvő konkurenciát jelentettek a lényegesen korszerűbb kisautók. 1974-ben kezdődött meg az utódmodell, a VW Golf gyártása Wolfsburgban és 1978-ban befejezték a bogár németországi gyártását. Ezután már csak Mexikóban és Brazíliában gyártották. Németországban még 1985-ig tartotta kínálatban a VW a Bogarat.
Összesen 21 529 464 VW Bogarat gyártottak, amiből 15,8 millió darabot (ebből körülbelül 330 000 kabriót) gyártottak Németországban.
Az utolsó, 3VWS1A1B54M905162-es alvázszámú Bogár 2003. július 30-án  készült el Mexikóban.
A Bogár meghajtásáról négyütemű, négyhengeres, léghűtéses, a farban elhelyezett boxermotor gondoskodik, amely a hátsó kerekeket hajtja. Az 1936-ban bemutatott első változatban a motor lökettérfogata 985 cm³, teljesítménye 17,7 kW (24 LE), hengerátmérő 70 mm, a dugattyú lökete 64 mm, sűrítési viszony 5,6 volt. A sebességváltó nem szinkronizált, négy fokozatos volt, amely egytárcsás száraz tengelykapcsolóval kapcsolódott a főtengelyhez. A gyújtáselosztón mechanikus centrifugál előgyújtás-szabályozó volt.
A karosszéria kétajtós, négy utas utazhat az autóban, a csomagokat az orrban elhelyezett csomagtérben, illetve a hátsó üléssor mögött lehet tárolni. A Bogár alvázára 18 ponton rögzítették a felépítményt, amelynek a légellenállási együtthatója 0,41.
Az autó mind a négy kereke független felfüggesztésű volt, torziós rugózással. A fékek elöl és hátul is dobfékek.
A gépkocsi méretei 1936-ban: hosszúsága 3990 mm, szélessége és magassága 1500 mm, a tengelytáv 2400 mm, az első kerekek nyomtávja 1284 mm, a hátsó kerekek nyomtávja 1250 mm. A menetkész gépkocsi tömege 600 kg volt, legnagyobb sebessége 100 km/h.
1945-ben a motor lökettérfogatát 1131 cm3-re, teljesítményét 18,4 kW (25 LE)-re növelték. 1949-ben teleszkópos lengéscsillapítókat kapott, a sebességváltó háza könnyűfém-ötvözetből készült. Öt lapból álló alsó és felső torziós rugók biztosították a rugózást, míg a fékeket hidraulikus fékberendezés működtette. Az exportra szánt változatot kétágú kormánykerékkel szerelték.
1951-től a motortest is könnyűfém ötvözetből készült, 1952-ben a karburátort gyorsítószivattyúval szerelték, az első kereket felfüggesztésébe hat lapból álló torziós rugót építettek. Mindkét oldalon le lehetett engedni az ablakokat. 1953-ra az első felfüggesztésben nyolc lapból álló alsó és felső torziós rugókat alkalmaztak és ebben az évben szüntették meg a hátsó ablak osztását. 1954-re a motor teljesítménye elérte a 22,1 kW-ot (30 LE), lökettérfogata 1192 cm3 lett és vákuumos előgyújtás-szabályozást alkalmaztak.
1957-ben jelent meg a kabrió változat, amelyet a Karmann karosszéria-építő céggel közösen fejlesztettek és gyártottak. 1958-tól műanyag tolótetőt lehetett rendelni a normál változatokhoz is. 1960-tól a motor teljesítménye 25 kW (34LE), a sebességváltó teljesen szinkronizált, a legnagyobb sebesség már 115 km/h. A motor automatikus szívatóberendezést kapott, az első futómű hidraulikus lengéscsillapítót.
1961-től szabályozható volt az utastér első részébe áramló meleg levegő mennyisége, 1962-től hátul is lehetett szabályozni a fűtést. 1964-ben jelent meg az alvázvédelem (szavatossága 6 hónap volt), illetve a hajlított első szélvédő is. Ekkor jelent meg a VW 1200A modell, amely számos kiegészítő berendezéssel és szerelvénnyel készült. 1965-ben megjelent a VW 1300-as modell, a motor lökettérfogatát 1285 cm3-re növelték a VW 1500/1600-as modell forgattyús tengelyének alkalmazásával (nagyobb, 69 mm-es löket). A motor teljesítménye 4000 1/min fordulatszámon 29,4 kW (40 LE). A keréktárcsákon a jobb hűtés miatt lyukakat alakítottak ki. 1966-tól a kabrió és a Karmann-Ghia modellt 1,5 l-es, 32,4 kW (44 LE) teljesítményű motorral szállítják, ezt a csukott modellnél is lehetett rendelni, és tárcsafékeket építettek az első futóműre.
1966-ban a VW 1200 A típust felváltotta a VW 1300 A modell, amely az alap 1300-ashoz képest szerényebb kivitelű, de 29,4 kW-os (40 LE) motorral készült. A VW 1500 modellhez pedig az 1300-as karosszériába 1,5 l-es, 32,4 kW (44 LE) teljesítményű motorokat szerelnek. 1967-től az elektromos rendszer 12V-os lett, a lökhárítókat megnövelték, a teleszkópos kormányoszlop ütközéskor összenyomódott és hárompontos biztonsági övekkel szerelték a gépkocsikat. A fékrendszer kétkörös lett. 1968-tól a VW 1500 modell automatikus váltóval is kapható. 1969-től volt kapható az ún. "L-Paket", amely számos biztonsági és kényelmi felszerelést tartalmazott (pl. tolatásjelző lámpa, gumi ütközőbakos lökhárítók, puha borítású műszerfal, vakításmentes visszapillantó tükör, hamutartó, szőnyegek), ezeknél a modelleknél a gyári jelet egy "L" betű egészítette ki (pl. VW 1500L).
1970 augusztusában kezdődött a VW 1302 és 1302S modellek gyártása, a motorok lökettérfogata 1285 cm3, ill. 1584 cm3, teljesítményük 32,4 kW (44 LE) ill. 36,8 kW (50 LE), az 1302S legnagyobb sebessége pedig elérte a 140 km/h-t. Az első kerekeket McPherson-felfüggesztéssel szerelik, a gépkocsi tömege, tengelytávja és a kerekek nyomtávja is nőtt.
1972-ben jelent meg a VW 1303 típus, 1973-ban pedig az 1303S, utóbbi motorja 1585 cm3-es, 36,8 kW (50 LE) teljesítményű volt. 1975-ben beszüntették az 1303 és az 1303S modellek gyártását, előbbi ezután csak kabrió kivitelben volt kapható. Az 1200-as modellt "Standard" és "Lux" kivitelben kezdték gyártani, előbbi 1200 cm3-es 25 kW-os (34 LE-s) motort, utóbbi 1600 cm3-es 36,8 kW (50 LE) teljesítményű motort kapott. 1978-ban beszüntették a Type 1 modellek gyártását az NSZK-ban, ezután csak a mexikói és brazil leányvállalatok gyártottak ilyeneket. A kabrió változat gyártását csak 1980-ban szüntették be.
Mexikóból 1980-ban már 13 000 Bogarat importáltak Európába, ezt követően egyre újabb és újabb modellek gördülnek le a mexikói gyártósorról, 1981-ben elkészül a 200 000-ig példány, 1985-ben a Bogár 50-ik születésnapjára pedig kiadják a jubileumi változatot, metálszürke fényezéssel és zöld fényvédő üvegezéssel.
Az utolsó bogarat 2003-ban készítették el a mexikói Puebla városban található üzemben. Az Última Edición nevet viselő modellek számos korábban elhagyott króm díszt, fehér falú gumiabroncsokat és speciális fényezést kaptak, belül CD-lejátszó és négy hangszóró volt, hátul pedig 1,6l-es motor. A VW közleménye szerint a gyártás leállításának oka az egyre csökkenő kereslet volt.1945 és 2003 között összesen több, mint 21 millió Bogarat gyártottak, 1971-ben évi 1,3 millió darab gördült le a gyártósorról, míg az utolsó években már csak mintegy 30 000 darab. Az utolsó sorozat 3000 példányban készült, ezek közül a legeslegutolsó darab (No. 21 529 464) egyenesen a VW wolfsburgi múzeumában kötött ki (más forrás szerint 2004-ben a pápának adományozták, és ma a Vatikánban található.). Mexikóban külön reklámkampányt szenteltek a gyártás leállításának és egy helyi mariachi zenekar búcsúztatta az utolsó példányokat. Az egyik reklámban például egy kicsi utcai parkolóhelyet mutattak, amelyre egymás után több autó is megpróbált beállni, sikertelenül. A reklám szövege szerint: „Hihetetlen, hogy egy ilyen kicsi autó ilyen nagy űrt hagyjon maga mögött.” („Es increíble que un auto tan pequeño deje un vacío tan grande”).
A Bogarat számos helyen szerelték össze a VW leányvállalataiban, előre legyártott alkatrészekből: Írországban, Belgiumban, Bosznia-Hercegovinában, Thaiföldön, Indonéziában, Dél-Afrikában, Ausztráliában és Nigériában készültek VW jelvényes Bogarak.
Mexikóban, Brazíliában és Bosznia-Hercegovinában a VW leányvállalatokat létesített, amelyek helyben gyártották a - némileg eltérő - változatokat.
A mai Bosznia-Hercegovina területén, Szarajevóban alakult meg az egész világon ügyesen terjeszkedő Volkswagen helyi összeszerelő üzeme. Még 1963-ban, az NSU költöztette oda motorgyárát, majd a cégből létrejött a VW Unis, amely a márka hivatalos importőre lett. Miután az NSU a Volkswagen tulajdonába került, 1970-ben ebből a vállalatból alakult meg a Volkswagen TAS (Tvornica Automobila Sarajevo) gyár, amely 49 százalékban a wolfsburgiak, 51 százalékban pedig a Unis tulajdonába került. A termelés a Bogár összeszerelésével kezdődött, eleinte még csak wolfsburgi alkatrészekből. 1976-ig 31 667 darab VW 1200J készült ott, melyeket a Jugoszláviára utaló j betű különböztetett meg, hasonlóan a lengyel Fiatok p betűjéhez.
Brazíliában 1953-ban kezdődött a Bogár összeszerelése, amelyet a helyi piacon Fusca néven árultak. Az alkatrészeket kezdetben teljes egészében Németországból importálták, de 1959-re Brazília teljes egészében helyi előállítású Bogarakat gyártott. A gyártást 1986-ban beszüntették, majd 1993-ban újrakezdték, hogy 1996-ban végleg leállítsák.
A Brazíliában gyártott modellek a gyártás végéig megtartották az 1958–1964 közötti kisablakos karosszériát, majd 1973-ban megkapták a Németországban már bevezetett új lökhárítókat.
1975 és 1984 között brazil alkatrészek alapján szerelték össze a Bogarat Nigériában. A brazil modelleket nemcsak helyben, hanem a szomszédos országokban - Argentína, Peru, Uruguay - is árusították.
Mexikóban 1955-ben kezdődött a Bogár összeszerelése és 1964-től kezdve teljesen helyi gyártású kocsikat állítottak elő. Az 1970-es évek közepétől szinte változatlan kinézetben gyártották, jelentősebb változást a nagyobb hátsó ablak (1985), az elektronikus gyújtásvezérlés (1988), lopásgátló riasztórendszer (1990), katalizátor (1991), illetve elektronikus üzemanyagbefecskendező-rendszer (1993) bevezetése jelentette. 1995-től a mexikói Bogarakat elöl tárcsafékkel és önfeszítős biztonsági övvel gyártották, majd 1996-ban megszüntették a krómdíszítéseket.
1996 közepén bemutattak egy új, olcsó változatot, amelybe ismét dobfékeket és kézi állítású biztonsági övet szereltek ("Volkswagen Sedán City"), míg a magasabb felszereltségű változatot "Volkswagen Sedán Clásico" néven árusították. 1998 után a "Clásico" gyártását megszüntették és az olcsóbb változat lett az egyetlen modell "Volkswagen Sedán Unificado" néven.
A helyi gyártást 2003-ban szüntették be, a VW elsősorban gazdaságossági okokra hivatkozott (az utolsó években csak 30 000 példányt gyártottak), de politikai okai is voltak a döntésnek. A Bogár igen népszerű volt Mexikóvárosban, mint taxi, azonban nem tudta teljesíteni az egyre szigorodó emissziós normákat. A mexikói kormány emellett igyekezett visszaszorítani a rablásokat és elrendelte, hogy csak négyajtós autót lehet taxiként üzemeltetni. A Volkswagen cégcsoport emellett igyekezett a márka imidzsét is növelni olyan, luxuskategóriájú modellekkel, mint pl. a VW Tuareg vagy a Phaeton.
A bogár régen és manapság is az egyik legkedveltebb alapmodellje az egyedileg és házilagosan épített autók kedvelőinek. Ennek oka az autó olcsósága és magas darabszáma, valamint a sajátos, humoros, kissé esetlen megjelenése is, ami szinte "ingerel" az egyedi megvalósítások felé. Számtalan változatban készült már egyedi bogár, leggyakoribb a különböző tengerparti homokfutó „buggy” és terepjáró kivitel, ezek alkatrészeinek előállításával erre szakosodott cégek is foglalkoznak, például a homokfutóra való komplett műanyag karosszéria és egyéb kiegészítők gyártásával. Ezen kívül persze sokféle házilagos módosítás látott már napvilágot, ezek egy része használható változtatás (pl. nyújtott változat egy második pár ajtó közbeiktatásával), mások figyelemfelkeltőek (gyakoriak a motortuningolási beavatkozások, nagyméretű kipufogócsövekkel, szélesített versenygumikkal stb.), és sok olyan is van, ami az autó kedves jellegéből adódóan vicces, poénos (különböző vicces festések, karosszériaátépítések más autók alkatrészeivel vagy a bogár alkatrészeinek felhasználása más járművekhez, kerti vagy szobai dísztárggyá tétel stb.).

A Volvo 7700A a Volvo városi-elővárosi alacsony padlós, csuklós busza volt 2003 és 2012 között. Az autóbuszokat az előző változattal, a Volvo 7000A-val ellentétben kizárólag a lengyelországi Wrocławban gyártották. Az autóbuszok dízel mellett CNG meghajtással is forgalomba álltak. Szóló változata a Volvo 7700, utódja pedig a Volvo 7900A.
Az 1998 óta gyártásban lévő Volvo 7000A-t és a szóló Volvo 7000-et 2003-ban átnevezték Volvo 7700A-ra, valamint 7700-ra, hogy jobban illeszkedjen a Volvo többi, 2001-ben bemutatott autóbuszához, mint például a Volvo 8700-hoz és a Volvo 9700-hoz. A modellek átnevezése mellett semmi változás nem történt ebben az évben.
2006-ban mind a csuklós, mind a szóló változat modernizáláson esett át. A korábban használt Volvo B7LA alvázat lecserélték az új Volvo B9LA alvázra. Az alváz mellett a homlok- és a hátfalat is érte változtatás: a busz elején megváltozott a „hűtőrács” és a lámpafészkek, a busz hátsó lámpáit körlámpárka cserélték, valamint az Euro V-ös motor nagyobb hűtésigénye miatt kapott egy „puttonyt” is.
A magyar Alfa Busz Kft. 2009-ben 100 darab, a Volvo 7700-ra hasonlító buszokat gyártott Debrecenbe Alfa Cívis 12 néven. Ezek a buszok mellé 40 csuklós buszt gyártott a Volvo Wrocławban, melyek Debrecenben 7700A típusjelzés helyett Alfa Cívis 18 néven kerültek forgalomba.
Utódját, a Volvo 7900A-t a 2011-es Busworldön mutatták be, azonban a Volvo 7700A 2012-ig gyártásban maradt.
Az autóbuszok korábban Volvo 7000A néven készültek. Több hazai Közlekedési Központ cég is tulajdonosa a típusnak.
Magyarországon az első Volvo 7700A autóbuszok 2004-ben jelentek meg Budapesten, a BKV-nál. 2004 és 2006 között 150 darabot vásároltak ebből a típusból. A járműveket kifejezetten a budapesti igények szerint alakították ki, de a szállítási évtől függően különböznek a felszereltségükben.
A 2004-es szállítású járművek narancssárga kapaszkodóval, úgynevezett vandálbiztos ülésekkel, 1/4 részben nyitható ablakokkal érkeztek, viszont légkondicionáló berendezést nem kértek a buszokhoz. Ebből már az első évben botrány volt, ezért a BKV utólagosan felszereltette a járműveket légkondicionálóval, amelyek beszerelésével 2008-ra végeztek.
A 2005-ös és a 2006-os szállítású autóbuszok már kényelmesebb ülésekkel, légkondicionálóval, 1/2 részben nyitható (eltolható) ablakokkal és zöld színű kapaszkodókkal érkeztek, valamint a 2005-ös járműpark egy része (FKU-901-től FKU-916-ig) GPS-berendezést is kapott. A 2006-os szállítású járművek a budapesti útviszonyokra való tekintettel már merev első tengellyel érkeztek, míg a két korábbi évjárat buszai lengőkaros felfüggesztésűek. Automata ZF sebességváltójuk már nem 5, hanem 6 sebességes, illetve újabb műszarfalat is kaptak.
Érkezésükkor valamennyi jármű Vultron optikai utastájékoztatóval és Protokon jegykezelővel volt felszerelve. A BKV-s Volvo 7700A buszokon ezen kívül elektronikus fogyasztásmérő rendszer is üzemel, amely rádiós adathálózaton keresztül jelenti a napi üzemanyag-fogyasztást a garázsba történő beálláskor. Ez az utólag telepített rendszer zavarja a Volvo saját fedélzeti számítógépének működését, ilyenkor lefagyás jelentkezik, amely csak áramtalanítással és a motor újraindításával orvosolható. A fogyasztásmérő rádióadóját ezért a sofőr-utasítás szerint csak a garázsba beállva szabad üzembe helyezni.[forrás?]
2006-os széria: FLR-700 – FLR-7492014-től a középjavítások során az összes járművet megújítják, mind külső/utastér arculat, mind motorikus és gépészeti berendezéseket illetően.
Garcza: Lengyel viking metrópótló. Totalcar, 2004. szeptember 1. (Hozzáférés: 2018. április 15.)
Volvo és a design – 7000-es széria. BusWorld blog, 2014. október 4. (Hozzáférés: 2018. április 13.)
A vonósnégyes egy komolyzenei együttes, amely négy vonós hangszerből áll. A vonósnégyesekre írt művek műfaját is ugyanezzel a szóval jelöljük. Kialakulása a barokk végére tehető.
Egy zeneszerző általában több vonósnégyest írt, amelyeket általában a fő hangnemről neveztek el.
Francis Vuibert (2009) Répertoire universel du quatuor à cordes, ProQuartet-CEMC, ISBN 978-2-9531544-0-5

A Vörös Hadsereg Frakció (németül Rote-Armee-Fraktion, röviden RAF), eleinte vezetőiről elnevezve, Baader–Meinhof-csoport (németül: Baader-Meinhof-Gruppe vagy Baader-Meinhof-Bande) egy szélsőbaloldali terrorszervezet, amely 1968 és 1998 között tevékenykedett Nyugat-Németországban. Alapítója Andreas Baader, Gudrun Ensslin, Horst Mahler, Irmgard Möller és Ulrike Meinhof. Kezdetben olyan neves értelmiségiek is rokonszenveztek a csoporttal, mint Jean-Paul Sartre és Heinrich Böll.
A Vörös Hadsereg Frakció diákmozgalmakból bontakozott ki, alapelve az antikapitalizmus és a neomarxizmus volt. Elutasította az imperializmust, különösképpen annak vezető hatalmát, az Amerikai Egyesült Államokat, amely Indokínában folytatott háborút. A szervezet tagjai Nyugat-Németországot a Harmadik Birodalom folytatásának tekintették. Tagjai tudatosan vállalták az erőszakot céljaik elérése érdekében, mert abban bíztak, hogy az akcióikra adott, szintén erőszakos fellépés leleplezi majd a „rendőrállamot” és az „állami terrorizmust”, valamint tevékenységükkel elérhetik a forradalom kitörését.
A terrorszervezet a harmadik világ felszabadítási mozgalmait akarta segíteni az imperializmus központjában folytatott háborújával, tagjai magukat városi gerillákként definiálták. Radikalizálódásukban kulcsszerepe volt a Benno Ohnesorg-gyilkosságnak. A szervezetnek soha nem volt tíz-húsz embernél több tagja, az utánpótlás a Vörös Segély-csoportokból és a Kínzásellenes Bizottságokból érkezett.
Kezdetben, az 1970-es évek elején a német fiatalok jelentős része szimpatizált a mozgalommal, az elveivel egyetértett, később azonban az egyre durvuló módszerek miatt támogatásuk egyre csökkent. A RAF-ot külföldről is támogatták, elsősorban a keletnémet titkosszolgálat és palesztin szélsőségesek.
Célpontjaik általában az államapparátus emberei voltak: ügyészek, gyáriparosok és bankvezetők. Módszereik egyre könyörtelenebbek lettek, a kinézett célpontok testőreit és a rendőröket habozás nélkül gyilkolták meg. Mivel szerintük a vietnámi amerikai bombázások az imperializmus lényegét testesítették meg, előszeretettel támadtak Németországban működő amerikai katonai létesítményeket.
1972-ben a rendőrség sikerrel lépett fel ellenük és letartóztatott vezetőinek pere 1975-ben kezdődött meg. Eközben megszerveződött a terrorszervezet második generációja, amely véres akciókkal sikertelenül próbálta meg elérni fogvatartott vezetőinek szabadon bocsátását. Miután balul sült el az ehhez csatlakozó palesztin gépeltérítési kísérlet, a börtönben lévő vezetők öngyilkosságot követtek el 1977. október 18-án.
A második nemzedék vezetőinek börtönbe kerülése után új irányítói lettek a RAF-nak, akik az 1980-as évek első felében számos további támadást követtek el. A keleti blokk összeomlása és az így elmaradt anyagi és erkölcsi támogatás megroppantotta a szervezetet. A Vörös Hadsereg Frakció 1991. április 4-én követte el utolsó merényletét és hét évvel később bejelentette megszűnését. A szervezet működésének három évtizede alatt 32 embert gyilkolt meg, a tagjai közül pedig 26 vesztette életét.
Az 1960-as évek végén a fejlett ipari társadalmak jelentős részében megjelentek a baloldali ifjúsági mozgalmak. Az Amerikai Egyesült Államokban fő követeléseik polgárjogi jellegűek voltak, Nyugat-Európában, főleg Franciaországban és Nyugat-Németországban viszont az idősebb generáció által megtestesített társadalmi berendezkedés ellen lázadtak. A baloldali német fiatalok fő célja az autokratának tekintett hatalom megváltoztatása, a vietnámi háború és a fejlődő világ elnyomása elleni tiltakozás volt.
Gretchen Dutschke-Klotz, a baloldali diákszövetség (Sozialistische Deutsche Studentenbund) karizmatikus vezetője, Rudi Dutschke felesége így emlékezett vissza erre az időszakra később: „A kezdetekkor a hangulat euforikus volt. Egyre több ember csatlakozott a mozgalomhoz, és emiatt úgy éreztük, hogy valóban tudunk változtatni a dolgokon.” A kezdeti sikerek azonban nem vezettek áttöréshez: a mozgalmak nem tudták megszólítani a németek többségét, és kevéssé érintették meg a baloldal hagyományos bázisát, a munkásokat és a szakszervezeteket.
Erőteljes lökést adott viszont a diákmozgalmaknak, hogy 1966-ban a kereszténydemokraták és a legnagyobb baloldali párt, az SPD nagykoalíciót kötött. A radikális baloldalt felháborította, hogy a spanyol polgárháború veteránja, Willy Brandt olyanokkal fogott össze, akiknek nemzetiszocialista múltjuk volt. Rudi Dutschke azonnal meghirdette a parlamenten kívüli baloldali ellenzéki összefogást. A kezdeményezés lényege az volt, hogy a kormányzattal szembeni ellenzékiséget az „utcának” kell képviselnie a parlament helyett, ráadásul nemcsak szavakban, hanem irányított akciókkal is. A baloldali diákokat felháborította, hogy a Nemzetiszocialista Német Munkáspárt korábbi tagjai továbbra is fontos pozíciókat töltenek be a társadalomban, demokratikus változásokat követeltek, és elutasították a burzsoá társadalmat. Ekkor lettek fontos elemei a politikai vitáknak a nők és a gyerekek jogai, vagy a szexuális liberalizáció.
A jobboldali sajtó, elsősorban az Axel Springer-csoport lapjai egyre ellenségesebben írtak a diákokról, Rudi Dutschkét például az állam ellenségének nevezték. Megerősödtek a diákokat elutasító antikommunista mozgalmak, különösen Nyugat-Berlinben. 1967. június 2-án itt történt a demonstrációk történetének első erőszakos halálesete, a Benno Ohnesorg-gyilkosság, amikor a Reza Pahlavi iráni sah látogatása ellen tüntetők összecsaptak az uralkodó támogatóival és a rendőrökkel. Ez óriási lökést adott a baloldali radikalizmusnak. Gudrun Ensslin a Szocialista Diákszövetségben már aznap éjjel kijelentette: „Ez Auschwitz nemzedéke, ezek ellen nem lehet érvelni! Erőszakra csak erőszakkal lehet válaszolni.”
Egy év múlva, 1968. április 11-én egy antikommunista meggyőződésű fiatalember, Josef Bachmann a nyílt utcán fejbe lőtte Rudi Dutschkét. Ettől kezdve megszaporodtak az erőszakos megmozdulások. Ulrike Meinhof a Konkret című lapban a merénylet után azt fejtegette, hogy az erőszakra hasonló eszközökkel kell válaszolni.
A baloldali diákok általában harcoltak a tekintélyelvűség ellen, és többségük a vietnámi háború miatt Amerika-ellenes lett. A demonstrációkon gyakran skandálták a vietnámi kommunista vezető, Ho Si Minh nevét. Fő ellenségük azonban a kancellár, a Nemzetiszocialista Német Munkáspárt korábbi tagja, Kurt Georg Kiesinger által megszemélyesített régi rend volt. Günter Wallraff később így beszélt erről: „Bűnözők nemzedéke irányította a társadalmat a háború után, és senki nem beszélt arról, mit tettek. (…) Úgy éreztük, valami drámainak kell történnie.”
A Vörös Hadsereg Frakció első erőszakos akcióját 1968. április 2-án követte el, amikor négy tagja – Andreas Baader, Gudrun Ensslin, Thorwald Proll és Horst Söhnlein – felgyújtott két frankfurti áruházat. Két nap múlva elfogták őket. A bíróság előtt Andreas Baader és barátnője, Gudrun Ensslin azt mondta, hogy a vietnámi háború elleni tiltakozásként követték el tettüket. Elítélték őket, de a másodfokú tárgyalásig szabadlábra kerültek, ám Baadert 1970. április 4-én ismét letartóztatták. Akkorra már ügyvédjükkel, Horst Mahlerrel, aki az ezredforduló után a neonácikhoz csatlakozott, megkezdték egy városi gerillacsoport szervezését.
1970. május 14-én a szervezet felfegyverzett tagjai kiszabadították Baadert, akit azért szállítottak át a Német Központi Társadalomtudományi Intézetbe, hogy Ulrike Meinhof újságíró interjút készítsen vele. Meinhof a többiekkel együtt illegalitásba vonult, és a szervezet első számú ideológusa lett. Az akcióban az intézmény egyik dolgozója súlyosan megsérült.
1970. június 5-én a szervezet kiadta első közleményét az Agit 883-ban, amelyben kifejtette, hogy tagjai városi gerilláknak tekintik magukat. Céljuk a hatalom és az ellenzék, valamint a fejlődő világ és kizsákmányolói közötti konfliktus eszkalálása, valamint az antiimperialista fegyveres ellenállás kirobbantása. Ekkor használták először a RAF elnevezést. A manifesztumban kifejtették, hogy a RAF teremt kapcsolatot a legális és illegális harc, a nemzeti és nemzetközi harc, a politikai és a fegyveres harc, valamint a nemzetközi kommunista mozgalom stratégiai és taktikai pozíciója között. Céljuk az, hogy Nyugat-Európában az imperializmus központjában segítsék a harmadik világ harcát elnyomóik ellen.
A csoport tagjai 1970 nyarán Jordániába utaztak, ahol a Palesztinai Felszabadítási Szervezettől fegyveres kiképzést kaptak. Forrásaikat németországi bankrablásokból töltötték fel. 1970. szeptember 29-én három berlini pénzintézetet fosztottak ki. Horst Mahlert 1970. október 8-án letartóztatták és 14 év börtönbüntetésre ítélték. A rendőrség, válaszul a sorozatos akciókra, felállított egy RAF-ellenes osztagot.
1971. július 15-én egy rendőri akcióban lelőtték a szervezet egyik tagját, Petra Schelmet. Ebben az évben három bankrablást követtek el, január 15-én két intézményt fosztottak ki Kasselben, december 22-én egyet Kaiserslauternben. Az utóbbi akció során megöltek egy rendőrt.
A szervezet 1972. május 11-én, a vietnámi kommunisták iránti szolidaritásból, pokolgépes merényletet követett el az amerikai hadsereg tiszti klubja, a Terrace Club ellen, amelyben egy katona meghalt, 13 megsebesült. Másnap három bombát robbantottak Augsburgban, a rendőrségnél, hogy megbosszulják társuk, Thomas Weisbecker halálát, valamint Münchenben követtek el pokolgépes merényletet. Május 15-én bombát robbantottak egy szövetségi bíró autójában, amelyet a támadáskor felesége használt. A nő súlyosan megsérült, de túlélte a támadást. A terroristák az akcióval azt akarták megtorolni, hogy szerintük egyik letartóztatott társuk nem kapott megfelelő ellátását a börtönben. Május 19-én pokolgépet robbantottak a hamburgi Springer-épületben, válaszul a médiakonszern baloldalellenes írásaira. Habár telefonon figyelmeztették a szerkesztőséget, az akcióban 17-en megsebesültek. Öt nap múlva lecsaptak az amerikai hadsereg heidelbergi bázisára, és megöltek három embert, így bosszulva meg a Vietnám elleni aknablokádot és a szőnyegbombázásokat. Habár ezek az akciók emberéleteket követeltek és sebesüléseket okoztak, a Wolfgang Buddenberg bíró elleni pokolgépes merénylet kivételével nem konkrét személyek ellen irányultak. A RAF első generációja „általában” támadott katonai létesítményeket és rendőrőrsöket, míg a későbbi generációk előszeretettel likvidáltak  fontos beosztású, nagy hatalmú embereket.
Később, 1975 augusztusában, Ulrike Meinhof így határozta meg harcmodorukat: „A városi gerilla akciói sohasem irányulnak a nép ellen. Azok mindig az imperialista apparátus elleni akciók. A városi gerilla az állam terrorizmusa ellen harcol.” A Springer-ház elleni robbantás azonban megmutatta, hogy a harcnak nemcsak az „apparátus” emberei esnek áldozatul.
1972 nyarán a hatóságok letartóztatták Ulrike Meinhofot, és tűzharcban elfogták Andreas Baadert, Jan-Carl Raspét és Holger Meinst Frankfurtban. Egy hét múlva Gudrun Ensslin is rendőrkézre került. Szintén őrizetbe vették Brigitte Mohnhauptot, Bernhard Braunt, Gerhard Müllert, Klaus Jünschkét és Irmgard Möllert. Ulrike Meinhof 1974. szeptember 13-ai, a börtönben írt nyilatkozatában leszögezte, hogy a harc célja továbbra is az imperialista rendszer politikai, gazdasági és kulturális dominanciájának megsemmisítése, amire csak a proletár internacionalizmus alkalmas.
Stuttgart-Stammheimben 1975. május 21-én kezdődött meg a per, amelyet Holger Meins már nem ért meg éhségsztrájkja miatt. A tárgyalás zavartalan lebonyolítását számos törvénymódosítással akarta biztosítani a parlament. Többek között megtiltották a csoportos védelmet, vagyis azt, hogy egy védő több vádlottat is képviseljen, és könnyítettek a védők kizárását lehetővé tevő szabályokon. Kimondták: a per akkor is folytatható, ha a vádlott önhibájából – például éhségsztrájkja miatt – nem jelenik meg azon. A tárgyalások akadoztak, a vádlottak gyakran tettek politikai kinyilatkoztatásokat és szidalmazták a bíróságot, „fasiszta seggfejnek” vagy „imperialista államdisznónak” nevezve az elnököt. Emiatt az gyakran élt a rendreutasítás lehetőségével.
A tárgyalás idején a terroristák rossz egészségi állapotban voltak, ami elsősorban éhségsztrájkjaik következménye volt. Ezeket az akciókat elkülönítésük, az általuk „izolációs kínzásnak” nevezett elhelyezésük megszüntetéséért folytatták. 1976. május 9-én Ulrike Meinhof egy törülközővel felkötötte magát a cellájában; az önkezűséget családtagjai és a szervezet tagjai is vitatták. Öngyilkosságában szerepet játszhatott, hogy a börtönben Baader és Ensslin döntött minden fontos kérdésben, illetve Ensslin a tárgyalóteremben elhatárolta a RAF-ot az egyetlen olyan akciótól, az Axel Springer-székház elleni támadástól, amely Meinhof nevéhez fűződött. A bíróság 1977. április 28-án négy gyilkosság és három tucat gyilkossági kísérlet miatt életfogytiglanra ítélte a vádlottakat.
Ugyan a terrorszervezet vezetőinek első generációja börtönben volt, de a RAF szabadlábon lévő tagjai újjászervezték a csoportot. A terrorszervezet második generációja úgy döntött, hogy a bebörtönzött tagok szabadon bocsátásáért erőszakos akciókat indít. 1975. április 24-én megtámadták a stockholmi német nagykövetséget, túszokat ejtettek, és Andreas Baader és 25 társa elengedését követelték. Az akció modellje a Június 2. Mozgalom hasonló túszejtése volt február-márciusban, amikor az elrabolt Peter Lorenz kereszténydemokrata politikusért cserébe hat társukat szabadon bocsátották. Helmut Schmidt kancellár nem alkudozott, és a svéd rendőrök megostromolták az épületet. Az akcióban két túsz – Andreas von Mirbach katonai attasé és Heinz Hillegaart gazdasági attasé – és két terrorista meghalt.
1976 őszén és telén számos RAF-szimpatizánst és támogatót vettek őrizetbe a hatóságok. Szinte mindegyikőjüket a büntető törvénykönyv 129. paragrafusának A pontjával, vagyis terrorszervezet támogatásával vádolták meg. A letartóztatások ellen 2956 demonstráció volt szerte az országban az év végéig, és megkezdődött a később „német őszként” elhíresült időszak.
1977. január 4-én a szervezet támadást intézett egy amerikai tüzérségi bázis ellen Gießenben. Több terrorista meghalt. Február 8-án szabadlábra került Brigitte Mohnhaupt, aki átvette a RAF irányítását. 1977. április 7-én a terroristák meggyilkolták a vádat képviselő Siegfried Buback szövetségi főügyészt, mivel őt tartották felelősnek Holger Meins 1974. november 9-ei haláláért. Szintén felelősnek tartották az egyik stockholmi támadó, Siegfried Hausner haláláért, aki szerintük nem kapott megfelelő kórházi kezelést a nagykövetség ostroma után.
A terrorszervezet korábbi támadásaitól eltérő új irányvonal Jürgen Ponto, a Dresdner Bank vezetőjének frankfurti meggyilkolásával folytatódott július 30-án. A RAF célpontjai az államapparátus és a gazdasági szektor kulcsfigurái lettek. Szeptember 3-án bombát robbantottak a szövetségi ügyész hivatalában, hogy elérjék a börtönben tartott RAF-tagok izolálásának megszüntetését. Szeptember 5-én elrabolták Hanns-Martin Schleyert, a gyáriparosok szövetségének elnökét, a kíséretében lévő rendőröket pedig agyonlőtték. Schleyer szabadon bocsátásáért a bebörtönzött RAF-terroristák elengedését követelték. A rendőrség soha korábban nem látott erőkkel kereste a gyárost, de nem sikerült a nyomára bukkannia.
Október 13-án palesztin radikálisok eltérítették a Mallorcából Frankfurtba tartó Lufthansa-gépet Rómába. Azt követelték, hogy a hatóságok engedjenek szabadon tizenegy német és két palesztin terroristát. Utóbbiakat Isztambulban tartották fogva. A RAF közleményben támogatta az akciót. A gép később Ciprusra, Bahreinbe és Dubajba, majd Mogadishuba repült a német túszokkal. Utolsó állomásukon a terroristák agyonlőtték a gép kapitányát. Miközben a repülőgép újabb és újabb helyekre repült, Hans-Jürgen Wischnewski külügyminiszter több országot (Algéria, Jemen, Líbia és Irak) is megpróbált meggyőzni arról, hogy fogadják be a szabadon engedni tervezett terroristákat. Október 18-án a mogadishu-i repülőtéten a német terrorelhárítók megrohanták a gépet, és megöltek három géprablót, a negyediket pedig súlyosan megsebesítették.
A hírek hatására Andreas Baader, Gudrun Ensslin és Jan-Carl Raspe október 18-án öngyilkos lett. Baader és Raspe az ügyvédjük által becsempészett FÉG-pisztolyt, Ensslin kötelet használt. Irmgard Moeller túlélte öngyilkossági kísérletét, és később azt állította, megszúrták. Az ügyvéd nem tudott róla, hogy egyik RAF-szimpatizáns alkalmazottja fegyvert rejtett el az iratai között. Másnap Schleyer elrablói megölték túszukat, és egy autó csomagtartójában hagyták a holttestet.
1978-ban Christian Klar vette át a szervezet irányítását, és több sikeres bankrablást hajtottak végre. A Vörös Hadsereg Frakció 1979. június 25-én hallatott újra magáról, amikor megpróbálta meggyilkolni az amerikai NATO-főparancsnokot, Alexander Haig tábornokot. 1981-ben a bebörtönzött RAF-tagok több éhségsztrájkot tartottak, amelyekben április 16-án meghal Sigurd Debus.
A Vörös Hadsereg Frakció csaknem kétéves hallgatás után, 1981. augusztus 31-én bombát robbantott a ramsteini amerikai légi bázisnál, két héttel később pedig Frederick Kroesen amerikai tábornokot próbálta megölni Heidelbergben. Habár ezek az akciók sikertelenek voltak, rámutattak arra, hogy a RAF korántsem fejezte be tevékenységét.
A ramsteini akció után közleményt adtak ki, amelyben leírták, hogyan látják az 1980-as évekre kialakult, Vietnám utáni politikai helyzetet: „A pusztítás imperialista háborúja most visszatér a harmadik világból Európába, ahonnan indult. Európa és a Német Szövetségi Köztársaság lakói rájönnek, hogy ez a változás a pusztulásukat hozza, ha nem állítják meg. Közvetlen ismereteket szereznek az ázsiai, afrikai és latin-amerikai emberek évszázadok óta tartó valóságáról, az imperializmus általi elnyomottak közé tartozásról.” Hasonló víziót fogalmaztak meg a Haig tábornok elleni akció után is: „A világ új amerikai támadással szembesül. (…) Nyugat-Európa már nem az imperializmus hátországa, ahonnan háborút visel. Most, a harmadik világ szabadságharcainak győzelmeivel, a nyugat-európai gerillák erősödésével, a teljes imperializmus krízistől szenved, és Nyugat-Európa a világ frontvonalának része lett.”
1982 májusában a RAF kiadta A gerilla, az ellenállás és az antiimperialista front című hitvallását, amelyben hasonló célokat és elképzeléseket vázolt fel. Nagy jelentőséget tulajdonítottak a nyugat-európai ellenállásnak, amelyet a világméretű harc sarokkövének tekintettek. A közlemény legfontosabb eleme a szervezet újrapozicionálása volt. Míg a RAF korábban a harmadik világ felszabadítási harcait a nyugat-európai nagyvárosokból utóvédként támogató, annak magát alárendelő fegyveres szervezetnek tekintette magát, most már kulcsszerepet szánt magának a világméretű felszabadítási csatározásokban. A dokumentum vitát váltott ki a baloldalon, sokan úgy érezték, a Vörös Hadsereg Frakció fő célja, hogy maga alá gyűrje a hasonló ideológiájú, kevésbé szervezett mozgalmakat. 1984 júliusában az Antiimperialista Harc (Antiimperialistischer Kampf) is megfogalmazta véleményét, amelyben kritizálta az eltérést az 1970-es évekbeli irányvonaltól.
A nagy port kavaró kiáltványuk utáni első RAF-akció 1984. december 18-án volt, amikor autóbombát akartak robbantani a NATO továbbképző iskolájánál, Oberammergauban. A pokolgépet felfedezték és hatástalanították. Néhány nappal később bebörtönzött RAF-tagok éhségsztrájkba kezdtek, hogy elérjék elkülönítésük megszüntetését. Decemberben és januárban a terrorszervezet számos kisebb robbantást hajtott végre, hogy nyomatékot adjon a követeléseknek. 1985. február 1-jén a terrorszervezet egyik kommandója meggyilkolta Ernst Zimmermann hadiipari gyárost.
1985 januárjában a Vörös Hadsereg Frakció és az Action directe francia gerillaszervezet közös nyilatkozatot adott ki egy nyugat-európai antiimperialista front megalakításáról. Augusztus 8-án a két szervezet együtt vállalta a felelősséget a frankfurti amerikai légi bázis elleni merényletért, amelyben két ember vesztette életét. A RAF előtte elrabolt és megölt egy amerikai katonát, Edward Pimentalt, és az ő személyazonossági irataival jutott be a támaszpontra.
A terrorszervezet támogatóit megosztotta az akció, sokan feleslegesnek tartották a gyilkosságot. Többen emlékeztettek: miközben a RAF-terroristák azt követelik, hogy hadifogolyként és ne köztörvényes bűnözőként kezeljék őket a börtönben, addig a szervezet szükségtelenül kivégezte saját foglyát. A gyilkosság olyan vitát váltott ki, hogy a RAF, addig egyedülálló módon, 1985. szeptemberben egy támogatójának adott interjúban válaszolt a kritikákra. A katona meggyilkolását azzal indokolták, hogy a RAF és az amerikai hadsereg háborúban áll. Az interjú nem nyugtatta meg a szimpatizánsok kedélyeit, ezért a terrorszervezet 1986 januárjában kénytelen volt némi önkritikát gyakorolni, ami azonban újabb vitákat gerjesztett baloldali támogatói körében.
1986. július 9-én a szervezet meggyilkolta Karl Heinz Beckurtsot, a Siemens cég elnökét, az úgynevezett csillagháborús projekt egyik kulcsfiguráját. Augusztus 2-án a rendőrség letartóztatta Eva Haule RAF-tagot, és két támogatót, Luiti Hornsteint és Chris Klutht. Augusztus 13-án két másik támogatót, Barbel Peraut és Norbert Hofmeiert fogták el. Ezek a rendőrségi akciók kezdetei voltak egy sorozatnak, amelynek célja a RAF-támogatók kriminalizálása volt. Válaszul a Vörös Hadsereg Frakció október 10-én megölte Gerold von Braunmühlt, a külügyminisztérium politikai igazgatóját, aki a közel-keleti ügyekkel foglalkozott. A rendőrök sorozatos razziákkal és letartóztatásokkal válaszoltak.
1988. szeptember 20-án a RAF sikertelen merényletet követett el Hans Tietmeyer államtitkár ellen, aki Németországot képviselte a Nemzetközi Valutaalapban és a Világbankban. 1989. február 1-jén a bebörtönzött RAF-tagok ismét éhségsztrájkba kezdtek elkülönítésük megszüntetéséért és politikai fogolyként való kezelésükért. Akciójukat, amely nem járt eredménnyel, de a legális baloldal egy része támogatta azt. A RAF 1989. november 11-én megölte Alfred Herrhausent, a Deutsche Bank elnökét, majd 1991. április 4-én Detlev Karsten Rohweddert, a Treuhandanstalt, a kelet-német állami vagyonkezelő hivatal vezetőjét. A szervezet 1991. december 23-án az Izraelbe kivándorló orosz zsidók egy csoportja ellen intézett támadást Magyarországon, a Ferihegyi repülőtérre vezető úton. A robbantásban két magyar rendőr és több utas megsebesült.
A RAF vezetői ebben az időben kezdtek a szokásos politikai diskurzus eszközei felé fordulni a fegyveres harc helyett, aminek első komoly jele az 1992. áprilisi tűzszünet bejelentése volt. 1993. márciusban az épülő weiterstadti börtönnél robbantottak. Júniusban egy rendőri rajtaütésben lelőtték Wolfgang Gramst, a RAF egyik tagját, egy másikat, Birgit Hogefeldet letartóztatták. 1999-ben Bécsben lelőtték a szervezet tagját, Horst-Ludwig Meyert, és elfogták Andrea Klumpot. A RAF második nemzedékének több tagja életfogytiglani börtönbüntetését tölti, a harmadik generációból többeket még keresnek a rendőrök.
Az 1980-as évek végén a szélsőbaloldali terrorizmus egész Európában a végét járta. Franciaországban leszámoltak az Action directe-tel, Olaszországban a Vörös Brigádokkal, Belgiumban a Harcoló Kommunista Sejtekkel (CCC), a GRAPO-val Spanyolországban. Németországban a Forradalmi Sejtek is szakított a fegyveres harccal, és hasonló krízisen ment át a szeparatista Ír Köztársasági Hadsereg és a baszk ETA.
Óriási csapást jelentett a RAF-ra a keleti blokk összeomlása, Kelet-Németország gyors haláltusája. A nyugatnémet baloldal egyik pillanatról a másikra új helyzetben találta magát, amelyben teljességgel megváltozott a politikai és társadalmi közbeszéd. A Szovjetunió és a keleti blokk szétesése nyomán világszerte hagytak fel a fegyveres harccal a szélsőbaloldali gerillaszervezetek, melynek egyik fő oka, hogy elmaradt az onnan érkező támogatás. A RAF ebben a helyzetben nem tudta magát újrapozicionálni, és 1998. április 20-án egy nyolcoldalas, írógéppel írt közleményt faxolt el a Reuters hírügynökséghez. Ebben az állt, hogy „Közel 28 éve, 1970. május 14-én a RAF létrejött egy kiszabadítási akcióban. Ma véget ért ez a projekt. A RAF-féle városi gerilla immár történelem.” „Ezzel a közleménnyel a Vörös Hadsereg Frakció felállította saját sírkövét” – értékelte a bejelentést Horst Herold egykori főnyomozó.
A Vörös Hadsereg Frakció működésének három évtizede alatt 32 embert gyilkolt meg, tagjai közül 26 halt meg. 2007. március 27-én, 24 év börtönben töltött év után, a stuttgarti körzeti bíróság feltételesen szabadlábra helyezte az akkor 57 éves Brigitte Mohnhauptot.
2016 januárjában a német hatóságok DNS-nyomok alapján megállapították, hogy a szervezet három szabadlábon lévő tagja, Ernst-Volker Staub, Daniela Klette és Burkhard Garweg több rablást követett el Németországban. Feltételezéseik szerint a trió Hollandiában él. Ők a szervezet harmadik generációjához tartoztak, és a hatóságok szerint közük volt Gerold Braunmühl diplomata, Karl Heinz Beckurts Siemens-vezető és Alfred Herrhausen bankvezető meggyilkolásához, valamint a weiterstadti börtönnél elkövetett pokolgépes robbantáshoz. Klette a gyanúsítottja a bonni amerikai nagykövetség elleni fegyveres támadásnak is.
A Vörös Hadsereg Frakció története két játékfilmet is ihletett: Margaretha von Trotta Ólomidő (1981) és Uli Edel A Baader-Meinhof csoport (2008) című alkotását. Gerhard Richter October 18, 1977 címmel festménysorozatot készített a RAF-tagok öngyilkosságáról.
↑ Britannica:  John Philip Jenkins. RAF Terrorism Verdict. Red Army Faction (RAF) (2015). Hozzáférés ideje: 2017. február 10. 
↑ ICC:   1968 in Germany (Part 1): Behind the protest movement – the search for a new society. International Communist Current (2008). Hozzáférés ideje: 2017. február 10. 
↑ DW:   '68 Movement Brought Lasting Changes to German Society. International Communist Current. Hozzáférés ideje: 2017. február 10. 
↑ Terrorism:  Amy Zalman. Red Army Faction (also, Baader-Meinhof Group, Germany). Hozzáférés ideje: 2017. február 10. 
↑ Hartford:  Amy Zalman. A Brief History of the Red Army Fraction. Arm the Spirit (1994). Hozzáférés ideje: 2017. február 10. 
↑ Cowell:  Alan Cowell. Red Army Faction Disbands, Saying Its Cause Is 'Now History'. New York Times (1998. április 23.). Hozzáférés ideje: 2014. december 9. 
↑ Telegraph:  Justin Huggler: Trio of Baader-Meinhof veterans suspected of armed robberies in Germany. telegraph.co.uk, 2016. május 29. (Hozzáférés: 2016. május 29.)
↑ Meinhof:  Ulrike Meinhof. Die Würde des Menschen ist antastbar. Verlag Klaus Wagenbach (2009). ISBN 3-8031-2491-3. Hozzáférés ideje: 2017. február 6. 
↑ Filmtett:  Fám Erika. Filmbe préselt terrorizmus. Filmtett (2009). Hozzáférés ideje: 2017. február 6. 
↑ MOMA:   Gerhard Richter October 18, 1977. Museum of Modern Art (2006). Hozzáférés ideje: 2017. február 12. 
↑ HVG:  MTI. RAF-kiállítás: terror és esztétikum. hvg.hu (2008). Hozzáférés ideje: 2017. február 12. 
↑ Schauschitz:  Schauschitz Attila. A Rote Armee Fraktion és a stammheimi per. Beszélő (1998). Hozzáférés ideje: 2017. február 12. 
↑ Academia:  Paksa Rudolf. A RAF (Rote-Armee-Fraktion) a magyar sajtóban. Academia.edu. Hozzáférés ideje: 2017. február 12. 
↑ Magyari:  Magyari Péter. Nyakig benne voltunk a fegyverek, emberek és heroincsempészetben. 444.hu (2016). Hozzáférés ideje: 2017. február 12.
