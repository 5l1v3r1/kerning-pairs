
A 2016-os labdarúgó-Európa-bajnokság a 15. Európa-bajnokság volt, melyet június 10. és július 10. között Franciaországban rendeztek. Ez volt az első Eb, amelyen 24 csapat vett részt. A címvédő a spanyol válogatott volt.
Franciaország – 1960 és 1984 után – harmadik alkalommal volt házigazdája a kontinenstornának. Az Európa-bajnok Portugália lett, története során először, miután a döntőben a házigazda Franciaországot hosszabbítás után 1–0-ra legyőzte. Portugália a 10. csapat lett, amely Európa-bajnokságot nyert. Európa-bajnokként részvételi jogot szerzett a 2017-es konföderációs kupára, melyet Oroszországban rendeznek.A magyar labdarúgó-válogatott az 1972-es labdarúgó-Európa-bajnokság óta nem szerepelt a legjobb európai labdarúgó válogatottak között. Az élmezőnyhöz zárkózást még csodálatosabbá tette, hogy meglepetést okozva csoportelsőként továbbjutott a nyolcaddöntőbe, ahol a belga labdarúgó válogatott ellenében nem tudtak tovább jutni. A játékvezetők között ott volt Kassai Viktor, aki három mérkőzést vezethetett és a döntőt negyedik játékvezetőként szolgálhatta.
Az Európa-bajnokság rendezésére 2009. március 9-ig lehetett pályázni. A határidőig négy pályázat érkezett: Franciaország, Olaszország, Törökország, valamint Svédország és Norvégia közös pályázata. 2009 végén a két észak-európai ország visszalépett, mert egyik kormány sem támogatta a rendezést, így három pályázó maradt versenyben. 2007 tavaszán a Walesi Labdarúgó-szövetség jelentette be, hogy Wales és Skócia közösen pályázatot adna be. 2009 tavaszán azonban a két ország lemondott a rendezésről. Az okok között szerepelt a gazdasági válság, valamint az UEFA 2008 őszén hozott 24 csapatos tornáról született döntése is, amely miatt több stadion lett volna szükséges a lebonyolításhoz.Olaszország korábban 1980-ban rendezett Európa-bajnokságot, világbajnokságot pedig legutóbb 1990-ben. Olaszország pályázott a 2012-es Eb rendezésére is, azonban akkor a Lengyelország–Ukrajna közös pályázat nyert. Az olaszok 12 városban rendezték volna a mérkőzéseket: Bari, Bologna, Cagliari, Firenze, Genova, Milánó, Nápoly, Palermo, Róma, Torino, Udine és Verona lettek volna a helyszínek.Törökország nyolc városban rendezte volna a tornát, és három tartalékhelyszíne is volt. Isztambulban két stadionban is lettek volna mérkőzések. Emellett még Bursa, İzmir, Antalya, Ankara, Eskişehir, Konya és Kayseri adott volna otthont a mérkőzéseknek.
Sikeres pályázat esetén a török sportági szövetség 400 millió eurót stadionokra, további egymilliárdot infrastruktúrára, valamint még 250 milliót reklámokra költött volna. Törökország még nem rendezett nagy futballtornát, de a 2008-as Eb rendezésre közösen pályázott Görögországgal, amely sikertelen lett.A Francia Labdarúgó-szövetség hivatalosan 2009. február 13-án jelentette be rendezési szándékát, amelyben azt is közölték, hogy egyedül kandidálnak a rendezésre.Az UEFA 2010. május 28-án döntött arról, hogy Franciaország rendezheti a 2016-os labdarúgó-Európa-bajnokságot. A szavazás első körében a 13 szavazásra jogosult elnökségi tag a három pályázónak helyezéseket adott, ahol az első helyezett 5, a második 2, a harmadik 1 pontot kapott. A második körben a megmaradt két pályázat közül a több szavazatot kapott pályázat nyert. Három tag érintettség miatt nem szavazhatott, köztük Michel Platini UEFA-elnök sem.
A szavazás eredményeFranciaország korábban 1984-ben rendezett Európa-bajnokságot, világbajnokságot pedig 1938-ban és 1998-ban.
A selejtező sorsolását 2014. február 23-án tartották Nizzában.A selejtezőben 53 válogatott vett részt. A házigazda Franciaország és a selejtezőből 23 csapat jutott ki az Európa-bajnokságra. Sorsolással nyolc hatcsapatos és egy ötcsapatos csoportot képeztek. A csoportokban körmérkőzéses, oda-visszavágós rendszerben mérkőztek meg a csapatok egymással. A sorozat végén a kilenc csoportelső és csoportmásodik, valamint a legjobb csoportharmadik automatikusan kijutott az Európa-bajnokságra, míg a további nyolc csoportharmadik között oda-visszavágós pótselejtezőt rendeztek. A pótselejtezők győztesei jutottak még ki az Európa-bajnokságra.
2009. november 11-én 12 várost neveztek meg, a döntés szerint Nizza, Marseille, Toulouse, Bordeaux, Saint-Étienne, Lyon, Lille, Lens, Strasbourg, Nancy, Párizs és az 1998-as vb-döntő helyszíne, Saint-Denis rendezhetne mérkőzéseket. A franciák négy új stadion felépítésére (Lyon, Lille, Bordeaux, Nizza), másik hét helyszín felújítására 1,7 milliárd eurót költenének. Strasbourg visszalépett, majd 2011. május 20-án úgy döntöttek, hogy Toulouse és Saint-Étienne nem rendez mérkőzést. A végső 10 helyszínt az UEFA 2013. január 25-én tette közzé.A nyitómérkőzésnek és a döntőnek is a Stade de France adott otthont.
A válogatottaknak volt egy úgynevezett csapatbázisa, ahol a mérkőzések között tartózkodtak, tartották az edzéseket és itt laktak a torna ideje alatt. Az eredeti listán 66 bázis volt a lehetőségek között, melyek közül a 24 csapat kiválaszthatta a számára megfelelő helyet, amit 2016. január 31-éig megerősített az UEFA-nál.
Az UEFA végrehajtó bizottsága 2008. szeptember 25-én döntött arról, hogy 2016-tól az Európa-bajnokságon 16 helyett 24 csapat vehet részt. Az Eb-n a korábbi 31 helyett 51 mérkőzést fognak rendezni. A 24 csapatos torna a korábbi, 1986 és 1994 közötti világbajnokságokéhoz hasonló volt.
A selejtezők lebonyolítása nem változott, továbbra is öt-, illetve hatcsapatos csoportok voltak, de az első két helyezett mellett a legjobb harmadik is kijutott az Eb-re. Négy csapat pótselejtezőn jutott ki.Az Eb-n a hat darab négycsapatos csoportból az első két helyezett, valamint a legjobb négy harmadik helyezett jutott tovább a nyolcaddöntőbe. Innen egyenes kieséses rendszerben folytatódott a torna. A harmadik helyért nem játszottak mérkőzést.
A csoportok sorsolását 2015. december 12-én, közép-európai idő szerint 18 órától tartották Párizsban.A 24 csapat a 2015 októberi UEFA-együtthatók alapján 4 kalapba kerül. A rendező Franciaország automatikusan az A csoport 1. csapata (A1), ezért nem szerepel a kalapban. A címvédő Spanyolország automatikusan az első kalapban az első helyen kapott helyet, az UEFA-koefficienstől függetlenül.
Az Európa-bajnokság 24 résztvevő országának labdarúgó-szövetségei között mindösszesen 301 millió eurót osztottak szét. Minden résztvevő 8 millió eurót kapott. Az Eb csoportkörében a győzelmekért 1 millió euró járt, döntetlen esetén 0,5–0,5 milliót kaptak a szövetségek. Az egyenes kieséses szakaszban körönként egyre magasabb összegeket kaptak a résztvevők, a döntő győztese mindenen felül 8 millió eurót kapott. Az alábbi táblázat mutatja a pénzdíjazást.
Minden egyes válogatott 23 játékost nevezhetett a tornára, melyek közül három játékosnak kapusnak kellett lennie. A nevezés a nyitómérkőzést megelőző 10. napig tartott. Sérülés esetén a játékos az adott csapat első mérkőzéséig volt cserélhető egy másikkal.
A tornára 213 különböző csapatból érkezett 552 nevezett játékos. A legtöbb, 134 játékos angol klubokból érkezett, míg 65 német, 56 olasz, 36 török és 35 játékos spanyol csapattal állt szerződésben. A magyar bajnokságból 13 játékos érkezett, ebből csak egy nem volt magyar. A nevezett játékosok közül kilenc nem európai klubban szerepelt. Az angol csapat csak hazai bajnokságban játszó játékosokból állt, ezzel ellentétben az ír, az északír, és az izlandi csapat csak idegenlégiósokat alkalmazott.
A torna legfiatalabb játékosa a Manchester United angol támadója, Marcus Rashford, aki 1997. október 31-én született, a legidősebb pedig az 1976. április 1-én született magyar kapus, Király Gábor. A csapatok közül a német és az angol a legfiatalabb 25,4-es, míg az ír a legöregebb a maga 29,4-es átlagéletkorával. Az Eb legmagasabb játékosa a román kapus, Costel Pantilimon 203 cm-rel, míg a legalacsonyabb az olasz támadó Lorenzo Insigne a maga 163 cm-es magasságával. A magasságot figyelembe véve a svéd válogatott volt az első, átlagosan 186 cm-rel, míg a súlyt tekintve a német csapat vezetett, hiszen játékosaik átlagosan 80,3 kg súlyúak voltak.
Sorrend meghatározása a csoportokbanAz Európa-bajnokság csoportjaiban ha két vagy több csapat a csoportmérkőzések után azonos pontszámmal állt, akkor a következő pontok alapján állapították meg a sorrendet:
Ha az 1–3. pontok alapján a sorrend nem dönthető el, akkor az 1–3. pontokat újra kell alkalmazni kizárólag a továbbra is azonosan álló csapatok között játszott mérkőzésekre. Ha továbbra sem dönthető el a sorrend, akkor az 5–9. pontokat kell alkalmazni;
Ha két csapat a felsorolt első hat pont alapján holtversenyben állt úgy, hogy az utolsó csoportmérkőzést egymás ellen játszották (azaz az utolsó csoportmérkőzés, amelyet egymás ellen lejátszottak, döntetlen lett, és a pontszámuk, összesített gólkülönbségük, az összes szerzett góljuk száma is azonos) és nincs harmadik csapat, amely velük azonos pontszámmal állt, akkor közöttük büntetőrúgások döntenek a sorrendről;
Magasabb Fair Play pontszám (10 pont a kezdő érték, -1 pont egy sárga lapért, -3 pont két sárga lapot követő piros lapért, -3 pont egy azonnali piros lapért, -4 pont egy sárga lap és egy azonnali piros lapért);
Jobb UEFA-együttható.Sorrend meghatározása a csoportharmadikok eseténA négy legjobb csoportharmadik csapatot a következő pontok alapján állapították meg:
Rossz időjárás miatt az 58. percben a mérkőzést félbeszakították, de rövid szünet után folytatták.
Sorrend meghatározásaAz UEFA versenyszabályzata alapján, a harmadik helyezettek sorrendjét az alábbiak alapján kell meghatározni:
8. mérkőzés: B csoport 2. helyezett – F csoport 2. helyezettA harmadik helyezettekkel történő párosítás attól függött, hogy mely csoportok harmadik helyezettjei jutottak tovább. A következő táblázat a lehetséges párosításokat mutatja:
4. negyeddöntő: 7. nyolcaddöntő győztese – 8. nyolcaddöntő győzteseElődöntők párosításai:
2. elődöntő: 3. negyeddöntő győztese – 4. negyeddöntő győzteseDöntő párosítása: 1. elődöntő győztese – 2. elődöntő győztese
Az a játékos, akit valamelyik mérkőzésen kiállítottak, vagy két különböző mérkőzésen egy-egy sárga lapot kapott, az a soron következő egy mérkőzésre szóló automatikus eltiltást kapott. A sárga lapokat a negyeddöntőket követően törölték. Amelyik játékos a negyeddöntőt megelőző valamelyik mérkőzésen és a negyeddöntőben kapott egy-egy sárga lapot, valamint ha a negyeddöntőben kiállították, az nem játszhatott az elődöntőben. Az Eb befejezése után a sárga lapokat törölték.Az alábbi táblázatban találhatók azok a játékosok, akik sárga vagy piros lapot kaptak.
„Arany-”, „Ezüst-” és „Bronzcipő”Az „Aranycipő” díjat az a játékos kapta, aki a legtöbb gólt szerezte az Európa-bajnokságon. Ha két vagy több játékos ugyanannyi gólt ért el, akkor a gólpasszok száma döntött. Ha ez is egyenlő, akkor a játszott percek számítottak, a kevesebb időt pályán töltött játékos végzett előrébb. Az „Ezüst-” és „Bronzcipő” díjat a második és harmadik helyen végzett játékosok kapták.
Legjobb fiatal játékosAz UEFA különdíjjal jutalmazta a legjobb fiatal játékost az UEFA Technikai Bizottságának döntése alapján. A díjat 22 éven aluli (1994. január 1-je után született) játékos kaphatta.
Az UEFA Technikai Bizottsága 2016. július 11-én hozta nyilvánosságra a torna legjobb játékosaiból álló All-star csapat összeállítását.
Bronzmérkőzést nem játszottak, ezért a két elődöntős egyaránt bronzérmes. További konkrét helyezések hivatalosan nincsenek. Az alábbi sorrend a következő pontok alapján készült:
több szerzett pont (a 11-esekkel eldöntött találkozók a hosszabbítást követő eredménnyel, döntetlenként vannak feltüntetve)
A tornára öt újonc válogatott jutott ki: Albánia, Észak-Írország, Izland, Szlovákia és Wales. Albánia és Izland első felnőtt világversenyén szerepelt. Érdekesség továbbá, hogy az öt újonc közül egyik sem lett csoportjában utolsó helyezett, és Albánia kivételével mindegyik továbbjutott az egyenes kieséses szakaszba.
Izland a valaha volt legkisebb lélekszámú ország, amely kijutott labdarúgó-Európa-bajnokságra.
A résztvevő ország bajnokságai közül az északír, az ír és az izlandi bajnokság nem adott játékost az Eb-re.
Az Albánia–Svájc csoporttalálkozón fordult elő először az Európa-bajnokságok történetében, hogy egy testvérpár egymás ellen lépjen pályára: Granit Xhaka a svájci, Taulant az albán csapatot erősítette.
A Wales–Szlovákia találkozón a brit csapat győzelemmel debütált a labdarúgó-Európa-bajnokságon. Újonc csapat első meccsét legutóbb 2012-ben nyerte meg, akkor Ukrajna érte el ezt a bravúrt. Wales az első brit csapat lett, amely győzelemmel debütált.
A Németország–Ukrajna meccsen Joachim Löw német szövetségi kapitány lett a legtöbb Eb-mérkőzést magáénak tudó szövetségi kapitány. 12. meccsével a szintén német Berti Vogtsot taszította a második helyre. A svéd Lars Lagerbäck Magyarország ellen játszotta 12. Eb-mérkőzését. Löw azonban magyarázkodni kényszerült az ukránok elleni meccs után néhány illetlen megmozdulása miatt.
A Belgium–Olaszország találkozón az olaszok kapitánya, Antonio Conte az Eb-k történetének legidősebb átlagéletkorú kezdő tizenegyét küldte pályára. A csapat átlagéletkora 31 év és 169 nap volt.
Az Ausztria–Magyarország csoporttalálkozón Magyarország hat nap híján 52 év után először tudott győzni Európa-bajnoki találkozón, Szalai Ádám találatával 44 évnyi gólcsendet tört meg a válogatott (legutóbb Kű Lajos talált be). Király Gábor a legidősebb játékos lett, aki pályára lépett Eb-mérkőzésen a maga 40 év 74 napjával. A korábbi csúcsot a német Lothar Matthäus tartotta 39 év 91 nappal.
Gareth Bale a walesi csapat első két csoportmérkőzésén (Szlovákia, illetve Anglia ellen) két szabadrúgás gólt ért el. Ezzel ő lett Michel Platini és Thomas Häßler után a harmadik játékos, aki egy tornán ért el egynél több szabadrúgás gólt. Platini 1984-ben, Häßler 1992-ben iratkozott fel erre a listára.
Miután az Észak-Írország–Németország csoportmérkőzésen pályára lépett, Bastian Schweinsteiger lett a német labdarúgó-válogatott történetének legtöbb Európa-bajnoki meccsét megvívó játékosa. Tizenötödik mérkőzésével Philipp Lahm rekordját adta át a múltnak.
A Horvátország–Spanyolország csoportmérkőzésen Nikola Kalinić 45. percben esett gólja révén a spanyol válogatott 735 perc után kapott gólt Eb-mérkőzésen. Legutóbb az olasz Antonio Di Natale rúgott gólt ellenük Eb-n, a 2012-es labdarúgó-Európa-bajnokság C csoportjában, a mérkőzés 65. percében.
Miután a Csehország–Törökország csoportmérkőzésen utóbbi válogatott győzött, így először fordul elő az Európa-bajnokságok történetében, hogy a csehszlovák vagy cseh együttes győzelem nélkül távozzon egy tornáról.
A Magyarország–Portugália találkozón két gólt szerző Dzsudzsák Balázs lett a második olyan magyar labdarúgó, aki Európa-bajnokságon duplázni tudott: legutóbb Novák Dezső, az 1964-es labdarúgó-Európa-bajnokságon ért el hasonló eredményt. Dzsudzsák azonban az első, aki ezt rendes játékidőben tette meg. Legutóbb 2000-ben ért véget Európa-bajnokságon 3–3-mal mérkőzés: akkor a Jugoszlávia–Szlovénia meccs végeredménye lett ennyi. A találkozón szintén két találatot jegyző Cristiano Ronaldo lett az Eb-k történetének első játékosa, aki négy egymást követő tornán is gólt szerzett. Ráadásul 17. Eb-mérkőzésével a valaha volt legtöbb mérkőzést játszotta a torna történetében.
Gera Zoltán a Portugália elleni csoportmérkőzésen lőtt góljával Ivica Vastić után az Eb-k történetének második legidősebb gólszerzője lett. Ez a gólja az UEFA szavazásán a csoportkör legszebb gólja lett.
A csoportkörök alatt a helyszíni össznézőszám 1 650 920 fő volt. Ez átlagosan 45 859 főt jelent mérkőzésenként. Legtöbben (311 532 fő) az A csoport mérkőzéseit nézték meg, legkevesebben (215 108 fő) a D csoport mérkőzéseire voltak kíváncsiak. A magyar csapatot is tartalmazó F csoport harmadik lett 302 527 fő helyi nézővel.
A Wales–Észak-Írország találkozón Gareth McAuley öngólt jegyzett, s ezzel ő lett a tornán a harmadik játékos az ír Ciaran Clark és az izlandi Birkir Már Sævarsson után. Ennyi öngól még soha nem született a tornák történetében.
Robbie Brady lett az első ír labdarúgó, aki egy tornát egynél több találattal zárt. A Franciaország elleni nyolcaddöntőben büntetőből elért találata az Eb-k történetének leggyorsabb tizenegyesgólja lett (1:58).
Mesut Özil lett az első német labdarúgó, aki tizenegyest hibázott rendes játékidőben Európa-bajnoki találkozón. A német–szlovák találkozón Özil büntetőjét Matúš Kozáčik hárította.
Spanyolország legutóbb a 2000-es tornán kapott két egymást követő mérkőzésen legalább két gólt. Akkor Jugoszlávia ellen 4–3-ra nyertek a csoportban, míg Franciaország ellen kikaptak 2–1-re. Az olasz válogatott az első csapat a 2000-es torna óta, amely kieséses meccsen betalált a spanyolok hálójába.
A Lengyelország–Portugália negyeddöntőn elért találatával Renato Sanches lett a valaha volt legfiatalabb labdarúgó, aki Európa-bajnokság egyenes kieséses szakaszában gólt szerzett. A portugálok továbbjutásával eldőlt, hogy a lengyel csapat úgy búcsúzott ettől a tornától, hogy veretlen maradt, ráadásul a tornán egyetlenegy percet sem játszottak hátrányban.
Portugália először nyert rangos tornát, míg Franciaország a második csapat, amelyik hazai pályán bukott el döntőt (az első éppen Portugália volt). Portugália a tizedik ország, mely Európa-bajnokságot nyert. Ez volt az első döntő, amelyben a rendes játékidőben nem esett gól. A portugálok győztes találatát jegyző Éder a hatodik olyan játékos, aki csereként beállva szerzett gólt Eb-döntőn. Michael Ballack után Antoine Griezmann lett a második olyan labdarúgó, aki egy évben veszít Bajnokok ligája és Eb-döntőt. Portugália a 34. Eb-mérkőzésén szerezte meg első bajnoki címét. Most már Anglia az a válogatott, amely a legtöbb Eb-meccset játszotta győzelem nélkül.
Az aranyérmes portugál labdarúgó-válogatott ezen az Európa-bajnokságon lejátszott hét mérkőzéséből a rendes játékidőben csak egyet nyert meg, hat esetben döntetlen eredményt ért el (9 pont).
Antoine Griezmann az első játékos, aki egyszerre lett gólkirály és kapta meg az aranylabdát, valamint első alkalommal fordult elő az, hogy nem Eb-győztes csapat játékosa kapta meg az aranylabdát.
Az Euro 2016 logójában a házigazda nemzet, Franciaország zászlójának színei – a kék, a fehér és a piros – dominálnak, középpontjában pedig az Eb-győztesnek járó Henri Delaunay-kupa áll. A logót 2013. június 26-án mutatta be a párizsi Pavillon Cambon Capucines-ben Michel Platini, az Európai és Noel Le Graet, a Francia labdarúgó-szövetség elnöke.Az UEFA 2013. október 17-én hozta nyilvánosságra az Eb szlogenjét – Le Rendez-Vous (’megbeszélt találkozó’) –, amivel Jacques Lambert, a szervezőbizottság elnöke szerint találkozóra hívják a világ fociszerető közönségét.Az Eb hivatalos dalát David Guetta és Zara Larsson adta elő, a dal címe a This One's for You volt. A hivatalos záródalát Free Your Mind címmel Maya Lavelle adta elő.
Az Eb kabaláját 2014. november 18-án mutatták be. A kabala egy szuperhős fiút jelképez, aki a francia válogatott mezét viseli. Az elnevezését (Super Victor) az UEFA honlapján lezajlott szavazáson kapta, megelőzve a „Driblou” és a „Goalix” neveket.
Az Eb hivatalos labdáját az Adidas készítette, és a Beau Jeu („szép játék”) nevet kapta. Ez volt az első Eb, amikor más labdát használtak a csoportmérkőzések során, valamint a kieséses szakaszban. A labdát hivatalosan Zinédine Zidane mutatta be 2015. november 12-én.
2016. június 9-én, egy nappal a megnyitó előtt Marseille-ben helyi fiatalok és angol szurkolók csaptak össze. Ezt az összecsapást a rendőrség könnygáz bevetésével oszlatta fel. Hat angol szurkoló börtönbüntetést kapott. Június 11-én szintén Marseille-ben tört ki összecsapás angol és orosz szurkolók között. Egy angol szurkoló súlyos, életveszélyes sérülésekkel került kórházba. Emiatt az orosz csapatot felfüggesztett kizárásra ítélték, valamint 150 000 eurós pénzbírságot kaptak, valamint ötven orosz szurkolót kiutasítottak Franciaországból. Az angol és az orosz szurkolók később Lille-ben is összecsaptak, ekkor 16 fő került kórházba, és 36 főt tartóztattak le.2016. június 17-én a Csehország–Horvátország-mérkőzés horvát szurkolói rendbontás miatt rövid ideig félbeszakadt. Ekkor a szurkolók petárdákat és fáklyákat dobáltak a pályára. A horvát szövetség 100 000 euró bírságot kapott. Ugyanezen a napon a Spanyolország–Törökország-mérkőzés után Nizzában török szurkolók a csapatuk veresége után követtek el rendzavarást.
Magyarországon az MTVA szerezte meg a közvetítési jogokat, ahol a közszolgálati sportcsatornán, az M4 Sporton közvetítették a bajnokságot, a csoportkör utolsó fordulójában, a párhuzamos mérkőzések esetén pedig az egyik mérkőzést a Duna nemzeti főadó adta. Minden mérkőzés élőben került képernyőre. Az M1 és a Kossuth Rádió összefoglalókat készített a meccsekről. Az egész labdarúgó-Európa-bajnokság alatt a helyszínről kommentálta a mérkőzéseket Gundel Takács Gábor, Hajdú B. István, Knézy Jenő és Székely Dávid. Helyszíni riporterként Mohay Bence és Tihany Viktor került képernyőre az M4 Sporton. A budapesti stúdióból Héder Barna, Kovács „Koko” István, Molnár Mátyás és Török Olivér jelentkezett több labdarúgó, szakértő és ismert laikus vendéggel. A magyar válogatott meccsei alatt Franciaországban, egy helyszíni látványstúdióból is volt bejelentkezés a meccsek előtt, illetve után. A magyar válogatott mellett a kispadon követte a mérkőzést Berkesi Judit. A nap zárásaként a késő esti összefoglaló után a Jöttünk, láttunk, visszanéznénk! című könnyedebb hangvételű, talkshow jellegű műsorban beszélték ki a mérkőzéseket.A nyitómérkőzést, a finálét és a magyar válogatott csoportmérkőzését Ausztria, illetve Portugália ellen Hajdú B. István közvetítette. Az Izland elleni találkozót Gundel Takács Gábor kommentálta. A negyeddöntőtől ők ketten maradtak kommentátorok; az elődöntőbe, majd a fináléba jutásért vívandó mérkőzéseken egyenlő arányban osztozott Hajdú B. István és Gundel Takács Gábor.Az Európa-bajnokság megnyitója előtti éjjel, 2016. június 9-én élőben közvetítette az M2 Petőfi TV David Guetta francia DJ fellépését, melyet az Eiffel-torony előtt adott a Champ-de-Mars-on.
A közvetítéseket HD minőségben sugározták, melyet csak magyarországi IP-címmel rendelkező készülékkel lehetett nézni.
Regulations of the UEFA European Football Championship 2014-16. UEFA.com. (Hozzáférés: 2014. január 2.)
Labdarúgó-Európa-bajnokság 2016. nemzetisport.hu. (Hozzáférés: 2016. június 11.)
Foci Eb 2016. Origo. [2016. június 8-i dátummal az eredetiből archiválva]. (Hozzáférés: 2016. június 11.)

A 42. nyílt és 27. női sakkolimpiát 2016. szeptember 1–14. között Azerbajdzsán fővárosában, Bakuban rendezték meg.A nevezések alapján a nyílt versenyen 176 ország 182 csapata, a női versenyen 137 ország 141 csapata vett részt, amely minden tekintetben rekordnak számított a sakkolimpiák történetében. A rendező Azerbajdzsán három csapatot indíthatott, és csapattal képviselteti magát a vak sakkozók nemzetközi szervezete (International Braille Chess Association – IBCA), a mozgáskorlátozottak nemzetközi sakkszövetsége (International Physically Disabled Chess Association – IPCA), valamint a hallássérültek nemzetközi sakkszervezete (International Chess Committee of the Deaf – ICCD) is.A résztvevő versenyzők tekintetében is az egyik legerősebb olimpiára került sor, mert a világranglista első tíz helyezettjéből nyolc mind a nyílt, mind a női versenyen asztalhoz ült. A férfiak közül csupán az exvilágbajnok Visuvanátan Ánand és az örmény csapat távolmaradása miatt Levon Aronján, míg a nők közül az indiai Kónéru Hanpi és az orosz Jekatyerina Lagno hiányzott. A nyílt versenyen 253 nemzetközi nagymester, 1 női nemzetközi nagymester és 139 nemzetközi mester, a női versenyen 20 nemzetközi nagymester, 67 női nemzetközi nagymester, 39 nemzetközi mester és 118 női nemzetközi mester ült asztalhoz.A sakkolimpia ideje alatt zajlott a Nemzetközi Sakkszövetség (FIDE) 87. kongresszusa, amelyen – többek között – bejelentették Gledura Benjámin nemzetközi nagymesteri címét.A verseny jelentős biztonsági előírások betartása mellett zajlott, amelyeket összehangoltak a FIDE által az olimpia előtt kifejezetten a sakkolimpiára megalkotott csalás elleni szabályzatával is.
A nyílt versenyen az olimpiai bajnoki címet az Amerikai Egyesült Államok csapata szerezte meg a vele azonos csapatpontszámot elért Ukrajna előtt, a harmadik helyen Oroszország válogatottja végzett. A női versenyt magabiztosan, három pont előnnyel Kína válogatottja nyerte, az ezüstérmet Lengyelország, a bronzérmet a vele holtversenyben végző Ukrajna csapata kapta. A magyar válogatottak egyaránt 15 pontot szereztek, amely a nyílt versenyen a 15. helyre volt elég. A női versenyen a magyar csapat az utolsó fordulóbeli győzelem esetén dobogón végzett volna, vereségükkel viszont a 16. helyre kerültek. Egyéni teljesítménye alapján Almási Zoltán a 3. táblások között ezüstérmet, Gara Anita az 5. játékosok között bronzérmet kapott.
Az esemény rendezési jogára korábban bejelentkezett Albena (Bulgária) és Tallinn (Észtország), azonban a szavazás időpontjáig nem mutatták be a megrendezéssel kapcsolatos prezentációjukat, így Baku egyedül maradt versenyben.A helyszín ellen a háromszoros olimpiai bajnok Örményország delegátusa foglalt állást, kijelentve, hogy a két ország közötti feszült viszony miatt nem látja biztosítottnak versenyzőik biztonságát, ezért nem vesznek részt az olimpián. Az azeri sportminiszter biztosította a szervezetet, hogy az örmény sportolók megkapják a beutazási vízumot a repülőtéren, és nem lesz probléma a biztonságukkal. A Nemzetközi Sakkszövetség (FIDE) elnöke mindkét ország államfőjét felkereste a probléma megoldása érdekében, és a nemzetközi szövetségen belül munkacsoportot állítottak fel a versenyzők biztonsági garanciáinak kidolgozására. 2015. október 6-án az ARMENPRESS hírügynökség bejelentette, hogy Örményország csapata részt vehet a 2016-ban Bakuban megrendezésre kerülő sakkolimpián. A háromszoros olimpiai bajnok örmény válogatott végül nem küldte el nevezését az olimpiára, és nem vett részt rajta.
A sakkolimpia helyszíne a 23 000 férőhelyes bakui Crystal Hall (Baku Kristályterem), amelyben a 2012-es Eurovíziós Dalfesztivált is rendezték. Az esemény költségvetése 13,3 millió euró, amelyből 6,8 millió euró a versenyzők és a delegátusok első osztályú elhelyezését és ellátását szolgálta.
A 42. sakkolimpiához kapcsolódóan Olimpiai Sakkfeladványszerző versenyt írt ki a rendező Azerbajdzsán Sakkszövetség támogatásával a  Nemzetközi Sakkszövetség, valamint a Sakkfeladványszerzők Nemzetközi Szövetsége (World Federation for Chess Composition – WFCC). A győztesek és a díjazottak éremben, pénzdíjazásban és más elismerésekben részesültek.
Először vett részt sakkolimpián hét ország: Burkina Faso, Kambodzsa, a Közép-afrikai Köztársaság, Eritrea, Koszovó, Libéria és Dél-Szudán. Közülük a Közép-afrikai Köztársaság és Libéria női csapatot is nevezett. A női versenyen először indult Guam, Guyana, a Maldív-szigetek, Ruanda, Sierra Leone és Tanzánia csapata.
Az erősorrendet a nyílt versenyen a 2768-as átlag-Élő-pontszámmal rendelkező Oroszország válogatottja vezette a 2761 pontátlagú Amerikai Egyesült Államok és a 2743-as átlagos Élő-ponttal rendelkező Kína előtt. Magyarország a 10. legerősebb csapatnak számított a mezőnyben 2675 átlagponttal. A nyílt versenyen a regnáló világbajnok Magnus Carlsen mellett négy exvilágbajnok, az orosz Vlagyimir Kramnyik, a bolgár Veszelin Topalov, az üzbég Rusztam Kaszimdzsanov, az ukrán Ruszlan Ponomarjov, valamint a 2016-os sakkvilágbajnokság kihívója, az orosz Szergej Karjakin is részt vett.
Az első hat legerősebb csapat összeállítása a legjobb négy versenyző Élő-pontszámának átlagával:
Oroszország (2768): Vlagyimir Kramnyik 2808, Szergej Karjakin 2769, Alekszandr Griscsuk 2754, Jan Nyepomnyascsij 2740, Jevgenyij Tomasevszkij 2731Oroszország csapata 1992 óta vesz részt a sakkolimpiákon, azóta hat aranyérmet nyertek (utoljára 2002-ben Bledben), és háromszor végeztek a második helyen (2004-ben, 2010-ben és 2012-ben). Háromszor nyerték meg a nemzeti sakkcsapatok Európa-bajnokságát, 2003-ban, 2007-ben és 2015-ben. A csapat tagja az exvilágbajnok Vlagyimir Kramnyik, valamint a következő világbajnoki döntő kihívója, Szergej Karjakin.
Egyesült Államok (2761): Fabiano Caruana 2807, Nakamura Hikaru 2791, Wesley So 2771, Ray Robson 2674, Samuel L Shankland 2661Az Amerikai Egyesült Államok csapata a verseny egyik nagy favoritja, tekintettel arra, hogy a világranglista első hét helyezettje közül három is a csapat tagja. 1928 óta 37 sakkolimpián vettek részt. Összesen öt arany-, öt ezüst- és nyolc bronzérmet szereztek. Utoljára 1976-ban álltak a dobogó legfelső fokán. Ezüstérmet is régen, 1990-ben és 1998-ban szereztek, míg 2006-ban és 2008-ban a harmadik helyet érték el.
Kína (2743): Ting Li-zsen 2755, Li Csao 2753, Vang Jüe, 2735, Jü Jang-ji 2725, Ji Vej 2709Kína 1978-ban vett részt először a sakkolimpián. Lassan, de fokozatosan az elmúlt évek egyik legerősebb csapatává vált. Ezt mutatja a a 2006-os olimpián elért ezüst- és a 2014-es olimpián szerzett aranyérmük, amellyel ezen a versenyen ők a címvédők. Mind az öt játékosuk Élő-pontszáma 2700-on felüli.
Azerbajdzsán (2715): Sahrijar Mamedjarov 2764, Tejmur Radzsabov 2722, Arkadij Naiditsch 2696, Eltaj Safarli 2678, Rauf Mamedov 2666A házigazda Azerbajdzsán 1994 óta szerepel a sakkolimpiákon, és a nyílt versenyben még nem szereztek érmet. Legjobb helyezésük a 2008-as olimpia hatodik helye és a 2014-ben elért ötödik hely, amely alkalommal a második helyezett csapattal azonos pontszámmal rendelkeztek. Kétszer nyertek Európa-bajnokságot, 2009-ben és 2013-ban.
Ukrajna (2698): Pavel Eljanov 2737, Ruszlan Ponomarjov 2709, Jurij Krivorucsko 2691, Anton Korobov 2656, Andrej Volokityin 26471994 óta vesznek részt a sakkolimpiákon, ez idő alatt két arany- (2004-ben és 2010-ben), egy ezüst- (1996-ban) és három bronzérmet szereztek. A csapat tagja az exvilágbajnok Ruszlan Ponomarjov.
Franciaország (2693): Maxime Vachier-Lagrave 2819, Laurent Fressinet 2677, Romain Edouard 2647, Sebastien Maze 2627, Christian Bauer 2620Franciaország csapata 38 alkalommal vett részt sakkolimpiákon, eddig érmet még nem szereztek. Legjobb helyezésük az 1984-ben és 2006-ban elért 7. helyezés volt. A csapat éltáblása a világranglista második helyén álló Maxime Vachier-Lagrave. Az Európa-bajnokságokon 2001-ben és és 2013-ban a második helyen végeztek.
A nők mezőnyében Kína 2557, Oroszország 2504, Ukrajna 2503 átlag-Élő-ponttal rendelkezett, Magyarország női csapata a nyolcadik legerősebb volt a mezőnyben 2394-es átlagpontszámmal. A női versenyen a regnáló világbajnokon, a kínai Hou Ji-fanon kívül még négy exvilágbajnok vesz részt: a bolgár Antoaneta Sztefanova, az orosz Alekszandra Koszytenyuk, az ukrán Anna Usenyina és a szintén ukrán Marija Muzicsuk.
Az első hat legerősebb csapat összeállítása a legjobb négy versenyző Élő-pontszámának átlagával:
Kína (2557): Hou Ji-fan 2658, Csü Ven-csün 2575, Csao Hszüe 2518, Tan Csung-ji 2475, Kuo Csi 2417Kína női csapata 1980 óta, tizenkilencedik alkalommal vesz részt a sakkolimpián, a korábbi versenyeken négy arany-, négy ezüst- és négy bronzérmet szereztek. Utoljára aranyérmet 2004-ben szereztek, de a három utóbbi olimpián – mindháromszor Oroszország mögött – ezüstérmesek voltak. A csapat éljátékosa a világbajnok és női világranglistát vezető Hou Ji-fan.
Oroszország (2504): Alekszandra Kosztyenyuk 2538, Valentyina Gunyina 2520, Natalja Pogonyina 2484, Alekszandra Gorjacskina 2475, Olga Girja 2452Oroszország 1992 óta szerepel a sakkolimpián, és az eddigi eredményük három arany-, három ezüst- és három bronzérem. Az utóbbi három olimpia győzteseként, címvédőként indulnak ezen a tornán. A csapat tagja az exvilágbajnok Alekszandra Kosztyenyuk, a 2015-ös világbajnoki döntő résztvevője, Natalja Pogonyina, valamint a 17 éves sakkcsodagyerek, a többszörös korosztályos világbajnok, Oroszország 2015-ös felnőtt bajnoka, Alekszandra Gorjacskina.
Ukrajna (2503): Anna Muzicsuk 2544, Marija Muzicsuk 2539, Natalija Zsukova 2475, Anna Usenyina 2452, Inna Gaponenko 2416Ukrajna csapata 1992 óta vesz részt a sakkolimpiákon, eddigi eredményük egy arany- (2006-ban), két ezüst- (1992-ben és 2008-ban), valamint két bronzérem a két utóbbi sakkolimpián az orosz és a kínai csapat mögött. A csapat két exvilágbajnokkal (Marija Muzicsuk és Anna Usenyina), valamint a 2014-es női villámsakk-világbajnokkal, Anna Muzicsukkal indul ezen a versenyen.
Grúzia (2488): Nana Dzagnidze 2529, Lela Dzsavahisvili 2486, Nino Baciasvili 2474, Bela Hotenasvili 2463, Salome Melia 2419Grúzia válogatottja 1992 óta vesz részt a sakkolimpiákon, és ez idő alatt négy arany-, 1 ezüst- és 2 bronzérmet szereztek. Utolsó aranyérmüket 2008-ban érték el. A legutóbbi olimpián a negyedik helyen végeztek.
India (2431): Drónavalli Hárika 2542, Padmini Ráut 2415, Tánia Szacsadéva 2396, Szoumja Szvámináthán 2370, Bodda Prátjusa 2329India 1978 óta vesz részt a női sakkolimpián, érmet még nem sikerült szerezniük. Ezúttal nélkülözni kénytelenek legerősebb játékosukat, Kónéru Hanpit, de versenyzőik Élő-pontszámának átlaga így is az ötödik legerősebb a mezőnyben.
Lengyelország (2409): Monika Soćko 2454, Jolanta Zawadzka 2439, Karina Szczepkowska-Horowska 2409, Klaudia Kulon 2334, Mariola Wozniak 2166Lengyelország 1957 óta versenyez a női sakkolimpiákon, ez idő alatt két bronzérmet szereztek (1980-ban és 2002-ben).
2016. július 1-jén Magyarország elküldte nevezését a sakkolimpiára. Polgár Judit, a férfiválogatott kapitánya az alábbi csapatot nevezte: Rapport Richárd (2752), Almási Zoltán (2684), Berkes Ferenc (2640), Balogh Csaba (2614), Gledura Benjámin (2585).
A női csapat kapitánya, Papp Gábor által kijelölt csapat: Hoang Thanh Trang (2467), Vajda Szidónia (2372), Gara Tícia (2379), Gara Anita (2355), Papp Petra (2336).Magyarország sakkcsapata harminckilencedik alkalommal vett részt a sakkolimpián. Az eddigi olimpiákon a nyílt versenyen három arany-, hét ezüst- és két bronzérmet szereztünk, emellett két nemhivatalos sakkolimpiát is nyertünk. Aranyérmesek utoljára 1978-ban Buenos Airesben voltunk. A legutóbbi sakkolimpián az aranyérmes kínai válogatott mögött a magyar válogatott a második helyen végzett.Magyar női válogatott huszonhatodszor indult a sakkolimpián. Az eddigi mérleg két arany-, öt ezüst- és két bronzérem. Az aranyérmeket 1988-ban és 1990-ben sikerült megszerezni. Az előző olimpián a verseny felénél a magyar női csapat még holtversenyben az élen állt, majd sorozatos vereségeket követően végül csak a negyvenötödik helyet szerezték meg.
A versenyt 11 fordulós svájci rendszerű verseny formájában rendezték. A gondolkodási idő minden játszmában versenyzőnként 90 perc az első 40 lépés megtételére, majd a 40. lépést követően, ha addig a játszma nem fejeződött be, újabb 30 percet kaptak, amely időhöz az első lépéstől kezdve lépésenként 30 másodperc többletidő adódott hozzá. Egy csapat öt versenyzőt nevezhetett, közülük fordulónként négy fő játszhatott. A korábbi olimpiákhoz képest változás volt, hogy a szigorú zéró tolerancia szabály helyett, amely szerint a késés azonnali játszmavesztéssel járt, maximálisan 15 percet lehetett késni.
A verseny sorrendjét az egyes csapatok által szerzett meccspontok határozták meg, amely szerint a győztes csapat 2 pontot, döntetlen esetén mindkét csapat 1 pontot kapott. Holtverseny esetén először a Sonneborn–Berger-számítást vették alapul, ha ez is egyenlő volt, akkor a csapatok játékosai által gyűjtött pontszámok döntöttek, ha ez is egyenlő volt, akkor az ellenfél csapatok által szerzett meccspontokat számolták ki, a számításból kihagyva a leggyengébb csapat pontszámát.
A Nemzetközi Sakkszövetség kifejezetten az olimpiára egy csalás elleni eljárásrendet („Anti Cheating Procedures”) dolgozott ki, amely az elektronika ugrásszerű fejlődésével kialakult helyzetben próbálja kiküszöbölni a csalások lehetőségét. Ezzel próbálták elejét venni az olyan eseteknek, mint amely a 2010-ben, Hanti-Manszijszkban megrendezett sakkolimpián fordult elő, és óriási botrányt váltott ki.
Bakuban a technika segítségével próbálták megakadályozni a csalást. A beléptetés röntgenkapukon keresztül történt, tilos volt mobiltelefont, bármilyen elektronikai eszközt a versenyterembe bevinni, a játékosok csak a szervezők által rendelkezésükre bocsátott tollal írhatták a játszmát. Fordulónként 30-40 sakkozó került kijelölésre, akiket kézi biztonsági detektor („poloskakereső”) segítségével játszma közben is ellenőrizhettek, amikor nem voltak lépésen, és sétáltak a versenyteremben vagy frissítőjüket fogyasztották. Az ellenőrzés megtagadása játszmavesztéssel járt volna. A játszma befejezése után 5-10 játékost szinte motozás szintjén vizsgáltak meg. A játékosoknak a versenybírók felé jelezniük kellett, ha a mellékhelyiségbe mentek vagy éppen a dohányzásra kijelölt helyiséget keresték fel. A kapitányok nem hagyhatták el a versenytermet, amíg csapatuk meccse tartott, forduló közben egyszer adhatták át kapitányi szerepkörüket, de ezt írásban kellett jelezniük a meccsbírónak.
A sakkolimpia nyitóünnepségét szeptember 1-jén rendezték, az első forduló mérkőzéseire szeptember 2-án került sor. Az ötödik fordulót követően szeptember 7-én egy pihenőnap következett, majd szeptember 8–13. között szünnap nélkül folytatódott a verseny a 6–11. fordulókkal. A záróünnepséget közvetlenül az utolsó fordulót követően tartották.
A megnyitó ünnepséget követően került sor a csapatkapitányi értekezletre, ahol a végleges táblasorrendet adták meg a szakvezetők.
Fordulónként az első 10 helyezett és a magyar csapat eredményei, valamint helyezései. A párosítást tartalmazó táblázatokban a játszó csapattagok átlag-Élő-pontszáma, a csapat által addig szerzett összpontszám, valamint a csapat játékosai által szerzett összes pont található.
Fordulónként az első 10 helyezett, valamint a magyar csapat eredményei és helyezése olvasható.
A Nona Gaprindasvili-trófeát a FIDE 1997-ben alapította az 1971–1987 közötti női világbajnok tiszteletére. Annak az országnak a válogatottja kapja, amelynek a nyílt és a női versenyben szerzett csapatpontszámainak összege a legnagyobb. Holtverseny esetén az eredeti sorrendeket eldöntő számításokat adják össze.
A sakkolimpia ideje alatt ülésezett a FIDE 87. kongresszusa. A kongresszusi ülést megelőzően a nemzetközi szervezet összes bizottsága és alszervezete is ülést tartott. A kongresszus az Európai Sakk Unió (ECU) támogatása mellett jóváhagyta az Etikai Bizottság javaslatát, és felmentette az ECU korábbi vezetőit, valamint kizárta tagjai sorából Bulgária sakkszövetségét. Az ügy előzménye, hogy szabálytalanságokat tártak fel az ECU szervezésében 2013-ban Budvában rendezett ifjúsági sakkvilágbajnokság elszámolásában, valamint a Bolgár Sakkszövetség nem bocsátotta a vizsgálóbizottság rendelkezésére a 2011–2014 közötti működésével kapcsolatos pénzügyi dokumentumokat. A FIDE Etikai Bizottsága ezért az ECU korábbi vezetőit, a bolgár Silvio Danailov elnököt, valamint Sava Stoisavljević főtitkárt és Vladimir Šakotić ügyvezető igazgatót felmentette tisztségéből, egyidejűleg Danailovot 18 hónapra, Šakotićot három évre, Stoisavljevićet hat hónapra eltiltotta minden FIDE-szervezetben és -rendezvényen való részvételtől. Tekintettel arra, hogy Silvio Danailov a Bolgár Sakkszövetség elnöke, és mint ilyen jogosult lenne a nemzeti szövetség nevében részt venni az érintett FIDE-rendezvényeken, a szankció a nemzeti szövetség kizárásával volt érvényesíthető. Danailov a büntetést a személye elleni politikai támadásnak nevezte, és a döntés ellen a Bolgár Sakkszövetség fellebbezést nyújt be a Lausanne-ban székelő Sport Választottbírósághoz.
Eugenio Torre, a Fülöp-szigetek versenyzője 1970 óta a huszonharmadik sakkolimpiáján vett részt, amely rekordnak számít a sakkolimpiák történetében. A második helyen e tekintetben Portisch Lajos áll, aki 1956 és 2000 között húsz olimpián játszott a magyar válogatottban.
Eugenio Torre ezen az olimpián megdöntötte Portisch Lajos rekordját a sakkolimpiákon játszott játszmák számát tekintve. Portisch 260 játszmájával szemben Torre a 2016-os olimpiáig ugyanis 259 játszmát váltott. A rekordot a bakui sakkolimpiát követően Torre tartja 270 játszmával.
Ezen a sakkolimpián a nyílt versenyen egyetlen, minősítéssel is rendelkező női sakkozó kapott helyet a férfiak között, a Mianmar csapatában szereplő Zaw Hein Maung Kyaw női nemzetközi nagymester.
A 2016-os sakkolimpia legfiatalabb résztvevője a 9 éves Fiorina Berezovsky volt, aki Monaco csapatában szerepelt. Az olimpián egy néhány hónappal idősebb másik 9 éves lány is játszott, Navini Choudari Alapati, aki Tanzánia csapatában kapott helyet.
A regnáló női sakkvilágbajnokot, Hou Ji-fant legyőző lett Dana Reizniece-Ozola, aki 2001 óta női nemzetközi nagymester, „civilben” Lettország pénzügyminisztere.
A sakkolimpia hivatalos honlapja (angol nyelven). bakuchessolympiad.com. [2016. szeptember 14-i dátummal az eredetiből archiválva]. (Hozzáférés: 2016. október 26.)
A FIDE hivatalos oldala (angol nyelven). fide.com. (Hozzáférés: 2016. október 26.)
A sakkolimpia hivatalos Twitter-oldala (angol nyelven). twitter.com. (Hozzáférés: 2016. október 26.)
A nyílt verseny eredményei (angol nyelven). chess-results.com. (Hozzáférés: 2016. október 26.)
A női verseny eredményei (angol nyelven). chess-results.com. (Hozzáférés: 2016. október 26.)
A nyílt verseny játszmái a chessgames.com-on (angol nyelven). chessgames.com. (Hozzáférés: 2016. október 26.)
A női verseny játszmái a chessgames.com-on (angol nyelven). chessgames.com. (Hozzáférés: 2016. október 26.)

A 2016-os sakkvilágbajnokság a Nemzetközi Sakkszövetség (FIDE) által szervezett versenysorozat, amely az elért helyezések alapján a világkupán való indulásra jogosító zónaversenyekből és kontinensbajnokságokból, a világbajnokjelöltek versenyén való részvételhez kvalifikációt biztosító 2015-ös világkupa versenyből és a 2014–2015 folyamán lezajlott Grand Prix versenysorozatból, valamint a nyolc legjobb versenyző részvételével rendezett világbajnokjelölti versenyből állt. A versenysorozat végén győztes versenyző, az orosz Szergej Karjakin szerzett jogot, hogy a világbajnokság döntőjében megmérkőzzön a címvédő norvég Magnus Carlsennel.
A 12 játszmásra tervezett világbajnoki döntőt a véglegesített szerződés szerint 2016. november 11–30. között New Yorkban játszották. A mérkőzés helyszíne a felújított Fulton Market Building New York történelmi South Street Seaport területén. A két játékos között szétosztásra kerülő díjalap 1 millió euró volt.Ez volt az első sportesemény, amelyet 360 fokos virtuális valóság (Virtual Reality – VR) videomegosztóval sugároztak. A sakkvilágbajnoki döntő hivatalos kommentátoraként Polgár Judit működött közre.A világbajnoki döntő az eredetileg tervezett 12 játszma alatt 6–6-os döntetlennel ért véget, ezért rájátszásra került sor. A négy rapid játékból álló rájátszást Carlsen 3–1 arányban megnyerte, ezzel megvédte világbajnoki címét.
A világbajnoki cím sorsa a regnáló világbajnok és a kvalifikációs versenysorozat végén győztes versenyző közötti páros mérkőzésen dől el. A  versenysorozat első lépcsői a kontinensbajnokságok és a zónaversenyek, amelyeken a sakkvilágkupán való részvételre lehet kvalifikációt szerezni.
A 2016-os sakkvilágbajnoki ciklusban a 128 fővel induló világkupán való részvételre a négy kontinensbajnokságról összesen 66 fő, a Nemzetközi Sakkszövetség (FIDE) által meghatározott zónák versenyeiről összesen 26 fő szerezhetett kvalifikációt. Rajtuk kívül jogosultságot szerzett az indulásra 19 fő az aktuális Élő-pontszáma, 4 fő az előző sakkvilágkupán elért eredménye alapján (az elődöntősök), a női sakkvilágbajnok, a legutóbbi két junior sakkvilágbajnok, a Professzionális Sakkozók Szervezete (ACP) által szervezett versenysorozat pontversenyének győztese, valamint a FIDE-elnök öt és a szervezőbizottság négy szabadkártyása.
A 2015-ös sakkvilágkupa a 128 kvalifikációt szerzett versenyző között kieséses rendszerű páros mérkőzések keretében zajlott 2015. szeptember 10. – október 5. között Azerbajdzsán fővárosában, Bakuban. A versenyt az orosz Szergej Karjakin nyerte, miután a döntőben rájátszás után 6–4 arányban legyőzte honfitársát, Peter Szvidlert. Ezzel az eredményükkel a világkupáról ők ketten szereztek jogosultságot a világbajnokjelöltek versenyén való részvételre.
A FIDE Grand Prix egy két éven át tartó kiemelt erősségű versenysorozat a Nemzetközi Sakkszövetség (FIDE) szervezésében. A versenyeken elért helyezések után járó pontok összesített eredménye alapján az első két helyezett szerzett jogot a világbajnokjelöltek versenyén való indulásra. A Grand Prix résztvevői az előző sakkvilágkupán elért eredményeik, valamint aktuális Élő-pontszámuk alapján a világ legerősebb játékosai közül kerülnek kiválasztásra.
A 2014−2015-ös Grand Prix négy versenyből állt, a 16 részvételre jogosult versenyzőnek ezek közül három versenyen kellett indulnia. A versenysorozatot az olasz Fabiano Caruana nyerte az amerikai Nakamura Hikaru előtt. Ezzel az eredményükkel kvalifikációt szereztek a világbajnokjelöltek versenyén való indulásra.
A világbajnokjelöltek versenye 2016. március 10–28. között kétfordulós körmérkőzés keretében Moszkvában zajlott. A verseny főszponzora és szervezője az AGON cég volt, az Orosz Sakkszövetség támogatása mellett.A résztvevő nyolc versenyző közül a győztes szerzett jogot a regnáló világbajnokkal való megmérkőzésre a világbajnoki címért.
A tartalék az orosz Dmitrij Jakovenko volt, akinek játékára valamelyik kvalifikációt szerzett versenyző visszalépése esetén került volna sor.
A világbajnokjelölti versenyen résztvevő nyolc versenyző közül az eddig egymás ellen játszott hagyományos időbeosztású játszmákat figyelembe véve a legjobb eredménnyel Levon Aronján rendelkezett, aki 48 alkalommal győzött riválisai ellen, és csak 27 alkalommal szenvedett vereséget, 105 döntetlen mellett. Őt Fabiano Caruana (22 győzelem, 17 vereség, 90 döntetlen), Veszelin Topalov (45 győzelem, 42 vereség, 90 döntetlen) és Nakamura Hikaru (31 győzelem, 30 vereség, 86 döntetlen) követte. Egyenlő mérlege volt Visuvanátan Ánandnak (31 győzelem, 31 vereség, 86 döntetlen), míg a verseny előtt negatív mérleggel rendelkezett ellenfeleivel szemben Anish Giri (10 győzelem, 18 vereség, 65 döntetlen), Peter Szvidler (23 győzelem, 34 vereség, 102 döntetlen), és a leggyengébb eredménye Szergej Karjakinnak volt, mivel ő eddig csak 21 alkalommal tudott győzni, 32 alkalommal vereséget szenvedett, és 90 alkalommal játszott döntetlent ellenfeleivel.
A világbajnokjelölti verseny szabályait külön szabályzat írta le, amely a 30 lépésen belüli döntetlen szabályaiban (3.8.3b pont) némileg eltér a hivatalos FIDE-szabályzattól (9.2 pont).Holtverseny esetén az alábbiak szerint döntik el a helyezéseket:
rájátszás.A gondolkodási idő 100 perc volt az első 40 lépésre, majd még 50 percet kaptak a következő 20 lépésre. Ha a játszma ez alatt nem fejeződött be, akkor további 15 perc állt rendelkezésükre az eredmény eldöntéséhez. A játékosok az első lépéstől kezdve lépésenként 30 másodperc többletidőt kaptak.
A 2016-os világbajnokjelöltek versenyének díjalapja 420 000 euró volt. A díj elosztása (euróban):
8. helyezés: 17 000A holtversenyben végzett versenyzők között a helyezések szerint járó díjalap megosztásra került.
A sorsolást 2016. február 11-én rendezték Athénban, a Nemzetközi Sakkszövetség (FIDE) hivatalos helyiségében. Az azonos országból származó versenyzők esetében (Szvidler és Karjakin, valamint Caruana és Nakamura) irányított sorsolást tartottak, így ők az 1. és a 8. fordulóban kerültek össze egymással.
A verseny első helye az utolsó fordulóban dőlt el, amikor a két éllovas, Szergej Karjakin és Fabiano Caruana egymás ellen játszott. Az első hely kérdését Visuvanátan Ánand Peter Szvidler elleni eredménye is befolyásolta. Ánand győzelme és a Karjakin–Caruana-játszma döntetlen eredménye esetén Fabiano Caruana lett volna az első. Ánand hamarabb befejeződött döntetlen játszmájának ismeretében azonban Caruanának győznie kellett volna az elsőséghez, mert a versenyen elért több nyert játszmája alapján a holtverseny Karjakin számára kedvezett.
A játszmájukat és ezzel a versenyt az orosz Szergej Karjakin nyerte, aki ezzel jogot szerzett arra, hogy a világbajnoki címért mérkőzhessen 2016 novemberében a norvég Magnus Carlsen ellen.
A világbajnokjelöltek versenyének összes játszmája megtalálható a chessgames.com oldalon.
A megelőző, 2014-es sakkvilágbajnokság záróünnepségén a Nemzetközi Sakkszövetség (FIDE) elnöke bejelentette, hogy a következő világbajnoki döntőt az Amerikai Egyesült Államokban rendezik.A 2015-ös sakkvilágkupa versenye idején a világbajnoki döntő idejére és helyére vonatkozóan azt jelentették be, hogy arra 2016. októberben kerül sor az Amerikai Egyesült Államokban, előreláthatólag több városban (New York, Los Angeles, Chicago). Az erről szóló szerződés aláírását nehezítette, hogy Kirszan Iljumzsinovot, a FIDE elnökét szíriai kapcsolatai és az ottani bankokkal való tranzakciói, a szíriai kormány támogatása miatt az Egyesült Államok Pénzügyminisztériuma azon személyek közé sorolta, akikkel nem javasolja amerikai cégek és szervezetek szerződéskötését. Iljumzsinov a bejelentést provokációnak nevezte, mivel néhány nappal később tervezte utazását New Yorkba a világbajnokság megrendezéséről szóló szerződés aláírására. Az AGON cég, a világbajnokság főszponzorának képviselője már másnap kijelentette, hogy az Iljumzsinov elleni szankciók nem befolyásolják a világbajnoki döntő szerződéskötését és annak amerikai megrendezését. A szerződéskötés előtti akadály elhárítására a FIDE 2015. december 6-án rendkívüli elnökségi ülést hívott össze. Ezen átmenetileg felfüggesztette az elnököt, és a FIDE alapszabályának módosításával lehetővé tette, hogy a szervezet alelnöke teljes jogú felhatalmazással járjon el, és szerződést írjon alá. Ez alapján a világbajnoki döntőről szóló szerződést a FIDE alelnöke, Georgios Makropoulos írta alá. Az AGON vezérigazgatója szerint ez a döntés szabaddá tette az utat a világbajnoki döntő amerikai megrendezése előtt.
A világbajnoki döntőre vonatkozó speciális szabályokat a Nemzetközi Sakkszövetség (FIDE) külön rögzítette. Ebben új rendelkezésként szerepel az öltözetre vonatkozó „dress code” (előírt viselet), amely szerint tilos bármilyen reklámhordozó bevitele a versenyterembe, beleértve a ruhákon szereplő szponzori feliratokat is. A dress code megtiltja a farmernadrág viselését is.
Az előzetesen lefektetett szabályok szerint a világbajnoki döntő mérkőzése 12 játszmáig tart, és az a játékos kapja meg a világbajnoki címet, aki előbb ér el 6,5 pontot. Ha a 12. játszma után az állás 6–6, akkor rájátszás következik. Az egyes játszmákban 2–2 óra áll rendelkezésre 40 lépés megtételére, majd 1–1 óra a következő 20 lépésre, végül 15-15 perc a játszma befejezéséig, ekkor lépésenként még 30 másodpercet kapnak. A 61. lépéstől 3-3 másodpercet kapnak a sakkozók. A világbajnoki döntőn a 30. lépés előtt nem ajánlható döntetlen, kivéve a háromszori lépésismétlés esetét.
A rájátszásban először négy rapidsakkjátszmára kerül sor 25-25 perc gondolkodási idővel és 10-10 másodperc többletidővel lépésenként. Ha ez sem döntene, akkor két villámsakkjátszma következik 5-5 perc gondolkodási idővel és lépésenként 3-3 másodperc többletidővel. Szükség szerint ezt a kétjátszmás villámsakkrájátszást ötször ismétlik, amíg valamelyik játékos meg nem szerzi a győzelmet. Ha a mérkőzés állása még ezt követően is eldöntetlen, azaz összesítésben 13-13, akkor a „hirtelen halál” játszma döntene, ahol világosnak 5, sötétnek 4 perce van, de döntetlen esetén sötét győzelmét hirdetik ki.
A két játékos között szétosztásra kerülő díjalap minimum 1 millió euró, amelynek 60%-a a győztest, 40%-a a vesztest illeti. Ha a mérkőzés csak a rájátszásban dől el, akkor a győztes a díjalap 55%-át, a vesztes 45%-át kapja.
A 2016-os világbajnoki döntő előtt a két versenyző 47 játszmát játszott egymással, melyek közül 21 játszma zajlott a klasszikus időbeosztás keretei között. Ezek eredménye Carlsen előnyét mutatja, mivel 4 játszmát nyert és csak 1-et vesztett, 16 játszmájuk döntetlenül végződött. Az összes játszmát figyelembe véve is Carlsen fölénye látszik: 17 nyert játszmájával szemben Karjakin mindössze 9 alkalommal tudott nyerni ellene, 21 játszma végződött döntetlenül. Utolsó egymás elleni két találkozójukat 2016. júliusban vívták a Bilbao Chess Masters Final versenyen, ahol az első összecsapásukat Carlsen nyerte, a második játszmájuk döntetlenül végződött.
A játszmák élőben voltak követhetők a chess24.com oldalon. Az esetleges csalások megelőzése érdekében az élő közvetítés félórás eltolással kezdődött. A rájátszás összes játszmájára egy napon, 2016. november 30-án került sor.
A sorsolás alapján az 1. játszmában Carlsen kezdett a világos bábukkal. A nyitólépést Woody Harrelson hollywoodi színész tette meg. Az első meglepetést Carlsen második lépése (2. Fg5) okozta, az igen ritka Trompowsky-támadás választásával. A világbajnoki döntők több mint 1000 játszmája során ez a megnyitás először fordult elő, Carlsen azonban már korábban is sikerrel alkalmazta, igaz, főként villámsakk és rapid játszmákban, de például a 2013-as Mihail Tal-emlékversenyen az exvilágbajnok Vlagyimir Kramnyik ellen hagyományos időbeosztás melletti játszmában is győzött ennek a megnyitásnak az alkalmazásával.A gyors cserék után lényegében már a 19. lépést követően látszott a döntetlen végkifejlet, amely a 42. lépésben be is következett.
Magnus Carlsen–Szergej Karjakin (2016. november 11.) Trompowsky-támadás (ECO A45)1.d4 Hf6 2. Fg5 d5 3. e3 c5 4. Fxf6 gxf6 5. dxc5 Hc6 6. Fb5 e6 7. c4 dxc4 8. Hd2 Fxc5 9. Hgf3 O-O 10. O-O Ha5 11. Bc1 Fe7 12. Vc2 Fd7 13. Fxd7 Vxd7 14. Vc3 Vd5 15. Hxc4 Hxc4 16. Vxc4 Vxc4 17. Bxc4 Bfc8 18. Bfc1 Bxc4 19. Bxc4 Bd8 20. g3 Bd7 21. Kf1 f5 22. Ke2 Ff6 23. b3 Kf8 24. h3 h6 25. He1 Ke7 26. Hd3 Kd8 27. f4 h5 28. a4 Bd5 29. Hc5 b6 30. Ha6 Fe7 31. Hb8 a5 32. Hc6+ Ke8 33. He5 Fc5 34. Bc3 Ke7 35. Bd3 Bxd3 36. Kxd3 f6 37. Hc6+ Kd6 38. Hd4 Kd5 39. Hb5 Kc6 40. Hd4+ Kd6 41. Hb5+ Kd7 42. Hd4 Kd6 döntetlen (½–½)
A második játszma is az óvatos tapogatózás jegyében telt. A spanyol megnyitás klasszikus zárt változatában a világos 18. lépése után bekövetkező cserék már előrevetítették a döntetlen árnyékát, amely a sötét gyengeségének nevezhető c6-gyalog 27. lépésben történt felszámolása után gyorsan be is következett.
Szergej Karjakin–Magnus Carlsen (2016. november 12.) Spanyol megnyitás, Martinez-változat (ECO C78)1.e4 e5 2. Hf3 Hc6 3. Fb5 a6 4. Fa4 Hf6 5. O-O Fe7 6. d3 b5 7. Fb3 d6 8. a3 O-O 9. Hc3 Ha5 10. Fa2 Fe6 11. d4 Fxa2 12. Bxa2 Be8 13. Ba1 Hc4 14. Be1 Bc8 15. h3 h6 16. b3 Hb6 17. Fb2 Ff8 18. dxe5 dxe5 19. a4 c6 20. Vxd8 Bcxd8 21. axb5 axb5 22. He2 Fb4 23. Fc3 Fxc3 24. Hxc3 Hbd7 25. Ba6 Bc8 26. b4 Be6 27. Bb1 c5 28. Bxe6 fxe6 29. Hxb5 cxb4 30. Bxb4 Bxc2 31. Hd6 Bc1+ 32. Kh2 Bc2 33. Kg1 döntetlen (½–½)
Az első két játszma óvatos, tapogatózó játéka után a harmadik játszmában már megbillent az egyensúly. Bár a játszma utáni sajtótájékoztatón Carlsen úgy nyilatkozott, hogy egyszer sem látott tiszta nyerést, az elemzők szerint több helyen pontatlanul játszott, győzelmi lehetőséget szalasztott el. A bástya-huszárnak a bástya futó elleni játékában gyalogelőnyre tett szert, majd a 69. lépésben lenyerte Karjakin futóját. Robert Hess nagymester elemzése szerint Karjakin 70. – Kxf5 lépése után 71. Ha5 helyett Bel-gyel nagyobb esélye lett volna Carlsennek a győzelemre. A világos b3-gyalog nem volt üthető 72. Hd4+ (sakk-bástya) miatt, és a 71. – Kf4 72. Bf1+ Ke4 73. Ha5 Kd4 74. Kg4 Bh2 75. Bf4+ lépések után a sötét b-gyalog elvész. (75. – Kc3-ra 76. Bc4+ Kb2 77. Bxb4 vagy 75. – Kc5-re 76. Bc4+ Kb5 77. Hc6 után a játszmában Carlsen nyerésre állt volna.) Hess és Yasser Seirawan nagymester szerint is Carlsen a győzelmet a 72. Bb7 lépéssel adta ki végleg a kezéből, (72. Bf7+-kal lett volna esély a nyerésre) ami után Karjakin megtalálta a döntetlenhez vezető utat, amely pár lépés múlva be is következett.
Magnus Carlsen–Szergej Karjakin (2016. november 14.) Spanyol megnyitás, berlini védelem (ECO C67)1.e4 e5 2.Hf3 Hc6 3.Fb5 Hf6 4.O-O Hxe4 5.Be1 Hd6 6.Hxe5 Fe7 7.Ff1 Hxe5 8.Bxe5 O-O 9.d4 Ff6 10.Be2 b6 11.Be1 Be8 12.Ff4 Bxe1 13.Vxe1 Ve7 14.Hc3 Fb7 15.Vxe7 Fxe7 16.a4 a6 17.g3 g5 18.Fxd6 Fxd6 19.Fg2 Fxg2 20.Kxg2 f5 21.Hd5 Kf7 22.He3 Kf6 23.Hc4 Ff8 24.Be1 Bd8 25.f4 gxf4 26.gxf4 b5 27.axb5 axb5 28.He3 c6 29.Kf3 Ba8 30.Bg1 Ba2 31.b3 c5 32.Bg8 Kf7 33.Bg2 cxd4 34.Hxf5 d3 35.cxd3 Ba1 36.Hd4 b4 37.Bg5 Bb1 38.Bf5+ Ke8 39.Bb5 Bf1+ 40.Ke4 Be1+ 41.Kf5 Bd1 42.Be5+ Kf7 43.Bd5 Bxd3 44.Bxd7+ Ke8 45.Bd5 Bh3 46.Be5+ Kf7 47.Be2 Fg7 48.Hc6 Bh5+ 49.Kg4 Bc5 50.Hd8+ Kg6 51.He6 h5+ 52.Kf3 Bc3+ 53.Ke4 Ff6 54.Be3 h4 55.h3 Bc1 56.Hf8+ Kf7 57.Hd7 Ke6 58.Hb6 Bd1 59.f5+ Kf7 60.Hc4 Bd4+ 61.Kf3 Fg5 62.Be4 Bd3+ 63.Kg4 Bg3+ 64.Kh5 Fe7 65.He5+ Kf6 66.Hg4+ Kf7 67.Be6 Bxh3 68.He5+ Kg7 69.Bxe7+ Kf6 70.Hc6 Kxf5 (lásd diagram) 71.Ha5 Bh1 72.Bb7 Ba1 73.Bb5+ Kf4 74.Bxb4+ Kg3 75.Bg4+ Kf2 76.Hc4 h3 77.Bh4 Kg3 78.Bg4+ Kf2 döntetlen (½–½)
A 4. játszmában ismét a spanyol megnyitás került terítékre. Karjakin 18. Fxh6 lépésével bonyodalmakat kívánt kelteni, futójának az f6-huszárra való cseréje mellett sötét királyállásának felszakítása volt a célja. Carlsen azonban jól kezelte a bonyodalmakat és előnyösebben került ki a helyzetből. Futópárja és a b2-gyalogra gyakorolt nyomása révén nyerőesélyei voltak. Ezt az esélyt a 45. – f4 lépéssel szalasztotta el (helyette 45. – Fe6 megőrizte volna a nyerési esélyeket). A királyszárny lemerevítésével Karjakin meg tudta szervezni a vezérszárnyi gyalogjai védelmét. Karjakin ismét bebizonyította, hogy a védekezés nagymestere, és a maratoni, hétórányi játék után a 94. lépésben döntetlenben egyeztek meg.
Szergej Karjakin–Magnus Carlsen (2016. november 15.) Spanyol megnyitás, zárt változat (ECO C84)1.e4 e5 2.Hf3 Hc6 3.Fb5 a6 4.Fa4 Hf6 5.O-O Fe7 6.Be1 b5 7.Fb3 O-O 8.h3 Fb7 9.d3 d6 10.a3 Vd7 11.Hbd2 Bfe8 12.c3 Ff8 13.Hf1 h6 14.H3h2 d5 15.Vf3 Ha5 16.Fa2 dxe4 17.dxe4 Hc4 18.Fxh6 Vc6 19.Fxc4 bxc4 20.Fe3 Hxe4 21.Hg3 Hd6 22.Bad1 Bab8 23.Fc1 f6 24.Vxc6 Fxc6 25.Hg4 Bb5 26.f3 f5 27.Hf2 Fe7 28.f4 Fh4 29.fxe5 Fxg3 30.exd6 Bxe1+ 31.Bxe1 cxd6 32.Bd1 Kf7 33.Bd4 Be5 34.Kf1 Bd5 35.Bxd5 Fxd5 36.Fg5 Kg6 37.h4 Kh5 38.Hh3 Ff7 39.Fe7 Fxh4 40.Fxd6 Fd8 41.Ke2 g5 42.Hf2 Kg6 43.g4 Fb6 44.Fe5 a5 45.Hd1 (diagram) f4 46.Fd4 Fc7 47.Hf2 Fe6 48.Kf3 Fd5+ 49.Ke2 Fg2 50.Kd2 Kf7 51.Kc2 Fd5 52.Kd2 Fd8 53.Kc2 Ke6 54.Kd2 Kd7 55.Kc2 Kc6 56.Kd2 Kb5 57.Kc1 Ka4 58.Kc2 Ff7 59.Kc1 Fg6 60.Kd2 Kb3 61.Kc1 Fd3 62.Hh3 Ka2 63.Fc5 Fe2 64.Hf2 Ff3 65.Kc2 Fc6 66.Fd4 Fd7 67.Fc5 Fc7 68.Fd4 Fe6 69.Fc5 f3 70.Fe3 Fd7 71.Kc1 Fc8 72.Kc2 Fd7 73.Kc1 Ff4 74.Fxf4 gxf4 75.Kc2 Fe6 76.Kc1 Fc8 77.Kc2 Fe6 78.Kc1 Kb3 79.Kb1 Ka4 80.Kc2 Kb5 81.Kd2 Kc6 82.Ke1 Kd5 83.Kf1 Ke5 84.Kg1 Kf6 85.He4+ Kg6 86.Kf2 Fxg4 87.Hd2 Fe6 88.Kxf3 Kf5 89.a4 Fd5+ 90.Kf2 Kg4 91.Hf1 Kg5 92.Hd2 Kf5 93.Ke2 Kg4 94.Kf2 döntetlen (½–½)
Az olasz játékban Karjakin sötéttel könnyen kiegyenlített, és a bonyolult középjátékban némi előnyhöz jutott. Carlsennek sikerült semlegesítenie Karjakin kezdeményezéseit, és az ellenkező színű futók végjátéka a cserék után már elméletileg is döntetlen volt. Ugyanakkor említést érdemel, hogy ez volt az első olyan játszma, amelyben Karjakin kissé előnyösebben állt, és Carlsennek kellett küzdenie a kiegyenlítésért.
Magnus Carlsen–Szergej Karjakin (2016. november 17.) olasz játék (ECO C50)1.e4 e5 2. Hf3 Hc6 3. Fc4 Fc5 4. O-O Hf6 5. d3 O-O 6. a4 d6 7. c3 a6 8. b4 Fa7 9. Be1 He7 10. Hbd2 Hg6 11. d4 c6 12. h3 exd4 13. cxd4 Hxe4 14. Fxf7+ Bxf7 15. Hxe4 d5 16. Hc5 h6 17. Ba3 Ff5 18. He5 Hxe5 19. dxe5 Vh4 20. Bf3 Fxc5 21. bxc5 Be8 22. Bf4 Ve7 23. Vd4 Bef8 24. Bf3 Fe4 25. Bxf7 Vxf7 26. f3 Ff5 27. Kh2 Fe6 28. Be2 Vg6 29. Fe3 Bf7 30. Bf2 Vb1 31. Bb2 Vf5 32. a5 Kf8 33. Vc3 Ke8 34. Bb4 g5 35. Bb2 Kd8 36. Bf2 Kc8 37. Vd4 Vg6 38. g4 h5 39. Vd2 Bg7 40. Kg3 Bg8 41. Kg2 hxg4 42. hxg4 d4 43. Vxd4 Fd5 44. e6 Vxe6 45. Kg3 Ve7 46. Bh2 Vf7 47. f4 gxf4+ 48. Vxf4 Ve7 49. Bh5 Bf8 50. Bh7 Bxf4 51. Bxe7 Be4 döntetlen (½–½)
Ismét a spanyol megnyitás került terítékre. Karjakin a 8. c3 helyett a Marshall-támadás elkerülése érdekében a 8. h3 lépést játszotta meg. Carlsen a 9. lépésben pozíciós gyalogáldozatot hozott. Az ezt követően általa gyorsan megtett lépések egyértelművé tették Karjakin számára, hogy házi elemzésről van szó, ezért nem sokkal később visszaadta a gyalogot, majd a sorozatos cserék után gyors döntetlen eredmény született.
Szergej Karjakin–Magnus Carlsen (2016. november 18.) Spanyol megnyitás, zárt változat (ECO C84)1.e4 e5 2. Hf3 Hc6 3. Fb5 a6 4. Fa4 Hf6 5. O-O Fe7 6. Be1 b5 7. Fb3 O-O 8. h3 Fb7 9. d3 d5 10. exd5 Hxd5 11. Hxe5 Hd4 12. Hc3 Hb4 13. Ff4 Hxb3 14. axb3 c5 15. He4 f6 16. Hf3 f5 17. Heg5 Fxg5 18. Hxg5 h6 19. He6 Vd5 20. f3 Bfe8 21. Be5 Vd6 22. c3 Bxe6 23. Bxe6 Vxe6 24. cxb4 cxb4 25. Bc1 Bc8 26. Bxc8+ Vxc8 27. Ve1 Vd7 28. Kh2 a5 29. Ve3 Fd5 30. Vb6 Fxb3 31. Vxa5 Vxd3 32. Vxb4 Fe6 döntetlen (½–½)
A mérkőzés felénél a versenyzők eddigi színelosztása felcserélődött, és az előző játszmához hasonlóan ismét Karjakin vezette a világos bábukat. A szláv védelemnek induló, majd az elfogadott vezércselbe átmenő megnyitásból Carlsen kényelmes állásban jött ki, azonban a 16. – Bc8 lépésével hibázott és a kényszerítő erejű cserék után gyaloghátrányba került. A 22. – b4 lépésével blokkolni tudta világos vezérszárnyi gyalogjait, így gyaloghátránya ellenére az ellenkező színű futós végjáték néhány lépés múlva döntetlennel ért véget.
Szergej Karjakin–Magnus Carlsen (2016. november 20.) Szláv védelem (ECO D10)1.d4 d5 2. c4 c6 3. Hc3 Hf6 4. e3 a6 5. Fd3 dxc4 6. Fxc4 e6 7. Hf3 c5 8. O-O b5 9. Fe2 Fb7 10. dxc5 Hc6 11. Hd2 Fxc5 12. Hde4 Hxe4 13. Hxe4 Fe7 14. b3 Hb4 15. Ff3 O-O 16. Fa3 Bc8 (diagram) 17. Hf6+ Fxf6 18. Fxb7 Fxa1 19. Fxb4 Ff6 20. Fxf8 Vxd1 21. Bxd1 Bxf8 22. Fxa6 b4 23. Bc1 g6 24. Bc2 Ba8 25. Fd3 Bd8 26. Fe2 Kf8 27. Kf1 Ba8 28. Fc4 Bc8 29. Ke2 Ke7 30. f4 h6 31. Kf3 Bc7 32. g4 g5 33. Ke4 Bc8 döntetlen (½–½)
Carlsen a világos bábukkal szolid megnyitást választott, amelyben Karjakin könnyen kiegyenlített. A világbajnok játékán érződött a minden áron győzelemre törekvés, ezért a kölcsönös időzavarban kockázatos megoldást választott 35. c5? lépésével, amely után sötét a vezérszárnyon két összekötött szabadgyaloghoz jutott. A nyerési esélyt Karjakin nem használta ki, és 37. – Vd3? lépésével (helyette 37. – Va4-gyel nyerő állást érhetett volna el 38. Vxb6 Hcd7 után az a-szabadgyaloggal) lehetőséget adott Carlsennek a gyaloghátrány megszüntetésére, sőt újabb nyerési esélyeket csillantott fel világos előtt. Carlsen 44. Vc6? lépése arról tanúskodik, hogy túlértékelte esélyeit, és kitért a biztos döntetlen elől (44. Vg6+ Kh8 45. e5 a3 46. Vb1 Vb8 47. Vg6 döntetlen állással). Világos számára a vesztő lépés 51. Ve6?? volt (helyette 51. Vb7+ Hf7 52. Va6 nehéz, de még döntetlenre menthető állással). Carlsen vélhetően abban bízott, hogy a döntetlen örökös sakkal bármikor biztosítható, és még mindig a nyerést erőltette. Karjakin következő lépése rámutatott ennek az elgondolásnak a hibájára, és matthálót szőtt világos király köré. Ezután már az a2-gyalogra sem volt szüksége. A végállásban világos nem tud sakkot adni, az ezt előkészítő lépésre nincs idő, mert a sötét a-gyalog vezérré változik. A befejező állásban 53. Vxa2 után 53. – Hg4+ 54. Kh3 Vg1, majd 55. Vb2+ Kg6 56. Ff3 Hf2+ 57. Vxf2 Vxf2 könnyű nyeréssel sötétnek.
Magnus Carlsen–Szergej Karjakin (2016. november 21.) Rubinstein-megnyitás (ECO D05)1.d4 Hf6 2.Hf3 d5 3.e3 e6 4.Fd3 c5 5.b3 Fe7 6.O-O O-O 7.Fb2 b6 8.dxc5 Fxc5 9.Hbd2 Fb7 10.Ve2 Hbd7 11.c4 dxc4 12.Hxc4 Ve7 13.a3 a5 14.Hd4 Bfd8 15.Bfd1 Bac8 16.Bac1 Hf8 17.Ve1 Hg6 18.Ff1 Hg4 19.Hb5 Fc6 20.a4 Fd5 21.Fd4 Fxc4 22.Bxc4 Fxd4 23.Bdxd4 Bxc4 24.bxc4 Hf6 25.Vd2 Bb8 26.g3 He5 27.Fg2 h6 28.f4 Hed7 29.Ha7 Va3 30.Hc6 Bf8 31.h3 Hc5 32.Kh2 Hxa4 33.Bd8 g6 34.Vd4 Kg7 35.c5 Bxd8 36.Hxd8 Hxc5 37.Vd6 Vd3 38.Hxe6+ fxe6 39.Ve7+ Kg8 40.Vxf6 a4 41.e4 Vd7 42.Vxg6+ Vg7 43.Ve8+ Vf8 44.Vc6 Vd8 45.f5 a3 46.fxe6 Kg7 47.e7 Vxe7 48.Vxb6 Hd3 49.Va5 Vc5 50.Va6 He5 51.Ve6 h5 52.h4 a2 (diagram) világos feladta (0-1)
Ismét a spanyol megnyitás, ezúttal az arhangelszki változat került terítékre, amelyet Carlsen eddig csak négyszer játszott sötéttel, és ötször világossal került szembe vele. Egy játszmában sem vesztett. Karjakin 13 alkalommal került szembe a változattal, mindig világossal játszva, és egy alkalommal szenvedett vereséget. A játszma a 21. lépésig a 2014-es sakkolimpia Nakamura–Kaszimdzsanov-játszmát követte, Carlsen ekkor tért el tőle. Az éles középjátékban világosnak gyalogelőnye és futópárja volt, sötétnek ezzel szemben ellenértéket jelenthetett világos gyenge királyállása és az, hogy a gyalogelőny csupán kettősgyalog képében realizálódott világosnak. A 33. lépésben Carlsen elkerült egy szép vezéráldozatos mattkombinációt, ami 33. – Hb4?? után következett volna 34. Vxg6+!! hxg6 35. Ff6 utáni védhetetlen mattállással. Karjakin nagy valószínűséggel nyerőesélyt szalasztott el, amikor az időkontroll előtt 25 perc gondolkodás után a 39. Fxf7+ lépést választotta a nyerőesélyesebb 39. Vb3 helyett. 41. d5 után Carlsen a tisztelőnye visszaadása mellett döntött, és a kialakult végjátékban már könnyen tartotta a döntetlent.
Szergej Karjakin–Magnus Carlsen (2016. november 23.) spanyol megnyitás, Morphy-védelem, arhangelszki változat (ECO C78)1.e4 e5 2.Hf3 Hc6 3.Fb5 a6 4.Fa4 Hf6 5.O-O b5 6.Fb3 Fc5 7.a4 Bb8 8.c3 d6 9.d4 Fb6 10.axb5 axb5 11.Ha3 O-O 12.Hxb5 Fg4 13.Fc2 exd4 14.Hbxd4 Hxd4 15.cxd4 Fxf3 16.gxf3 Hh5 17.Kh1 Vf6 18.Fe3 c5 19.e5 Ve6 20.exd6 c4 21.b3 cxb3 22.Fxb3 Vxd6 23.Ba6 Bfd8 24.Bg1 Vd7 25.Bg4 Hf6 26.Bh4 Vb5 27.Ba1 g6 28.Bb1 Vd7 29.Vd3 Hd5 30.Bg1 Fc7 31.Fg5 Be8 32.Vc4 Bb5 33.Vc2 Ba8 34.Fc4 Bba5 35.Fd2 Ba4 36.Vd3 Ba1 37.Bxa1 Bxa1+ 38.Kg2 He7 (diagram) 39.Fxf7+ Kxf7 40.Vc4+ Kg7 41.d5 Hf5 42.Fc3+ Kf8 43.Fxa1 Hxh4+ 44.Vxh4 Vxd5 45.Vf6+ Vf7 46.Vd4 Ke8 47.Ve4+ Ve7 48.Vd5 Fd8 49.Kf1 Vf7 50.Ve4+ Ve7 51.Fe5 Ve6 52.Kg2 Fe7 53.Va8+ Kf7 54.Vh8 h5 55.Vg7+ Ke8 56.Ff4 Vf7 57.Vh8+ Vf8 58.Vd4 Vf5 59.Vc4 Kd7 60.Fd2 Ve6 61.Va4+ Vc6 62.Va7+ Vc7 63.Va2 Vd6 64.Fe3 Ve6 65.Va7+ Ke8 66.Fc5 Fd8 67.h3 Vd5 68.Fe3 Fe7 69.Vb8+ Kf7 70.Vh8 Ve6 71.Ff4 Vf6 72.Vb8 Ve6 73.Vb7 Kg8 74.Vb5 Ff6 döntetlen (½–½)
A spanyol megnyitás berlini védelmében Karjakin egy szolidabb folytatást választott, előnye birtokában sötéttel láthatóan a döntetlent tűzte ki célul. Ennek a lehetőségét azonban elszalasztotta, miután Carlsen egymás után két hibás lépését követően nem vette észre a kényszerítő erejű lépésismétléses döntetlen lehetőséget. Carlsen 19. Fxe6 lépésével kinyílt az f-vonal, és az f2-gyalog végzetesen meggyengült. Világos 21. Vh5 lépése után Hxf2+ 22. Kg2 (22. Kg1-re Vg5 23. Vxg5 Hh3+ (sakk!) 24. Kg2 Hxg5 sötét tisztán lenyerte a gyalogot) 22. – Vf7! (fenyeget Hf4+ vezérnyeréssel) 23. Kg1 (23. Ve2-re Hh4+ 24. Kg1 (24. gxh4-re Vg6+ 25. Hg4 Hxg4 26. Kh1 sötét tiszta gyalogelőnyével) Hh3+ 25. Kh1 Hf2+ döntetlennel) 23. – Vf6! (fenyeget Vg5 majd Hh3+, amire nincs jobb, mint 24. Kg2, erre Vf7 lépésismétléssel). Ezután Carlsen szisztematikusan célba vette a sötét állás gyengeségeit, és bár Karjakin szívósan védekezett, a két huszár mozgástere közötti különbség révén Carlsennek csak a gyalogáttörés megfelelő pillanatát kellett kivárnia, amely az 57. lépésben következett be. Világos bástyája betört a 6. sorra, lenyerte a gyenge sötét gyalogokat, kikényszerítette a huszárcserét, majd a király aktivizálása után az előállt bástyavégjáték a két összekötött szabadgyaloggal a nyerést biztosította Carlsennek. (A végállás a diagramon látható.)
Magnus Carlsen–Szergej Karjakin (2016. november 24.) spanyol megnyitás, berlini védelem (ECO C65)1.e4 e5 2.Hf3 Hc6 3.Fb5 Hf6 4.d3 Fc5 5.c3 O-O 6.Fg5 h6 7.Fh4 Fe7 8.O-O d6 9.Hbd2 Hh5 10.Fxe7 Vxe7 11.Hc4 Hf4 12.He3 Vf6 13.g3 Hh3+ 14.Kh1 He7 15.Fc4 c6 16.Fb3 Hg6 17.Ve2 a5 18.a4 Fe6 19.Fxe6 fxe6 20.Hd2 d5 21.Vh5 Hg5 22.h4 Hf3 23.Hxf3 Vxf3+ 24.Vxf3 Bxf3 25.Kg2 Bf7 26.Bfe1 h5 27.Hf1 Kf8 28.Hd2 Ke7 29.Be2 Kd6 30.Hf3 Baf8 31.Hg5 Be7 32.Bae1 Bfe8 33.Hf3 Hh8 34.d4 exd4 35.Hxd4 g6 36.Be3 Hf7 37.e5+ Kd7 38.Bf3 Hh6 39.Bf6 Bg7 40.b4 axb4 41.cxb4 Hg8 42.Bf3 Hh6 43.a5 Hf5 44.Hb3 Kc7 45.Hc5 Kb8 46.Bb1 Ka7 47.Bd3 Bc7 48.Ba3 Hd4 49.Bd1 Hf5 50.Kh3 Hh6 51.f3 Bf7 52.Bd4 Hf5 53.Bd2 Bh7 54.Bb3 Bee7 55.Bdd3 Bh8 56.Bb1 Bhh7 57.b5 cxb5 58.Bxb5 d4 59.Bb6 Bc7 60.Hxe6 Bc3 61.Hf4 Bhc7 62.Hd5 Bxd3 63.Hxc7 Kb8 64.Hb5 Kc8 65.Bxg6 Bxf3 66.Kg2 Bb3 67.Hd6+ Hxd6 68.Bxd6 Be3 69.e6 Kc7 70.Bxd4 Bxe6 71.Bd5 Bh6 72.Kf3 Kb8 73.Kf4 Ka7 74.Kg5 Bh8 75.Kf6 1-0
Megismételték a 2. játszma nyitó lépéseit, amelytől Carlsen a 9. lépésben tért el. A játszma kulcslépése a 19. – d5 lépés volt, amely után sötét áttört a centrumban, és egy veszélyes szabadgyalogja egészen a 2. sorig nyomult. Karjakin 31. c4 lépésével kikényszerítette a bástyák cseréjét, és örökös sakkal döntetlenre mentette az állást.
Szergej Karjakin–Magnus Carlsen (2016. november 26.) spanyol megnyitás, zárt változat (ECO C78)1.e4 e5 2. Hf3 Hc6 3. Fb5 a6 4. Fa4 Hf6 5. O-O Fe7 6. d3 b5 7. Fb3 d6 8. a3 O-O 9. Hc3 Fe6 10. Hd5 Hd4 11. Hxd4 exd4 12. Hxf6+ Fxf6 13. Fxe6 fxe6 14. f4 c5 15. Vg4 Vd7 16. f5 Bae8 17. Fd2 c4 18. h3 c3 19. bxc3 d5 20. Fg5 Fxg5 21. Vxg5 dxe4 22. fxe6 Bxf1+ 23. Bxf1 Vxe6 24. cxd4 e3 25. Be1 h6 26. Vh5 e2 27. Vf3 a5 28. c3 Va2 29. Vc6 Be6 30. Vc8+ Kh7 31. c4 Vd2 32. Vxe6 Vxe1+ 33. Kh2 Vf2 34. Ve4+ döntetlen (½–½)
A 12. játszmában ismét a spanyol megnyitás került terítékre. A 3. játszmában alkalmazott változatot mindkét játékos óvatosan kezelte, és a mérkőzés legrövidebb ideig tartó összecsapásán a szabályok szerinti 30. lépést kivárva egyeztek meg döntetlenben. A páros mérkőzés a rájátszásban dől el.
Magnus Carlsen–Szergej Karjakin (2016. november 28.) spanyol megnyitás, nyílt változat (ECO C67)1.e4 e5 2. Hf3 Hc6 3. Fb5 Hf6 4. O-O Hxe4 5. Be1 Hd6 6. Hxe5 Fe7 7. Ff1 Hxe5 8. Bxe5 O-O 9. d4 Ff6 10. Be1 Be8 11. Ff4 Bxe1 12. Vxe1 He8 13. c3 d5 14. Fd3 g6 15. Ha3 c6 16. Hc2 Hg7 17. Vd2 Ff5 18. Fxf5 Hxf5 19. He3 Hxe3 20. Vxe3 Ve7 21. Vxe7 Fxe7 22. Be1 Ff8 23. Kf1 f6 24. g4 Kf7 25. h3 Be8 26. Bxe8 Kxe8 27. Ke2 Kd7 28. Kd3 Ke6 29. a4 a6 30. f3 Fe7 döntetlen (½–½)
A szabályok szerint 2016. november 30-án a rájátszás első szakaszában négy rapidsakkjátszmát kellett váltaniuk a mérkőzőknek. A gondolkodási idő fejenként 25 perc volt, lépésenként 10 másodperc többletidővel. Carlsen mind a négy játszmában hamar időelőnybe került, és Karjakin már a második játszmában is csak ügyes, pattot eredményező védőmanővere révén kerülte el a vereséget. A harmadik játszmában időzavarban, rosszabb állásban a 38. Bxc7 lépésével fatális elnézést követett el, és az ezt követő 38. - Ba1 lépésre a játszma feladására kényszerült. A negyedik játszmában Carlsen végig biztosan tartotta kézben a játék menetét, és a világbajnoki döntőt egy emlékezetes vezéráldozattal fejezte be.
Szergej Karjakin–Magnus Carlsen (2016. november 30.) spanyol megnyitás, zárt változat (ECO C84)1.e4 e5 2.Hf3 Hc6 3.Fb5 a6 4.Fa4 Hf6 5.O-O Fe7 6.d3 b5 7.Fb3 d6 8.a3 O-O 9.Hc3 Hb8 10.He2 c5 11.Hg3 Hc6 12.c3 Bb8 13.h3 a5 14.a4 b4 15.Be1 Fe6 16.Fc4 h6 17.Fe3 Vc8 18.Ve2 Bd8 19.Fxe6 fxe6 20.d4 bxc3 21.bxc3 cxd4 22.cxd4 exd4 23.Hxd4 Hxd4 24.Fxd4 Bb4 25.Bec1 Vd7 26.Fc3 Bxa4 27.Fxa5 Bxa1 28.Bxa1 Ba8 29.Fc3 Bxa1+ 30.Fxa1 Vc6 31.Kh2 Kf7 32.Fb2 Vc5 33.f4 Fd8 34.e5 dxe5 35.Fxe5 Fb6 36.Vd1 Vd5 37.Vxd5 Hxd5 döntetlen (½–½)
Magnus Carlsen–Szergej Karjakin (2016. november 30.) olasz játék (ECO C50)1.e4 e5 2.Hf3 Hc6 3.Fc4 Fc5 4.O-O Hf6 5.d3 O-O 6.a4 a6 7.c3 d6 8.Be1 Fa7 9.h3 He7 10.d4 Hg6 11.Hbd2 c6 12.Ff1 a5 13.dxe5 dxe5 14.Vc2 Fe6 15.Hc4 Vc7 16.b4 axb4 17.cxb4 b5 18.He3 bxa4 19.Bxa4 Fxe3 20.Fxe3 Bxa4 21.Vxa4 Hxe4 22.Bc1 Fd5 23.b5 cxb5 24.Vxe4 Vxc1 25.Vxd5 Vc7 26.Vxb5 Bb8 27.Vd5 Bd8 28.Vb3 Bb8 29.Va2 h6 30.Vd5 Ve7 31.Ve4 Vf6 32.g3 Bc8 33.Fd3 Vc6 34.Vf5 Be8 35.Fe4 Ve6 36.Vh5 He7 37.Vxe5 Vxe5 38.Hxe5 Hg6 39.Fxg6 Bxe5 40.Fd3 f6 41.Kg2 Kh8 42.Kf3 Bd5 43.Fg6 Ba5 44.Ke4 Bb5 45.h4 Be5+ 46.Kd4 Ba5 47.Kc4 Be5 48.Fd4 Ba5 49.Fc5 Kg8 50.Kd5 Bb5 51.Kd6 Ba5 52.Fe3 Be5 53.Ff4 Ba5 54.Fd3 Ba7 55.Ke6 Bb7 56.Kf5 Bd7 57.Fc2 Bb7 58.Kg6 Bb2 59.Ff5 Bxf2 60.Fe6+ Kh8 61.Fd6 Be2 62.Fg4 Be8 63.Ff5 Kg8 64.Fc2 Be3 65.Fb1 Kh8 66.Kf7 Bb3 67.Fe4 Be3 68.Ff5 Bc3 69.g4 Bc6 70.Ff8 Bc7+ 71.Kg6 Kg8 72.Fb4 Bb7 73.Fd6 Kh8 74.Ff8 Kg8 75.Fa3 Kh8 76.Fe6 Bb6 77.Kf7 Bb7+ 78.Fe7 h5 79.gxh5 f5 80.Fxf5 Bxe7+ 81.Kxe7 Kg8 82.Fd3 Kh8 83.Kf8 g5 84.hxg6 döntetlen (½–½)
Szergej Karjakin–Magnus Carlsen (2016. november 30.) spanyol megnyitás, zárt változat (ECO C84)1.e4 e5 2.Hf3 Hc6 3.Fb5 a6 4.Fa4 Hf6 5.O-O Fe7 6.d3 b5 7.Fb3 d6 8.a3 O-O 9.Hc3 Ha5 10.Fa2 Fe6 11.b4 Hc6 12.Hd5 Hd4 13.Hg5 Fxd5 14.exd5 Hd7 15.He4 f5 16.Hd2 f4 17.c3 Hf5 18.He4 Ve8 19.Fb3 Vg6 20.f3 Fh4 21.a4 Hf6 22.Ve2 a5 23.axb5 axb4 24.Fd2 bxc3 25.Fxc3 He3 26.Bfc1 Bxa1 27.Bxa1 Ve8 28.Fc4 Kh8 29.Hxf6 Fxf6 30.Ba3 e4 31.dxe4 Fxc3 32.Bxc3 Ve5 33.Bc1 Ba8 34.h3 h6 35.Kh2 Vd4 36.Ve1 Vb2 37.Ff1 Ba2 38.Bxc7 Ba1  világos feladta (0–1)
Magnus Carlsen–Szergej Karjakin (2016. november 30.) szicíliai védelem, Prins-változat (ECO B54)1.e4 c5 2. Hf3 d6 3. d4 cxd4 4. Hxd4 Hf6 5. f3 e5 6. Hb3 Fe7 7. c4 a5 8. Fe3 a4 9. Hc1 O-O 10. Hc3 Va5 11. Vd2 Ha6 12. Fe2 Hc5 13. O-O Fd7 14. Bb1 Bfc8 15. b4 axb3 16. axb3 Vd8 17. Hd3 He6 18. Hb4 Fc6 19. Bfd1 h5 20. Ff1 h4 21. Vf2 Hd7 22. g3 Ba3 23. Fh3 Bca8 24. Hc2 B3a6 25. Hb4 Ba5 26. Hc2 b6 27. Bd2 Vc7 28. Bbd1 Ff8 29. gxh4 Hf4 30. Fxf4 exf4 31. Fxd7 Vxd7 32. Hb4 Ba3 33. Hxc6 Vxc6 34. Hb5 Bxb3 35. Hd4 Vxc4 36. Hxb3 Vxb3 37. Ve2 Fe7 38. Kg2 Ve6 39. h5 Ba3 40. Bd3 Ba2 41. B3d2 Ba3 42. Bd3 Ba7 43. Bd5 Bc7 44. Vd2 Vf6 45. Bf5 Vh4 46. Bc1 Ba7 47. Vxf4 Ba2+ 48. Kh1 Vf2 49. Bc8+ Kh7 (diagram) 50. Vh6+ a matt védhetetlen, sötét feladta (1–0)
A világbajnoki döntőt óriási érdeklődés kísérte. A hivatalos weboldalt több mint 10 millióan nézték meg, 90%-uk mobiltelefonról. A helyszíni nézők száma meghaladta a tízezret, amely rekordnak számít. A mérkőzésről több mint 400 akkreditált újságíró tudósított.A klasszikus időbeosztású 12 játszma eredményét figyelembe véve Karjakin 13 Élő-pontot nyert, és a 2016. novemberi 2772 pontjához képest decemberre 2785 ponttal rendelkezik, amivel feljött a világranglista 6. helyére. Carlsen ugyanennyi pontot veszített, de a 2016. decemberi 2840 Élő-pontjával továbbra is a világranglista élén maradt 17 ponttal a 2. helyezett Fabiano Caruana előtt. A rájátszás játszmái a rapidsakk Élő-pontszámot módosították, amelyben Carlsen 12 pontot nyert, és 2906 pontjával 67 pont előnnyel vezeti a világranglistát, míg Karjakin 12 pontot vesztett, és 2806 pontjával a 4. helyre esett vissza.Yasser Seirawan amerikai sakknagymester, egykori junior világbajnok bírálta a döntő lebonyolítási rendszerét, mivel a cím megszerzése kérdésében a rapid játszmák döntöttek, ugyanakkor létezik külön rapidsakk-világbajnokság is. Véleménye szerint a klasszikus sakkvilágbajnoki címnek klasszikus időbeosztású játszmák alapján kell eldőlnie. 6–6-os állás esetén ő egy 13. játszmát javasol, amelyben sötét döntetlenelőnyben lenne, azaz döntetlennél őt hirdetnék ki győztesnek. Véleményét pár nappal később annyiban módosította, hogy a játszmák számát 15-re emelné, és csak ezt követné pontegyenlőség esetén a döntetlenelőnyös utolsó játszma. Carlsen már 2015-ben kifejtette, hogy a kieséses rendszerű világbajnokságot tartaná a legmegfelelőbb formának (bár ezt többen nem tartják a világ legjobb sakkozójának kiválasztására alkalmasnak), míg Karjakin szerint a jelenlegi lebonyolítási forma megfelelő, és kész arra, hogy a következő alkalommal is megmérkőzzön a címért, a díjalap mértékét viszont megemelné.A mérkőzést követő sajtótájékoztatón mindketten legközelebbi tervükként a decemberi rapid- és villámsakk-világbajnokságon való részvételt említették meg. Karjakin még hozzátette, hogy a közeljövőben szeretne több időt tölteni családja körében, mivel kisfia a mérkőzés ideje alatt tette meg első lépéseit.
Rules & regulations for the Candidates Tournament of the FIDE World Championship cycle 2014-2016 (A 2016-os világbajnokjelöltek versenyének szabályai) (angol nyelven). FIDE
RULES & REGULATIONS FOR THE FIDE WORLD CHAMPIONSHIP MATCH (FWCM) 2016 (A 2016-os világbajnoki döntő szabályai) (angol nyelven). FIDE
FIDE World Chess Candidates Tournament (A világbajnokjelöltek versenyének hivatalos honlapja) (angol nyelven). FIDE. [2016. március 12-i dátummal az eredetiből archiválva]. (Hozzáférés: 2016. március 12.)
2016 World Chess Championship (A játékosok bármelyikére kattintás után a fordulók eseményeivel kapcsolatos hírek) (angol nyelven). worldchess.com
FIDE World Chess Championship Match 2016 (A világbajnoki döntő honlapja) (angol nyelven). worldchess.com
Carlsen - Karjakin World Championship (2016) (A mérkőzés ismertetése és játszmái a chessgames.com-on) (angol nyelven). Chessgames Services LLC
Az 1. játszma elemzése a ChessBase.com-on (Ruszlan Ponomarjov egykori FIDE-világbajnok elemzése)

Évtizedek: 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek – 2060-as évek  
Évek: 2011 – 2012 – 2013 – 2014 –  2015 – 2016 – 2017 – 2018 – 2019 – 2020 – 2021
január 1. – Életbe lép az EU és Ukrajna közötti szabad-kereskedelmi egyezmény (DCFTA)(wd)
január 1. – Június végéig Hollandia veszi át Luxemburgtól az Európai Unió Tanácsának soros elnökségét.
január 1. – A nemzeti felsőoktatásról szóló 2011. évi CCIV. törvény 2015. évi módosítása értelmében a Budapesti Gazdasági Főiskola Budapesti Gazdasági Egyetemként működik tovább.
január 1. – Az MH 34. Bercsényi László Különleges Műveleti Zászlóalj és az MH 88. Könnyű Vegyes Zászlóalj fúziójával Szolnokon megalakul az MH 2. Különleges Rendeltetésű Ezred (MH 2. KRE). (2017. szeptember 1-jei hatállyal jogállása dandár jogállásúra módosul, ezzel egyidejűleg a megnevezése MH 2. vitéz Bertalan Árpád Különleges Rendeltetésű Dandár (MH 2. KRDD) megnevezésre módosul.)
február 12. – Ferenc pápa és Kirill moszkvai pátriárka Havannában találkozik és közös nyilatkozatot adnak ki. (Az 1054-es nagy egyházszakadás óta először ült egy asztalhoz a két keresztény egyház vezetője.)
február 27. – Freddie és a Pioneer című dal nyeri az Eurovíziós Dalfesztivál magyarországi előválogatóját, A Dalt.
február 29. – A 88. Oscar-gálán Nemes Jeles László Saul fia című filmje nyeri el a legjobb idegen nyelvű filmnek járó Oscar-díjat.
március 5. – A balközép Smer győz a szlovákiai parlamenti választáson, azonban abszolút többségét elveszti.
március 14. – Vlagyimir Putyin orosz elnök elrendeli a Szíriában harcoló orosz katonai haderő fő részének kivonását.
március 15. – 4–1 eredménnyel fejeződik be az AlphaGo számítógépes goprogram és I Szedol (Lee Se-dol) dél-koreai 9 danos profi gojátékos öt játszmából álló mérkőzése. (Ez volt az első eset, hogy mesterséges intelligencia ilyen erős játékost legyőzött.)
március 15. – A nemzeti ünnep alkalmából a Magyar Érdemrend különböző fokozatait 21-en, a Kossuth-díjat 18-an, a Széchenyi-díjat 17-en veszik át Áder János köztársasági elnöktől az Országházban.
március 20. – Kubába látogat Barack Obama amerikai elnök, hogy biztosítsa a két ország között – több mint fél évszázadig fagyos viszony után a – 2014 decemberében kezdődött enyhülés tartósságát. (Az 1959-es kubai forradalom győzelme óta Obama az első hivatalban lévő amerikai elnök, aki a kommunista vezetésű szigetországba látogat.)
március 22. – Felfegyverkezett terroristák robbantásos merényletet hajtanak végre Brüsszel két forgalmas közlekedési csomópontján, a repülőtéren, és a Maelbeek/Maalbeek metróállomáson. A merénylet során több mint 300 ember megsérül, 34-en életüket vesztik.
március 23. – Robert Fico szlovák kormányfő benyújtja kormánya lemondását Andrej Kiska államfőnek, aki ezt elfogadja, majd kinevezi a parlamenti választásokat követő újonnan megalakuló kormány élére.
március 24. – A hágai Nemzetközi Törvényszék megállapítja Radovan Karadžić volt boszniai szerb elnök felelősségét a srebrenicai mészárlásban és első fokon 40 év börtönre ítéli népirtás, háborús és emberiesség elleni bűntettek miatt.
március 31. – Az egykori Jugoszlávia területén elkövetett háborús bűnöket vizsgáló hágai Nemzetközi Törvényszék felmenti a háborús bűnök elkövetésével vádolt Vojislav Šešeljt, a Szerb Radikális Párt (SRS) elnökét. 
március 31. – Párizsban tüntetés-sorozat („nuit debout”(wd), kb. „maradj talpon éjszaka”) veszi kezdetét a francia kormány új munkaügyi törvénye és munkajogi intézkedései ellen.
április 6. – Hollandiában népszavazáson utasítják el az Európai Unió és Ukrajna közötti társulási szerződés ratifikálását.
április 11. – A Magnus Aircraft eFusion repülőgépe a világon először hajt végre sikeres repülést elektromos hajtással.
április 15. – A Richter-skála szerinti 6,5-ös fokozatú földrengés rázza meg Japán déli részét, melynek epicentruma a Kjúsú szigetén lévő Kumamoto várostól 11 kilométerre volt. (A rákövetkező két napban több földmozgás is követte egymást, köztük voltak kimondottan nagy erejű, 7,3-as és 7,1-es erősségűek is. A három nap leforgása alatt összességében háromszáznyolcvannyolc földrengés rázta meg az országot.)
április 19. – Japán bejelenti, hogy New Yorkban április 22-én aláírja a párizsi klímacsúcson 2015. december 12-én elfogadott keretmegállapodást.
április 22. – New Yorkban, az ENSZ székhelyén a Föld napján (2009-től a „Földanya Nemzetközi Napján”) több mint száz ország részvételével, mintegy hatvan államfő jelenlétében kerül sor a Párizsban a 2015-ös ENSZ klímaváltozási konferencián december 12-én létrehozott keretmegállapodás ünnepélyes aláírására. 
április 24. – Szerbiában az Aleksandar Vučić vezette jobbközép Szerb Haladó Párt (SNS) nyeri az előre hozott parlamenti választásokat.
április 24. – A jobboldali Osztrák Szabadságpárt jelöltje, Norbert Hofer szerzi meg a legtöbb szavazatot az osztrák államfőválasztás első fordulójában.
április 28. – Elindul a Vosztocsnij űrrepülőtérről az első Szojuz–2.1a hordozórakéta, mely három műholdat állít Föld körüli pályára.
április 29. – A tádzsik elnök aláírja azt a törvényt, amely betiltja a „helyi hagyományoktól és kultúrától idegen” orosz végződésű családneveket Tádzsikisztánban. (Az újszülöttek anyakönyvi kivonatában ezentúl nem szerepelhet „-ov” vagy „-ev” végződés. A többségében muzulmánok lakta országban az 1930-as években kezdődött meg a nevek oroszosítása, miután a közép-ázsiai ország a Szovjetunió tagállamává vált.)
május 3. – VI. Fülöp spanyol király aláírja azt a rendeletet, amellyel feloszlatja a parlamentet és új választásokat ír ki, miután a december 20-i parlamenti választások óta eltelt több mint négy hónapban a törvényhozás nem tudott új kormányfőt választani.
május 4. – A belgiumi Monsban Curtis Scaparrotti amerikai tábornok átveszi a NATO Szövetséges Fegyveres Erők európai legfelső parancsnoki (Supreme Allied Commander Europe, SACEUR) tisztséget Philip Breedlove tábornoktól. (A NATO európai erőinek főparancsnoki tisztét mindig amerikai tábornok tölti be, aki egyúttal az Európában állomásozó amerikai erők főparancsnoka is.)
május 14. – A Jamala által képviselt Ukrajna megnyeri a 61. Eurovíziós Dalfesztivált a svéd fővárosban, Stockholmban. Második helyen végez Dami Im Ausztrália színeiben, a harmadik helyezést Sergey Lazarev (Oroszország) kapja meg. A magyar induló, Freddie a 19. helyen végez a fesztivál 26 fős döntőjében.
május 20. – Magyarországon hatályba lép az elektronikus cigaretta használatát korlátozó szabályozás.
május 20. – A török parlament kétharmados többséggel elfogadja a parlamenti képviselő mentelmi jogának eltörléséről szóló alkotmánymódosító törvényjavaslatot. (Recep Tayyip Erdoğan elnök június 7-én írta alá a szöveget, mely másnap életbe is lépett. E törvény alapján novemberben letartóztatták az ellenzéki Népek Demokratikus Pártja (HDP) nevű kurdbarát párt társelnökeit és parlamenti képviselőit.)
május 22. – Az osztrák elnökválasztás második fordulója, melyet Alexander Van der Bellen, a Zöldek egykori elnöke nyer meg. (Harmincezer szavazattal győzte le az első fordulót még magabiztosan nyerő Norbert Hofert, a szélsőjobboldali Osztrák Szabadságpárt (FPÖ) jelöltjét.)
május 23. – Barack Obama amerikai elnök bejelenti a Vietnám elleni fegyverembargó teljes feloldását. (Az amerikai elnök több megállapodást köt délkelet-ázsiai partnereivel, így például szerződést írtak alá arról, hogy a Pratt and Whitney amerikai cég 135 hajtóművet ad el a Vietjet légitársaságnak, míg a Boeing repülőgépgyártó száz utasszállító repülőgépet.)
május 24. – Elsősorban környezetvédelmi kérdésekről tárgyal David Cameron brit miniszterelnökkel Londonban Áder János köztársasági elnök. (Cameron a Downing Street-i miniszterelnöki hivatalban fogadta a magyar államfőt.).
május 24. – Bűnvádi eljárást indít a román korrupcióellenes ügyészség (DNA) Călin Popescu-Tăriceanu szenátusi elnök, volt kormányfő ellen, akit hamis tanúzással és bűnpártolással gyanúsítanak egy ingatlanrestitúcióval kapcsolatos korrupciós ügyben.
június 1. – Megnyitják a svájci Alpokban a 17 év alatt megépített 57 km hosszú Gotthárd-bázisalagutat, a világ leghosszabb vasúti alagútját.
június 2. – A német szövetségi parlament népirtásnak minősíti az egykori Oszmán Birodalomban, az első világháború alatt elkezdett örményellenes mészárlásokat.
június 5. – Ferenc pápa szentté avatja az első lengyel szerzetesrendet megalapító Johann Papczynskit, valamint a svéd protestáns családból származó Elisabeth Hesselbladot, aki számtalan zsidót mentett meg a második világháború alatt.
június 5. – A perui elnökválasztás második fordulóján – szoros versenyben – a 77 éves veterán közgazdász, Pedro Pablo Kuczynski győz a Fuerza Popular párt vezetője, Keiko Fujimori előtt.
június 8. – A román parlament módosítja az ország címerét, amelyen a sasra visszahelyezték az ország függetlenségét jelképező acélkoronát. (Az állami intézményeknek 2018-ig kell áttérniük az új címerre, ugyanakkor a Román Nemzeti Bank által korábban kibocsátott, koronás címer nélküli fizetőeszközök 2018 után is forgalomban maradnak.)
június 12. – Egy szélsőséges iszlamista terrorista 50 emberrel végez – további 53-at pedig megsebesít – a floridai Orlando Pulse nevű éjszakai melegbárjában. (A 29 éves Omar Mateen a mészárlással beírta magát az USA történelmébe, hiszen lőfegyverrel még senki sem szedett ennyi áldozatot.)
június 16. – A horvát parlament megvonja a bizalmat Tihomir Orešković technokrata kormányfőtől, és ezzel az általa vezetett kormány is megbukik. (A miniszterelnök ügyvivőként hivatalban marad az új kabinet megalakulásáig.)
június 23. – Népszavazást tartanak az Egyesült Királyságban az ország Európai Uniós tagságáról. (A szavazók 51,9 százaléka az Unióból való kilépésre szavazott.)
június 24. – David Cameron brit miniszterelnök bejelenti, hogy távozik hivatalából, miután az EU-tagságról rendezett népszavazáson a választók többsége a kilépésre voksolt.
június 25. – A Magyar Szocialista Pártban Molnár Gyulát választják meg a párt új elnökének.
június 26. – Parlamenti választásokat tartanak Spanyolországban. (A választásokat ismételten a Mariano Rajoy vezette jobboldali Néppárt nyerte.)
június 28. – Az Európai Tanács rendkívüli ülésén David Cameron brit miniszterelnök tájékoztatja az uniós országok vezetőit az Egyesült Királyság EU-tagságáról szóló népszavazás után kialakult helyzetről, de nem deklarálja formálisan országa kilépését az Európai Unióból.
június 30. – Beiktatják a Fülöp-szigetek elnöki tisztségébe Rodrigo Dutertét. (Első intézkedései között Duterte „kíméletlen hadjáratot” hirdetett a kábítószer-fogyasztás ellen.)
július 1. – December végéig Szlovákia veszi át Hollandiától az Európai Unió Tanácsának soros elnökségét.
július 1. – Az osztrák alkotmánybíróság kimondja, hogy – a szavazatszámlálás körüli szabálytalanságok miatt – egész Ausztriában meg kell ismételni az elnökválasztást.
július 13. – II. Erzsébet királynő a korábbi belügyminisztert, Theresa May-t bízza meg kormányalakítással, miután David Cameron miniszterelnök korábban benyújtotta lemondását.
július 15. – Török katonák egy csoportja sikertelen puccskísérletet követ el a kormány ellen. (A katonaság átvette az uralmat több állami intézmény és televíziócsatorna, így a TRT televízió fölött. Lezárták a Boszporusz hídjait, a repülőtereket és katonai igazgatást, kijárási tilalmat vezettek be. Az államcsínykísérletet másnapra felszámolták.)
július 18. – Egy 17 éves afgán férfi Würzburgban baltával támad rá egy hongkongi házaspárra és két gyermekükre egy vonaton.
július 22. – Egy iráni származású fiatalember Münchenben az Olympia bevásárlóközpontban lelő 9 embert, köztük egy magyart.
július 24. – A bajorországi Ansbach városban egy 27 éves szíriai menedékkérő öngyilkos pokolgépes merényletet követ el, mert nem kapta meg a menekültstátuszt.
július 26. – Két iszlamista fegyveres egy túszdráma során megöli Jacques Hamel 86 éves papot az észak-franciaországi Saint-Étienne-du-Rouvray templomában.
július 26–31. – Ifjúsági Világtalálkozó Krakkóban mintegy kétmillió zarándok, köztük 4000 magyar fiatal részvételével.
július 28. – Hillary Clinton volt külügyminiszter hivatalosan is az amerikai Demokrata Párt elnökjelöltjévé válik, miután a philadelphiai pártkonvenció zárónapján bejelentette, hogy elfogadja a jelölését. (Az Egyesült Államok történelmében Hillary Clinton az első női elnökjelölt.)
augusztus 11. – Szerbiában megalakul az Aleksandar Vučić vezette új szerb kormány.
augusztus 24. – A Richter-skála szerint 6,2-es erősségű földrengés rázza meg Olaszország középső részét, melynek epicentruma Lazio és Umbria régió határán, Amatrice térségében volt.
szeptember 4. – Tartományi törvényhozási (Landtag-) választás Mecklenburg-Elő-Pomerániában, ahol a szociáldemokrata párt (SPD) végzett az első helyen, míg az Angela Merkel kancellár vezette Kereszténydemokrata Unió (CDU) – a berlini vezetés menekültpolitikáját élesen bíráló – Alternatíva Németországnak (AfD) nevű párt mögé szorulva a harmadik helyen végez.
szeptember 8. – Hovik Abrahamján örmény miniszterelnök bejelenti lemondását annak hatására, hogy július végén fegyveres férfiak elfoglalták a jereváni rendőrkapitányságot és a rendőröket túszként tartottak, akik közül kettő meg is halt.
szeptember 8. – A NASA elindítja az OSIRIS-REx űrszondát a 101955 Bennu kisbolygó felé.
szeptember 11. – Előrehozott parlamenti választásokat tartanak Horvátországban, melyet a kormányzó konzervatívok nyernek. (A 151 fős száborban a jobboldali Horvát Demokratikus Közösség (HDZ) 61, míg a legnagyobb ellenzéki erő, a Szociáldemokrata Párt (SDP) vezette koalíció 54 mandátumot szerzett. Így egyik pártnak sem sikerült egyedül kormányt alakítania.)
szeptember 12. – Wolfgang Sobotka osztrák belügyminiszter bejelenti, hogy az osztrák államfőválasztás – október 2-ára tervezett – második fordulójának megismétlését elhalasztják. (A december 4-ére történő csúszás oka, hogy számos hibás szavazócédula miatt nem lehetséges a szavazás jogszerű és kifogástalan lebonyolítása.)
október 2. – A nem magyar állampolgárok az országba történő kötelező betelepítésével kapcsolatos népszavazás Magyarországon, melyen a részvételi arány 44%, az érvényes szavazatok aránya 41%, ez utóbbin belül a „nem” szavazatok aránya 98% lett. (Az urnákhoz járulók az „Akarja-e, hogy az Európai Unió az Országgyűlés hozzájárulása nélkül is előírhassa nem magyar állampolgárok Magyarországra történő kötelező betelepítését?” kérdésre válaszolhattak igennel vagy nemmel.)
október 8. – Felfüggeszti a Népszabadság nyomtatott és internetes formában történő kiadását a kiadó, a Mediaworks Hungary Zrt.
október 13. – Az Egyesült Nemzetek Szervezete (ENSZ) 193 tagú Közgyűlése egyhangúlag a portugál António Guterrest választja meg a világszervezet következő főtitkárának.
október 17. – Rose Gottemoeller személyében hivatalba lép a NATO első női főtitkárhelyettese.
október 23. – A centrista Litván Gazdák és Zöldek Uniója (LGPU) nyeri a litván parlamenti választások második fordulóját, miután a pártszövetség 54 helyet szerzett meg a 141 fős parlamentben. (Az október 9-én megtartott első fordulót még a Haza Szövetsége-Litván Konzervatívok tömörülés nyerte.)
október 26. – Két földrengés is megrázza Olaszország középső részét, először egy, a Richter-skála szerinti 5,4-es erősségű – melynek epicentruma Marche és Umbria régió térségében, Macerata város területén volt –, majd másodszor egy 5,9-es fokozatú rengés, aminek epicentruma Perugiától 68 kilométerre keletre volt.
Az athéni Nemzeti Műszaki Egyetem kutatói – több mint 500 év után – felnyitják Jézus sírját.
Ismét miniszterelnökké választja Mariano Rajoyt, a júniusi választásokon győztes konzervatív Néppárt (PP) elnökét a spanyol parlament.
október 29. – Előrehozott parlamenti választást tartanak Izlandon, melyen a Függetlenségi Párt kapja a legtöbb szavazatot.
Brüsszelben Donald Tusk, az Európai Tanács elnöke, Jean-Claude Juncker, az Európai Bizottság elnöke, Robert Fico, az unió soros elnökségét betöltő Szlovákia kormányfője és Justin Trudeau Kanada miniszterelnöke aláírja a Kanada és az Európai Unió között létrejött úgynevezett 'szabadkereskedelmi és partnerségi' megállapodást (CETA).
A Richter-skála szerint 6,5-es erősségű földrengés rázza meg Olaszország középső részét, Umbria régióban, melynek epicentruma Norcia és Perugia között 10 kilométeres mélységben volt. (Norciában leomlottak a bencés rend alapítójáról elnevezett Szent Benedek bazilika falai.)
Az Országgyűlés elutasítja az alaptörvény 7. módosítását, amely megtiltotta volna idegen népesség Magyarországra telepítését.
Az 58. amerikai elnökválasztás, amelynek győztese a Republikánus Párt jelöltje Donald Trump.
november 13. – A 2016-os moldovai elnökválasztás második fordulóját a Moldovai Köztársaság Szocialistáinak Pártja (PSRM) jelöltje, Igor Dodon nyeri a szavazatok 52 százalékával.
november 29. – Új védőburkot helyeznek a csernobili atomerőmű sérült blokkjára.
Elnökválasztás Gambiában, melynek győztese Adama Barrow lett. (Az országot 22 éven át irányító Yahya Jammeh elnök egy héttel később – szabálytalanságokra hivatkozva – elutasítja a választás végeredményét.)
Matteo Renzi olasz kormányfő bejelenti lemondását, miután az által kezdeményezett alkotmányos reformról szóló népszavazás elbukott. (Három nappal később benyújtotta lemondását az államfőnek, aki megbízta őt, hogy ügyvivőként vezesse a kabinetet az új kormány megalakításáig.)
december 6. – A küldöttek 89,5 százaléka – egyedüli jelöltként – kilencszerre is Angela Merkelt választja a német Kereszténydemokrata Unió (CDU) elnökének.
Parlamenti választások Romániában, mely a Szociáldemokrata Párt (PSD) győzelmével zárul. (Átlépi az ötszázalékos parlamenti küszöböt – a Liberálisok és Demokraták Szövetsége (ALDE), a Nemzeti Liberális Párt (PNL), a Népi Mozgalom Párt (PMP) és a Mentsétek meg Romániát Szövetség (USR) mellett – a Romániai Magyar Demokrata Szövetség (RMDSZ) színeiben indult, a Magyar Polgári Párt két jelöltjét is parlamentbe juttató magyar összefogás is.)
Sergio Mattarella olasz államfő Paolo Gentilonit kéri fel – a korábban lemondott Matteo Renzi helyett – a balközép kormány vezetésére, aki másnap elfogadja a miniszterelnöki kinevezést.
Egy 22 éves, szolgálaton kívüli rendőr, Mevlüt Mert Altintas rálő az ankarai kortárs művészetek galériájában Oroszország ankarai nagykövetére, Andrej Karlovra, aki életét veszíti. (A merénylőt a különleges erők lelövik. Nem sokkal később az Egyesült Államok ankarai nagykövetségének bejáratánál egy fegyveres férfi lövöldözött és próbált bejutni a diplomáciai külképviselet épületébe, de a török rendőrség megakadályozta.)
A szíriai polgárháborúban a kormányerők visszafoglalják az ország második legnagyobb városát, Aleppót a lázadóktól.
december 30. – Klaus Johannis román államfő Sorin Grindeanut, a december 11-i választások nyomán alakult PSD–ALDE szociálliberális parlamenti többség miniszterelnök-jelöltjét bízza meg kormányalakítással. (Grindeanu a parlamenti mandátumok több mint 47 százalékával rendelkező PSD második kormányfőjelöltje, miután az államfő december 27-én elutasította Sevil Shhaideh volt regionális fejlesztési miniszter kormányfői jelölését.)
augusztus – A teljes orosz csapatot eltiltja a riói paralimpián való részvételtől a Nemzetközi Paralimpiai Bizottság (NPB).
Szabadon bocsátják az amerikai hatóságok John Hinckley-t, aki 35 évvel korábban – 1981. március 30-án – rálőtt és megsebesítette az akkor két hónapja hivatalban lévő Ronald Reagan amerikai elnököt.
Szíriában rakétatámadás éri az ENSZ és a Szíriai Arab Vörös Félhold (SARC) 31 teherautóból álló segélykonvoját, amely az Aleppótól nyugatra lévő Urem al-Kubra városba tartott. (A konvoj 18 gépjárművét kilőtték.)
október – Fegyveres harcok törnek ki a Kongói Demokratikus Köztársaság Kasai tartományában a kormánycsapatok és az ellenzéki Kamuina Nsapu milícia között. (A polgárháborús konfliktus civil áldozatainak száma – 2017 júniusáig – a katolikus egyház egy 2017. június 20-i közzétett jelentése szerint hozzávetőlegesen elérte a 3400 főt.)
Széchenyi-emlékév - Gróf Széchenyi István születésének 225. évfordulója alkalmából
Szent Márton-emlékév a Savariában (a mai Szombathelyen) 1700 éve, 316-ban született Tours-i Szent Márton, Magyarország egyik védőszentje emlékére és tiszteletére.
március 14–20. – Debrecen rendezte a 2016-os junior műkorcsolya- és jégtánc-világbajnokságot.
március 12. – Liu Shaolin Sándor 500 méteren aranyérmet nyert, öccse, Liu Shaoang pedig 1500-on ezüst-, 500-on bronzérmet szerzett a szöuli rövidpályás gyorskorcsolya világbajnokságon.
május 3. – Megérkezett Brazíliába az olimpiai láng. (A Genfből Rióba érkezett lángot Dilma Rousseff államelnök indította el, mellyel 12 ezer futó, 329 várost érintve érkezik meg az augusztus 5-i nyitóünnepségre a Maracana Stadionba. Az első futó a 2008-as és a 2012-es olimpián aranyérmes brazil női röplabda válogatott csapatkapitánya, Fabiana Claudino volt.)
Új magyar szöveggel, Nádasdy Ádám fordításában megjelenik Dante nagy műve, az Isteni színjáték (Magvető Kiadó).
február 14. – A XX. alkalommal adják át a Molnár Pál által alapított nemzetközi irodalmi díjat, a Balassi Bálint-emlékkardot a Gellért szállóban. (A díjazottak Agócs Sándor költő és a Balassi Bálint verseit anyanyelvére fordító japán műfordítónő, Harada Kijomi.)
február 29. – A 88. Oscar-gálán Nemes Jeles László Saul fia című filmje nyerte a legjobb idegen nyelvű filmnek járó Oscar-díjat.
szeptember 18. – Elindul a közmédia új televíziós csatornája, az oktatási és kulturális témákkal foglalkozó M5.
november 19. – A Class FM kereskedelmi rádió analóg sugárzása megszűnik, miután frekvenciaengedélye hét évvel az indulás után lejár.
Várható első plazmaművelet az első pozitív energiamérlegű magfúziós atomreaktorban (ITER)
2016. február 11-én bejelentették, hogy 2015. szeptember 14-én a LIGO gravitációs hullámokat megfigyelő obszervatórium mindkét detektora gravitációs hullámokat észlelt. A kutatásban részt vett több tucat amerikai és európai kutatócsoport mellett a budapesti Eötvös Loránd Tudományegyetem és a debreceni MTA Atommagkutató Intézet összefogásában működő Eötvös Gravity Research Group (EGRG), valamint a Szegedi Tudományegyetem LSC csoportja és az MTA Wigner Fizikai Kutatóközpont.
január 14. – René Angélil 1994-2016-ig Céline Dion férje, Kanadaénekes, zenei menedzser és rendező(* 1942)
február 25. – Psota Irén kétszeres Kossuth-díjas magyar színművész, a nemzet színésze (* 1929)
március 24. – Johan Cruijff háromszoros aranylabdás holland labdarúgó, edző (* 1947)
március 25. – Pozsgay Imre magyar politikus, államminiszter, egyetemi tanár (* 1933)
március 31. – Kertész Imre Nobel- és Kossuth-díjas magyar író, műfordító (* 1929)
május 9. – Deim Pál Kossuth-díjas magyar festőművész, a nemzet művésze (* 1932)
június 3. – Muhammad Ali olimpiai (1960) és háromszoros világbajnok (WBC, 1964, 1974, 1978) ökölvívó (* 1942)
június 27. – Bud Spencer olasz színész, filmrendező, úszó, vízilabdázó (* 1929)
június 28. – Csete György Kossuth-díjas magyar építészmérnök, a nemzet művésze (* 1937)
július 2. – Elie Wiesel Nobel-békedíjas amerikai író, egyetemi tanár, a holokauszt túlélője (* 1928)
augusztus 6. – Laux József magyar rock- és jazzdobos, az Omega és az LGT tagja (* 1943)
augusztus 23. – Nagy Béla kertészmérnök, dendrológus, egyetemi oktató (* 1928k.)
szeptember 12. – Csoóri Sándor, kétszeres Kossuth-díjas és kétszeres József Attila-díjas magyar költő, esszéíró, prózaíró, politikus, a nemzet művésze (* 1930)
szeptember 20. – Curtis Hanson Oscar-díjas amerikai forgatókönyvíró, rendező és producer (* 1945)
szeptember 28. – Simón Peresz lengyelországi születésű izraeli politikus, Izrael Állam 9. elnöke (* 1923)
október 25. – Bara Margit Kossuth- és Balázs Béla-díjas magyar színésznő (* 1928)
október 30. – Józsa Imre Jászai Mari-díjas magyar színész, szinkronszínész (* 1954)
november 6. – Kocsis Zoltán kétszeres Kossuth-díjas magyar zongoraművész, karmester (* 1952)
november 7. – Leonard Cohen kanadai költő, regényíró, énekes, dalszövegíró (* 1934)
december 25. – George Michael kétszeres Grammy-díjas angol énekes-dalszerző (* 1963)
Az Imperial Collage London kutatói szerint 2016-ban 671 000 000 elhízott felnőtt, 124 000 000 elhízott gyermek, ebből 50 000 000 lány, 74 000 000 fiú volt.

A 2017-es Formula–1 világbajnokság volt sorrendben a 68. Formula–1-es szezon, amelyet a sport irányító testülete, a Nemzetközi Automobil Szövetség szervezett. A csapatok és a versenyzők húsz futamból álló szezont teljesítettek, amely március 26-án az ausztrál nagydíjjal vette kezdetét a melbournei Albert Parkban és november 26-án ért véget az abu-dzabi nagydíjjal a Yas Marina öbölben, miután a versenyzőknél és a konstruktőröknél egyaránt bajnokot avattak.
Jelentős változás volt a sportág történetében, hogy Bernie Ecclestone helyét a sportágat irányító testület élén az amerikai illetőségű Liberty Media vette át, ami számos média- és szurkolóbarát intézkedéssel járt a szezon közben.
Huszonhárom év után először fordult elő, hogy a regnáló világbajnok távozása okán nem lett a mezőny tagja, miután 2016 decemberében Nico Rosberg bejelentette visszavonulását. Erre ezt megelőzően Alain Prost leköszönését követően volt példa, 1994-ben. A Mercedes címvédőként kezdte a szezont, miután a 2016-os japán nagydíjon sorozatban harmadik bajnoki címét szerezte az istálló.A világbajnokságot végül az így négyszeres bajnokká váló Lewis Hamilton nyerte meg, miután ezt matematikailag is bebiztosította a mexikói nagydíjon. Hamilton 363 pontot ért el, mögötte Sebastian Vettel végzett a második helyen 317 ponttal, Valtteri Bottas pedig a harmadik helyen, 305 ponttal. A konstruktőröknél az amerikai nagydíjon a Mercedes sorozatban negyedik bajnoki címét is megszerezte. A német gyártó 668 pontot gyűjtött, a Ferrari 522 ponttal végzett a második helyen, míg a Red Bull 368 egységgel lett harmadik.Az utolsó futam után befejezte Formula–1-es pályafutását a brazil Felipe Massa, aki tizenhat szezonon át volt a mezőny tagja, ez idő alatt pedig 272 nagydíjon állt rajthoz, 11 győzelmet aratott, 2008-ban pedig kevésen múlott, hogy nem ünnepelhetett világbajnoki címet.
A sportág történetében nagy változás állt be azzal, hogy az amerikai Liberty Media felvásárolta a száguldó cirkuszt, Bernie Ecclestone-t súlytalan pozícióba helyezték, helyére pedig Ross Brawn került. Az új tulajdonos szemléletváltást is eredményezett: számos szurkolóbarát intézkedéssel hozták közelebb a nézőkhöz a sportágat. A csapatok sokkal kevesebb megkötéstől szenvedtek, és az új tulajdonos bátorította is őket a közösségi média használatára. Az Ecclestone-éra zárt, a megközelíthetetlenség mítoszát sugárzó száguldó cirkusza fokozatosan feloldódott.
Amire nem került sor: 2017-ben visszatérhetett volna a futam közbeni tankolás rendszere a Formula–1-be 2009 óta először, ám ezt a csapatok elutasították.Már pár évvel korábban eldöntötték, hogy 2017 ismét a szabályváltozások éve lesz. Ezért az idény előtt minden versenypályát felülvizsgáltak biztonsági szempontból. Ugyanis a szurkolói panaszokra reagálva döntés született az autók körönkénti 5-6 másodperccel történő gyorsításáról, és ezáltal a futamok látványosabbá, izgalmasabbá tételéről is. Ezt aerodinamikai szabálymódosításokkal (nagyobb és laposabb hátsó szárny, "cápauszony"), szélesebb abroncsokkal és a súly csökkentésével érték el, növelik továbbá a V6-os turbómotorok fordulatszámát és a hangjukat is erősebbé teszik. Megengedték a motorborítás tetején az úgynevezett T-szárny használatát is, melyet a Force India kiegészített egy saját megoldással (fűrészfogú terelőelem). Ötödik motor beszerelése a szezon folyamán továbbra sem lett engedélyezve, és a versenyzők nem halmozhattak erőforráselemeket: ha egy hétvégén (a maximális 5 egységen felül) egynél többet szerelnek be egy adott elemből, akkor csak az utolsót lehetett továbbvinni a következő futamokra. A szezon első öt nagydíjára a Pirelli jelölte ki a gumiösszeállításokat a csapatok számára.
Megszűnt az ún. zsetonrendszer, amely korlátozta a motorok fejlesztését, így lehetőséget biztosítottak a csapatoknak a szezon közbeni felzárkózásra. A motorok költségét is limitálták. A futamokon felhasználható maximális üzemanyagmennyiség 100-ról 105 kg-ra nőtt. Ettől az évtől kezdve a mezőny esőben is állórajttal indulhatott el (nem pedig a biztonsági autó mögött, amely csak addig marad a mezőny előtt, amíg a pálya nem alkalmas a versenyzésre). A pilóták évente egyszer megváltoztathatják sisakfestésüket.Rengeteg kritika tárgya volt az a szabály, miszerint az autó bizonyos egységeinek meghibásodás miatti cseréje (különösen a megengedett darabszám feletti cseréje) automatikusan rajtbüntetéssel jár, méghozzá akár több tíz helyessel is. Ehhez érdemben nem nyúltak, viszont már előírássá vált, hogy ilyen esetben csak egyetlen alkatrészt cserélhetnek ki pluszban - eddig az egészet kompletten cserélhették büntetlenül.
Előírássá vált (a Renault és a Red Bull/Toro Rosso páros előző évi vitája miatt), hogy a motorszállítók kötelesek motort adni olyan csapatoknak, akiknek nincs, bizonyos feltételek mellett. Az FIA eltörölte továbbá azt a fékezési manővereket korlátozó szabályt, amely mindössze egy évet élt meg.
A Spanyol Nagydíjtól kezdve látványos újítás lett, hogy a rajtszámokat nagyobb méretben kell az autókon feltüntetni, illetve a versenyzők TV-közvetítésben használt monogramját is ki kell írni a motorborításon.
 Carlos Sainz Jr.; Scuderia Toro Rosso pilóta → Renault F1 pilóta (Az amerikai nagydíjtól kezdve.)
 Antonio Giovinazzi; Ferrari tesztpilóta → Sauber F1 Team pilóta (Csak az ausztrál és a kínai nagydíjon, Pascal Wehrlein helyén.)
 Pierre Gasly; Super Formula Team Mugen pilóta → Scuderia Toro Rosso pilóta (A maláj nagydíjtól kezdve.)
 Brendon Hartley; WEC LMP1 Porsche Team pilóta → Scuderia Toro Rosso pilóta (Az amerikai nagydíjtól kezdve.)
Stoffel Vandoorne; McLaren-Honda teszt- és tartalékpilóta → McLaren-Honda pilóta
 Jenson Button; McLaren-Honda pilóta (Csak a monacói nagydíjon, az Indianapolisi 500-on versenyző Fernando Alonso helyett.)
 Paul di Resta; Williams F1 pilóta (Csak a magyar nagydíjon, a beteg Felipe Massa helyén.)
A Manor 2017 januárjában csődbe ment, így 2017-ben ismét csak 10 csapat állt rajthoz.
Az alábbi táblázat azokat a tesztpilótákat sorolja fel, akik lehetőséget kaptak a szezon folyamán, hogy pénteki szabadedzéseken az autóba üljenek.
A kiadott versenynaptár alapján 2017-ben 20 futamból állt a világbajnokság, a német nagydíjat ebben az évben nem rendezték meg. A szezon március 26-án kezdődött és november 26-án ért véget. A hivatalos versenynaptár:
A szezon első versenyét, az ausztrál nagydíjat 2017. március 26-án rendezték meg az Albert Parkban, Melbourne-ben. A pályán egy kör 5,303 km, a verseny 58 körös volt, ebből az extra felvezető kör miatt a tényleges versenytáv 57 kör lett.
A rajt előtt a hazai pályán versenyző Daniel Ricciardo már a rajtrácsra sem tudott felállni, váltóhibája miatt csak a boxutcából rajtolhatott, majd a 30. körben fel kellett adnia a futamot. A rajtot követően Hamilton megtartotta vezető helyét, csak úgy, mint a mögötte indulók, Massa feljött a 6. helyre. Magnussen az első kanyarban összeütközött Ericssonnal, a svéd folytatni tudta a versenyt, de később műszaki hiba miatt ki kellett állnia. A 14. körben az élen autózó Hamilton és Vettel hat és fél másodperccel leszakította a harmadik helyen autózó Bottast, a 6. rajtkockából induló Grosjean pedig még ugyanebben a körben kiállt motorhiba miatt. Az élen autózó Hamilton a 17. körben állt ki kereket cserélni, ekkor Vettel került az élre és csak öt körrel később állt ki friss gumikért. Hamiltont Verstappen feltartotta és miután az angol nem tudott előzni, Vettel az első helyre állt vissza. Miután mindenki túlesett a boxkiálláson Vettel, Hamilton, Bottas, Räikkönen, Verstappen volt az első öt sorrendje és ez nem is változott. Verstappen a 42. körben a verseny addigi leggyorsabb idejét futva felzárkózott a finnre, de végül körökön át nem tudott előzni és maradt az ötödik helyen. A futam vége felé Alonso és Ocon mögé feljött Hülkenberg és végül a francia és a német is megelőzte a spanyol pilótát, akinek fel kellett adnia a futamot műszaki hiba miatt. A hátralevő körökben már nem történt változás, az idénynyitó ausztrál nagydíjat Vettel nyerte Hamilton és Bottas előtt. Utánuk negyedikként Räikkönen, ötödikként Verstappen ért célba.
A szezon második versenye a kínai nagydíj volt, melyet 2017. április 9-én rendezték meg Sanghajban. A pályán egy kör 5,451 km, a verseny 56 körös volt.
Bár az eső az egész versenyhétvégén esett, a futam előtt elállt, így vizes, de folyamatosan száradó pályán kezdődhetett a verseny. Az élről rajtoló Lewis Hamilton megtartotta pozícióját Sebastian Vettel előtt, a mezőny utolsó harmadában, a 16. helyről induló Max Verstappen azonban az első körben kilencet előzve feljött a pontszerző 7. helyre. Antonio Giovinazzi balesete miatt beküldték a biztonsági autót, emiatt a mezőny nagy része kereket cserélt. A verseny a 7. körben indult újra. A 13. kör végén Hamilton, Verstappen, Ricciardo, Räikkönen, Vettel volt az első öt sorrendje, de a finn többször panaszkodott a motorteljesítményre. A 22. körben Vettel nagyszerű előzést bemutatva utasította maga mögé Ricciardót, miközben Alonso a 7. helyen haladt a McLarennel. A 29. körben Verstappen elfékezte magát a célegyenesben, így Vettel lépett fel Hamilton mögé a 2. pozícióba. A mindvégig pontszerző helyeken autózó Alonsónak a 35. körben féktengely hiba miatt fel kellett adnia a versenyt. A 40. körben Hamilton, Vettel, Verstappen, Ricciardo, Sainz volt az első öt sorrendje és ez a futam későbbi szakaszában már nem változott, mindössze a spanyol esett vissza két helyet a Toro Rossóval, de Ricciardo is hiába támadta Verstappent a dobogós helyért, Vettel pedig nem tudott közelebb kerülni Hamiltonhoz. A 2017-es kínai nagydíjat Hamilton nyerte Vettel és Verstappen előtt, mögöttük Ricciardo, Räikkönen és Bottas végzett a 4., 5., és 6. helyen.
A szezon harmadik versenye a bahreini nagydíj volt, amelyet 2017. április 16-án rendeztek meg Bahreinben, mesterséges fényviszonyok között. A pályán egy kör 5,412 km, a verseny 57 körös volt.
A harmadik helyről rajtoló Sebastian Vettel a rajtnál megelőzte Lewis Hamiltont, míg Valtteri Bottas megtartotta vezető helyét. Mögéjük a Red Bull két versenyzője zárkózott fel, Max Verstappen és Daniel Ricciardo sorrendben. Vettel az első boxkiállások után Bottas elé került, míg az ugyancsak korai kerékcserét választó Verstappennek fékhiba miatt fel kellett adnia a futamot. Carlos Sainz és Lance Stroll összeütközött, miután a spanyol a boxból kijövet nem hagyott elég helyet a kanadainak egy kanyarban. A biztonsági autó is a pályára hajtott. Hamilton és Ricciardo egyszerre hajtottak friss gumikért, de a brit feltartotta az ausztrált, amiért 5 másodperces büntetést kapott. 15 körrel a futam vége előtt lezajlottak a második kerékcserék, Vettel pedig nagy előnnyel vezetett a két Mercedes előtt. Hamilton a frissebb gumijain egymás után futotta a gyors köröket, de csak csapattársát tudta megelőzni, Vettel túl messze volt. Az idény harmadik nagydíját Vettel nyerte Hamilton és Bottas előtt, a negyedik helyen Kimi Räikkönen végzett, megelőzve Ricciardót és Massát.
A világbajnokság negyedik versenyét, az orosz nagydíjat 2017. április 30-án rendezték meg Szocsiban. A pályán egy kör 5,853 km, a verseny 53 körös volt.
Még el sem indult a futam, Fernando Alonso versenyének máris vége volt, miután a McLaren̠-Hondában elment az elektromotor töltése, így kiállni kényszerült. A rajtot a harmadik helyről induló Valtteri Bottas nagyszerűen kapta el és a második kanyarban már megelőzte mindkét Ferrarit és az élre állt, míg a mezőny hátsó felében Romain Grosjean és Jolyon Palmer ütközött össze és estek ki ennek következtében mindketten. A második kör végén Bottas, Vettel, Räikkönen, Hamilton, Verstappen, Massa volt az első hat sorrendje, majd miután a 3. körben a biztonsági autó kiállt a mezőny elől, újraindult a verseny. Nem sokkal később Ricciardo hátsó fékje melegedett túl, ezért az ausztrál is a bokszutcába hajtott. Az élen állók sorrendje ezt követően nem változott, még a kerékcserék lezajlását követően sem, egyedül Hamilton volt lassabb az első hármasnál, ő autójának túlmelegedésére panaszkodott. A 35. körben Bottas, Vettel, Räikkönen, Hamilton, Verstappen, Hülkenberg volt az első hat sorrendje. 13 körrel a vége előtt az élen haladó Bottas elfékezte a bal első kerekét, miközben előnye 2,4 másodpercre csökkent az egyre gyorsabb tempót diktáló Vettel előtt. Öt körrel a vége előtt már csak 1,2 másodperccel vezetett a finn a német előtt, de az utolsó körökben már nem tudott közelebb férkőzni a Ferrari pilótája a Mercedes finnjéhez, ráadásul lekörözések közben egy esetben Massa fel is tartotta őt, így a maradék esélye is elszállt az előzésre. A 2017-es Orosz nagydíjat Bottas nyerte, aki pályafutása első futamgyőzelmét aratta, a két Ferrari és csapattársa előtt. Mögöttük Verstappen, Pérez, Ocon, Hülkenberg, Massa és Sainz végzett még pontszerző helyen.
A világbajnokság ötödik versenyét, a spanyol nagydíjat 2017. május 14-én, Barcelonában rendezték meg. A pálya hossza 4,655 km, a verseny 66 körös volt.
Az élről rajtoló Lewis Hamilton a rajtot követően elvesztette vezető helyét, a második rajtkockából induló Sebastian Vettel jobban kapta el a rajtot és megelőzte riválisát. Az indulást követő első körben Kimi Räikkönen és Max Verstappen összeütköztek és mindkettőjüknek fel kellett adnia a versenyt. A hazai pályán az előkelő 7. helyről induló Fernando Alonso több pozíciót is vesztett és kiszorult a pontszerzők közül. A futam első harmadában a német pilóta 2-3 másodperces előnyre tett szert és ezt tartani is tudta a Mercedes brit versenyzője előtt, majd a 14. körben az élmezőnyből elsőként cserélt kerekeket. Hamilton hét körrel később követte, a 21. körben kapott közepesen kemény gumikat. A 25. körben Vettel megelőzte az akkor élen álló Bottast, aki később csapattársát is elengedte. A 27. körben az első tíz Vettel, Hamilton, Bottas, Ricciardo, Pérez, Ocon, Wehrlein, Hülkenberg, Magnussen, Sainz sorrendben haladt. A 35. körben Vandoorne húzta rá a kormányt az őt előzni akaró Massára, majd a kavicságyba csúszott, emiatt pedig virtuális biztonsági autós időszak lépett életbe, ezt kihasználva pedig többen újabb kerékcserére a bokszba hajtottak. A 37. körben Vettel éppen hogy Hamilton elé jött vissza a pályára, miközben a harmadik helyen autózó Bottas kiállt motorhiba miatt. A 44. körben Hamilton megelőzte a Ferrari versenyzőjét, de húsz körrel a vége előtt gumijainak állapotára panaszkodott a csapatrádión. Vettel végül nem tudta tartani a lépést vetélytársával, tíz körrel a vége előtt négy másodperc volt a hátránya. A futamot végül Hamilton nyerte meg Vettel és Ricciardo előtt,
Pérez 4., Ocon 5. lett, így mindkét Force India pontot szerzett, 6. helyen Hülkenberg végzett, 7. a hazai pályán versenyző Sainz lett, Pascal Wehrlein 8. lett és megszerezte a Sauber idénybeli első pontjait, valamint pontot szerzett még Kvjat és Grosjean.
A világbajnokság hatodik versenyét, a monacói nagydíjat 2017. május 28-án, a monacói utcai pályán rendezték meg. A pályán egy kör 3,340 km, a verseny 78 körös volt.
A rajtot követően az élről induló Räikkönen megőrizte vezető helyét csapattársa, Sebastian Vettel előtt. Az egyetlen változás az volt, hogy Hamilton a 14. helyről feljött egy helyet, megelőzve Stoffel Vandoorne-t, valamint hogy Kevin Magnussen maga mögé utasította Nico Hülkenberget és Danyiil Kvjatot. Ezt követően a verseny első harmadában nem történt változás, Räikkönen biztosan őrizte 2-3 másodperces előnyét Vettellel szemben, míg csapattársa 7 másodperccel előzte meg a harmadik helyen autózó Bottast. A kerékcserék a 33. körben kezdődtek, ekkor Vettel stratégiailag nagyon fontos öt körrel tovább maradt kinn a pályán, mint riválisai, és a saját bokszkiállása után pont Räikkönen elé tért vissza a pályára, az első helyre. Daniel Ricciardo szintén jól beváló gumistratégiájának köszönhetően került a harmadik helyre, Bottas és Verstappen elé, és egy ideig a Ferrari finnjét is meg tudta közelíteni. Hamilton a 46. körben állt ki kereket cserélni, ekkor a 7. helyen autózott. A 60. és a 66. kör között be kellett küldeni a biztonsági autót, miután az Indianapolisi 500-on induló Alonsót helyettesítő Jenson Button a szalagkorlátnak szorította Pascal Wehrleint, akinek a Sauberje derékszögben állt meg a korlát mellett. A 66. kör után újraindult a futam, ekkor előbb Marcus Ericsson ment falnak az egyes kanyarban, majd az addig pontszerző helyen álló Stoffel Vandoorne ütközött ugyanott a szalagkorlátnak, miután összekoccant Pérezzel. A mexikói ezután Kvjattal is összeért a Rascasse-nál, akit ki is ütött a versenyből, ő maga pedig visszaesett a 13. helyre és először nem szerzett pontot a szezon folyamán. A futamot Stroll sem tudta befejezni fékproblémák miatt. A monacói nagydíjat Vettel nyerte Räikkönen és Ricciardo előtt.
A világbajnokság hetedik futamát, a kanadai nagydíjat 2017. június 11-én rendezték meg Montréalban. A versenypályán egy kör 4,361 km, a verseny 70 körös volt.
A rajtot követően Hamilton megtartotta vezető helyét, azonban Vettelt a nagyszerűen rajtoló Verstappen és Bottas is megelőzte. Sainz összeért Grosjeannal és megpördült, majd kilökte a pályáról Massát, így mindkettőjük versenye véget ért. Beküldték a biztonsági autót, majd a 4. körben Vettel a bokszutcába hajtott kereket és orrkúpot cserélni, utóbbit Verstappen törte le a rajtnál való előzésekor. A német az utolsó, 18. helyről folytatta a versenyt. A 10. körben Verstappennek az autója leállt, a holland a 2. helyről állt ki. Hamilton előnye a 11. körben 7,7 másodperc volt Bottas előtt. Mögöttük Ricciardo, Pérez, Räikkönen, Ocon, Kvjat, Alonso, Vandoorne és Magnussen autózott pontszerző helyen. Az ezt követő körökben nem változott a sorrend, a 17. körben Räikkönen kezdte meg a kerékcserék sorát. A 21-22. körben Vettel előbb Lance Strollt, majd Kevin Magnussent előzte meg és már 8. helyen autózott. Hamilton a 32. körben látogatta meg a bokszutcát, és kényelmesen visszaállt az első helyre, előnye pedig 9,4 másodperc volt csapattársával szemben. Kvjat a 40. körben már második büntetését töltötte ugyanazért a szabályszegésért (a felvezető körben a mezőny után indult el, de visszavette a rajthelyét ahelyett, hogy az utolsó helyről indult volna). A 49. körben Vettel másodszorra is kereket cserélt, a 7. helyre állt vissza, 6,7 másodperccel csapattársa mögé. Pérez és Ocon támadták a harmadik helyen haladó Ricciardót, de közben Pérez feltartotta a franciát, akit a csapat kérésének ellenére sem akart elengedni. Az 58. körre Räikkönen 5, Vettel 9 másodpercre zárkózott fel Oconra, majd a finn elengedte a bajnokságban éllovas németet. A 63. körben Vettel utolérte a két Force Indiát. A 66. körben Pérez agresszívan védekezett Oconnal szemben, ennek következtében Vettel előbb a franciát, majd a mexikóit is megelőzte és fellépett a 4. pozícióba. Alonso két körrel a vége előtt pontszerző helyről állt ki motorhiba miatt, majd kiment a nézők közé, akik hatalmas ovációval fogadták a spanyol világbajnokot. A futamot Hamilton nyerte Bottas és Ricciardo előtt, Vettel a 4. helyen végzett, Pérez maga mögött tartotta az utolsó kanyarban is előzéssel próbálkozó Ocont. Stroll a kilencedik helyen végzett, így hazai pályán szerezte meg pályafutása első Formula–1-es pontjait.
A világbajnokság nyolcadik futama az azeri nagydíj volt, amelyet 2017. június 25-én rendeztek meg Bakuban, a városi Baku City Circuit versenypályán. A versenypályán egy kör 6,006 km, a verseny 51 körös volt. Az előző évben európai nagydíj néven megrendezett futam először szerepelt azeri nagydíj néven.
A rajtot követően az élről rajtoló Hamilton megtartotta első helyét, azonban mögötte Bottas és Räikkönen összeütköztek, Bottas defektet kapott, Räikkönen Ferrarijának pedig az első szárnya sérült meg. A 2. kör elején Hamilton, Vettel, Pérez, Verstappen, Räikkönen volt az első öt sorrendje. Bottas körhátrányban állt vissza orrkúp- és kerékcseréjét követően. A következő körökben Hamilton ellépett Vetteltől, Verstappen pedig Pérezt támadta a 3. helyért, miután Ricciardo korábban már a bokszban járt friss gumikért. A 12. körben Verstappen autója megadta magát, ezúttal a 4. helyről kellett feladnia a versenyt. Egy körrel korábban Kvjat autója is leállt, és mivel a pálya egy olyan pontján, ahol ezt veszélyesnek ítélték, beküldték a biztonsági autót. A következő körökben a mezőny nagy része kereket cserélt, kivéve Strollt, aki a 12. körben a 3. helyre jött fel. A 16. körben újraindították a futamot, de nem sokkal később újabb biztonsági autós időszak lépett életbe, mert a Räikkönen autójáról leszakadó törmelékeket kellett eltakarítani. Az újraindítás előtt Vettel nekiment az élen lassan haladó Hamiltonnak, majd hirtelen felindulásból a brit mellé vágott és ráhúzta a Ferrarit annak autójára. Pár hellyel hátrébb Ocon saját csapattársának ment neki, így mindkét Force India visszaesett a mezőny végére. Az események következtében a 22. körben piros zászlóval félbeszakították a versenyt. 25 perc múlva indult újra a futam, majd Hamilton pár másodperces előnyt dolgozott ki Vettellel szemben, mögöttük Ricciardo, Stroll, Magnussen és Alonso haladt, Bottas pedig már a 9. helyen autózott. Hamilton autójára rosszul rögzítették a fejvédő keretet, ezért a bokszba kellett hajtania, míg Vettel 10 másodperces stop-and-go büntetést kapott a brit elleni manőveréért. Ricciardo állt az élre. A 38. körben az ausztrál Stroll és Ocon előtt vezette a versenyt, de nem sokkal később az időközben felzárkózó Bottas megelőzte a franciát és feljött dobogós helyre. A 43. körben Vettel és Hamilton is megelőzte Ocont, így feljöttek a 4. és az 5. helyre, Bottas ekkor 10 másodpercre volt Strolltól. Négy körrel a vége előtt négy másodpercre jött fel a Mercedes finn versenyzője, míg az utolsó kör előtt már csak 1,2 másodperc volt a kanadai újonc előnye, és Hamilton is közeledett Vettelhez. Ricciardo végül magabiztosan nyerte meg a futamot, azonban Bottas a célegyenesben megelőzte Strollt, aki így is élete első dobogós helyezését érte el. Vettel 4., Hamilton 5. lett, Alonso pedig 8. helyezésével megszerezte saját és a McLaren-Honda első pontjait a szezonban.
A világbajnokság kilencedik futamát, az osztrák nagydíjat 2017. július 9-én rendezték meg Spielbergben. A versenypályán egy kör 4,326 km, a verseny 71 körös volt.
A rajtot követően Bottas maradt az élen, miután nagyszerűen reagált a piros lámpák fényének kialvására. Mögötte Vettel is megtartotta második helyét, Räikkönent azonban Ricciardo és Grosjean is megelőzte, Verstappen pedig karambolozott és visszaesett a mezőny végére, majd feladta a versenyt, csak úgy, mint Alonso, akit Kvjat lökött neki a hollandnak a rajtot követően. Az 5. körben Bottas, Vettel, Ricciardo, Räikkönen, Grosjean, Hamilton volt a sorrend, miközben Bottas rajtját vizsgálták, de nem kapott büntetést, nem ugrott ki a rajtnál a versenyirányítás szerint. A 10. körben Kvjat bokszutca áthajtásos büntetést kapott. Az ezt követő körökben nem változott a sorrend az élmezőnyben, Bottas magabiztosan őrizte előnyét Vettel előtt és a 30. körben még mindig nem kezdődtek el a kerékcserék, az ultralágy abroncsok jól működtek, majd Hamilton a 31. körben elsőként váltott kereket. A 40. körben Bottas, Räikkönen, Vettel, Ricciardo, Hamilton, Ocon, Massa, Grosjean, Pérez és Sainz volt a pontszerzők sorrendje. Túl a verseny felén a két Williams pilóta is pontszerző helyeken haladt, míg Hamilton a gumijaira kezdett panaszkodni. Az 58. körben Bottas, Vettel, Ricciardo, Hamilton, Räikkönen, Grosjean, Pérez, Ocon, Massa és Stroll volt a sorrend, Hamilton Ricciardót, Vettel pedig Bottast kezdte egyre jobban megközelíteni. Öt körrel a vége előtt mindketten megközelítették az előttük haladót, de előzni egyikőjük sem tudott, így ebben a sorrendben haladtak át a kockás zászló alatt. Bottas pályafutása második győzelmét aratta, Ricciardo sorozatban ötödször végzett a dobogón, Vettel pedig húsz pontra növelte előnyét a nyolcadik helyről a negyedikre felzárkózó Hamilton előtt a bajnoki tabellán.
A tizedik versenyt, a brit nagydíjat Silverstone-ban rendezték meg 2017. július 16-án. A pályán egy kör 5,891 km, a verseny eredetileg 52 körös lett volna, azonban az extra felvezető kör miatt a tényleges versenytáv 51 kör lett.
A felvezető kör alatt a hazai pályán versenyző Palmer Renault-jának a hidraulikája ment tönkre, így az angolnak ki kellett állnia, a mezőny pedig egy extra felvezető kört tett meg. A rajtot követően az élről induló Hamilton megőrizte vezető helyét, azonban Vettelt nagy csatában megelőzte Verstappen, az 50. versenyén rajtoló Sainzot csapattársa, Kvjat lökte ki. Beküldték a biztonsági autót, amely a 4. körig haladt a mezőny előtt. A 6. körben Hamilton két másodperces előnyt autózott ki a mögötte haladó Räikkönen előtt. A 9. körben Hamilton, Räikkönen, Verstappen, Vettel, Bottas, Hülkenberg, Ocon, Pérez, Vandoorne és Massa haladt pontszerző helyen. Kvjat áthajtásos büntetést kapott Sainz kilökéséért. A 14. körben Vettel támadta és előzte meg Verstappent, de a holland visszaelőzte a Ferrari német versenyzőjét. A 21. körben a rajtot követően az utolsó helyre visszaeső Ricciardo már a 9. helyen autózott, Hamilton pedig 8 és fél másodperccel vezetett Räikkönen előtt. Ők ketten egy kör eltéréssel a 23. és a 24. körben cseréltek kereket, Vettel a bokszban megelőzte Verstappent, aki visszaesett az 5. helyre. A 29. körben Hamilton, Bottas, Räikkönen, Vettel, Verstappen, Ricciardo, Hülkenberg, Magnussen, Ocon és Pérez volt az első tíz sorrendje. A 32. körben Bottas szuperlágy gumikat kapott és elkezdte a felzárkózást a két Ferrarira, és a 38. körben már csak 2,6 másodperc volt Vettel előnye. Bottas végül a 43. körben támadta meg Vettelt, aki ekkor még előtte maradt, de egy körrel később a finn már előzni tudott. Négy körrel a futam vége előtt előbb Räikkönen, majd két körrel később Vettel abroncsai is megadták magukat, mindketten kereket kellett hogy cseréljenek. A futamot Hamilton nyerte Bottas előtt, Räikkönen visszajött a 3. helyre, Vettel pedig a 7. pozícióban ért célba. Hamilton ezzel 5., sorozatban 4. győzelmét aratta hazai pályán és mindkét mutatóban utolérte a csúcstartó Jim Clarkot.
A világbajnokság tizenegyedik futamát, a magyar nagydíjat 2017. július 30-án rendezték meg a Hungaroringen, Mogyoródon. A pályán egy kör 4,381 km, a verseny 70 körös volt.
A rajtot követően az első sorból induló két Ferrari pilóta az első két helyen maradt, a két Mercedes közé azonban bejött Verstappen, de a holland nekicsúszott csapattársának, Ricciardónak, akinek kilyukadt a hűtővíz-tartálya, így fel kellett adnia a futamot. Mivel sok folyadék ömlött a pályára, beküldték a biztonsági autót. Az ötödik körben indult újra a verseny és Hamilton ugyan támadta Verstappent, de előzni nem tudott. Verstappen a csapattársa elleni manőverért tíz másodperces büntetést kapott. A 12. körben Vettel, Räikkönen, Bottas, Verstappen, Hamilton, Sainz, Alonso, Pérez, Vandoorne és Ocon volt az első tíz sorrendje. A 17. körben Bottas megpróbált felzárkózni az élen haladó két Ferrarira, akik ekkorra már több másodperces előnyre tettek szert. A finn ekkor hét másodperces hátrányban volt, miközben Vettelnek folyamatosan gondjai voltak a balra húzó kormányával, Räikkönen pedig 1,8 másodpercre közelítette meg csapattársát. Az élen autózó négy versenyző a 31., 32. körben hajtotta végre a kerékcseréit, miközben Hamilton rádiójával problémák voltak, így a negyedik helyen álló brit nem tudott kommunikálni a csapatával. A két Mercedes versenyző ezt követően egyre jobban felzárkózott az élen haladó párosra, Vettel és Räikkönen között 1,4, Räikkönen és Bottas mögött 2,5, Bottas és Hamilton között 1,1 másodperc volt a távolság. A 42. körben Verstappen is a bokszutcába hajtott, a kerékcseréje és a büntetése letöltése után az ötödik helyre állt vissza, azt követően, hogy ideiglenesen vezette is a versenyt. A 45. körben Vettel, Räikkönen, Bottas, Hamilton, Verstappen, Hülkenberg, Alonso, Palmer, Sainz és Pérez állt pontszerző helyen. Húsz körrel a vége előtt Bottas elengedte gyorsabb csapattársát, Hamilton pedig megpróbálta megelőzni a Ferrari versenyzőit. A kormánnyal bajlódó Vettel feltartotta csapattársát, de a Ferrari nem utasította, hogy engedje el a gyorsabb finnt. A futam hátralevő köreiben Hamilton nem tudott előrébb kerülni, így Vettel nyert Räikkönen előtt, a brit pedig az utolsó kanyarban maga elé engedte Bottast, így visszaadva neki a harmadik helyet.
A tizenkettedik versenyt, a belga nagydíjat 2017. augusztus 27-én rendezték meg Spában. A pályán egy kör 7,004 km, a verseny 44 körös volt.
A rajtot követően az élen nem történt változás, ugyan a második helyről induló Vettel támadta az élről rajtoló Hamiltont, de előzni nem tudott. Alonso feljött a 7. helyre, de ezt követően az erősebb motorral érkező riválisok sorra visszaelőzték a spanyolt, a 3. körben Hülkenberg és Ocon is elment mellette. Vettel tartotta a lépést Hamiltonnal, az 5. körben 1,7 másodperc volt kettejük közt a különbség. A 8. körben Verstappen az 5. helyről állt ki műszaki hiba miatt, a szezon során már hatodik alkalommal. A 10. körben az élen álló két pilótától már hat illetve kilenc másodperccel lemaradva autózott Bottas és Räikkönen. Hamilton a 12., Vettel a 14. körben állt ki kereket cserélni, a brit visszaállt az első helyre a bokszkiállás után. A 18. körben Räikkönen tíz másodperces stop-and-go büntetést kapott, mert nem lassított a sárga zászlós jelzés alatt, ezért a 7. helyre esett vissza. Ezt követően a finn megkezdte a felzárkózást, a 24. körben Hamilton, Vettel, Bottas, Ricciardo, Hülkenberg, Räikkönen, Ocon, Pérez, Grosjean volt az élmezőny sorrendje. A futam vége előtt 16 körrel a két Force India ütközött, miután az Eau Rouge előtt Ocon első légterelője összeért Pérez jobb hátsó kerekével. Beküldték a biztonsági autót, ezt többen kihasználva a bokszba mentek újabb kerékcserére. Hamilton lágy, Vettel ultralágy gumikon folytatta, 12 körrel a vége előtt a német sokkal előnyösebb gumistratégiával támadhatott az újraindításnál, de Hamilton megvédte a pozícióját. A brit pilóta győzelmével hét pontra csökkentette hátrányát a pontversenyben, harmadik helyen pedig a Bottast nagyszerű manőverrel megelőző Ricciardo végzett.
A tizenharmadik versenyt, az olasz nagydíjat 2017. szeptember 3-án rendezték meg Monzában. A pályán egy kör 5,793 km, a verseny 53 körös volt.
A rajtot követően az élről induló Hamilton megőrizte pozícióját, a harmadik helyről a rajtot nagyszerűen elkapó Ocon azonban megelőzte Strollt, míg Räikkönen Bottas mellett ment el, Vettel pedig maradt a 6. pozícióban. Hamilton, Ocon, Stroll, Bottas, Räikkönen, Vettel, Massa, Verstappen, Pérez, Magnussen volt az első kör végén a pontszerzők sorrendje, de Bottas a Parabolica előtt visszavette a negyedik helyet Räikkönentől, az élen Hamilton pedig már 2,3 másodperces előnnyel vezetett. A következő körben Bottas Strollt is megelőzte, Verstappen pedig Massával ütközött, aminek következtében defektet kapott és a kerékcseréjét követően az utolsó helyre esett vissza. A 4. körben Bottas megelőzte Ocont is, így már a második helyen haladt, Vettel pedig Räikkönen hibáját kihasználva lépett egyet előre. A két Mercedes pilóta fokozatosan elszakadt a mezőnytől, Vettel pedig felzárkózott, a 6. körben Strollt, két körrel később pedig Ocont is maga mögé utasította. A 10. körben Hamilton, Bottas, Vettel, Ocon, Stroll, Räikkönen, Massa, Pérez volt az élmezőny sorrendje. A következő időszakban a Mercedes párosa jelentős előnyt épített ki Vettellel szemben, a 15. körben pedig megkezdődtek a bokszkiállások. Palmer és Alonso a középmezőnyben vívott egymással, a brit azonban szabálytalanul leszorította a spanyol világbajnokot, amiért öt másodperces büntetést kapott. A 23. körben Hamilton, Bottas, Vettel, Ricciardo, Pérez, Ocon, Räikkönen, Stroll volt az első nyolc sorrendje. Vettel a 31., Hamilton a 32. körben cserélt gumikat, de a brit gond nélkül állt vissza az élre. A 37. körre a kerékcseréjét eltoló Ricciardo már a 3. helyen autózott, majd a 37. körben ő is a bokszutcában járt, és az 5. helyre állt vissza, Ocon elé. A 44. körben Hamilton, Bottas, Vettel, Ricciardo, Räikkönen, Ocon, Stroll, Massa, Pérez és Magnussen volt a pontszerzők sorrendje, Ricciardo miután megelőzte Räikkönent, a jóval frissebb gumijain Vettelt vette üldözőbe. Öt körrel a vége előtt Verstappen előbb Kvjatot, majd Magnussent előzte meg, így ő is pontszerző pozícióba került, míg Ricciardo már csak 6,8 másodpercre volt Vetteltől, miközben egy másodperccel jobb köridőket produkált mint a német. Végül az ausztrál nem érte utol a Ferrari világbajnokát, Hamilton nyert Bottas és Vettel előtt, ezzel pedig átvette a vezetést a világbajnoki pontversenyben. Ricciardo 4., Räikkönen 5., Ocon 6., Stroll 7. lett és pontot szerzett még Massa, Pérez és Verstappen is.
A tizennegyedik versenyt, a szingapúri nagydíjat 2017. szeptember 17-én rendezték meg éjszaka, eleinte esős körülmények között Szingapúrban. A pályán egy kör 5,065 km, a verseny 61 körös lett volna, ám ez a rendkívül hosszúra nyúlt futamon a 2 órás időlimit túllépése miatt 58 körre módosult.
A Szingapúrban hagyományos esti rajt, és az esős időjárás ellenére a mezőnyt elindították, aminek következtében az amúgy remekül rajtoló Räikkönen az első kanyarban összeütközött a mellette lévő Verstappennel és Vettellel. A finn és a holland pilóta azonnal kiesett a versenyből, ráadásul magukkal sodorták a szintén nagyszerű rajtot vevő Alonsót is. Vettel ugyan tovább tudott menni, de súlyosan sérült autója irányíthatatlanná vált és az oldalfalnak ütközött, majd fel kellett adnia a versenyt. Hamilton, Ricciardo, Hülkenberg, Pérez, Bottas, Palmer, Vandoorne, Ocon, Sainz és Magnussen volt az első tíz sorrendje az első kört követően, majd beküldték a biztonsági autót. A 4. körben indították újra a versenyt, Palmer pedig azonnal megelőzte Bottast, Hamilton pedig kezdett ellépni Ricciardótól. A 7. körben Hamilton, Ricciardo, Hülkenberg, Pérez, Palmer, Bottas, Vandoorne, Ocon, Sainz és Magnussen haladt a pontszerző helyeken, miközben Alonso a sérült McLarenjével folyamatosan esett vissza a mezőnyben. Ugyan a pálya némely pontja már száradt, de az élen is csak 2:03-as köröket lehetett futni, az aszfalt állapota messze volt az ideálistól. Alonso végül feladta a versenyt, majd Kvjat fékezte el magát és csúszott a falba. Újabb biztonsági autós időszak következett, majd a 14. körben újból elengedték a mezőnyt. Az eső ugyan elállt, de a pálya csak lassan száradt, miközben Hamilton előnye már hat másodperc volt Ricciardo előtt. Magnussen majd Massa is sima slick gumikat tetetett fel, és bár a 27. körben Magnussen volt a leggyorsabb a pályán, hosszabb távon korainak bizonyult a döntés. A következő körökben aztán mindenki a bokszutcába hajtott kerékcserére, a 30. körben Hamilton, Ricciardo, Bottas, Hülkenberg, Sainz, Pérez, Palmer, Vandoorne, Stroll és Magnussen autózott pontszerző helyen. A 38. körben Ericsson pördült meg, és mivel a pálya legszűkebb pontján tette, az autója hátulja összetört, így újabb biztonsági autós szakasz következett. Többen is kereket cseréltek, majd a 41. körben újra, immár harmadjára is elengedték a mezőnyt. Ekkor már látható volt, hogy a versenytáv megtétele nem fog beleférni a kétórás időlimitbe. Ezt követően a hátralevő perceket számlálták, miközben a remek versenyt futó Hülkenberg, majd Magnussen is fel kellett hogy adja a versenyt. Bár Ricciardo valamivel közelebb zárkózott Hamiltonhoz, a hátralevő időben már nem történt érdemi változás. Hamilton nyerte a kétórás versenyt Ricciardo és Bottas előtt. A brit versenyző 28 pontra növelte előnyét az összetettben Vettel előtt. Sainz lett a negyedik, aki ezzel pályafutása legjobb eredményét érte el, csakúgy mint a 6. Palmer és a 7. Vandoorne.
A tizenötödik versenyt, a maláj nagydíjat 2017. október 1-jén rendezték meg Sepangban. A pályán egy kör 5,543 km, a verseny 56 körös volt.
A futam rajtja előtt a második rajtkockába kvalifikáló Räikkönen Ferrarijának meghibásodott a motorja. A csapat szerelői a bokszutcában azonnal elkezdték az autó javítását, de a finn nem tudott elrajtolni a futamon. Az időmérő edzésen Sebastian Vettel Ferrarijának hasonló problémái voltak, a világbajnoki pontversenyben második német csak az utolsó helyről kezdte meg a versenyt. A rajtot követően az ötödik helyről induló Bottas Ricciardót utasította maga mögé, míg a negyedik körben Verstappen bátor előzéssel ment el Hamilton mellett. Vettel az első néhány körben folyamatosan zárkózott fel a mezőny hátuljáról, ekkor már a 11. helyen haladt, közvetlenül a pontszerző pilóták mögött. A 8. körben Verstappen, Hamilton, Bottas, Ricciardo, Pérez, Vandoorne, Stroll, Massa, Magnussen, Alonso volt az első tíz sorrendje. Két körrel később Vettel már a 9. helyen haladt, miután Alonsót és Magnussent is megelőzte, csak úgy, mint Bottast Ricciardo. A kerékcserék a 12-13. körben kezdődtek, Vettel ekkor már a 6. volt, miután a két Williams és Vandoorne is kiállt előle. Bottastól ekkor hét, Hamiltontól 23 másodperc távolságra volt. A 17. körben Verstappen, Hamilton, Ricciardo, Bottas, Pérez, Vettel, Alonso, Sainz, Ocon és Vandoorne volt a sorrend, az élen Verstappen kilenc másodperc előnnyel rendelkezett. A 21. körben Vettel megelőzte Pérezt. Hamilton a 26., Verstappen a 27. körben cserélt kereket, a sorrend kettőjük között nem változott. Miután mindenki kiállt friss gumikért, a 31. körben Verstappen, Hamilton, Ricciardo, Vettel, Bottas, Pérez, Vandoorne, Stroll, Massa és Ocon autózott az első tízben. A friss szuperlágy gumikkal autózó Vettel a 41. körben már a 4. volt és elkezdte csökkenteni a hátrányát a harmadik helyezett Ricciardóhoz képest, ami ekkor öt másodperc volt. Öt körrel később utolérte az ausztrált, és bár megpróbálta, de előznie nem sikerült. Az 51. körben Verstappen 8 és fél másodperccel vezetett Hamilton előtt, Vettel másfél másodperces hátránnyal követte Ricciardót. A verseny hajrájában már nem változott a sorrend, Verstappen pályafutása második futamgyőzelmét aratta, egy nappal a 20. születésnapja után. A dobogóra még Hamilton és Ricciardo állhatott fel. Vettel a negyedik helyen ért célba, hátránya így 34 pontra nőtt a világbajnoki pontversenyben Hamiltonnal szemben. A levezető körön érdekes incidens is történt: Stroll és Vettel összeütköztek, így Vettel autójának hátulja teljesen összetört. Egyik pilótát sem büntették meg a futam után ezért az esetért.
A tizenhatodik versenyt, a japán nagydíjat 2017. október 8-án rendezték meg Szuzukában. A pályán egy kör 5,807 km, a verseny 53 körös volt.
A rajtot követően az élről induló Hamilton megtartotta vezető helyét, csak úgy, mint Vettel, azonban Ricciardót Verstappen és Ocon is megelőzte. Még az első körben Verstappen Vettelt is megelőzte, a német Ferrarija ezt követően lassulni kezdett és sorban veszítette a pozíciókat. Eközben a pályára küldték a biztonsági autót, mert az utolsó Toro Rossós versenyét teljesítő Carlos Sainz hibázott a rajt után, és a pálya melletti gumifalba csúszott. A 3. körben kiállt a biztonsági autó, ekkor Hamilton, Verstappen, Ocon, Ricciardo, Bottas, Vettel, Pérez, Massa, Hülkenberg és Magnussen volt az első tíz helyen autózó sorrendje. Vettel ezt követően folyamatosan esett vissza, majd a bokszba hajtott és feladta a versenyt. Verstappen 1,3 másodperccel volt Hamilton mögött. A 7. körben Hamilton, Verstappen, Ocon, Ricciardo, Bottas, Pérez, Massa, Hülkenberg, Räikkönen és Magnussen autózott pontszerző helyen. A 8. körben Ericsson is a gumifalba csúszott, de ezúttal elégnek bizonyult a Virtuális biztonsági autós előírásokat betartani. A 10. körben engedték el újra a versenyt, Bottas és Räikkönen pedig megkezdte a felzárkózást. A 20. körben a Ferrari finnje megelőzte Pérezt és már a 6. helyen haladt. Verstappen a 21., Hamilton a 22. körben kapott új gumikat, a kerékcseréket követően a sorrend nem változott az élmezőnyben. Bottas egészen a 30. körig a pályán maradt, ekkor az élen haladva rövid ideig feltartotta, majd elengedte csapattársát, míg Verstappen csak a kiállását követően tudott Hamilton után indulni. Ekkor 3 másodperc különbség volt kettőjük között. A 6-7. helyen a Pérez-Ocon páros haladt, de a Force India nem engedte Péreznek, hogy támadja csapattársát. A 43. körben Hamilton, Verstappen, Ricciardo, Bottas, Räikkönen, Ocon, Pérez, Magnussen, Grosjean és Massa állt pontszerző helyen. Öt körrel a futam vége előtt Lance Stroll Williamse hibásodott meg, a kanadai jobb első defektet kapott, majd a pálya mellett ragadt autójával, de ezúttal is elég volt a virtuális biztonsági autós szakasz. Az utolsó körökben Verstappen és Bottas is közel ért Hamiltonhoz, illetve Ricciardóhoz, de a sorrend már nem változott, Hamilton győzelmével 59 pontra növelte előnyét Vettellel szemben a pontversenyben.
A tizenhetedik versenyt, az amerikai nagydíjat 2017. október 22-én rendezték meg Austinban. A pályán egy kör 5,513 km, a verseny 56 körös volt.
A rajtot követően a második helyről induló Vettel megelőzte az élről rajtoló Hamiltont, aki ugyan megpróbált védekezni, de a német versenyző agresszívabb volt és átvette a vezetést. Az 1. kör végén Vettel, Hamilton, Bottas, Ricciardo, Ocon, Räikkönen, Alonso, Sainz, Massa és Pérez autózott az első tíz helyen. A második körben Ricciardo támadta Bottast, aki több kanyaron át is ki tudta védeni az ausztrál előzési kísérletét, miközben Alonso Sainzot előzte meg. A 17. helyről rajtoló Verstappen eközben már a pontszerző 10. helyen haladt, Ricciardo pedig újabb sikertelen előzési kísérletet tett Bottas ellen. A 6. körben Hamilton visszavette a vezetést Vetteltől, majd folyamatosan elszakadt német riválisától. Ekkor Hamilton, Vettel, Bottas, Ricciardo, Räikkönen, Ocon, Alonso, Verstappen, Sainz és Massa volt pontszerző pozícióban. A 10. körben már több mint két másodperccel vezetett a brit, miközben Verstappen már a 6. helyen autózott. A 16. körben az addig nagyszerűen versenyző Ricciardo motorhiba miatt kiállni kényszerült a hatodik helyről. A 17. körben Vettel kezdte a kerékcseréket, őt Bottas és Hamilton követte az élmezőnyben. Rövid ideig ekkor Räikkönen majd Verstappen vette át a vezetést, míg Hamilton éppen Vettel elé jött vissza a kerékcseréjét követően, de a Ferrari versenyzője megcsúszott mögötte, így a brit kivédekezte a támadást. A 26. körben Alonso motorhiba miatt adta fel a versenyt, miközben Verstappen kerékcseréjét követően két másodperccel volt gyorsabb mindenkinél a lágy gumikon. A 33. körben Hamilton, Vettel, Bottas, Räikkönen és Verstappen volt az élmezőny sorrendje, miközben Pérez és Sainz a 7. helyért vívtak küzdelmet, amit végül az első Reanaultos versenyét futó spanyol nyert meg. A 37. körben Verstappen már csak két másodperccel autózott Räikkönen mögött, míg a Ferrarik Bottast üldözték a második helyért. A 41. körben Hamilton több mint kilenc másodperccel vezetett az élen, de Bottast előbb Räikkönen, majd Vettel és Verstappen is megelőzte. Két körrel a vége előtt Hamilton, Vettel, Räikkönen, Verstappen, Bottas volt az első öt helyezett sorrendje, Verstappen pedig Räikkönent üldözte a dobogós helyért. Az utolsó körben a finn - aki korábban elengedte maga mellett csapattársát - megcsúszott a 16-os kanyarban, de Verstappen az előzés közben szabálytalanul mind a négy kerekével elhagyta a pályát, így utólag 5 másodperces büntetést kapott és maradt a negyedik helyen. Hamilton győzött Vettel előtt, a Mercedes pedig megnyerte a konstruktőrök világbajnokságát, sorozatban negyedik alkalommal.
A szezon tizennyolcadik versenyét, a mexikói nagydíjat 2017. október 29-én rendezték meg Mexikóvárosban. A pályán egy kör 4,304 km hosszú, a verseny 71 körös volt.
A rajtot követően a második helyről induló Verstappen az élre állt, miután agresszívan megelőzte a gyengébb rajtot vevő, majd Hamiltonnal csatázó Vettelt. A német a második kanyarban összeért a holland Red Bulljával, aminek következtében sérült az első légterelő szárnya, majd a mellé bevágó Hamiltonnal is koccant, defektet okozva a brit pilótának. Mindkettőjüknek a bokszutcába kellett hajtania kerék- illetve orrkúp cserére. Ezt követően a világbajnoki pontversenyben élen álló két pilóta az utolsó két helyre esett vissza a mezőnyben, az élen Verstappen, Bottas, Ocon volt a sorrend. Ricciardo a futam elején kiállni kényszerült autója meghibásodása miatt, miközben a 7. körben Verstappen, Bottas, Ocon, Hülkenberg, Pérez, Räikkönen, Stroll, Magnussen, Ericsson és Vandoorne volt a pontszerzők sorrendje. Vettel eközben megkezdte a felzárkózást, a 17. körben a 14. helyen autózott, Hamilton a 19.-en. A következő körökben nem változott a sorrend, minden pilóta végrehajtotta a kerékcseréjét, Vettel és Hamilton pedig egyre feljebb zárkózott, a német a középmezőnyben, a brit a mezőny hátsó felében autózott. A 25. körben Verstappen, Bottas, Räikkönen, Stroll, Ocon, Magnussen, Pérez, Hülkenberg, Ericsson és Alonso volt az első tíz sorrendje. A verseny középső szakaszában Vettel egyre előrébb zárkózott a mezőnyben, Alonso megelőzésével a 8. helyen haladt a 31. körben, míg Hamilton is megkezdte a felzárkózást, a 34. körben a 16. helyen autózva. A 44. körben Vettel a 7. helyen, 7,5 másodperccel Pérez mögött autózott, Hamilton a 12. volt ekkor. Az 50. körben Verstappen, Bottas, Räikkönen, Ocon, Stroll, Pérez, Vettel, Magnussen, Alonso és Massa az volt első tíz helyen, majd Vettel a hazai pályán versenyző Pérezt is megelőzte. A következő tíz körben nem történt jelentős változás, a 60. körben Verstappen, Bottas, Räikkönen, Vettel, Ocon, Stroll, Pérez, Magnussen, Alonso és Hamilton volt az első tíz pilóta sorrendje. Vettelnek öt körrel a vége előtt a negyedik helyen 49 másodperces hátránya volt a számára a világbajnoki cím reményeinek életben tartásához elégséges második pozícióban haladó Bottas mögött. Három körrel a vége előtt Hamilton nagy csatában előzte meg Alonsót és zárkózott fel a 9. helyre. Max Verstappen magabiztosan nyerte meg élete harmadik futamát Bottas és Räikkönen előtt. Vettel negyedik lett, de így is a kilencedikként célba érő Lewis Hamilton lett a világbajnok, két futammal a szezon vége előtt, pályafutása során negyedszer.
A szezon tizenkilencedik versenyét, a brazil nagydíjat 2017. november 12-én rendezték meg Interlagosban. A pályán egy kör 4,309 km, a verseny 71 körös volt.
A rajtot követően az élről induló Bottast megelőzte a mellőle rajtoló Vettel. Az időmérő edzésen falnak csapódó, motort cserélő és ezért a bokszutcából induló Hamilton a mezőny végéről kezdte meg a felzárkózást. A rajt után a középmezőnyben több ütközés történt, Ocont Grosjean lökte ki, a Sahara Force India versenyzője pedig pályafutása során először fel kellett adjon egy Formula–1-es versenyt. Ezt megelőzően sorozatban 27 futamot teljesített sikeresen, ami rekord a sportág történetében. Magnussen a 2-es kanyarban nekilökte Vandoornet Ricciardónak, aminek következtében a dán és a belga versenyző kiesett. A 2. kör végén Vettel, Bottas, Räikkönen, Verstappen, Alonso, Massa, Pérez, Hülkenberg, Sainz és Gasly autózott az első tíz helyen. A biztonsági autó mögött körözött a mezőny, majd az 5. körtől újraindult a verseny, Vettel azonban megőrizte vezető helyét. A 7. körben Vettel, Bottas, Räikkönen, Verstappen, Massa, Alonso, Pérez, Hülkenberg, Sainz és Gasly volt pontszerző helyen, Hamilton a 12., Ricciardo a 15 volt. A négyszeres brit világbajnok a következő körökben Gaslyt és Sainzot megelőzve feljött a pontszerzők közé. A 15. körben Vettel, Bottas, Räikkönen, Verstappen, Massa, Alonso, Hamilton, Pérez, Hülkenberg és Ricciardo állt az első tíz pozícióban. Hamilton és Ricciardo is folytatta a felzárkózást, előbbi a kerékcseréket követően a 30. körtől vezette is a versenyt saját bokszkiállásáig. Ezt követően nem történt jelentős változás, a futam középső szakaszában Hamilton, Vettel, Bottas, Räikkönen, Verstappen, Ricciardo, Massa, Alonso, Pérez és Hülkenberg volt a pontszerzők sorrendje. A 43. körben állt ki kerékcserére Hamilton és Ricciardo, a brit az 5., az ausztrál a 8. helyen folytatta a versenyt. Az 51. körben Vettel, Bottas, Räikkönen, Verstappen, Hamilton, Ricciardo, Massa, Alonso, Pérez és Hülkenberg autózott az első tíz helyen, Hamilton pedig egyre feljebb zárkózott a harmadik és negyedik helyezett két pilótához. Verstappent a 60. körben előzte meg, három körrel a vége előtt pedig már Räikkönent támadta, miközben Alonso Massát próbálta megelőzni a 7. helyért. Változás végül nem történt, Vettel nyerte a futamot, Bottas és Räikkönen előtt.
A világbajnokság huszadik, egyben utolsó versenyét, az abu-dzabi nagydíjat 2017. november 26-án rendezték meg Abu Dzabiban. A pályán egy kör 5,554 km, a verseny 55 körös volt.
A rajtot követően az élről induló Bottas megtartotta vezető helyét a mellőle rajtoló csapattársa, Hamilton előtt. Az első hat sorrendjében nem történt változás, egyedül a megpördülő Magnussen esett vissza a mezőny végére. Bottas, Hamilton, Vettel, Ricciardo, Räikkönen, Verstappen, Hülkenberg, Pérez, Ocon és Alonso autózott az első tíz helyen az első kör végén. A verseny elején Ricciardo és Räikkönen küzdöttek a negyedik helyért, míg Hülkenberg öt másodperces büntetést kapott, mert a pályafelügyelők szerint levágta az egyik kanyart, így jogtalan előnyt szerezve Pérezzel szemben. A 6-7. körben Grosjean előzte meg Strollt, azonban a kanadai versenyző egyből visszatámadt és vissza is vette a pozícióját. Bottas tíz körrel a futam kezdete után magabiztosan vezetett, miközben Grosjean és Stroll újra a 13. helyért harcolt. A 12. körben Bottas, Hamilton, Vettel, Ricciardo, Räikkönen, Verstappen, Hülkenberg, Pérez, Ocon és Massa haladt az első tíz helyen. A kerékcseréket követően sem változott érdemben a sorrend, Bottas Hamilton kiállását követően megőrizte vezető helyét. Ricciardo a 21. körben hidraulikus hiba miatt feladta a futamot. A 29. körben Bottas, Hamilton, Vettel, Räikkönen, Verstappen, Ocon, Sainz, Hülkenberg, Pérez és Massa volt az első tíz sorrendje, és ez a 34. körre, amikorra mindenki kint volt a bokszutcában, sem változott, egyedül Sainz bal első kerekét rögzítették rosszul, a spanyol versenyző pontszerző helyről kellett, hogy feladja a futamot. A 44. körben Bottas, Hamilton, Vettel, Räikkönen, Verstappen, Hülkenberg, Pérez, Ocon, Alonso és Massa haladt az első tíz helyen az ebben a szakaszában eseménytelen versenyen. A futam hajrájában Hamilton megközelítette csapattársát, de Bottas tudott reagálni, így megőrizte vezető helyét. A nagydíj hajrájában nem történt változás, Bottas nyert Hamilton és Vettel előtt, míg Massa az egy pontot érő 10. hellyel fejezte be tizenhat éven át tartó Formula–1-es pályafutását.
(Félkövér: pole-pozíció, dőlt: leggyorsabb kör, a színkódokról részletes információ itt található)
† – Nem fejezte be a futamot, de rangsorolva lett, mert teljesítette a versenytáv 90%-át.
† — Nem fejezte be a futamot, de rangsorolva lett, mert teljesítette a versenytáv 90%-át.
A táblázatban az időmérő edzésen elért eredmények, és nem a végleges rajtpozíciók szerepelnek.
† — A rajtpozíció változott az időmérő edzésen elért helyezéshez képest (nem számítva az egyik versenyző hátrasorolásából következő előrelépést és a boxutcából való indulást). A részletekért lásd a futamok szócikkeit.
↑ 1:  – Carlos Sainz Jr. a szezon utolsó négy futamán másik csapatnál versenyzett.
Megjegyzés: Döntetlen esetén (időmérő edzéseken ha egyik pilóta sem tudta kvalifikálni magát a futamra, versenyeken pedig ha mindkét pilóta kiesett vagy helyezetlenül ért célba, továbbá ha a korábbi csapattárs helyett más pilóta volt a csapattársa a futamon) a verseny nem számít bele az egymás elleni állásba. Ugyanez a helyzet áll fenn akkor, ha a csapat nem vett részt az adott nagydíjon. Emiatt előfordul, hogy egyes csapatoknál a szezon végén nem jön ki mind a 20 verseny.

Németországban 2017. szeptember 24-én szövetségi választást tartottak, hogy képviselőket válasszanak a legalább 598 tagú Bundestagba, a német szövetségi parlamentbe.
A választás utáni első felmérések szerint a szavazáson Angela Merkel kancellár pártja, a Kereszténydemokrata Unió (CDU) győzött, és így Merkel - Helmut Kohlhoz és Konrad Adenauerhez hasonlóan - egymás után negyedszer is Németország kancellárja lehet. A CDU, és a vele együtt kormányzó Szociáldemokrata Párt (SPD) által elért támogatás jelentősen csökkent azonban a korábbi, 2013-as választás óta és az SPD, mintegy 20 százalékot szerezve, a második világháború óta eltelt időszak legrosszabb eredményét érte el.
Mivel a szociáldemokraták kizárták az újabb kormánykoalíciókötést a CDU-val, így Angela Merkel pártjának, és bajor szövetségesének, a választáson szintén a korábbiaknál gyengébben szerepelt Bajor Keresztényszociális Uniónak (CSU) új kormányzó partnerek után kell nézniük. Az egyetlen lehetséges változat a Jamaica-koalíció, azaz a liberális FDP-vel és a Zöldekkel való szövetségkötés. A parlamentbe jutott két másik párttal, az AfD-vel, és a kommunista utódpárttal a CDU már előre kizárta az együttműködést.
Az előzetes eredmények szerint az 1948-ban született német szövetségi állam történetében először szélsőjobboldali párt is bekerült a Bundestagba, a bevándorlásellenes Alternatíva Németországért (AfD), és mindjárt a szövetségi parlament harmadik legjelentősebb ereje lett.Az uniópártok (a CDU/CSU szövetség) győzelmének háttere: a 2013-as választás után a szövetség egy rövid időszakot kivéve megőrizte két számjegyű előnyét a közvélemény-kutatásokban.
2017 első hónapjaira az ekkor már Martin Schulz vezette Szociáldemokrata Párt (SPD), a hagyományos fő rivális, megközelítette a CDU/CSU-t. (A szövetség és az SPD is része a kormányzó koalíciónak, de a CDU/CSU adta a kancellárt, mert az előző választáson ők bizonyultak erősebbnek.) A 2017 tavaszán tartott schleswig-holsteini (május 7.) és saarlandi (március 26.) tartományi választás azonban egyértelműen azt jelezték, hogy a CDU ismét növelte előnyét az SPD-vel szemben.
A 2013-as választáson a korábban kormányzó koalíció – a CDU, a CSU és a Német Szabaddemokrata Párt (FDP) – nem tudott ismét többséget szerezni a parlamentben. Az FDP még az 5%-os parlamenti küszöböt sem érte el, és több, mint hat évtizedes története során először nem jutott be a Bundestagba. Ugyanakkor a CDU/CSU az 1990-es választás óta a legjobb eredményét érte el: a szavazatok 42%-át megszerezve övék lett a mandátumok csaknem 50%-a. A többség biztosítása érdekében nagykoalíciót alakítottak az SPD-vel, történetük folyamán harmadszor.Az SPD 2017 márciusában választotta Martin Schulzot, az Európai Parlament korábbi elnökét vezetőjének és kancellárjelöltjének. Ezt követően az SPD támogatottsága jelentősen emelkedett, majd gyorsan újra visszaesett.
A német törvények szerint a Bundestag választásait vasárnapi napon kell tartani, 46-48 hónappal a hivatalban lévő parlament első ülése után. Mivel a 2013-ban megválasztott testület először október 22-én ült össze, a választást a 2017. augusztus 27. és október 22. közti időszakra kellett kiírni. Hagyománnyá az vált a legutóbbi választás során, hogy a voksolást szeptember végén tartják, hogy ne essen egybe az őszi iskolai szünettel. Elméletileg előbb is lehetne választást tartani Németországban, de csak bizonyos rendkívüli körülmények előálltának az esetén, például ha a kormány elveszít egy bizalmi szavazást.
A Bundestagban - amelynek jelenleg 630 tagja van - legalább 598 tagot választanak közvetlenül, négy évre, egyszerű többségi szavazással (angolul first-past-the-post) a 299 német választókerületből, illetve pártlistán. Ezek a mandátumok a 16 német szövetségi állam között oszlanak meg népességarányosan. A választókerületekben egyszerű többségi szavazás van, a legtöbb szavazatot szerző jelölt nyer.
A szavazatokat vegyes arányos képviseleti rendszerben (Mixed-member proportional representation vagy MMP) osztják el. Minden voksoló két szavazatot adhat le: az elsőt egy jelöltre és a másodikat egy pártra. A pártlistás szavazatokat a Webster/Sainte-Laguë módszer segítségével osztják szét. Ha egy párt több mandátumhoz jut, mint amennyit a listás szavazati aránya indokolna, a többi párt kompenzációs mandátumokat kap az összesen 299 listás mandátumon felül.A pártok minden egyes államban állíthatnak listát, ha megfelelnek bizonyos kritériumoknak, például elérnek egy bizonyos támogatószámot. Egy párt csak abban az államban kaphatja a második szavazatot, ahol listát állított.
Ha egy párt egyéni választókerületi sikerei révén több mandátumot szerez egy államban, mint amennyit a listás szavazati alapján érdemelne ki, a többi párt kompenzációs mandátumokat kap. Emiatt a Bundestagnak általában több tagja van 598-nál. A 18. Bundestag például, amely a 2017-es választás előtt működött, 631 tagú volt, az összesen 33 extra választókerületi és kompenzációs mandátum miatt.
Ahhoz, hogy egy párt jogosult legyen mandátumokra a második szavazat alapján, nyernie kell legalább három választókerületben, vagy országosan meg kell szereznie a második szavazatok 5 százalékát. Ha egy párt nyer 1-2 egyéni választókerületben és nem éri el az 5 százalékot, megtarthatja az elnyert mandátumokat, de a többi párt, amelyek teljesítették a két feltétel legalább egyikét, kompenzációs mandátumokat kap. (Ilyen legutóbb 2002-ben történt, amikor a Demokratikus Szocializmus Pártja országosan csak 4 százalékos eredményt ért el, de Berlinben két egyéni körzetben győztek a jelöltjei.)
A nemzeti kisebbségek pártjai - dánok, frízek, szorbok és a Romani - mentesültek az 5 százalékos szabály alól, de rendesen csak egyes államokban indulnak.
A pártok a német választásra kijelölnek olyan politikusokat, akik a választási versenyben, a párt szövetségi listáján, vezetik őket, ők a kampány kulcsfigurái. A két legnagyobb párt vezetője (szövetségi szinten a CDU és az SPD) kancellárjelöltek. A kancellárjelölti, vagy fő jelölti pozíció nem jogi, hanem politikai kategória, hiszen a német kancellárt nem közvetlenül választják, hanem a választást követően a Bundestag képviselői szavazzák meg. Politikai értelemben azonban a kancellárjelölt kiválasztásának alapvető jelentősége van, hiszen a választók annak a tudatában szavaznak, hogy nem csak pártok, hanem a jövendő kancellár személyéről is voksolnak.
Mivel a CDU-CSU szövetség, illetve az SPD szerzi várhatóan a legtöbb szavazatot, az ő vezetőiket tekintik kancellárjelölteknek. Ez azonban nem jelent jogi kötelezettséget, a Bundestag akár mást is megválaszthat kancellárnak.
Ez a grafikon a közvélemény-kutatások eredményeit mutatja 2013 szeptemberétől, a legutóbbi választástól.
Németországban nagyon ritka, hogy egy párt abszolút többséget kapjon, és a közvéleménykutatások alapján ez most is valószínűtlen. Ez azt jelenti, hogy akárki is a kancellár, valószínűleg koalíciót kell létrehoznia a kormányzáshoz.
Valamennyi számba jöhető párt kizárta a koalíciókötést az AfD-vel. A CDU/CSU és az FDP kizárta a koalíciót a Baloldali Párttal. Az elemzők azt is nagyon valószínűtlennek tartják, hogy az SPD vagy a Zöldek koalícióra lépnének a Baloldali Párttal, bár hivatalosan ezt nem zárták ki.A közvéleménykutatások alapján a választás előtt kétféle stabil koalíció látszott lehetségesnek. Az egyik, ha fennmarad a nagykoalíció, azaz a két legnagyobb párt, a CDU/CSU és az SPD közös kormányzása. (Ezt azonban az SPD a választás után azonnal kizárta.) A másik az úgynevezett Jamaica-koalíció, amely arról kapta a nevét, hogy a benne résztvevő pártok színei kiadják Jamaica nemzeti színeit. Ezek a pártok: a CDU/CSU, a Zöldek és az FDP. Egy fekete-sárga koalíció (CDU/CSU és FDP), illetve egy fekete-zöld koalíció (CDU/CSU és Zöldek) várhatóan nem érne el többséget. Mivel mindezen variációkban a CDU/CSU lenne a legnagyobb párt, már a választás előtt látszott, hogy Angela Merkel minden bizonnyal negyedszer egymás után is megszerzi a kancellári pozíciót.
Eleve valószínűtlennek látszott, hogy az SPD vezetésével alakul kormánykoalíció, amelynek kancellárja Martin Schulz lenne. Egy SPD-Zöldek szövetség (vörös-zöld koalíció) jóval kevesebb mandátummal rendelkezne, mint a többség. Hasonlóképp valószínűtlen egy vörös-vörös-zöld koalíció is, amelyben a Baloldali Párt is részt venne, egyrészt mert vegy ilyen szövetség sem rendelkezne többséggel, másrészt pedig a pártok közt lényeges ideológiai véleményeltérések vannak. Ugyanez lenne igaz egy közlekedésilámpa-koalícióra, azaz egy SPD-FDP-Zöldek szövetségre.
A 62 millió szavazásra jogosult polgárból 47 millió vett részt a választáson (76%). A részvételi arány némileg magasabb mint négy évvel korábban (+4,6%). A voksok közül a válaszatókerületekben közel 590 ezer, a listák esetében pedig 460 ezer volt érvénytelen (1,2-1,0%).
A legmagasabb a választói kedv Baden-Württembergben és Bajorországban (78-78%), míg a legalacsonyabb Szász-Anhalt, Bréma, illetve Mecklenburg-Elő-Pomeránia tartományokban volt (68-71-71%).

Évtizedek: 1960-as évek – 1970-es évek – 1980-as évek – 1990-es évek – 2000-es évek – 2010-es évek – 2020-as évek – 2030-as évek – 2040-es évek – 2050-es évek – 2060-as évek  
Évek: 2012 – 2013 – 2014 – 2015 –  2016 – 2017 – 2018 – 2019 – 2020 – 2021 – 2022
isztambuli lövöldözés során 39-en meghalnak, amikor terrortámadás ér egy népszerű isztambuli szórakozóhelyet.
A portugál António Guterres az ENSZ új főtitkára a hivatalát kitöltő Pan Gimun után.
Június végéig Málta veszi át Szlovákiától az Európai Unió Tanácsának soros elnökségét.
január 4. – Bukarestben megalakul a PSD–ALDE-koalíció által felállított Grindeanu-kormány, miután a román parlament két házának együttes ülésén – 295 igen szavazattal 133 nem ellenében – bizalmat kapott, és Klaus Johannis államfő előtt a hivatali esküt is letette.
Autóbusz-baleset Verona és Velence között, az A4-es autópályán. (Az autóbusz Franciaországból, a budapesti Szinyei Merse Pál Gimnázium által évente megrendezett sítáborból tartott hazafelé. A balesetben 25-en megsérültek és 17-en életüket vesztették.)
január 21. – A kormány nemzeti gyásznapot hirdet január 23-ára az olaszországi buszbalesetben elhunyt áldozatok emlékére. (Az Országház előtt Magyarország lobogóját katonai tiszteletadással – Áder János köztársasági elnök, Orbán Viktor miniszterelnök és Kövér László házelnök jelenlétében – felvonták, majd félárbócra eresztették. Ezzel egy időben a budapesti Szent István-bazilika Szent István-harangja, Magyarország legnagyobb harangja is megkondult.)
január 27. – Donald Trump aláírja azt az elnöki rendelet, melynek értelmében az Egyesült Államok 90 napra – azonnali hatállyal – felfüggeszti a beutazást Szíriából, Irakból, Iránból, Szudánból, Líbiából, Szomáliából és Jemenből. Az elnök egyúttal határozatlan időre elrendeli a szíriai menekültek befogadásának felfüggesztését, és 120 napra leállítja az USA teljes menekültprogramját. (Február 3-án a seattle-i szövetségi bíróság azonnali hatállyal felfüggesztette a beutazási tiltórendeletet. A bíróság döntése országos érvényű.)
január 30. – Az Afrikai Unió 28. csúcstalálkozóján a szervezet elnökévé Moussa Faki csádi politikust választják. (Az 1984-ben kilépett Marokkó ismét a szervezet tagja lett.)
január 31. – Tüntetők vonulnak az utcára Románia nagyvárosaiban – többek között Bukarestben, Kolozsváron és Temesváron – a büntető törvénykönyv és a büntetőjogi perrendtartási törvénykönyv tervezett módosítása ellen tiltakozva. (A módosítás értelmében nem indítható büntetőjogi eljárás a hivatali visszaélések esetén, kivéve, ha az okozott kár eléri a 200 000 lejt, mely összeg 2017-ben 14 millió forintnak felelt meg.)
Beiktatják hivatalába az Egyesült Államok 69. külügyminiszterét, Rex Tillersont. (Mint az ExxonMobil korábbi vezérigazgatójának – az olajcégén keresztül – jelentős üzleti érdekei voltak Oroszországban, s 2013-ban kitüntették az orosz Barátság-érdemrenddel is.)
A brit parlament alsóháza támogatja azt a határozati javaslatot, amelynek alapján a kormány aktiválhatja az unióból való kilépéshez szükséges 50. cikkelyt. (A Lisszaboni Szerződés 50. cikkelye szabályozza, és „aktiválása” hivatalosan elindítja a  kilépési folyamatot.)
február 2. – Gazdasági, energetikai és kulturális kérdésekről tárgyal Vlagyimir Putyin orosz elnök Budapesten Orbán Viktor kormányfővel. (Tárgyalások kezdődnek a 2021 utáni gázszállításról.)
február 7. – Az első magyar–iráni gazdasági vegyesbizottság ülése Budapesten, melyen gazdasági és politikai szintű egyeztetések kezdődtek – Szijjártó Péter külgazdasági és külügyminiszter, illetve Ali Tajebnia iráni gazdasági és pénzügyminiszter vezetésével – Magyarország és Irán között. (Az ülésen megállapodás született, hogy az Ikarus Global Zrt. hatszáz autóbuszt szállíthat Iránba.)
február 10. – Orbán Viktor kormányfő évértékelő beszéde a Várkert Bazárban. Az elkövetkező időszak fő feladatai között egyebek mellett az ország ellen Brüsszelből érkező állítólagos támadásokkal szembeni küzdelmet, valamint a civil szervezetek elleni harcot említi meg. 
február 14. – A Molnár Pál által alapított nemzetközi irodalmi díj, a Balassi Bálint-emlékkard XXI. alkalommal történő átadása a budai Gellért szállóban, melyet ezúttal Szikra János költő és Nelson Ascher brazil műfordító vehet át.
február 17. – Szijjártó Péter külügyminiszter hivatalosan is megnyitja – az Európai Unió tagállamai közül nyolcadikként – Magyarország wellingtoni nagykövetségét. (A 2016-ban megnyitott külképviselet konzuli kerülete Új-Zéland és a csendes-óceáni szigetvilág egész területére kiterjed.)
február 18. – Pápai Joci és az Origo című dal nyeri az Eurovíziós Dalfesztivál magyarországi előválogatóját, A Dalt.
március 1. – A Magyar Nemzeti Bank új 2000 és 5000 forintos bankjegyet hozott forgalomba. (A korábbi bankjegyek a megújított változatokkal együtt július 31-ig maradnak párhuzamosan a készpénzforgalomban.)
március 4. – A Momentum Egyesület Momentum Mozgalom néven párttá alakul, melynek elnökévé – a posztért egyedül induló – Fekete-Győr Andrást választják.
március 13. – Az Országgyűlés újabb öt évre köztársasági elnökké választja Áder Jánost.
március 15. – Parlamenti választások Hollandiában, melyen a jobboldali liberális kormánypárt, a Mark Rutte miniszterelnök vezette Néppárt a Szabadságért és a Demokráciáért (VVD) győz.
Nyolc hónapnyi szünet után ismét kitör Európa legmagasabb és legaktívabb vulkánja, az Etna. (Az embereket evakuálni kellett, és legalább tízen megsérültek.)
II. Erzsébet királynő kihirdeti a Lisszaboni Szerződés 50. cikkelyének aktiválásáról szóló törvényt (Brexit-törvény).
március 18. – Frank-Walter Steinmeier váltja a német államfői hivatalból távozó Joachim Gauckot.
március 22. – Terrortámadás Londonban. (A merénylő felhajtott a Westminster híd járdájára, ahol több embert elgázolt, majd a parlament épületéhez hajtott, késsel pedig rátámadt a bejáratnál posztoló rendőrre. A terrortámadásban öten veszítették életüket, köztük a megkéselt rendőr és a merénylő.)
március 25. – A római szerződés aláírásának 60. évfordulóján az Európai Unió 27 tagállama vezetőinek római csúcstalálkozóján aláírják az ünnepi megemlékezés nyilatkozatát az uniós együttműködés folytatásáról és az EU előtt álló kihívások kezeléséről.
A Kereszténydemokrata Unió (CDU) nyeri a németországi Saar-vidéken rendezett tartományi törvényhozási (Landtag) választást. (A CDU-nak a szavaztok 40,7%-át sikerült megszereznie, míg négy évvel korábban ez 35,2% volt.)
Előrehozott parlamenti választások Bulgáriában. (Mivel a választásokon a Polgárok Bulgária Európai Fejlődéséért (GERB) párt végez az első helyen, így a korábbi miniszterelnök, Bojko Boriszov alakít harmadszor is kormányt. A Bulgáriai Szocialista Párt (BSZP) végzett a második helyen, míg az Egyesült Hazafiak nevű nacionalista pártszövetség a harmadik lett.)
március 29. – Theresa May brit miniszterelnök elküldi a kilépési szándéknyilatkozatot Donald Tusknak, az Európai Tanács elnökének, és a lisszaboni szerződés 50. cikkelyének aktiválásával hivatalosan is elindítja a Brexitet, a brit EU-tagság megszűnéséhez vezető folyamatot.
március 31. – Letartóztatják Pak Kunhje dél-koreai államfőt. (A 65 éves politikusnőt vesztegetéssel, hatalommal való visszaéléssel és államtitoksértéssel gyanúsítják.)
április 1. – Útnak indul Kínából az első Hszian–Budapest tehervonat. (Az első járat a tervek szerint 17 nap alatt teszi meg a 9300 km-es utat.)
Elnökválasztás Szerbiában, melyen – a leadott voksok 55 százalékával – Aleksandar Vučić miniszterelnök végez az első helyen.
Az ecuadori elnökválasztás második fordulója, melyen a baloldali kormánypárt jelöltje, Lenín Moreno győzedelmeskedik.
április 3. – Terrortámadás Szentpéterváron. (Öngyilkos merénylő robbantott fel egy pokolgépet kora délután, a szentpétervári metró 2-es vonalán közlekedő egyik szerelvényen. A robbantásban a merénylővel együtt 14-en veszítették életüket. A metró átvizsgálása után egy újabb – fel nem robbant – pokolgépet találtak az 1-es és a 3-as vonal átszállópontjánál, Szennaja Ploscsagy metróállomáson.)
április 6. – Az Európai Parlament strasbourgi plenáris ülésén megszavazza az ukrán állampolgárok szabad uniós beutazását biztosító vízummentességet. (Az elfogadott jogszabály értelmében a vízum nélküli beutazás az Európai Unió területére csak meghatározott időre, és nem munkavállalás céljából engedélyezett.)
április 7. – Terrortámadás Stockholmban. (Helyi idő szerint 14 óra 50 perckor az ún. „gyilkos fűnyíró” módszert követve a merénylő a tömegbe hajtott a Drottninggatan(wd) sétálóutcában. A teherautó végül egy boltba ütközött. A merényletben legalább 4-en meghaltak.)
április 8. – Átadja 12 titkos – fegyvereket és robbanóanyagokat rejtő – raktárának listáját a francia hatóságoknak a Baszk Haza és Szabadság (ETA) nevű terrorszervezet, a francia civil társadalom „béketeremtőinek” közvetítésével. (Az ETA közel hat évvel azután adta fel teljes fegyverarzenálját, hogy 2011 októberében bejelentette, felhagy a fegyveres erőszakcselekményekkel és beszünteti tevékenységét.)
április 11. – Az Audi Hungaria Zrt. bejelenti, hogy Győrben 2019-től elindul egy új modell, az Audi Q4 sorozatgyártása.
április 16. – Népszavazás Törökországban az elnöki jogkörök kiszélesítését lehetővé tevő alkotmánymódosításról. (Az igen szavazatok minimális, 51%-os többsége a korábbinál is jóval nagyobb hatalmat biztosít Recep Tayyip Erdoğan államelnöknek. Független megfigyelők jelentése szerint a népszavazásnál súlyos szabálytalanságok merültek fel.)
április 23. – A franciaországi elnökválasztás első fordulója. (Mivel egyik jelölt sem ért el abszolút többséget, ezért május 7-én újabb fordulót tartanak a legtöbb szavazatot elért liberális Emmanuel Macron és a második helyen végzett szélsőjobboldali Marine Le Pen részvételével.)
április 26. – Kína vízre bocsátja az első saját fejlesztésű 001A jelzésű repülőgép-hordozó anyahajóját. (A Dél-kínai-tengeren fog szolgálatot teljesíteni azért, hogy növelje a térségben a kínai befolyást és ellensúlyozza az észak-koreai fenyegetéseket.)
április 29. – Törökországban az Információs és Távközlés-technológiai Hatóság leblokkolta a Wikipédiához történő internetes hozzáférést. A cenzúra az összes nyelvi változatot érinti.
május 1. – A Momentum Mozgalom által szervezett tüntetés a budapesti Szabadság térről a Kodály Köröndön keresztül Hősök terére vonult
május 4. – II. Erzsébet brit királynő férje, Fülöp edinburgh-i herceg bejelenti, hogy augusztustól nem vállal közszereplést. (A 96 éves Fülöp a leghosszabb ideje „szolgáló” uralkodói házastárs.)
május 5. – Magyarországon több változtatás mellett 108 000 diák kezdi meg az érettségi vizsgákat. A változtatások érintik a lebonyolítás rendjét, a feladatokat és az értékelést. (A korábban megszokott rendtől eltérően először a nemzetiségi nyelv és irodalom érettségiket szervezik meg, majd a hagyományoknak megfelelően a magyar, a matematika-, a történelem-, az angol-, majd a német érettségi követi. A vizsgaidőszak május 5-én kezdődik és június 30-án a középszintű szóbeli vizsgákkal ér véget.)
Helyi törvényhozási (Landtag-) választások Schleswig-Holstein tartományban, melynek nyertesei a Daniel Günther vezette kereszténydemokraták.
május 8. – Leteszi hivatali esküjét az újraválasztott magyar államfő, Áder János.
A Magyar Tudományos Akadémia 188. közgyűlésén megválasztják sorrendben a 20. elnöknek újabb három évre Lovász Lászlót, főtitkárrá Török Ádámot, főtitkárhelyettessé Barnabás Beátát, az alelnöki pozícióra pedig Bokor Józsefet, Freund Tamást és Vékás Lajost.
A 2017-es dél-koreai elnökválasztáson a szavazatok 41,4 százaléka támogatta Mun Dzsein megválasztását és így fölényes győzelmet aratott konzervatív riválisával, Hong Dzsunphjóval (Hong Junphyóval) szemben. (Eskütételi beszédében közölte, hogy kész tárgyalni az Amerikai Egyesült Államokkal, hazája legfőbb szövetségesével, és Kínával a THAAD amerikai rakétavédelmi rendszerről, valamint azt is hogy készen áll arra, hogy Észak-Koreába látogasson.)
május 10. – Csődöt jelent a német napelemipar büszkeségének gondolt Solarworld.
május 13. – A Salvador Sobral által képviselt Portugália nyeri a 62. Eurovíziós Dalfesztivált az ukrán fővárosban, Kijevben. Második helyen végez Kristian Kostov Bulgária színeiben, a harmadik helyezést a SunStroke Project (Moldova) kapja meg. A magyar induló, Pápai Joci a 8. helyen végez a fesztivál 26 fős döntőjében.
Miután Reinhold Mitterlehner lemondott az Osztrák Néppárt (ÖVP) elnöki tisztéről, a pártvezetés Sebastian Kurzot választja a konzervatív párt új vezetőjének.
Tartományi választásokat tartanak Észak-Rajna-Vesztfáliában, melyen a kormányzó szociáldemokraták – a megszerzett szavazatok 30%-ával – komoly vereséget szenvednek. (Hannelore Kraft, szociáldemokrata tartományi kormányfő minden tisztségéről, így az SPD alelnöki posztjáról is lemondott.)
május 15. – Pekingben, az „Egy övezet, egy út” elnevezésű nemzetközi fórumon 68 ország, illetve nemzetközi szervezet írt alá különböző megállapodásokat Kínával a 2013-as kínai kezdeményezés keretében.
május 19. – Elnökválasztás Iránban, mely a hivatalban lévő államfő, Hasszán Rohani győzelmével zárul.
május 22. – Terrortámadás a Manchester Arena-ban rendezett Ariana Grande-koncerten. (A merényletnek 22 halálos áldozata és 59 sebesültje van.)
május 23. – Átadják Szegeden az Extreme Light Infrastructure lézerlaboratóriumát.
május 24. – Tíz év után távozik a hatalomból Rafael Correa Delgado ecuadori elnök, átadva helyét Lenín Morenónak.
május 29. – 83 éves korában – egy panamai börtönkórházban – meghal Manuel Noriega, a közép-amerikai ország egykori diktátora. (Az egykori államfőt 1989-ben – kábítószer-kereskedelemben való részvétele miatt – korábbi szövetségese, az Egyesült Államok katonai beavatkozással mozdította el a hatalomból.)
június 1. – Donald Trump elnök bejelenti, hogy kilépteti az USA-t a párizsi éghajlatvédelmi egyezményből. (A kilépési folyamat akár négy évig is eltarthat.)
június 3. – Terrortámadás London Southwark városnegyedében. (Egy fehér furgon nagy sebességgel felhajtott a London Bridge járdájára és több gyalogost elgázolt, majd a helyszínről menekülő három támadó késsel támadt a járókelőkre a közeli piac, a Borough Market környékén. A rendőrség végzett a támadókkal. A támadásban hét ember meghalt, több mint 40-en megsérültek.)
június 8. – Előrehozott parlamenti választást tartanak Nagy-Britanniában. (A választásokat követően a Konzervatív Párté lett a legnagyobb alsóházi frakció, de a párt elvesztette abszolút többségét, így kisebbségi kormányzásra kényszerül, az észak-írországi Demokratikus Unionista Párt (DUP) frakciójával együttműködve.)
június 11. – Theresa May vezetésével Londonban megalakul – a Konzervatív Párt és a Demokratikus Unionista Párt (DUP) együttműködésével – az új, kisebbségi brit kormány.
június 15. – Tíz évig tartó folyamat lezárásaként eltörlik az EU-n belüli hang- és adatroamingdíjakat. (Az Európai Bizottság döntése értelmében az unión belül utazók nem fizetnek felárat a külföldön indított vagy fogadott hanghívásokért és SMS-ekért, illetve az adathasználatért.)
június 20. – Életbe lép az az uniós jogszabály, amely lehetővé teszi az ukrán állampolgárok vízum nélküli beutazását az EU-ba.
június 21. – Romániában a szociálliberális PSD–ALDE kormánykoalíció – a kormányprogram végrehajtásának késésére hivatkozva – megbuktatja a pártszövetség általa vezetett (Grindeanu-féle) kormányt, miután bizalmatlansági indítványt terjesztett elő a parlamentben.
június 25. – Parlamenti választások Albániában, melyet a hivatalban lévő EU-párti, Edi Rama miniszterelnök vezette szocialisták nyerték. (A Szocialista Párt (PS) 73 mandátumot szerzett a 140 tagú törvényhozásban.)
június 26. – Klaus Johannis román államfő – a szociálliberális koalíció javaslatára – kormányalakítással bízza meg a Grindeanu-kormány gazdasági miniszterét, Mihai Tudoset.
Szerbiában megalakul az Ana Brnabić vezette új kormány, amely a 2016 nyarán alakult kormány munkáját folytatja, s melynek tagjai sem változnak jelentősen.
Carrie Lam veszi át – Kína különleges közigazgatási övezetének számító – Hongkong kormányzói tisztét Leung Csung-jingtól.
Magyarország átveszi Lengyelországtól a V4-ek soros elnöki tisztségét, amely 2018. június végéig tart.
július 3. – Megújítják a Himnusz kéziratának letéti szerződését, mely szerint továbbra is, de immáron határozatlan ideig az Országos Széchényi Könyvtárban őrzik és évente egyszer a nagyközönség számára is láthatóvá teszik a felbecsülhetetlen értékű iratot.
július 5. – A Volvo bejelenti, hogy 2019-től minden újonnan bevezetett Volvo modellt elektromos hajtással fog felszerelni. (Ezzel a cégnél véget ér a tisztán belső égésű motorral hajtott járművek korszaka.)
július 24. – Tévébeszédben jelenti be Andrzej Duda lengyel államfő, hogy megvétózza a Jog és Igazságosság (PiS) párt alkotta kormány által beterjesztett bírósági reformot, ami a terv hazai és brüsszeli bírálói szerint fenyegetné az igazságszolgáltatás függetlenségét.
augusztus 8. – Elnökválasztás Kenyában, amit Uhuru Kenyatta hivatalban lévő elnök a voksok 54%-ával nyer meg. (A kenyai legfelső bíróság – a választási bizottság tagjai által elkövetett szabálytalanságok miatt – semmisnek nyilvánítja a választási eredményt, és október 17-ére tűzi ki az ismételt választást.)
Ugandába érkezett az egymilliomodik menekült, aki a Dél-Szudánban zajló polgárháború miatt kényszerült elhagyni hazáját.
augusztus 24. – A Magyar Nemzeti Bank megújított 1000 forintos címletű bankjegyet bocsát ki. (A készpénzforgalomban csak 2018. március 1-től lehet vele fizetni.)
szeptember 3. – Egy hegy mélyébe vájt hatalmas üregben Észak-Korea végrehajtja 2006 óta a hatodik, egyben legnagyobb kísérleti nukleáris robbantását. (A töltet robbanóereje a hatszorosa volt azénak, amit az amerikaiak 1945-ben Hirosimára ledobtak.)
szeptember 11. – Az ENSZ emberi jogi főbiztosa, Zeid Raad al-Husszein etnikai tisztogatásnak nevezi a mianmari muszlim kisebbség, a rohingják üldözését.
szeptember 15. – Terrortámadás London délnyugati részén, a Parson’s Green nevű megállónál. (A metrókocsiban hagyott, festékes vödörbe rejtett szerkezet nem robbant fel, azonban nagy erővel lángra kapott és a hőtől harmincan könnyebben megsérültek.)
szeptember 15–17. – Az albániai Tirana ad otthont a NATO Katonai Bizottsága kihelyezett ülésének, melyen a vezérkari főnökök javaslatot fogalmaznak meg a délről érkező kihívások elleni NATO-fellépésre, a stabilitás kivetítésére és a terrorizmus elleni harc fokozására.
Az Országgyűlés határozatban ítéli el a jogtiprónak tartott ukrán oktatási törvényt. (A határozat megállapítja, hogy az ukrán törvényhozás által szeptember 5-én elfogadott oktatási törvény súlyosan korlátozza a kárpátaljai magyarság számára az ukrán törvények által jelenleg biztosított oktatási és anyanyelv-használati jogokat.)
szeptember 24. – Parlamenti választások Németországban, melyen a Kereszténydemokrata Unió (CDU) és a bajor Keresztényszociális Unió (CSU) által alkotott pártszövetség 33%-ot szerez, míg az Alternatíva Németországért (AfD) a maga 12,6%-os eredményével a harmadik legerősebb pártként jut be a parlamentbe. (Martin Schulz, a Német Szociáldemokrata Párt (SPD) elnöke bejelenti, hogy a továbbiakban nem kíván koalícióra lépni a CDU/CSU-val, ehelyett ellenzékbe vonul. Pártjának a voksok 20,5%-át sikerült megszereznie.)
Petro Porosenko ukrán elnök aláírja az új oktatási törvényt, amelyet szeptember 5-én fogadott el a kijevi parlament. (A törvénynek az oktatás nyelvéről szóló 7. cikkelye – mely kimondja, hogy Ukrajnában az oktatás nyelve az államnyelv – több országban váltott ki tiltakozást, köztük Magyarországon.)
Az iraki kurd szavazók több mint 90 százaléka igennel voksol arra, hogy a Kurdisztán régió és körülötte a kurdok lakta térségek független állammá alakuljanak.
szeptember 30. – Gázolásos merénylet a kanadai Edmontonban. (Egy ismeretlen férfi elgázol, majd megkésel egy rendőrt. A támadást követően elmenekül, majd később autós üldözés után a hatóságok elfogják. Az esetet a kanadai hatóságok terrortámadásként kezelik, mivel autójában megtalálták az Iszlám Állam zászlaját.)
Függetlenségi népszavazás Katalóniában, melyet a spanyol kormányzat illegálisnak minősít.
Stephen Paddock a Las Vegas-i Mandalay Bay Hotel és Kaszinó 32. emeletéről a szállodával szemben megrendezett szabad téri koncert nézőire lő. (A lövöldözésnek legkevesebb 58 halálos áldozata és közel 515 sérültje volt.)
október 2. – Lemond a Magyar Szocialista Párt (MSZP) miniszterelnök-jelöltségéről Botka László.
Fizikai Nobel-díjban részsül Rainer Weiss, Kip Thorne és Barry Barish a gravitációs hullámok észlelése terén végzett munkásságáért.
október 8. – A ruténium 106-os izotópját tartalmazó enyhe radioaktív felhő jelenik meg Európa felett. (A Greenpeace szerint a Majak kiégett-üzemanyag feldolgozó üzemből származhat a szennyezés, melyet a Roszatom cáfolt.)
október 10. – Carles Puigdemont katalán elnök a katalán parlamentben bejelenti, hogy az október 1-jei népszavazással Katalónia elnyerte a jogot, hogy független állammá váljon, majd ezt követően a katalán parlament függetlenségpárti többségének képviselői aláírják Katalónia függetlenségi nyilatkozatát, amelynek végrehajtását az elnök felfüggeszti.
október 11. – A spanyol kormány – a katalóniai eseményekre válaszul – hivatalosan felszólítja a katalán kormányt, hogy tisztázza, miszerint kinyilvánította-e Katalónia függetlenségét vagy sem. (Erre első határidőként az október 16-át szabta meg, de mivel nem kapott egyértelmű választ, Mariano Rajoy spanyol kormányfő egy – újabb levélben – második határidőt szabott, október 19-re.)
október 14. – Kettős pokolgépes merényletet a szomáliai fővárosban, Mogadishuban. (Az első merénylet célpontja a Hodan kerületében lévő Safari szálloda volt, mely előtt egy teherautóba rejtett robbanószerkezet lépett működésbe, majd két órával később a Madina nevű kerületében szintén autóba rejtett bomba robbant.)
Előrehozott parlamenti választást tartanak Ausztriában, ahol a Sebastian Kurz külügyminiszter vezette konzervatív Osztrák Néppárt végez az első helyen.
Önkormányzati választások Macedóniában, melynek első körében a – Zoran Zaev miniszterelnök vezette – szociáldemokraták szerzik meg a szavazatok többségét.
október 17. – Ismételt elnökválasztás Kenyában. (Uhuru Kenyatta ugyan a szavazatok 98%-ával másodszor is nyert, de a részvétel 39% alatt maradt, ami az első választáson mért adat felénél is kevesebb volt. Ennek ellenére a legfelsőbb bíróság novemberben elfogadja a második forduló eredményeit.)
október 20–21. – Parlamenti választások Csehországban, melyet az Andrej Babiš szlovák származású milliárdos vezette jobbközép ANO mozgalom nyert meg, a szavazatok közel 30%-ával.
október 22. – Előrehozott parlamenti választások Japánban, melyen az Abe Sinzó kormányfő vezette Liberális Demokrata Párt (LDP) és koalíciós partnere, az Új Kómeitó párt nyer.
október 27. – A katalán parlament kikiáltja a függetlenséget, melyre válaszul Mariano Rajoy spanyol kormányfő meneszti a katalán kormányt, feloszlatja a parlamentet és december 21-re előrehozott tartományi választásokat ír ki. (Carles Puigdemont katalán elnök, a kormány négy tagjával együtt Brüsszelbe távozott.)
október 28. – Előrehozott parlamenti választásokat tartanak Izlandon, miután a Fényes Jövő szeptemberben kilépett a kormánykoalícióból, és Bjarni Benediktsson kormányfő lemondásra kényszerült. (A kormányzó konzervatívok kapták a legtöbb szavazatot, és ezzel övék lett a legnagyobb frakció, azonban a baloldali koalícióé a parlamenti többség, akik 32 mandátumot szerztek a 63 fős törvényhozásban.)
november 11. – A jobbközép győzelmével zárul a norvégiai parlamenti választás, s így ismét a konzervatív párti Erna Solberg alakíthat kormányt.
Sibusisiwe B. Moyo dandártábornok, a zimbabwei védelmi erők szóvivője a – hadsereg által hajnalban elfoglalt – ZBC állami televízió hararei stúdiójában bejelenti, hogy a katonaság átvette az ország irányítását Robert Mugabe elnök kormányától.
Az ARA San Juan tengeralattjáró 44 fős személyzetével – rutinszerű járőrözése során az argentin partok közelében – megszűnik a kommunikációs kapcsolat.
november 17. – Várszegi Asztrik pannonhalmi főapát bejelenti, hogy 2018 elején, a harmadik főapáti ciklus végeztével vissza kíván vonulni az apáti szolgálatból.
november 19. – A Zimbabwe Afrikai Nemzeti Szövetsége – Hazafias Front (ZANU-PF) zimbabwei kormánypárt központi bizottságának rendkívüli ülésén elmozdítják Robert Mugabe megbuktatott államfőt a pártelnöki tisztségből. (A gyűlésen egyúttal visszahelyezik tisztségébe Emmerson Mnangagwa alelnököt, akit Mugabe az előző héten leváltott. Emellett eltávolítják a megbuktatott elnök feleségét, Grace Mugabét – akit Mugabe utódjának szemelte ki – a ZANU-PF női tagozatának éléről.)
november 21. – Lemond Robert Mugabe zimbabwei államfő. (A diktátor 1980 óta volt hatalmon.)
november 22. – Több mint 20 évvel Szarajevó ostroma és a srebrenicai mészárlás után a hágai Nemzetközi Törvényszék bűnösnek találja és életfogytig tartó börtönbüntetésre ítéli Ratko Mladićot, az egykori boszniai szerb hadsereg parancsnokát.
Az Amerikai Egyesült Államok legfelső bírósága jóváhagyja Donald Trump elnök legutóbbi, harmadik beutazási tilalmának teljes életbe léptetését hat muzulmán többségű országgal – Csád, Irán, Líbia, Szomália, Szíria és Jemen állampolgáraival – szemben, jóllehet alsóbb szintű bíróságokon még folyik a vita a korlátozás egyes részleteinek törvényességéről.
Svájci rezidenciáján, 96 éves korában meghal I. Mihály, Románia korábbi királya, az utolsó olyan személyiség, aki a második világháború idején államfő volt.
Húszi lázadók a főváros, Szanaa külterületén végeznek Ali Abdullah Száleh egykori jemeni elnökkel és a magas rangú katonai parancsnoki tisztséget betöltő unokaöccsével, Tárik Mohammed Abdullah Szálehhel.
Donald Trump amerikai elnök bejelenti, hogy az USA Izrael fővárosaként ismerte el Jeruzsálemet.
Miloš Zeman cseh államfő Andrej Babišt, az októberi képviselőházi választáson győztes ANO (Elégedetlen Polgárok Akciója) mozgalom elnökét kéri fel kormányalakításra. (A Babiš-kormány megalakulásáig Bohuslav Sobotka ügyvezető kormányfőként a helyén marad.)
december 7. – Beata Szydło lengyel miniszterelnök – annak ellenére, hogy megnyerte a parlamentben az ellenzék által kezdeményezett bizalmi szavazást – lemond posztjáról.
december 8. – Andrzej Duda lengyel államfő elfogadja Beata Szydło és kormányának lemondását, s megbízza kormányalakítással Mateusz Morawiecki kormányfő-helyettest, akit előző este jelölt miniszterelnöknek a kormányzó Jog és Igazságosság párt vezetősége. (Duda az új kormány beiktatásáig a lemondott Szydlót bízza meg a kormány vezetéséve.)
december 14. – A német „nemzeti Nobel-díjnak" is nevezett Leibniz-díjat, ami 2,5 millió eurós pénzdíjjal jár együtt a magyar matematikus, Székelyhidi László is megkapja.
Ausztriában megalakul a Sebastian Kurz vezette – új, az Osztrák Néppárt (ÖVP) és az Osztrák Szabadságpárt (FPÖ) alkotta koalíciós – osztrák kormány.
A Dél-Afrikában kormányzó Afrikai Nemzeti Kongresszus (ANC) a 65 éves, gazdag üzletembert, Cyril Ramaphosát választja meg új elnökévé. (Jacob Zuma pártvezető második megbízatása után távozni kényszerült.)
december 21. – Előrehozott tartományi választásokat tartanak Katalóniában. (A legtöbb szavazatot (25,4%) az egységpárti, liberális Állampolgárok (Ciudadanos/Ciutadans, Cs) párt kapta, azonban mindez kevésnek bizonyult, hogy a függetlenség ügyében vele egy platformon álló szocialistákkal és néppártiakkal együtt többséghez jusson a 135 fős tartományi parlamentben.)
Tüntetések törnek ki Iránban a kormányzati korrupció, az általános áremelkedések, és a szíriai polgárháborúban való, igen költséges iráni részvétel ellen.
Sergio Mattarella olasz államfő feloszlatja a törvényhozást, és a következő év elejére (március 4.) írja ki az előrehozott választásokat.
Jégzajlás a magyar folyókon, a hetek óta tartó hideg miatt befagynak a tavak. Január 25-én – délután 4 órától – a szmogriadó miatt ingyenes a tömegközlekedés a tiltott rendszámú autósoknak.
Magyarországon kiugró a légszennyezettség mértéke. A CO koncentráció értéke: Budapesten 2149 mg/m3, Tiszaújvárosban 2713 mg/m3, Komlón 1246 mg/m3.
Paczolay Pétert, az Alkotmánybíróság korábbi elnökét választja az Emberi Jogok Európai Bíróságának magyar bírói posztjára az Európa Tanács Parlamenti Közgyűlése.
február – Edvin Marton Észak-Koreában, a 2011-ben elhunyt Kedves Vezető, Kim Dzsongil emlékére rendezett háromnapos fesztiválon ad koncertet.
március – Járványügyi zárlat (karantén) a magyar-román határ mentén fekvő makói kórházban kanyaró megbetegedések miatt.
április – Az ENSZ Biztonsági Tanácsa egyhangú szavazással megszünteti a haiti békefenntartó missziót, amit 13 évvel korábban indított, amikor Jean-Bertrand Aristide hatalma ellen lázadás tört ki.
július – Az iraki hadsereg 9 havi ostrom után visszafoglalja az Iszlám Állam kezén lévő Moszult.
augusztus – A többségében buddhista Mianmar nyugati részén lévő Rakhajn szövetségi államban kiújul az erőszak a hadsereg és az elnyomás ellen lázadó rohingják között. (A katonák kíméletlenül megtorolták a szélsőséges Arakán Rohingya Üdvhadsereg rendőrőrsök elleni támadásait. A muszlim kisebbség településeit porig rombolták, a házaikat felgyújtották, akit értek legyilkoltak. A megtorlás elől a rohingják tömegesen menekültek a szomszédos Bangladesbe.)
szeptember – Szél Bernadett LMP-s társelnök személyében nő is ringbe száll miniszterelnök-jelöltként a 2018. évi országgyűlési választásokon.
október – A szír ellenzéki arab–kurd szövetség kiveri az Iszlám Államot a kalifátus fővárosából, Rakkából.
Karácsony Gergely, Zugló PM-s polgármestere bejelenti, hogy kész az MSZP által támogatott miniszterelnök-jelöltként megmérettetni magát a 2018-as választási kampányban.
Letartóztatási parancsot ad ki egy argentin szövetségi bíró Cristina Kirchner korábbi elnök ellen. (A vád ellene, hogy akadályozta az 1994-ben a Buenos Aires-i zsidó központ elleni, 85 halálos áldozatot követelő és több száz embert megsebesítő merénylet ügyében folytatott vizsgálatot. A bíró egyben elrendelte Héctor Timerman volt külügyminiszter és több más magas rangú vezető őrizetbe vételét is.)
Haider al-Abadi iraki kormányfő és Vlagyimir Putyin orosz elnök bejelentik az Iszlám Állam katonai vereségét Irakban és Szíriában.
Nagy-Britannia és az Európai Unió megállapodik a távozás feltételeiről, benne a britek által fizetendő lelépési díjról.
2017 a globális mérések kezdete óta a Föld második legmelegebb éve. Az átlaghőmérséklet 14,7 °C volt, ami 1,2 fokkal magasabb az iparosodás előtti átlagnál.
„A furmint éve”, mellyel a magyar kormányzat fel kívánja hívni a nemzetközi és a hazai piac, illetve a fogyasztók figyelmét egy őshonos magyar szőlőfajtára.
Szent László-emlékév a lovagkirály trónra lépésének 940., szentté avatásának 825. évfordulója alkalmából.
150 éve, 1867-ben történt a kiegyezés, melynek során I. Ferenc József és a Deák Ferenc és Andrássy Gyula gróf vezette magyar tárgyalódelegáció megállapodott az Osztrák Birodalom és a Magyar Királyság között fennálló politikai, jogi és gazdasági kapcsolatok rendezéséről.
február 6. – Gábor Zsazsa magyar származású amerikai színésznő születésének 100. évfordulója.
március 2. – Arany János magyar író, költő, műfordító születésének 200. évfordulója.
május 26. – Szörényi Éva Kossuth-díjas magyar színésznő születésének 100. évfordulója.
május 29. – John Fitzgerald Kennedy az USA 35. elnöke születésének 100. évfordulója.
október 5. – Szabó Magda Kossuth-díjas magyar író születésének 100. évfordulója.
október 15. – Fábri Zoltán Kossuth-díjas magyar filmrendező születésének 100. évfordulója.
november 19. – Indira Gandhi India miniszterelnöke születésének 100. évfordulója.
január 8. – Bienerth Gusztávot a Magyar Úszó Szövetség (MÚSZ) rendkívüli tisztújító közgyűlésén megválasztották a szövetség elnökének a posztról lemondott Gyárfás Tamás helyére.
március 1. – Rendkívüli ülésén a Fővárosi Közgyűlés – 22 igen, 6 nem szavazat ellenében – úgy határoz, hogy visszavonja a 2024. évi nyári olimpiai és paralimpiai játékok megrendezésére beadott olimpiai pályázatát Budapest.
május 2. – A Magyar Olimpiai Bizottság közgyűlése Kulcsár Krisztián párbajtőrvívót, a Nemzetközi Vívó Szövetség (FIE) technikai igazgatóját választja a MOB elnökének.
május 7. – Harmadik Bajnokok Ligája címét szerzi meg a Győri Audi ETO KC női kézilabda csapata.
május 27. – Véget ér az OTP Bank Liga 2016/17-es szezonja. (A Bozsik Stadionban rendezett mérkőzésen a Videoton FC ezüstérmet szerzett, míg a Budapest Honvéd FC – 24 év után ismét – bajnok lett. A gólkirályi címet 16 találattal a Kispest játékosa, Eppel Márton gyűjtötte be.)
június 3. – Puskás Ferenc születésének 90. éve előtt is tisztelegve, második klubja, a Real Madrid Európa legjobbja lesz azzal, hogy megszerezi 6. UEFA-bajnokok ligája címét és egyben az első olyan csapat lesz, aki nem mástól hódította el a bajnoki trófeát, hanem meg tudta azt védeni.
szeptember 1. – A Magyar Úszó Szövetség visszahívta Bienerth Gusztávot az elnöki székből.
szeptember 13. – A Nemzetközi Olimpiai Bizottság (NOB)  limai közgyűlésén Thomas Bach elnök – egy korábbi megállapodás értelmében – bejelenti, hogy 2024-ben Párizs, míg négy esztendővel később, 2028-ban Los Angeles ad otthont a nyári ötkarikás játékoknak.
szeptember 24. - A Magyar Úszó Szövetség közgyűlésén Wladár Sándort választják meg elnökké, akinek megbízatása öt évre szól.
december 8. – A Könyvmolyképző gondozásában – magyar fordításban – megjelenik Cassandra Clare Gonosz fortélyok-trilógiájának második kötete, az Árnyak ura.
Joanne Kathleen Rowling "Harry Potter" című könyvsorozatának utolsó része ekkor játszódik. (Harry Potter és a Halál ereklyéi, Epilógus – Tizenkilenc évvel később)
február 18. - Enyedi Ildikó Testről és lélekről című nagyjátékfilmje elnyerte az Arany Medve díjat Berlinben
február 26. – A 89. Oscar-gálán a legjobb élőszereplős rövidfilm kategóriában Oscar-díjat nyert Deák Kristóf kisjátékfilmje, a Mindenki.
Micheal Jackson: Blood On The Dance Floor X Dangerous (The White Panda Mash-Up) Remix (The White Panda Mash-Up). (C) 2017 MJJ Productions Inc.
február 26. – Gyűrűs napfogyatkozást lehet látni Dél-Amerika déli részén, az Atlanti-óceán déli felén és Közép-Afrika délnyugati részén.
április 20. – Kína elindítja első teherűrhajóját, a Tiencsou–1-et a Hajnan tartománybeli Vencsangban lévő űrrepülőtérről.
augusztus 21. – Teljes napfogyatkozás Észak-Amerika és Dél-Amerika északi része felett
szeptember 15. – Befejezi küldetését a Cassini űrszonda. (Az 1997-ben útnak indított szonda belezuhant a Szaturnusz atmoszférájába.)
január 7. – Vathy Zsuzsa, József Attila-díjas író, újságíró, szerkesztő (* 1940)
január 15. – Olofsson Placid, magyar bencés szerzetes, tanár, Gulag-túlélő (* 1916)
február 5. – Katona Kálmán, magyar mérnök, politikus, közlekedési, hírközlési és vízügyi miniszter (1998–2000) (* 1948)
február 6. – Raymond Smullyan, amerikai matematikus, filozófus, teológus, logikus, zongorista, bűvész (* 1919)
február 26. – Berek Kati, kétszeres Jászai Mari-díjas magyar színésznő, a nemzet színésze (* 1930)
március 5. – Simon Károly, magyar ipari formatervező, művészetpedagógus, a MMA tagja (* 1941)
március 8. – Oláh György, Széchenyi-nagydíjas és Nobel-díjas  magyar származású amerikai vegyészprofesszor (*1927)
március 10. – John Surtees, brit gyorsaságimotor- és autóversenyző, 1964-ben a Formula–1 világbajnoka (* 1934)
március 29. – Tóth Bálint, József Attila-díjas magyar költő, író, műfordító (* 1929)
március 30. – Szepesi Attila, József Attila-díjas magyar költő, író, publicista (* 1942)
április 23. – Földi Imre, olimpiai bajnok magyar súlyemelő, a nemzet sportolója (* 1938)
április 29. – Usztics Mátyás, magyar színművész, rendező, szinkronszínész (* 1949)
május 12. – Mauno Koivisto, finn politikus, 1982–1994 között a Finn Köztársaság kilencedik elnöke (* 1923)
június 5. – Jókai Anna, kétszeres Kossuth-díjas magyar író, költő, a nemzet művésze (* 1932)
június 16. – Helmut Kohl, német kereszténydemokrata politikus, kancellár (* 1930)
június 21. – Rubovszky György magyar jogász, politikus, országgyűlési képviselő (* 1944)
július 11. – Schubert Éva, Kossuth-díjas magyar színésznő, érdemes művész (* 1931)
július 20. – Chester Bennington, amerikai zenész, énekes (Linkin Park, Stone Temple Pilots) (* 1976)
július 23. – Szendi József, magyar katolikus főpap, 1983 és 1993 között veszprémi püspök, majd 1997-ig érsek (* 1921)
július 27. – Sam Shepard, amerikai színész, forgatókönyvíró, író, filmrendező (* 1943)
augusztus 24. – Tusa Erzsébet, Liszt Ferenc-díjas magyar zongoraművész (* 1928)
augusztus 30. – Makk Károly, Kossuth- és Balázs Béla-díjas magyar filmrendező, forgatókönyvíró, a nemzet művésze (* 1925)
szeptember 14. – Mőcsényi Mihály, kertészmérnök, tájépítész, egyetemi tanár (* 1919)
szeptember 24. – Tarján Tamás, József Attila-díjas magyar irodalomtörténész, egyetemi tanár, színikritikus, dramaturg. (* 1949)
szeptember 27. – Hugh Hefner, amerikai üzletember, lapkiadó, a Playboy magazin létrehozója ás tulajdonosa (* 1926)
október 5. – Anne Wiazemsky, francia színésznő, író, Jean-Luc Godard volt felesége (* 1947)
október 6. – Nepp József, Kossuth-díjas magyar rajzfilmrendező, forgatókönyvíró (* 1934)
október 9. – Tóth II. József, világbajnoki ezüstérmes (1954) labdarúgó, az Aranycsapat tagja (* 1929)
november 5. – Balla Demeter, Kossuth-díjas magyar fotográfus, a nemzet művésze (* 1931)
november 21. – David Cassidy, amerikai, színész, énekes, dalszövegíró, gitáros (* 1950)
november 23. – Bohus Zoltán, Kossuth-díjas magyar szobrászművész, üvegtervező, a nemzet művésze (* 1941)
november 24. – Vasadi Péter, Kossuth-díjas magyar költő, író, esszéíró, irodalomkritikus, műfordító, a nemzet művésze (* 1926)
november 25. – Benes József, Munkácsy Mihály-díjas magyar festő- és grafikusművész (* 1936)
december 4. – Csontos János, József Attila-díjas magyar író, költő, filmrendező. (* 1962)
december 24. – Littomeritzky Mária olimpiai bajnok magyar úszó, edző, gyógyszerész ( *1927)
