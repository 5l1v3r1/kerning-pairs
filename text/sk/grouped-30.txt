
STS-120 bola misia amerického raketoplánu Discovery. Hlavnou úlohou misie bolo dopravenie modulu Harmony (Node 2) na Medzinárodnú vesmírnu stanicu (ISS). Tento modul umožnil neskoršie rozšírenie ISS o európske laboratórium Columbus a japonský experimentálny modul Kibō. Pri tomto lete bol tiež premiestnený solárny panel P6 na svoju finálnu pozíciu. Astronaut Clayton Anderson sa vrátil na Zem a v posádke stanice ho vystriedal Daniel M. Tani. V priebehu letu sa plánovalo 5 výstupov do otvoreného priestoru (EVA), ale prebehli len 4 výstupy.
Clayton Anderson (1) – Letový inžinier ISSV zátvorkách je uvedený celkový počet letov do vesmíru vrátane tejto misie.
Pamela Melroyová je po Eileen Colinsovej druhou ženou vo funkcii veliteľa amerického raketoplánu v histórii.
V priebehu misie STS-120 bol presunutý priehradkový nosník ITS-P6 s blokom solárnych panelov z provizórneho umiestnenia na nosníku ITS-Z1 na svoju finálnu pozíciu na priehradkový nosník ITS-P5.
Na počesť 30. výročia udelenia licencie na natáčanie legendárnej série filmov Hviezdne vojny režiséra George Lucasa letel do vesmíru na palube raketoplánu Discovery svetelný meč, ktorý použil herec Mark Hamill ako Luke Skywalker v roku 1983 vo filme Hviezdne vojny: Epizóda VI – Návrat Jediho.Na palube raketoplánu bol tiež disk s 500 000 podpismi študentov, ktorí sa v roku 2007 zúčastnili programu Študentské podpisy vo vesmíre. Program bol sponzorovaný NASA a firmou Lockheed Martin.
Pozdĺž dverí do nákladového priestoru orbitera bol umiestnený manipulátor RMS (Remote Manipulator System), diaľkovo ovládané pohyblivé rameno raketoplánu. Na pravoboku sa nachádzala predlžovacia tyč IBA (Inspection Boom Assembly), ktorá sa na obežnej dráhe pripája na koniec RMS a so senzormi na nej je možné kontrolovať tepelný štít raketoplánu. Tyč bola vyvinutá preto, lebo samotné manipulačné rameno nedosiahne na všetky časti tepelného štítu. V nákladovom priestore bol ďalej umiestnený uzol ODS (Orbiter Docking System), ktorý umožňuje orbiteru spojiť sa s ISS. Vo vnútri ODS sa nachádzali dva skafandre EMU (Extravehicular Mobility Unit) pre výstup do otvoreného vesmíru.
STS-120 doručil na Medzinárodnú vesmírnu stanicu zostavu 10A. Tá obsahovala americký modul Harmony (skôr známy ako Node 2) so štyrmi napájacími skriňami a troma skladovacími skriňami, a pripájacie zariadenie PDGF (Power data Grapple Fixture) pre mechanické, elektrické a dátové pripojenie manipulátoru stanice s distribučnou rozvodnou jednotku SPDU (Shuttle Power Distribution Unit). Harmony bol prvý hermetizovaný obývateľný modul dopravený na stanicu od júna 2001, kedy bola inštalovaná prechodová komora Quest Joint Airlock Module. 
Po spojazdnení tohto druhého prechodového modulu na ISS bolo možné vo februári 2008 pripojiť európske laboratórium Columbus a neskôr japonský experimentálny modul Kibō. Oba tieto moduly použili bočné porty Harmony. Raketoplán bol pri misii STS-120 pripojený na uzol PMA-2. Inštalácia Harmony prebehla v dvoch etapách. Najskôr sa pripojil na port modulu  Unity. Po odlete raketoplánu bol pomocou staničného manipulátora odpojený PMA-2 z laboratória Destiny a bol presunutý na predný port Harmony. Nakoniec preniesol manipulátor Harmony z jeho pôvodného umiestnenia na finálnu pozíciu na predku Destiny.
Celková hmotnosť orbitera aj s nákladom pri štarte dosahovala 130 ton. Pristával s necelými 92 tonami hmotnosti.
23. septembra sa orbiter Discovery presunul do raketovej montážnej haly VAB, kde bol pripojený k vonkajšej palivovej nádrži ET a štartovacím motorom SRB. Predchádzali tomu technické problémy s únikom hydraulickej kvapaliny, čo nemalo vplyv na dátum štartu. 30. septembra sa celá zostava na mobilnej plošine MLP presunula na štartovaciu rampu 39-A. V rámci predletových testov a príprav prebehlo 9. až 10. októbra skúšobné odpočítavanie s označením TCDT (Terminal Count Down Test). 20 októbra 2007 sa začalo skutočné odpočítavanie v čase T-43 hodín na štart 23. októbra 2007 o 17:38 SELČ a v ten istý deň dorazila na Kennedyho vesmírne stredisko aj posádka. 23. októbra dávalo počasie 40 % šancu na štart, najväčšie ohrozenie štartu však predstavoval nakumulovaný ľad na nádrži ET, kvôli ktorému bol na rampu vyslaný osobitný tím. O 09:13 SELČ sa nádrž ET začala napĺňať palivom, v čase približne 14:18 posádka začala nastupovať do raketoplánu. O 15:23 sa uzavrel vstupný prielez do raketoplánu a po obnovení odpočítavania v čase T-9 minút (17:29) odpočítavanie bez prerušenia pokračovalo až k štartu.
Raketoplán Discovery úspešne odštartoval hneď na prvý pokus 23. októbra 2007 zážihom motorov SRB v čase 15:38:20 UT (17:38:20 SEČ). V čase T +00:34 až T +00:49 sa plánovane znížil ťah motorov SSME. 2 minúty a 3 sekundy po štarte sa od nádrže ET oddelili motory SRB. V čase T +08:24 nastal manéver MECO (vypnutie hlavných motorov raketoplánu SSME) a o 26 sekúnd neskôr bola odhodená prázdna nádrž ET. 37 minút po štarte bol raketoplán Discovery zážihom motorov OMS (Orbital Maneuvering System) navedený na obežnú dráhu (manéver OMS-2).
Počas prvého dňa letu prebiehala kontrola tepelného štítu pomocou systému OBSS. Kamery a senzory na predlžovacej tyči postupne prehliadli nábežné hrany a špičku orbitera. Vo štvrtok 25. októbra v čase 14:40 SELČ sa raketoplán úspešne spojil s Medzinárodnou vesmírnou stanicou, presnejšie s modulom PMA-2 (Pressurized Mating Adapter 2). Predchádzal tomu manéver RPM (Rotation Pitch Maneuver), otočenie raketoplánu okolo kratšej vodorovnej osi, pričom posádka ISS fotografovala jeho tepelný štít. Ani zábery kamier, ani testy OBSS, ani snímky urobené pri manévri RPM neukázali nijaké poškodenie tepelného štítu Discovery. Po kontrole hermetickosti spoja sa o 14:39 UT otvoril prielez medzi raketoplánom a komplexom. Nasledovalo tradičné slávnostné privítanie posádky na stanici a bezpečnostné školenie posádky Discovery. Špeciálne tvarovaná výplň kresla zo záchrannej lode Sojuz-TMA 11 pre Claytona Andersona bola premiestnená do raketoplánu a výplň pre Daniela Taniho bola prenesená do Sojuzu, čím sa Anderson stal členom posádky raketoplánu a Dani členom posádky ISS. Potom astronauti inštalovali a pripojili systém SSPTS (Station-to-Shuttle Power Transfer System) pre dodávku elektrickej energie z rozvodnej siete stanice do raketoplánu. Tento systém umožňuje raketoplánu dlhší pobyt pri ISS ako bez neho a po prvýkrát bol použitý pri predchádzajúcej misii STS-118.
Zvyšok dňa sa posádka venovala prípravám skafandrov EMU na prvý výstup do otvoreného priestoru (EVA-1), ktorý nastal 26. októbra, a príprave spájacieho uzla CBM (Common Berthing Mechanism) modulu Unity na pripojenie modulu Harmony.
26. októbra o 10:02 UTC vystúpili astronauti Parazynski a Wheelock do otvoreného priestoru. Ich prvou úlohou bolo demontovať anténu SASA (S-band Antenna Support Assembly) z  ITS-Z1 a uložiť ju do nákladového priestoru raketoplánu. Potom astronauti pripravili modul Harmony na premiestnenie – dočasne na modul prichytili zariadenie PDGF (Power Data Grapple Fixture) slúžiace pre budúce pripojenie staničného manipulátoru SSRMS, zložili z modulu ochranné kryty a odpojili konektory, ktoré ho spájali s raketoplánom. Potom staničný manipulátor, ktorý obsluhovali Tani a Anderson, zachytil modul Harmony, zdvihol ho, a pomaly ho premiestnil k ľavému bočnému portu CBM (Common Berthing Mechanism) modulu Unity, kde bol dočasne prichytený. V čase 15:38 UTC sa dokončilo pevné spojenie medzi Unity a Harmony. Tým sa modul Harmony oficiálne stal súčasťou ISS. Stanica sa tak rozrástla o 75 m³ životného priestoru. Jej celkový objem po tejto úprave predstavoval 500 m³. Do vestibulu medzi Unity a Harmony bol napustený vzduch. Parazynski a Wheelock zatiaľ odpojili 4 čpavkové hadice medzi ITS-P6 a napokon nainštalovali izolačné prekryty na zložený radiátor a dva bloky elektroniky na ITS-P6. Výstup skončil o 16:16 UTC a trval 6 hodín 14 minút.
27. októbra sa posádky venovali prenášaniu nákladov medzi raketoplánom a stanicou a prípravám na oživenie modulu Harmony. O 14:24 SELČ veliteľka posádky ISS Peggy Whitsonová otvorila prielez do Harmony. Astronauti pri prvom vstupe do modulu použili ochranné rúška, aby náhodou nevdýchli prípadné malé voľne poletujúce častice. Potom sa posádka venovala demontáži približne 700 skrutiek a príchytiek, ktoré istili rôzne časti vybavenia modulu pri štarte. Z riadiaceho strediska Mission Control Center prišla správa, že do plánu druhého výstupu do kozmu EVA-2 bola pridaná inšpekcia rotačného spoja SARJ-S3 (pravobočného) medzi nosníkmi ITS-S3 a S4. Spoj totiž spôsoboval vibrácie a zvýšený výkon motora pri otáčaní v obidvoch smeroch.
Druhý výstup do otvoreného priestoru vykonali astronauti Parazynski a Tani 28. októbra. Výstup sa začal o 09:32 UTC, polhodinu pred plánovaným začiatkom výstupu.. Astronauti najprv dokončili odpojenie nosníku ITS-P6 od ITS-Z1. Staničný manipulátor potom preniesol oddelený nosník ITS-P6 do "parkovacej" polohy, kde zostal do druhého dňa. Potom astronauti dokončili vonkajšie úpravy na module Harmony: Parazynski nainštaloval na modul Harmony vonkajšie vybavenie ako úchytné madlá a pracovné plošiny a sňal niekoľko ochranných krytov. Medzitým  Daniel Tani prezrel madlá na vozíku CETA (Crew and Equipment Translation Aid), či na nich nie sú ostré hrany, ktoré by mohli poškodiť rukavice skafandrov. Potom prehliadol problémový rotačný spoj SARJ-S3. Po demontovaní jedného krytu objavil veľké množstvo kovových hoblín, ktoré tam nemali byť. Po video- a fotodokumentácii a odobratí vzoriek, ktoré putovali na Zem na analýzu, pripevnil Tani kryt na svoje miesto a začal robiť rekonfiguráciu kabeláže vo vnútri nosníku ITS-S0. Ďalej sa astronauti venovali inštalácii záchytnej kotvy PDGF (Power Data Grapple Fixture) na spodnú stranu modulu Harmony, za ktorú mal byť modul po odlete raketoplánu chytený staničným manipulátorom a prenesený do finálnej pozície na prednej strane modulu Destiny. Pre nedostatok času ale muselo byť elektrické prepojenie odložené na tretí výstup a odložená bola tiež výmena jedného chybného bloku RPCU (Remote Power Control Unit). Druhý výstup do kozmu sa skončil po 6 hodinách a 33 minútach. 
29. októbra boli povelom z riadiaceho strediska rozložené dve veľké krídla radiátoru na ITS-S1. Odpojený ITS-P6 bol presunutý najprv staničným manipulátorom SSRMS, ktorý ho odovzdal manipulátoru raketoplánu RMS (Remote Manipulator System). RMS napokon P6 vrátil opäť staničnému manipulátoru, ktorý ho dostal do tesnej blízkosti P5. Jeho kompletné mechanické a elektrické pripojenie dokončili astronauti Parazynski a Wheelock pri treťom výstupe do kozmu EVA-3. 
Riadiace stredisko sa rozhodlo odložiť oddelenie raketoplánu od ISS a následné pristátie o jeden deň. Dôvodom boli zmeny v pláne zostávajúcich výstupov do otvoreného priestoru: EVA-4 a čiastočne aj EVA-3 mal byť venovaný kontrolám a inšpekciám spojov SARJ-P3 a SARJ-S3. Pretože EVA-4 mal mať plnú dĺžku, EVA-5 musel byť presunutý o jeden deň. Discovery sa mal preto odpojiť od stanice 5. novembra a pristáť 7. novembra o 5:11 EST.
30. októbra prebehol tretí výstup do otvoreného priestoru, ktorého sa zúčastnili Parazynski a Wheelock. Výstup sa začal o 08:45 UTC. Astronauti úspešne pripojili  ITS-P6 k P5. Následne Parazynski vykonal kontrolu ľavobočného spoja SARJ-P3 a zistil, že spoj je úplne čistý bez náznakov kovových pilín, opotrebovania alebo poškodenia. Potom astronauti preniesli náhradnú jednotku MBSU (Main Bus Switching Unit) z nákladového priestoru raketoplánu na externú plošinu ESP-2 vedľa modulu Quest. Ešte pred ukončením výstupu sa začalo rozkladanie solárnych panelov na nosníku P6. Výstup sa skončil o 15:53 UTC po 7 hodinách a 8 minútach.
Kým jeden z dvoch solárnych panelov sa podarilo rozložiť na plnú dĺžku, druhý sa pri roztvorení na 25 z 31 dielov zasekol a poškodil. Preto bolo rozkladanie zastavené a neskôr bol panel o jeden diel zatiahnutý späť, aby sa znížilo napätie na vodiacom lane, ktoré napínalo natrhnutú časť panelu. Hoci bol panel pravdepodobne napriek poškodeniu schopný dodávať prúd do elektrorozvodnej siete, technici na Zemi hľadali riešenie problému. Napokon rozhodli, že inšpekciu spoja SARJ-S3 odvolajú a hlavným cieľom zvyšku misie sa stane oprava solárneho panelu. S poškodeným panelom P6 – 4B nie je možné pohybovať okolo spoja SARJ-P3, čím je blokovaný aj pohyb panelov na nosníku ITS-P4. Preto sa všetka snaha orientovala na plné rozvinutie a stabilizáciu poškodeného panela, aby sa mohli začať otáčať aj nepoškodené panely. Hoci množstvo elektrickej energie, ktoré takto blokované panely vyrábali, stačilo vtedajším potrebám stanice, pre budúce moduly Columbus a Kibo by už nestačilo.
31. októbra popoludní prebehla tlačová konferencia s posádkou Discovery a stanice. 
Poškodenie solárneho panelu spôsobilo veľké zmeny v pláne na zvyšok misie. Štvrtý výstup EVA-4, počas ktorého mali astronauti pôvodne testovať objektív DTO 848 (Detailed Test Objective 848) a nové spôsoby opravy tepelného štítu raketoplánu, sa stal zameral na opravu poškodeného panelu. Výstup bol odložený na 3. novembra, jeho plán bol upresnený 1. novembra. Astronaut Parazynski bude na konci nástavca OBSS nasadeného na staničnom manipulátore dopravený k poškodenému miestu, kde sa pokúsi ručne uvoľniť zachytené vodiace lanko ktoré zrejme spôsobilo poškodenie. Astronaut sa navyše bude pohybovať blízko poškodeného elektricky aktívneho zariadenia s napätím rádovo stovky Voltov a a bude tak ďaleko od prechodovej komory, že doba návratu presiahne tridsaťminútový bezpečnostný limit.
3. novembra sa posádky stanice a raketoplánu pripravovali na štvrtý výstup do kozmu  Kozmický výstup bol zahájený o 10:03 UTC. Astronaut Parazynski sa dostal na koniec ramena staničného manipulátoru, ku ktorému sa pripevnil a na ramene bol dopravený až k miestu poškodenia solárneho panelu. Pod dohľadom Wheelocka a pozemného tímu sa Parazynski pokúsil uvoľniť zaseknuté vodiace lanko. To však bolo príliš zamotané, preto ho astronaut prestrihol. Jedna časť lanka bola stiahnutá späť a namotaná na bubon, druhú stranu Parazynski zasvorkoval. Potom umiestnil na natrhnutú časť panelu 5 spon, ktoré uvoľnili napätie v solárnom paneli. Po kontrole spoja sa vzdialil od panelu, aby naň dohliadal pri rozťahovaní. Vo vnútri stanice začala posádka panel znovu rozkladať. Po každom roztiahnutom polmetri kontroloval Parazynski stav kritického miesta. Panel sa podarilo úspešne plne rozvinúť o 15:23 UTC. Potom ešte obaja astronauti znovu skontrolovali pole slnečných panelov 2B a 4B a výstup do otvoreného priestoru ukončili v čase 17:22 UTC. Výstup trval 7 hodín 19 minút a s touto dokončenou vychádzkou do kozmu mal za sebou Parazynski celkove sedem výstupov do kozmu s celkovou dobou trvania 47 hodín a 5 minút, čo je piaty najdlhší čas strávený pri výstupoch do otvoreného priestoru.Po ukončení výstupu bolo aktivované sledovanie Slnka ľavobočnými panelmi a aktivovaný bol aj rotačný spoj SARJ-P3. Z energetického hľadiska bola stanica teda pripravená na prijatie modulov Columbus a Kibo. Piaty výstup do kozmu (EVA-5) bol preložený až na dobu po odlete raketoplánu a teda počas tejto misie neprebehol. 4. novembra večer sa posádky raketoplánu a ISS rozlúčili a prielez medzi raketoplánom a stanicou sa uzavrel. Telesá sa od seba odpojili na druhý deň o 11:32 SEČ (10:32 UTC). Po tradičnom oblete a fotografovaní stanice raketoplán prešiel na samostatnú dráhu. Posádka Discovery začala opäť vykonávať kontrolu tepelného štítu pomocou OBSS. 6. novembra prebehli tiež prípravy na pristátie – kontrola riadiacich systémov raketoplánu, skúšobný zážih motorov RCS, skúšobné spustenie jedného hydraulického čerpadla APU (Auxilliary Power Unit), nácvik pristávacieho manévru na simulátore PILOT (Portable In-flight Landing Operations Trainer), a ukladanie nákladu a upratovanie vnútorných priestorov raketoplánu.
Raketoplán pristál hneď na prvý pokus 7. novembra 2007 na dráhe 15 na Kennedyho vesmírnom stredisku. V čase 16:49 UT dalo riadiace stredisko súhlas s pristávaním. O 16:59 UT Discovery otočený motormi OMS do protismeru letu začal brzdiaci manéver. Vstup do atmosféry vo výške 122 km nastal v čase 17:30 UT, v čase 18:01:18 UT dosadol na dráhu zadný podvozok a v čase 18:01:32 UT aj predný. Raketoplán sa zastavil o 18:02:13 UT. Na Zem sa tak vrátil aj Clayton Anderson po viac než 150 dňoch strávených na obežnej dráhe. Bolo to prvé pristátie po havárii raketoplánu Columbia, pri ktorom sa raketoplán blížil k základni ponad územie Spojených štátov.
Tento článok je čiastočný alebo úplný preklad článku STS-120 na českej Wikipédii.
Tento článok je čiastočný alebo úplný preklad článku STS-120 na anglickej Wikipédii.

STS-125 alebo HST-SM4 bola misia amerického raketoplánu Atlantis. Išlo o piatu a poslednú servisnú misiu k Hubblovmu vesmírnemu ďalekohľadu (HST) a zároveň o jediný let raketoplánu po havárii Columbie, ktorého cieľom nebola Medzinárodná vesmírna stanica (ISS).
Bol to jediný let orbitera Atlantis k HST, pretože predchádzajúce štyri misie absolvoval dvakrát Discovery, raz Endeavour a raz Columbia. Pôvodne malo ísť aj o poslednú misiu raketoplánu Atlantis, ktorý ako jediný zo zostávajúcich orbiterov nemal systém SSPTS (Station-to-Shuttle Power Transfer System) na čerpanie elektrickej energie z ISS. NASA však svoje rozhodnutie zmenila a po tejto misii Atlantis absolvoval ešte tri lety k ISS. Hlavným cieľom misie STS-125 bolo zvýšiť obežnú dráhu ďalekohľadu, nainštalovať nové prístroje (Cosmic Origins Spectrograph a Wide Field Camera 3), gyroskopy a batérie, zvýšiť tepelnú ochranu a zaistiť tak ďalekohľadu životnosť minimálne do roku 2013. V priebehu letu prebehlo päť výstupov do otvoreného vesmíru a všetky hlavné úlohy misie boli splnené.
Kvôli tomu, že Hubblov vesmírny ďalekohľad obieha po dráhe s iným sklonom a výškou, ako Medzinárodná vesmírna stanica, v prípade problémov počas misie sa Atlantis nemohol s ISS spojiť. Z tohto dôvodu na rampe 39-B nachádzal druhý raketoplán (Endeavour), aby mohol prípadne odštartovať na pomoc posádke Atlantisu. Prípadná záchranná misia Endeavouru bola pomenovaná STS-400 a mala mať štvorčlennú posádku. Nijaké vážne problémy sa však v priebehu letu nevyskytli a misia STS-400 preto neprebehla.
Michael T. Good (1) – Piaty letový špecialistaV zátvorkách je uvedený celkový počet letov do vesmíru vrátane tejto misie.
nástavec OBSS (Orbital Boom Sensor System) pre kontrolu tepelnej ochrany raketoplánu
Nosič SLIC (Super Lightweight Interchangeable Carrier) s nasledujúcim vybavením pre Hubblov vesmírny ďalekohľad. Celková hmotnosť tohto nákladu je 1 700 kg
nosič ORUC (Orbital Replacement Unit Carrier) s nasledujúcim vybavením pre Hubblov vesmírny ďalekohľad
Raketoplán Columbia mal pôvodne navštíviť Hubblov ďalekohľad vo februári 2005. Hlavnou úlohou misie mala byť náhrada navádzacích senzorov a dvoch nefunkčných gyroskopov, umiestnenie ochrannej "pokrývky" na poškodenú izoláciu, výmena kamery Wide Field and Planetary Camera 2 novším modelom Wide Field Camera 3 a inštalácia prístroja Cosmic Origins Spectrograph (COS). Columbia sa však vo februári 2003 rozpadla pri vstupe do atmosféry. Vtedajší riaditeľ NASA Sean O'Keefe preto rozhodol, že aby sa zamedzilo podobnej tragédii, všetky budúce lety raketoplánov musia byť naplánované tak, aby raketoplán mohol dosiahnuť 'bezpečný dosah' Medzinárodnej vesmírnej stanice (ISS). Na ISS by bolo možné opraviť niektoré poruchy, aby sa raketoplán mohol bezpečne vrátiť na Zem. Raketoplány nie sú schopné dosiahnuť zároveň obežnú dráhu Hubbla a počas rovnakej misie sa dostať aj na obežnú dráhu ISS, ktorá má rozdielnu výšku a sklon. Všetky budúce pilotované lety k teleskopu boli preto zrušené. Toto rozhodnutie však kritizovalo mnoho astronómov, ktorí považovali hodnotu Hubblovho ďalekohľadu za dostatočne veľkú nato, aby človek podstúpil určité riziko. 
V januári 2004, uviedol administrátor NASA O´Keefe, že sa na základe veľkého nesúhlasu verejnosti a žiadosti Kongresu Spojených štátov amerických prehodnotil svoje rozhodnutie o zrušení poslednej servisnej misie HVD. 13. júna 2004 vydal panel Národnej akadémie vied Spojených štátov amerických odporúčanie, podľa ktorého má byť Hubble zachovaný aj napriek zjavným rizikám. V súhrne toto odporúčanie hovorilo, že by sa „NASA nemala žiadnym spôsobom pokúšať brániť vo vykonaní servisnej misie na Hubblovom vesmírnom ďalekohľade“. V auguste 2004 O´Keefe oficiálne požiadal Goddardovo centrum pre vesmírne lety, aby pripravilo detailný návrh na robotickú servisnú misiu HVD. Tieto plány však boli neskôr zrušené, pretože robotická misia bola opísaná ako „nereálna“. Ku koncu roka 2004 sa niekoľko členov Kongresu USA vedených senátorkou Barbarou Mikulski rozhodlo viesť verejnú diskusiu. S veľkou podporou verejnosti sa pustili do „boja“ s administratívou prezidenta George W. Busha a NASA. Ich cieľ bol zvrátiť rozhodnutie o zrušení záchrannej servisnej misie Hubblovho ďalekohľadu.S príchodom nového administrátora NASA, Michaela D. Griffina, sa zmenil prístup k poslednej servisnej misii. Griffin uviedol, že je ochotný znovu zvážiť možnosti uskutočniť servisnú misiu za pomoci ľudskej posádky. Krátko po svojom uvedení do úradu požiadal Goddardovo centrum pre vesmírne lety, aby pokračovalo v prerušených prípravách servisnej misie s ľudskou posádkou. V októbri 2006 Griffin vydal konečné rozhodnutie a dal misii STS-125 definitívne zelenú.
22. augusta 2008 sa raketoplán Atlantis premiestnil z hangáru OPF (Orbiter Processing Facility) do montážnej haly VAB (Vehicle Assembly Building). Tam bol pripojený k zostave vonkajšej palivovej nádrže (ET) a štartovacích motorov (SRB). 4. septembra bol celý komplex premiestnený na rampu 39-A. V dňoch 22. až 24. septembra 2008 prebehla skúška odpočítavania, tzv. TCDT (Terminal Count Down Test). Štart bol naplánovaný na 15. október 2008.
29. septembra však riadiaci počítač Hubblovho vesmírneho teleskopu prešiel do bezpečnostného módu a boli prerušené všetky vedecké pozorovania. V dôsledku tejto poruchy bol štart misie odložený na február 2009, neskôr až na máj 2009. Z tohto dôvodu musel Atlantis uvoľniť rampu raketoplánu Endeavour, ktorý mal najprv uskutočniť zásobovaciu servisnú misiu STS-126 k Medzinárodnej vesmírnej stanici. Atlantis sa teda v októbri 2008 vrátil do haly VAB.
31. marca 2009 sa celá štartovacia zostava Atlantisu presunula opäť na rampu 39-A v rámci príprav na štart plánovaný na 11. máj 2009 v čase 20:02 SELČ.
Atlantis úspešne odštartoval 11. mája v čase 18:01:56 UTC. Necelé dve minúty po vzlete narazil do dlaždíc tepelnej ochrany pravého krídla úlomok, ale podľa prvých analýz tímom DAT (Damage Assessment Team) poškodenie nebolo hlboké a preto nevzbudzovalo obavy. V čase 18:10:39 UT boli vypojené motory SSME. Vzápätí (18:10:46 UT) nasledovalo odhodenie nádrže ET. Manéver dvojicou orbitálnych motorov OMS (Orbital Maneuvering System) v čase 18:45:41 UT dostal Atlantis na stabilnú obežnú dráhu. Nasledovala bežná kontrola systémov orbitera a otvorenie jeho nákladového priestoru, aby sa umožnila správna činnosť radiátorov umiestnených v dverách do nákladového priestoru. V deň štartu došlo ešte k oživeniu manipulátoru RMS a jednému korekčnému manévru.
Druhý deň letu bol venovaný kontrole tepelnej ochrany stroja. Manipulátor RMS vybral z nákladového priestoru predlžovaciu tyč s prístrojmi OBSS (Orbiter Boom Sensor System) a postupne snímal povrch raketoplánu. Posádka tiež skontrolovala skafandre pre výstup do otvoreného priestoru a pripravila montážny stôl FSS (Flight Support System) na pripojenie ďalekohľadu. Hubble sa zatiaľ pripravoval na prílet raketoplánu tým, že uzavrel svoj tubus.
13. mája pokračovali približovacie manévre a napokon v čase 19:14 SELČ, s miernym oneskorením oproti plánu, Atlantis zachytil Hubblov vesmírny ďalekohľad. Následne ho posádka za pomoci robotického manipulátoru pritiahla do nákladového priestoru raketoplánu a v čase 18:12 UT ho pevne ukotvila na montážnom stole FSS. Zasunutím diaľkove ovládaného konektoru bol HST napojený na energetickú, povelovú a telemetrickú sieť raketoplánu. Predtým, než sa pre posádku začal odpočinok, ešte stihli vykonať jeho dvojhodinovú inšpekciu.
Nasledujúceho dňa po skončení odpočinku Grunsfelda a Feustela čakal prvý z piatich montážnych výstupov do kozmu. Výstup EVA-1 sa oficiálne začal v čase 12:52 UT a trval 7 hodín, 20 minút, čo bolo o viac než o hodinu viac, ako hovoril plán. Astronauti najprv vybrali z ďalekohľadu starý prístroj WFPC2 (Wide Field Planetary Camera 2), aby namiesto neho namontovali novú kameru WFC-3 (Wide Field Camera 3). Pri demontáži WFPC-2 sa objavili problémy s uvoľnením skrutky pridržiavajúcej kameru vo vnútri ďalekohľadu. Problematickú skrutku sa podarilo uvoľniť až v čase 14:47 UT. Nasledovala výmena starej poškodenej jednotky SI C&DHU. V nadpláne ešte nainštalovali do ďalekohľadu zariadenie LOCK (Latch Over Center Kit), ktoré umožnili rýchlejšie otváranie a zatváranie dverí do ďalekohľadu a tým úsporu času pri nasledujúcich výstupoch.
Druhý výstup do kozmu prebehol hneď nasledujúci deň (15. mája) a absolvovala ho dvojica Massimino a Good. Počas ich príprav na výstup prebehla vizuálna kontrola niektorých dlaždíc tepelnej ochrany na prednej časti raketoplánu, v miestach, ktoré neboli v plnom rozsahu monitorované ešte pred spojením s HST. Druhý výstup do otvoreného vesmíru sa začal v čase 12:29 UT. Prvá úloha, ktorá čakala dvojicu astronautov po opustení prechodovej komory, bola výmena troch jednotiek RSU, ktoré obsahujú gyroskopy. Good otvoril dvierka do služobnej sekcie ďalekohľadu a zaistil ich v otvorenej polohe. Massimino potom s Goodovou pomocou vybral prvú starú jednotku RSU a God začal inštaláciu prvého páru nového súboru gyroskopov. Počas inštalácie druhej jednotky RSU sa vyskytol problém s jej správnym umiestnením vo vnútri ďalekohľadu. Astronauti napokon museli druhý nový súbor vymeniť za posledný zo zostávajúcich nových súborov. Druhý súbor potom skúšali pripevniť na miesto tretieho, ale ani to sa im nepodarilo. Na miesto tretej jednotky preto museli namontovať záložný RSU. Po skončení tejto úlohy si Massimino doplnil zásoby kyslíka v prechodovej komore. Nasledovala výmena batérií ďalekohľadu, ktorá prebiehala bez problémov. Potom sa Massimino a Good vrátili do prechodovej komory a v čase 20:45 UT (plán 18:02 UT) sa EVA-21 oficiálne skončil. Trval 7 hodín 56 minút, čím sa zaradil medzi desať najdlhších výstupov do vesmíru.
16. mája dvojica astronautov Grunsfeld a Feustel vykonala tretí výstup do kozmu (EVA-3). Oficiálne bol výstup začatý v čase 13:35 UT. Astronauti demontovali z ďalekohľadu korekčnú optiku COSTAR (Corrective Optics Space Telescope Axial Replacement), ktorá korigovala optickú chybu ďalekohľadu už od roku 1993, kedy ju tam namontovala posádka prvej údržbárskej misie STS-61. Nakoľko všetky súčasné prístroje ďalekohľadu majú svoju vlastnú korekčnú optiku, COSTAR sa stal nepotrebným. Po demontáži ho uložili do schránky v nákladovom priestore Atlantisu, aby mohol byť prepravený na prevoz na Zem. Na jeho miesto bol namontovaný spektrograf COS (Cosmic Origins Spectrograph). Posledným bodom v programe výstupu bola prvá časť opravy kamery ACS (Advanced Camera for Surveys). Výstup sa skončil v čase 20:11 UT a trval 6 hodín 36 minút.
Štvrtý výstup uskutočnila opäť dvojica Massimino a Good. Výstup začal v čase 13:45 UT. Prvým bodom programu bola oprava spektrografu STIS (Space Telescope Imaging Spectrograph). Pri tejto operácii však nastali problémy, pretože sa nepodarilo povoliť jednu zo skrutiek držiacich na STIS madlo, ktoré bránilo otvoreniu krytu elektroniky. Massiminomu zlyhal skrutkovač a musel si ísť po náhradný do prechodovej komory. V čase 20:11 UT riadiace stredisko začalo oživovanie STIS. Pre nedostatok času už astronauti nestihli prejsť k druhej úlohe výstupu (inštalácii vonkajšej tepelnej izolácie) a v čase 21:47 UT výstup skončil. So svojou dĺžkou 8 hodín 2 minúty prekonal výstup EVA-2. Pred koncom výstupu Massimino oznámil poškodenie dlane rukavice svojho skafandru, skafander však nestratil hermetickosť.
Piaty a posledný výstup so začiatkom v čase 13:16 UT vykonala dvojica Grunsfeld a Feustel. Ako prvá prebehla výmena starých batérií ďalekohľadu za nové. Súbor starých batérií zaistil Feustel v transportnom kryte na nosiči nákladu. Po zatvorení a zaistení prístupových dvierok k batériám sa Grunsfeld pokúsil otvoriť prístupové dvierka k pointačnému senzoru FGC, ktorý bolo potrebné vymeniť. Narazil však pritom na problémy. Ďalšie problémy nastali pri uvoľňovaní zámku, ktorý držal starý FGC na mieste. Až o 14:46 UT sa podarilo zámok uvoľniť a starý senzor vytiahnuť. Potom astronauti vyzdvihli z nákladového priestoru nový FGC (FGS-2R) a namontovali ho do ďalekohľadu. Poslednou úlohou výstupu bola výmena starej tepelnej izolácie za novú NOBL (New Outer Blanket Layer). Novú izoláciu sa podarilo namontovať aj na tých miestach ďalekohľadu, ktoré sa nestihli obaliť izoláciou pri predchádzajúcom výstupe. Na záver Grunsfeld ešte demontoval podložku na nohy MFR (Manipulator Foot Restraint) z manipulátoru SRMS a zložil ochranný kryt zo všesmerovej antény ďalekohľadu, ktorý tam bol namontovaný počas prvého výstupu. Pri tomto úkone však Grunsfeld nechtiac vrazil do antény vakom na chrbte skafandra a odrazil v nej viečko slúžiace ako tepelná izolácia. Ako náhradu zaň preto riadiace stredisko rozhodlo vrátiť kryt na anténu. Výstup skončil v čase 19:22 UT a trval 7 hodín 2 minúty.
Nasledujúci deň sa začali prípravy na odpojenie ďalekohľadu od raketoplánu. Massimino a Good boli pripravení vystúpiť do otvoreného priestoru v prípade, že by nastali problémy s odpájaním ďalekohľadu, ktoré by si vyžadovali zásah astronautov. Ďalekohľad bol však bezproblémovo vypustený 19. mája 2009. Najprv ho manipulátor RMS vyzdvihol nad nákladový priestor, potom sa otvoril hlavný poklop zrkadla. Odpojenie ďalekohľadu sa odložilo o niekoľko minút kvôli lepšiemu komunikačnému spojeniu. K uvoľneniu Hubblovho vesmírneho ďalekohľadu došlo v čase 14:57 SELČ. Atlantis potom vykonal úhybný manéver a pohotovosť pre núdzový výstup do vesmíru skončila.
Po druhom separačnom manévri vykonal raketoplán motormi OMS ešte manéver na zníženie perigea. Posádka potom manipulačným ramenom opäť vyzdvihla z nákladového priestoru predlžovaciu tyč s prístrojmi OBSS a znova začala kontrola celistvosti tepelnej ochrany stroja. Prieskum neukázal žiadne poškodenia.20. mája mala posádka odpočinkový deň. Uskutočnila sa tlačová konferencia, rozhovor medzi posádkou Atlantisu a posádkou Medzinárodnej vesmírnej stanice, ako aj rozhovor posádky s prezidentom USA Barackom Obamom. Pristátie bolo plánované na 22. mája. Nasledujúci deň teda začali prebiehať prípravy na pristátie, čiže upratovanie vnútorných priestorov raketoplánu a kontrola systémov a skúšobné spustenie motorov RCS aj hydraulického čerpadla APU (Auxiliary Power Units). Pre zlé počasie na Floride ale bolo pristátie odvolané a preložené na ďalší deň. Ani 23. mája  počasie nevyhovovalo, no pretože sa objavili náznaky jeho zlepšovania, riadiace stredisko rozhodlo o ďalšom jednodennom odklade. 24. mája zlé poveternostné podmienky pretrvávali a tak bola zvolená núdzová možnosť – pristátie na kalifornskej základni Edwards Air Force Base.
Raketoplán teda začal uzavieranie dverí do nákladového priestoru, ktoré skončilo v čase 10:19 UT. V čase okolo 11:20 UT si posádka začala obliekať oranžové skafandre. O 14:07 UT riadiace stredisko vydalo súhlas s vykonaním brzdiaceho manévru pre pristátie na Edwards AFB. Orbiter sa vzápätí natočil do polohy pre brzdiaci manéver (tzn. zadnou časťou do smeru letu) a v čase 14:23:41 prebehol vyše dvojminútový zážih motorov OMS, ktorý znížil perigeum dráhy tak, aby Atlantis začal zostupovať do atmosféry. Prelet raketoplánu atmosférou bol bezproblémový. Hlavný podvozok dosadol na pristávaciu dráhu 22 v čase 15:39:05 UT, predný v čase 15:39:15 UT a po minútu trvajúcom dojazde sa raketoplán zastavil.
Takmer mesiac po oprave ďalekohľadu zlyhal novovymenený počítač SI C&DHU (Science Instrument Command and Data Handling Unit). Technici ho uviedli opäť do chodu hardvérovým reštartom a nasledujúceho dňa sa podarilo obnoviť jeho normálne funkcie.Po odlete raketoplánu prebiehali niekoľko nasledujúcich týždňov kontroly a kalibrácie ďalekohľadu. V júli 2009 sa však tieto testy prerušili a Matt Mountain, riaditeľ Space Telescope Science Institute v Baltimore, pridelil pozorovací čas tímu astronómov, ktorí chceli skúmať novovytvorenú tmavú škvrnu na Jupiteri. Táto škvrna vznikla pravdepodobne po dopade kométy do atmosféry tejto planéty. Nová kamera WFC3, napriek tomu, že v tom čase ešte nebola celkom kalibrovaná, urobila detailné snímky tejto škvrny.
Priebežné spravodajstvo o misii STS-125 v Malej encyklopédii kozmonautiky (MEK) (po česky)
STS-125 Atlantis – Hubblov vesmírny ďalekohľad na stránkach hvezdárne Vsetín (po česky)

STS-135 (ISS ULF-7) bola posledná misia v programe raketoplánu. Let bol pôvodne zamýšľaný ako STS-335- prípadná záchranná misia pre let STS-134, schválený a pridaný do plánu bol až neskôr. Misiu absolvoval raketoplán Atlantis. Cieľom letu bolo doplnenie zásob pre Medzinárodnú vesmírnu stanicu vo viacúčelovom logistickom module MPLM Raffaello (bol to jediný let pri ktorom Atlantis viezol MPLM). Počas misie sa uskutočnil jeden výstup do otvoreného priestoru (EVA), ktorý ale vykonala posádka ISS.
Atlantis odštartoval aj pristál hneď v prvom plánovanom termíne. Pristátie sa uskutočnilo ešte pred východom Slnka, celkovo to bolo 26. nočné pristátie programu. Po prvýkrát od roku 1983 (misia STS-6) letela na palube raketoplánu len štvorčlenná posádka.
NASA oznámila členov posádky STS-335/135 dňa 14. septembra 2010. Zníženie počtu posádky umožnilo zväčšenie nákladu pre ISS a tiež umožnilo v prípade potreby záchranu loďami Sojuz. Na misiu boli vybraní astronauti, ktorým prostredie Sojuzu fyziologicky vyhovuje. Posádka sa taktiež zúčastnila výcviku na kozmodróme Bajkonur. V prípade, že by Atlantis nebol schopný návratu, astronauti by sa zamiešali do harmonogramu striedania posádok ISS: pilot Hurley by sa vrátil po 163 dňoch, Ferguson a Magnusová po 283 dňoch a Walheim po 345 dňoch pobytu na ISS.
Dňa 15. júla 2010 Senát USA navrhol zákon pre pridanie jedného letu raketoplánu a navrhol preskúmať otázky bezpečnosti. 5. augusta 2010 Senát schválil svoju verziu zákona tesne pred augustovou prestávkou. 20. augusta manažéri NASA schválili misiu STS-135 s navrhovaným štartom na 28. jún 2011. 29. septembra pri hlasovaní Senátu o schválení zákona bolo 304 za a 118 proti. 11. októbra 2010 prezident Barack Obama podpísal legislatívu umožňujúcu NASA uskutočniť let STS-135, ale bez konkrétnych finančných prostriedkov od Kongresu. 20. januára 2011 bol názov oficiálne zmenený z STS-335 na STS-135 a štart sa predbežne predpokladal 28. júna 2011. 14. februára 2011 manažéri NASA oznámili, že STS-135 poletí bez ohľadu na financovanie od Kongresu.
Hlavnou časťou nákladu raketoplánu Atlantis bol zásobovací modul MPLM Raffaello. Tento modul niesol až 4 265 kg zásob a náhradných dielov, ktoré sú potrebné, pretože program Medzinárodnej vesmírnej stanice bol predĺžený do roku 2020. Ďalších 1 200 kg boli potraviny, ktoré stanici bez zásobovania z americkej strany vydržia na jeden rok (pokiaľ nebudú k dispozícii lode Dragon a Cygnus).
Ďalšou časťou nákladu bol nosič LMC (Lightweight Multi-Purpose Carier), ktorý dopravil k ISS prístroj RRM. Jeho cieľom bude otestovanie možností tankovania satelitov na orbite. Na LMC sa vrátilo na Zem čerpadlo amoniaku, ktoré sa pokazilo v auguste 2010, aby bolo možné lepšie preskúmať príčiny jeho zlyhania.
Okrem toho sa v nákladovom priestore nachádzala štandardná výbava: manipulačné rameno RMS (Remote Manipulator System) s predlžovacou tyčou OBSS (Orbital Boom Sensor System) a adaptér pre spojenie so stanicou. Na okraji nákladového priestoru bol umiestnený kanister s pikosatelitom PSSC-2 (Picosatellite Solar Cell), ktorý bol vypustený posledný deň pred pristátím.
Pre tento let bola použitá nádrž vonkajšia palivová nádrž ET-138 aby sa minimalizovala možnosť opadania penovej izolácie. Táto nádrž mala byť pôvodne použitá pri misii STS-134 a pre STS-335/135, o ktorej sa predpokladalo, že nikdy nepoletí bola vybraná nádrž ET-122 (poškodená hurikánom Katrina, takže u nej bolo vyššie riziko opadávania izolácie). Ale po schválení STS-135 sa nádrže vymenili.Príprava raketoplánu prebiehala v hangári OPF-1. Začiatkom decembra 2010 technici nainštalovali hlavné motory SSME (Space Shuttle Main Engines) na ich posledné použitie. Dňa 27. marca 2011 začala montáž pomocných štartovacích motorov na tuhé palivo – SRB (Solid Rocket Booster) vo vnútri montážnej haly VAB (Vehicle Assembly Building). Po jej dokončení bola 25. apríla medzi ne vložená nádrž ET-138.
V ranných hodinách 17. mája 2011 začal presun ("rollover") raketoplánu Atlantis z hangáru OPF-1 do VAB. Presun sa na chvíľu zastavil a pracovníci Kennedy Space Center sa s raketoplánom vyfotografovali. Po ukončení presunu zostal Atlantis na transportnom vozidle. Nasledujúci deň bol vyzdvihnutý do vertikálnej polohy a 19. mája bol pripevnený k zostave ET/SRB.
Atlantis so zostavou vyrazil na rampu LC-39A 31. mája 2011, presun skončil 1. júna o 3:29 miestneho času. Počas historicky posledného transportu raketoplánu na rampu bola v KSC aj posádka a médiá a transport bol aj naživo vysielaný na NASA TV. Počas presunu o 2:34 o niekoľko kilometrov ďalej na dráhe 15 KSC pristál raketoplán Endeavour po svojej poslednej misii STS-134.
15. júna sa uskutočnilo skúšobné tankovanie externej palivovej nádrže. Počas testu bol odhalený únik vodíka cez ventil motora SSME č. 3, takže ventil bol 21. júna vymenený. Medzitým 18. júna prebiehala pomocou röntgenu kontrola obruče, ktorá spája nádrž na kyslík s vodíkovou nádržou. Kontrola sa uskutočnila hlavne preto, aby sa včas odhalili prípadné trhliny, aké sa vyskytli pri misii STS-133. Kontrola skončila 24. júna a neodhalila žiadne poškodenia. V noci 16. júna bol na rampu 39A prevezený kanister s nákladom. Kanister sa po zdvihnutí pripevnil k pohyblivej konštrukcii rampy (RSS). Náklad bol následne premiestnený do sterilnej miestnosti ("cleanroom") vo vnútri rampy. RSS sa sklopila k raketoplánu a 20. júna bol náklad uložený do nákladového priestoru raketoplánu.
20. júna prebiehalo skúšobné odpočítavanie a nácvik núdzových situácií (Terminal Countdown Demonstration Test). Posádka priletela z Houstonu na strojoch Northrop T-38 Talon o 17:30 EDT a zúčastnila sa nácviku evakuácie z rampy LC-39A. 23. júna prebiehala kompletná simulácia odpočítavania.
Štart bol naplánovaný na 8. júl 2011 v čase 17:26 SEČ. Tento termín bol potvrdený 28. júna na zasadnutí manažérov FRR (Flight Readiness Review). Odpočítavanie začalo 5. júla v čase 19:00 SELČ a až do posledného prerušenia prebiehalo bez problémov. Starosti spôsobovalo len počasie (vyhovovalo len na 30 %). 8. júla o 10:58 SELČ sa dokončilo tankovanie nádrže ET. Približne od druhej hodiny popoludní začala do raketoplánu nastupovať posádka. Keďže je len štvorčlenná, všetci astronauti sa usadili v hornej, letovej palube (ktorá má kapacitu presne štyri sedadlá) a obytná paluba zostala prázdna.
Počasie napokon označili za vyhovujúce a letový riaditeľ dal povolenie na začatie záverečného odpočítavania. V čase T -31 sekúnd však bolo odpočítavanie pozastavené z obavy, že sa úplne neodklopilo rameno pre odsávanie plynného kyslíku z nádrže ET. Po viac ako dvojminútovom prerušení sa však odpočítavanie znova rozbehlo a Atlantis napokon odštartoval zážihom motorov SRB v čase 17:29:04 SELČ (11:29 EDT). Štart sledovalo z Kennedyho vesmírneho strediska a jeho okolia takmer milión ľudí. V čase T +125 sekúnd došlo k oddeleniu pomocných motorov SRB. Po 8 minútach a 24 sekundách letu boli vypojené hlavné motory (SSME) a o 21 sekúnd neskôr sa od orbitera oddelila prázdna Externá palivová nádrž.
Prvý zážih motorov OMS (Orbital Maneuvering System), ktorý trval 83 sekúnd a uskutočnil sa ešte v čase horenia SSME dostal raketoplán na dráhu vo výške 58 až 220 km, 64-sekundový zážih OMS-2 dráhu upravil na 158 až 230 km a zážih NC-1 (94 sekúnd) umožnil raketoplánu stretnutie s ISS. O 19:03:20 SELČ (13:03 EDT) boli otvorené dvere nákladového priestoru a vysunutá parabolická anténa pre pásmo Ku. Posádka ešte skontrolovala funkcie manipulátora RMS (Canadarm) a uložila sa na odpočinok o 02:56 SELČ (19:56 EDT).
Hlavnou úlohou 2. dňa bola kontrola tepelného štítu pomocou manipulátora RMS a zariadenia OBSS. Pilot Hurley a letová špecialistka Magnusová začali s kontrolou o 12:58 SELČ (06:58 EDT) a skončili približne o päť hodín neskôr. Kontrolovali sa najmä hrany krídel, nos raketoplánu a moduly OMS. Získané údaje boli odoslané na Zem, kde sa podrobili bližšej analýze. 
V tento deň prebehli aj zážihy NC-2 a NC-3, ktoré upravili dráhu Atlantisu. Taktiež bol vysunutý spojovací adaptér do ktorého astronauti    nainštalovali kamery aby uľahčili a nasnímali spájanie so stanicou. Medzitým na ISS Expedícia 28 dokončila tlakovanie adaptéra PMA-2 a pripravila sa na fotografovanie prichádzajúceho raketoplánu.
Počas tretieho dňa sa uskutočnilo spojenie raketoplánu s ISS. O 16:06 SELČ (10:06 EDT) bol už orbiter v blízkosti stanice a tak mohol byť vykonaný manéver RPM (Rendezvous Pitch Meneuver), počas ktorého sa raketoplán prevrátil ("backflip") a členovia posádky ISS Michael Fossum a Satoši Furukawa vyfotografovali jeho povrch. K pevnému spojeniu oboch telies došlo o 17:07 SELČ. Po kontrole hermetickosti spojov boli o 18:55 SELČ otvorené prielezy a nasledovalo uvítanie posádky sprevádzané podľa námornej tradície zvonením zvonu. Po uvítacom ceremoniáli posádka začala s prekladaním nákladu z obytnej paluby raketoplánu na ISS. Nakoniec staničný manipulátor vytiahol z nákladového priestoru tyč OBSS a odovzdal ju manipulátoru raketoplánu.
Hlavným cieľom dňa bolo dočasné pripojenie modulu Raffaello k stanici. Astronauti Hurley a Magnusová zaujali svoje miesta v Cupole, odkiaľ ovládali staničný manipulátor (SSRMS). Ním o 11:16 SELČ (5:16 EDT) zachytili modul. Následne ho vybrali z nákladového priestoru raketoplánu a 12:46 SELČ ho napevno pripojili k spodnému uzlu modulu Harmony.  Hneď po spojení sa začalo s aktiváciou modulu (prepájaním systémov modulu so stanicou, tlakovanie vestibulu a iné). Posádka vstúpila dnu o 17:39 SELČ a začala s prekladaním nákladu. V najbližších šiestich dňoch preniesla z MPLM do stanice približne 5 ton materiálu a opačným smerom 2 570 kg nákladu, ktorý sa vrátil na Zem (odpad, ukončené experimenty, staré alebo nefunkčné prístroje). Medzitým špecialisti na Zemi prehodnotili stav energie a pohonných hmôt a rozhodli, že misiu o jeden deň predĺžia (aby mala posádka viac času na prekladanie zásob).
Astronauti Michael Fossum a Ronald Garran sa po budíčku začali pripravovať na výstup do otvoreného vesmíru- presunuli sa do prechodovej komory Quest kde dýchali čistý kyslík (aby odstránili z krvi plynný dusík), obliekali si skafandre EMU a vykonávali ľahké cvičenia. Výstup začal s meškaním o 15:22 SELČ. Prvou úlohou bolo premiestnenie pokazeného čerpadla amoniaku (PM) z palety ESP-2 na nosič LMC v nákladovom priestore raketoplánu. Fossum povolil úchytky PM, Garran sa pripevnil k SSRMS a čerpadlo preniesol ručne. Pred ďalšou úlohou, ktorou bolo preloženie RRM, si astronauti vymenili miesta. Garran uvoľnil RRM s nákladového priestoru a Fossum ho preniesol a uchytil k manipulátoru Dextre. Fossum potom zostúpil z manipulátoru a upratal úchytku nôh APFR. Garran sa medzitým vrátil do prechodovej komory, kde vyzdvihol experiment ORMATE/MISSE-8, ktorý následne astronauti nainštalovali na paletu ELC-2. Po dokončení tejto úlohy Fossum zobral z prechodovej komory vak s izolačnou prikrývkou, ktorú potom upevnili na adaptér PMA-3. Medzitým ešte upravili kábel PDGF na module Zaria. Pôvodne mali aj prepájať kábel 1553 medzi PMA-3 a modulom Destiny, ale počas výstupu sa rozhodlo, že sa prepájať nebude. Po dokončení úloh astronauti upratali nástroje a vrátili sa do prechodovej komory. Výstup trvajúci 6 hodín a 31 minút sa skončil o 21:53 SELČ.
Počas týchto dní sa posádka venovala hlavne prenášaniu nákladu medzi Raffaellom, stanicou a obytnou palubou raketoplánu. V priebehu 6 dňa (13. júl) by sa navyše uskutočnila cielená kontrola tepelného štítu raketoplánu pomocou RMS a OBSS, ak by bola potrebná. No keďže ani prvá inšpekcia a ani fotografie urobené pri manévri RPM neobjavili žiadne poškodenie povrchu, kontrola sa neuskutočnila. V nasledujúci deň (14. júl) prekladanie pokračovalo, ale poobede mala posádka trochu osobného voľna, prebiehali aj konferencie s novinármi a obe posádky sa zúčastnili rozhovoru s prezidentom USA Barackom Obamom. Počas tohto dňa zlyhal jeden z piatich riadiacich počítačov v raketopláne a musel byť reštartovaný. Neskôr bol doň nainštalovaný nový program a počítač bol znovu prevádzkyschopný. Nasledujúci deň (15.7.) astronauti pokračovali v prenášaní nákladu, taktiež mali chvíľu voľného času. Deviaty letový deň (16. júl) prebiehal podobne. Počas 10. letového dňa sa prenášanie nákladu skončilo.
O 07:03 SELČ bol uzavretý prielez medzi Raffaellom a stanicou. Posádka pomocou manipulátora SSRMS odpojila MPLM Raffaello od spodného uzlu modulu Harmony a okolo 14:00 SELČ ho uložila späť do nákladového priestoru Atlatisu. Neskôr sa obe posádky rozlúčili a o 16:28 SELČ (10:28 EDT) naposledy uzavreli prielez medzi Medzinárodnou vesmírnou stanicou a raketoplánom (7 dní, 21 hodín a 41 minút po otvorení).
Raketoplán Atlantis sa odpojil od ISS o 08:28 SELČ (8 dní, 15 hodín a 21 minút od pripojenia). Orbiter sa následne pomocou motorov RCS (Reaction Control System) vzdialil o približne 180 metrov (600 stôp), aby vykonal tradičný inšpekčný oblet. Pred obletom sa však stanica otočila pomocou stabilizačných motorov ruského segmentu o 90° aby mohli byť nasnímané zboku časti, ktoré pri štandardnom oblete nevidno. Rotácia ISS bola začatá o 09:13 a skončila o 09:32 SELČ. V priebehu obletu ISS prebiehali skúšky prototypu navigačného systému TriDAR (Triangulation and LIDAR Automated Rendezvous and Docking). Po vykonaní obletu sa stanica vrátila do pôvodnej polohy. Následne raketoplán vykonal separačný manéver a definitívne sa vzdialil z dohľadu ISS. Na záver dňa sa uskutočnila záverečná kontrola tepelného štítu pomocou RMS a predlžovacej tyče OBSS.
V priebehu dňa sa posádka plne venovala prípravám na pristátie a kontrole systémov. Medzi ne patrilo skúšobné zapálenie motorov RCS (vždy sa zapínali protichodne aby nezmenili dráhu raketoplánu), zapojenie jedného čerpadla hydrauliky- APU a kontrola funkčnosti aerodynamických riadiacich prvkov (elevóny), nácvik pristávacieho manévra a upratovanie letovej i obytnej paluby. O 09:49 SELČ bola z nákladového priestoru vypustená pikodružica PSSC-2 (s hmotnosťou 3,7 kg a rozmermi 10x10x30 cm). Celkovo to 180 a posledný satelit vypustený z raketoplánu. Na záver sa posádka zúčastnila poslednej konferencie z raketoplánu.
Po prebudení sa posádka pustila do záverečných príprav na návrat na Zem: zatvorenie dverí nákladového priestoru, obliekanie skafandrov a usádzanie na miesta. O 10:14 SELČ prípravy skončili. Počasie na Floride bolo vyhovujúce a riadiace stredisko dalo povolenie na vykonanie brzdiaceho manévru. O 10:49:04 SELČ bol nad Indickým oceánom začatý brzdný manéver pomocou motorov OMS, ktorý trval 3 minúty a 17 sekúnd a spomalil raketoplán o 100,9 m/s. Stroj vzápätí prešiel do orientácie pre vstup do atmosféry (nosom v smere letu) a vypustil zvyšky paliva z predného bloku motorov RCS. O 11:30 Atlantis vstúpil do hustých vrstiev atmosféry a jeho povrch sa začal zahrievať. O 11:39 bol orbiter v štádiu najväčšieho tepelného namáhania. Tepelné namáhanie skončilo o 11:44, keď bol raketoplán vo výške 50 km a letel rýchlosťou Mach 10. Niekoľko minút pred pristátím prebral veliteľ Ferguson manuálnu kontrolu nad strojom a začal obrat, ktorým nasmeroval Atlantis na dráhu 15 KSC. O 11:57 sa hlavné kolesá podvozku dotkli dráhy, o 20 sekúnd neskôr dosadol aj predný podvozok. Atlantis úplne zastavil o 11:57:54 SELČ (05:57 východoamerického času).
Ihneď po pristátí začal pozemný personál s odčerpávaním zvyšného paliva z nádrží. Približne 40 minút od pristátia (po východe Slnka) vystúpila z raketoplánu posádka. Atlantis bol následne odtiahnutý do hangáru OPF, kde v najbližších mesiacoch prebiehala jeho deaktivácia a príprava na vystavovanie v Kennedy Space Center. 23. júla sa posádka Atlantisu vrátila do Houstonu.
Tento článok je čiastočný alebo úplný preklad článku STS-135 na anglickej Wikipédii (číslo revízie nebolo určené).

Stupňovitá pyramída v Sakkáre (iné názvy: Džoserova pyramída, Necerichetova pyramída, Pyramída Lepsius XXXII; arab. الهرم  (سقارة) المدرج‎ – al-Haram (Sakkára) al-mudarradž, prepis podľa egyptskej výslovnosti približne: il-Haram (Sa' 'ára) il-mudarrag - doslova: odstupňovaná pyramída (v Sakkáre)) je staroegyptská pamiatka, súbor objektov starovekej pohrebnej a kultovej architektúry a archeologická lokalita z obdobia okolo roku 2600 pred Kr. Je súčasťou pohrebiska pri dedine Sakkára v dnešnom Egypte. V staroveku toto pohrebisko patrilo mestu Mennofer, ktoré bolo hlavným sídlom ríše. Pyramída bola postavená ako hrobka pre faraóna Necericheta jeho vezírom a héliopolitským veľkňazom Imhotepom v 27. storočí pred Kr. V rozľahlom zádušnom komplexe sa nachádzajú ďalšie pohrebné a kultové objekty a dekorácie.
Stupňovitá pyramída v Sakkáre je najstaršou egyptskou pyramídou, ktorú poznáme. Tvorí ju šesť na seba položených blokov v tvare mastaby, ktoré sa postupne do výšky pôdorysne zmenšujú, a tým tvoria stupňovitý ihlanový tvar s obdĺžnikovou základňou. Objekt bol pôvodne vysoký 62 metrov s rozmermi strán 109 × 125 metrov. Na plášť sa použil kvalitný leštený vápenec. Stupňovitá pyramída v Sakkáre je v súčasnosti považovaná za druhú najstaršiu veľkorozmernú kamennú stavbu na svete. Najstaršou je pyramída pri meste Caral v Peru, z obdobia okolo roku 3000 pred Kr. V blízkosti Stupňovitej pyramídy sa nachádza ohradený priestor známy pod názvom Veľká ohrada (arab. Džisr al-mudír, egyptsky Gisr il-mudír), ktorý vyzerá byť starší, zatiaľ sa však v jeho areáli nenašiel žiadny objekt.
Necerichet zvaný Džoser je známy najmä vďaka svojej novátorskej hrobke, ktorá dodnes dominuje sakkárskej krajine. Bol pravdepodobne prvým (alt. druhým) panovníkom 3. dynastie (okolo 2649 – 2575 pred Kr.). Dĺžka vlády sa uvádza 19 rokov, pokiaľ by toto číslo bolo dvojročným výročným datovaním, tak by vládol 38 rokov. Každopádne vládol dostatok rokov na to, aby postavil svoju slávnu hrobku, nech už ju nazveme stupňovitou pyramídou alebo stupňovitou mastabou.
V súvislosti s menom vlastníka hrobky a kultu sa v pyramídovom komplexe objavuje jeho Horovo meno (Hor Necerichet). Prezývku Džoser („Zbožný“) dostal až v neskoršom období, keď sa pri rôznych príležitostiach spomínal už ako legendárny panovník. Jeho stupňovitá pyramída vzbudzuje stále medzi verejnosťou veľký záujem pre svoju odlišnosť od architektúry, ktorá sa dovtedy stavala. V celkovom kontexte architektonického vývoja starovekej architektúry sa javí ako križovatka ideí a prvkov, ktoré sa v jednom momente v nej stretli a pretavené sa rozišli ďalej do nasledujúcich dejín architektúry. Predstavuje v mnohých prípadoch nový smer, napr. patrí do úzkej skupiny najstarších monumentálnych stavieb z kameňa na svete, v súčasnosti je druhou najstaršou známou pyramídou. Sociálny dopad takejto veľkej a relatívne zložitej kamennej konštrukcie je pozoruhodný. Proces jej výstavby si vyžadoval oveľa viac práce ako pri podobných objektoch z nepálených tehál. To predpokladalo, že štát a teda aj kráľovská vláda, dokázala už v tom čase ovládať materiálové a ľudské zdroje na organizačne rozvinutejšej úrovni ako v predchádzajúcom období. Dnes tieto znaky egyptológia interpretuje ako výraz politickej a hospodárskej konsolidácie krajiny po komplikovanom období 2. dynastie.Odlišnosť týchto historických období sa prejavila aj v tom, že králi Starej ríše boli pochovaní na inom mieste ako ich predchodcovia – na severe pri novom hlavnom meste a nie v Abdžu (Abydos, H08), tradičnom mieste odpočinku starších panovníkov z predchádzajúcich dynastií. Ďalej dispozícia pyramídového komplexu nie je síce totožná s komplexmi neskorších pyramíd, napriek tomu vytára typologický rámec častí, ktoré pretrvali (v odlišnej podobe) aj v nasledujúcich stavebných fázach pyramíd 4., 5. a 6. dynastie, vrátane veľkých pyramíd v Gíze.
Prvýkrát v dejinách poznáme aj meno autora stavby – Imhotepa, vezíra a Reovho veľkňaza zo slnečného mesta Iunu (Heliopolis, D13), ktorý ju podľa tradície navrhol a viedol jej výstavbu. Vývoj staroegyptskej pohrebnej architektúry 1. – 3. dynastie ňou dosiahol svoj vrchol a predstavuje veľmi dôležitý medzník, v ktorom sa prehistorické stavebné formy z ľahkých prírodných materiálov pretransformovali do nového trvanlivého stavebného materiálu – kameňa. Architektonická tektonika objektov komplexu vychádzala zo starého, ľahkým materiálom vlastného spôsobu konštrukcie, pri kameni sa však stala púhou dekoráciou, keďže kameň má úplne rozdielne vlastnosti, a preto vyžaduje iný spôsob usporiadania pri jeho stavebnom využívaní.
Zdá sa, že Necerichetova pyramída spracovala niekoľko predchádzajúcich nápadov, ktoré sa vyskytli v staršom období. Najvýznamnejším je sakkárska mastaba č. 3038 faraóna Adžiba. Podzemná časť leží štyri metre pod okolitým terénom v štvorhrannej šachte. Múry z nepálených tehál vystupovali do výšky 6 metrov. Tri jej strany boli zvýšené tak, aby vytvorili osem plytkých schodov, ktoré sa zdvíhali do výšky pod uhlom 49˚. Ďalšou paralelou k Necerichetovmu komplexu je v tomto prípade múr s nikami, ktorým boli staršie areály obohnané.Podľa Dietera Arnolda Necerichetov (Džoserov) komplex stupňovitej mastaby (ako nazýva tento typologický druh) predstavuje spojenie dvoch podobných tradičných architektonických typov pohrebnej stavby. Ohrada komplexu, južná hrobka, vstupný palác a južné nádvorie boli podľa neho prebrané z hrobiek v Abdžu (Abydos, H08). Koncept mastaby zase z pohrebísk spojených s Mennoferom. Rainer Stadelmann tvrdí, že komplex Stupňovitej pyramídy v Sakkáre sa vyvinul z mennoferských kráľovských hrobiek, ktorých nadzemné časti sú dnes už stratené, a predstavujú posledné prepojenie s dolnoegyptskou tzv. „butickou“ mastabou.Podzemie pyramídového komplexu je možné porovnávať len s jedinou staršou subštruktúrou – je to podzemný komplex chodieb, šácht, tunelov a galérií, ktoré sa rozkladajú neďaleko, južne od Džoserovho zádušného areálu a dnes sa pripisujú panovníkovi 2. dynastie Hetepsechemuejovi. Majú však vo všetkých ohľadoch menšiu mierku.
V komplexe Stupňovitej pyramídy sa nachádza niekoľko objektov, ktoré bývali dôležitou súčasťou areálu zostaveného podľa staroegyptskej nábožensko-filozofickej predstavy vzťahov pozemského a posmrtného života. V starovekom Egypte pyramída nebola len obyčajným kráľovským hrobom. Mala slúžiť mŕtvemu panovníkovi a umožniť mu znovuzrodenie vo večnosti. Jej symbolizmus nie je známy. Hypotézy vychádzajú z analýz neskorších kultových textov, akými sú napr. Texty pyramíd. Niektorí egyptológovia sa domnievajú, že bola monumentálnym obrazom koruny, príp. kráľovského zádušného kultu, čo by mohlo potvrdzovať aj sedem nájdených provinčných pyramíd, vybudovaných na rôznych miestach Egypta v období začiatku Starej ríše. Iná, tiež akceptovaná teória hovorí o stupňovitej pyramíde ako o schodisku k posmrtnému výstupu panovníka na oblohu medzi súhvezdia, čo naznačujú neskoršie posvätné texty.Pyramídový komplex má 15 hektárov, čo bolo v 3. tisícročí pred Kr. rozľahlejšie územie ako zaberalo veľké staroegyptské sídlo, obyčajne administratívne centrum. Areál bol napr. 2,5-krát väčší ako intravilán sídla Nechenu (Hierakonpolis, H03, dnes Kóm el-Ahram). Zoskupenie niektorých prvkov komplexu sa líši od mladších areálov. Zádušný chrám stojí pri severnej strane pyramídy, na rozdiel od mladších, ktoré bývali pri východnej stene. Ešte dôležitejší je rozdiel v orientácii komplexu podľa svetových strán. Stupňovitá pyramída má severojužnú orientáciu, oproti západnovýchodnej orientácii neskorších komplexov. Okrem toho Necerichetova pyramída mala jeden múr dekoračne členený nikami, ktorý obiehal okolo celého komplexu, mladšie mali dva – jeden s nikami a jeden hladký bez členenia.Tieto rozdiely súvisia s odlišnými typológiami stupňovitej a pravej pyramídy, ktorých pyramídové komplexy však v priebehu dejín opakovali rovnaké funkcie, len mali rôzne formy. Posun v nábožensko-filozofickom náhľade staroegyptskej spoločnosti koncom 3. dynastie sa prejavili dôležitou zmenou, keď sa konfigurácia komplexu stupňovitej pyramídy vytýčená Džoserom zmenila na komplex pravej pyramídy stavbou pravdepodobne faraóna Snofrua, ktorú dnes poznáme pod názvom Pyramída v Mejdúme. Egyptológovia sa zhodujú na tom, že mejdúmska pyramída sa začala stavať ako stupňovitá, v posledných fázach výstavby však prišlo k radikálnej zmene plánov a nakoniec vznikla prvá pravá pyramída. Tým sa architektonický typ stupňovitej pyramídy prestal ďalej používať a jeho obdobie dlhé len jednu dynastiu (približne 75 – 100 rokov) sa uzatvorilo.
Podľa Marka Lehnera Stupňovitá pyramída „nie je len zásobárňou budúcich foriem, ale aj schránkou tých minulých“.
Areál pyramídového komplexu bol umiestnený na územie staršej nekropoly oproti hlavnému mestu Inebuhedž (neskôr Mennofer, Memfis, D01). Je pravdepodobné, že objektom komplexu ustúpili niektoré staršie štruktúry alebo boli začlenené do jeho vnútra, ako napr. schodiskové hrobky v severozápadnej časti.
Tesne za ohradou sa nachádzajú pozostatky mladších pyramíd. Hneď pri južnom múre stála Venisova pyramída so vzostupnou cestou, trochu ďalej pri juhozápadnom nároží Sechemchetova stupňovitá pyramída, ktorá mala byť asi o jeden stupeň väčšia ako Džoserova, tesne pri severovýchodnom nároží ohrady zase stála Veserkafova pyramída. Medzi nimi sa rozkladajú pozostatky hrobiek a ďalších pohrebných objektov pochádzajúcich hlavne z Archaického obdobia a Starej ríše.
Pri vonkajšom obvode ohrady prebieha súvislá priekopa, ktorá je vyhĺbená do skalnatého podložia. Má pravouhlý profil, je široká 40 metrov a má obdĺžnikový tvar s rozmermi 750 × 600 metrov so zdvojenou južnou stranou. Valom, ktorý takto vznikol medzi nimi, viedla jediná prístupová cesta ku komplexu. Steny boli zdobené nikami. Nevie sa presne na čo slúžila, pravdepodobne mala sťažovať prístup k pyramíde.
Francúzsky architekt a archeológ Jean-Philippe Lauer, ktorý sa celoživotne venoval Stupňovitej pyramíde a je pokladaný za najväčšiu autoritu v jej problematike, rozdelil stavby v komplexe na dva typy podľa toho, či mali skutočnú alebo symbolickú funkciu, t. j. podľa ich použitia na tomto alebo na onom svete:
symbolické stavby – objekty súvisiace s posmrtným životom kráľovho ka, napr. areál budov a nádvoria sviatku sed, chrám „T“ alebo severný a južný dom;
funkčné stavby – objekty potrebné pre pohreb panovníka a každodenný priebeh jeho kultu, napr. vstupný palác s kolonádou, zádušný chrám alebo serdab.Toto delenie je možné aplikovať na objekty a prvky vo všetkých častiach pyramídového komplexu a nedá sa prehliadnuť. Príkladom môžu byť niektoré symbolické objekty v areáli Heb-sed, ktoré sú postavené len ako objekt s fasádou, bez akéhokoľvek vnútorného priestoru.
Necerichetov pyramídový komplex bol obohnaný ohradou, ktorej múr z jemného svetlého turského vápenca bol vysoký 10,5 metra. Pozostával z 1680 vápencových panelov a každý z nich mal výšku približne 9 metrov. Jeho stvárnenie odráža dekorovanie podobných múrov hrobiek 1. dynastie. Štruktúra panelov imitovala zviazané steblá tŕstia. Celkový výzor fasády steny navodzoval charakteristickú štruktúru nepálených tehál. Múr bol prerušovaný portálmi, ktoré boli okrem jedného slepé. Vstup určený živým bol umiestnený v prvom portáli východnej fasády pri južnom nároží. Takéto umiestnenie vstupu opakuje motív pohrebných komplexov v Abyde z raného dynastického obdobia, ktoré mali vstup na východnej strane. Ostatné slepé portály sa nazývajú aj falošné alebo nepravé, a pravdepodobne mali byť používané kráľom v posmrtnom živote. Predstavovali otvory, ktorými mohlo kráľovo ka vyjsť z pozemského do posmrtného života. Funkčný vstup pri južnom nároží viedol do vstupného paláca s úzkou chodbou, ktorá spájala zastrešené stĺporadie.Podľa Wernera Kaisera do pôvodného areálu mastaby, ktorý bol podobný Chasechemuvejovmu v Abyde, s rozmermi 240 × 400 metrov pravdepodobne patrila južná hrobka, vstupný palác, severná hrobka pod mastabou, areál pre slávnosť sed, a severná a južná budova (Maison du Nord a Maison du Sud). V druhej konštrukčnej fáze bol zväčšený a niektoré pôvodne nezávislé objekty, hlavne severne od mastaby, sa dostali do vnútra komplexu. Nakoniec bol ohradený masívnym múrom.
Do areálu pyramídy sa vchádzalo jediným vstupom na juhovýchodnom nároží. Vchod sa otváral do priestorov vstupného paláca. Hneď zo vstupu sa vchádzalo do stĺpovej chodby, ktorej kamenné stĺpy boli stvárnené tak, aby napodobňovali zviazané rastlinné stvoly. Kolonáda viedla od múru ohrady do južnej časti smerom k južnému nádvoriu. Chodba s vápencovým stropom napodobňujúcim výzdobou kmene stromov, vchádzala do portálu, ktorý bol zase kamennou napodobneninou dvojkrídlových drevených dverí. Za ním bola hala s dvadsiatimi pármi 6,6 metra vysokých vápencových stĺpov, pozostávajúcich z valcových častí, ktoré tvorili imitácie zväzkov rastlinných stvolov. Nestáli samostatne v priestore, ale boli spojené múrikom so stenami uzatvárajúcimi priestor haly. Medzi stĺpmi na oboch stranách sa nachádzali vstupy do malých komôr, ktoré niektorí egyptológovia pokladajú za reprezentácie krajov Horného a Dolného Egypta. V žiadnej z nich sa však nenašla stopa po kulte božstiev týchto krajov. Na konci stĺporadia sa nachádzala malá priečna stĺpová sieň (hypostyl) s ôsmimi stĺpmi, spojenými po dvoch vápencovým blokom. Výskum ukázal, že jej os nie je presne orientovaná severojužným smerom ako ostatné objekty komplexu, ale je odklonená na juhozápad podľa základov ešte staršej stavby, ktorá stála pôvodne na mieste kolonády. Chodba ústila do južného nádvoria.
Južné nádvorie je otvorený priestor medzi južnou hrobkou a vlastnou pyramídou. Na nádvorí sa nachádzajú oblé kamene v tvare písmena „B“, ktoré by mohli predstavovať terénne značky spojené so slávnosťou sed a behom panovníka – významným rituálom vykonávaným faraónom obyčajne po tridsiatich rokoch vládnutia, ktorý mal obnoviť jeho božskú sílu a energiu. Vďaka tejto sile mohol Necerichet ustanoviť a udržať vládu nad celým Egyptom. Jeho posmrtná prítomnosť v komplexe mu zase dovoľovala prospievať z rituálov na druhom svete. V južnej časti nádvoria bola plocha, na ktorú sa vstupovalo po schodoch. Predpokladá sa, že miesto bolo určené pre dvojitý trón. Je to v súlade so všeobecne prijímanou teóriou Barryho Kempa, podľa ktorej celý Necerichetov pyramídový komplex predstavuje kráľovský palác, ktorý dovoľoval panovníkovi večne vykonávať rituály spojené s kráľovským úradom. V priestore nádvoria sa našlo 40 kamenných stél, niektoré z nich niesli mená Necerichetovych dcér. Egyptológovia sa domnievajú, že vymedzovali priestor hrobky panovníka v ranom štádiu komplexu, neskôr boli odstránené a druhotne použité ako stavebný materiál. Pri južnom okraji nádvoria sa nachádza južná hrobka, pri východnom chrám „T“.
Nadzemná časť južnej hrobky je postavená v tvare podlhovastej mastaby z vápencových kvádrov a na severnej a východnej strane dekorovaná vlysom s motívom vztýčených kobier. K nej sa zo severnej strany pripája malý chrám.
Vstup je zo severnej strany a pokračuje chodbou podobnou tunelu so schodiskom, dlhou približne 30 metrov, ktorá je prerušená v severojužnej osi zvislou šachtou s rozmermi 7 × 7 metrov a hĺbkou 28 metrov. Na jej dne je priestor pohrebnej komory a v ňom krypta z ružového granitu, podobná tej severnej s vnútornými rozmermi 1,6 × 1,6 × 1,3 metra. Nad ňou je menšia „manipulačná“ komora a je v relatívne lepšom stave ako severná. Schodisko ďalej pokračuje na západ a vedie do galérie, ktorá je zase takmer totožnou zmenšenou kópiou severnej „modrej“ galérie. Niektoré nálezy naznačujú, že južná hrobka bola dokončená skôr ako severná. Celkový stav priestorov je zachovalejší. Symbolický kráľov vnútorný palác dekorovaný modrou fajansou je v pokročilejšom stave prác. Tri komory subštruktúry hrobky sú tiež ozdobené modrou fajansou a napodobňujú trstinovú fasádu ranodynastického paláca, podobne ako v pyramíde. Jedna z miestností je ozdobená tromi veľmi jemnými reliéfmi zobrazujúcimi panovníka. V jednej z nich beží obradný beh počas slávnosti sed. Nachádzajú sa tu aj troje nepravých dverí, podobne ako v severnej hrobke. Je zaujímavé, že najkvalitnejšie časti výzdoby sa nachádzajú v najspodnejších, najtmavších a najneprístupnejších miestach komplexu, čo dokazuje, že tieto dekorácie a vyobrazenia neboli určené živým, ale mali určitým spôsobom prispievať k posmrtnému životu panovníka.Podľa Gustava Jéquiera objekt južnej hrobky v areáloch stupňovitých pyramíd vyzerá byť analogickou náhradou malej kultovej (satelitnej) pyramídy z obdobia neskoršieho  pravých pyramíd. Štruktúra južnej hrobky je prakticky totožná so štruktúrou severnej hrobky, je však zmenšená. Rozdiel je aj v orientácii, severná má severojužnú orientáciu, južná zase východozápadnú.
Jej funkciu dnes nepoznáme. Podľa Herberta Rickeho mohla slúžiť ako príbytok panovníkovho ka v posmrtnom živote. Staršie, a zdá sa prekonané vysvetlenie hovorí o nej ako o mieste uloženia kanôp s vnútornými orgánmi panovníka (dnes už poznáme nálezy z podobných situácií, v ktorých sa našli kanopy na rovnakom mieste ako telo). Táto teória vychádzala zo skutočnosti, že granitová pohrebná krypta je veľmi malá na to, aby mohla prijať skutočný pohreb. Podľa Cecila M. Firtha a Jéquiera išlo o symbolickú hrobku slávnosti sed. Lauer považoval južnú hrobku za symbolickú náhradu za tradičný pohreb panovníka v Abdžu, kde odpočívali niektorí Necerichetovi predchodcovia z archaického obdobia. Dnes sa egyptológia prikláňa ku kombinácii prvej a poslednej hypotézy, teda južnú hrobku treba chápať ako symbolické miesto odpočinku panovníkovho ka a zároveň za symbolický pohreb na juhu Egypta. V hrobke bola možno umiestnená socha kráľovského ka.V priestoroch južnej hrobky sa našlo niekoľko väčších nádob, drevená rozpera, ktorú tam zanechali robotníci, skrinka a stojany baldachýnu.
Pri východnom okraji nádvoria sa nachádzajú pozostatky objektu, ktorý bol pomenovaný Lauerom ako chrám „T“ (v jeho celkovom pláne náleziska). Vstup do neho bol približne v strede východnej strany južného nádvoria a susedil s areálom slávnosti sed. Jeho tvar a dekorácia vychádzali zo skoršej formy podobných stavieb ranodynastického obdobia a jej tektonika je v podstate prevodom konštrukcie z ľahkého materiálu, najskôr dreva a tŕstia, do kameňa. Objekt mal dva vstupy. Dispozícia bola rozdelená na šesť vnútorných priestorov: vstupnej siene, predsiene, troch vnútorných dvorov a štvorcovej siene. Strop z vápencových dosiek podopierali stĺpy. Vo štvorcovej sieni sa našiel zdobený výklenok, v ktorej sa možno nachádzala socha panovníka.
Jeho funkcia dnes nie je známa. Existuje niekoľko domnienok, napr. Ricke a Firth v ňom videli pavilón panovníka, v ktorom odpočíval alebo sa prezliekal. Stadelmann ho pokladal za objekt, z ktorého sa neskôr vyvinul chrámový palác, objavujúci sa v zádušných chrámoch Novej ríše.
Zádušný chrám sa nachádzal na severnej strane pyramídy, oproti severným súhvezdiam, ku ktorým sa chcel panovník vo večnosti pripojiť. Stavba poskytovala priestor pre denné rituály a obety mŕtvemu, a tak tvorila prevádzkový a náboženský stred komplexu. Niektorí egyptológovia ho považujú za kópiu skutočného Necerichetovho kráľovského paláca. Objekt má zvýšenú podlahu a vstup z juhovýchodu. Vstup bol zdvojeným portálom, boli tu aj nepravé dvere a vnútorné nádvorie v severnej časti. Pravdepodobne sa tu nachádzala aj kultová socha panovníka. Už len jeho teoretická rekonštrukcia je ťažká vďaka rôznorodým fázam, ktoré sa na dispozícii a konštrukcii prejavili. Je možné, že nebol postavený celý, ale len jeho časť.
Pri vstupe do zádušného chrámu sa nachádzal serdab – malý uzatvorený priestor, ktorý ukrýval známu vápencovú sochu Džosera. Jej originál je umiestnený v Egyptskom múzeu v Káhire a na pôvodnom mieste dnes sedí jej kópia. K objektu patrilo aj nádvorie rozprestierajúce sa od neho na sever a východ. Kráľovo ka malo obývať sochu ka a živiť sa z denných bohoslužieb, ako bol napr. rituál otvárania úst, ktorý následne dovoľoval dýchanie a jedenie sochy a teda aj panovníkovho ka, alebo pálenie kadidiel. Socha bola svedkom rituálov vďaka dvojici malých priezorov v severnej stene serdabu.Počas nasledujúcej 4. dynastie sa objekt chrámu pyramíd premiestnil na východ, podľa zmeny nábožensko-filozofickej predstavy posmrtnej existencie panovníka. Severnú stranu, ako najbližšie miesto k severným cirkumpolárnym súhvezdiam, vystriedala východná strana, čo bolo miesto, kde vychádzalo Slnko – obraz každodenne znovurodiaceho sa panovníka. Na nádvorí sa našli nekompletné pozostatky oltára s platformou a v priestore zádušného chrámu zase fragmenty podobnej sochy panovníka aká sedela v serdabe. Je možné, že v areáli sa vyskytoval ešte jeden objekt s funkciou serdabu. Okrem toho boli odkryté úlomky ďalších hraničných stél, podobných tým z južného nádvoria, ktoré mohli vymedzovať pôvodný areál komplexu mastaby.
Pri severovýchodnom nároží pyramídy stoja pozostatky objektu z kamenných blokov, ktorý mal charakteristické tvary ľahkej konštrukcie juhoegyptskej archaickej svätyne per-ver z dreva a tŕstia, ktorú poznáme z Nechenu (starogr. Hierakón polis). Odtiaľ pochádza jeho názov. Jeho ruiny sú celkom veľké, Lepsius ich mylne považoval za pozostatok pyramídy a pridelil im číslo 34 vo svojom katalógu (Lepsius XXXIV). K objektu bol pripojený dvor s prístupmi od areálu sviatku sed alebo z dvora od východného okraja pyramídy. K objektu patril aj oltár, ktorého pozostatky sa našli, a rovnako aj 25 metrov hlboká šachta, ktorá bola spojená so systémom chodieb severnej hrobky pod pyramídou. Dnes je objekt odkrytý a čiastočne zrekonštruovaný. Vnútorné priestory malej kaplnky mali tvar písmena „L“. Nachádzal sa tu aj výklenok krížového tvaru. Významné sú hieratické nápisy návštevníkov na stenách južného domu z obdobia Novej ríše.
Usporiadanie objektu severného domu bolo podobné, používal kamenné bloky, jeho tvar bol však postavený podľa ľahkej konštrukcie dolnoegyptskej svätyne per-nu, ktorej hlavné materiály boli rovnako drevo a trstené rohože. Patrilo k nemu menšie nádvorie bez oltáru a 20 metrov hlboká šachta, spojená so severnou hrobkou. Podobne aj tu sa našli nápisy návštevníkov z Novej ríše. Lepsius tento objekt tiež považoval za pozostatok pyramídy a pridelil mu vo svojom katalógu číslo 33 (Lepsius XXXIII).
O existencii a funkcii oboch domov sa vedú stále diskusie a boli predložené viaceré hypotézy, ktoré sa ich pokúšajú zaradiť a objasniť. Firth ich považoval za hrobky princezien, Ricke za symbolické administratívne rezidencie oboch častí ríše. Najviac akceptovaná Lauerova teória ich vysvetľuje ako symboly dvoch častí zjednoteného Egypta. Po smrti panovníka malo v nich jeho ka udeľovať audiencie svojim hornoegyptským a dolnoegyptským poddaným.
Nádvorie slávnosti sed (nádvorie Heb-sed) malo pravouhlý pôdorys a bolo rovnobežné s južným nádvorím. Vytváralo priestor, v ktorom mohol kráľ vykonávať svoj Heb-sed rituál po svojej smrti. Po bokoch sa dnes nachádzajú pozostatky troch typov kaplniek zasvätených rôznym božstvám zo všetkých častí ríše, z ktorých je väčšina plných, bez vnútorných priestorov. Každá z kaplniek mala svätyňu prístupnú otvorenou chodbou so stenami, znázorňujúcimi nepravé dvere so závorou. Niektoré z nich mali výklenky pre sochu. Egyptológovia si myslia, že tieto objekty boli dôležité pre rituál korunovácie dvojitou korunou počas slávnosti sed. Po východnej strane nádvoria bolo dvanásť svätýň vybudovaných z kamenných blokov v štýle ľahkého dolnoegyptského archaického chrámu per-nu. Na západnej strane bolo trinásť kaplniek, niektoré z nich v štýle svätyne seh-necer – „božieho stánku“ s konkávnou rímsou, iné v tvare ľahkej hornoegyptskej archaickej svätyne per-ver.
Na severnom okraji stálo niekoľko sôch, z ktorých sa dodnes zachovali len stopy. Na južnom okraji dvora bola umiestnená plošina pre trón počas slávnosti sed, kde bol panovník korunovaný dvojitou korunou Horného a Dolného Egypta. Na konci nádvoria bol otvorený prechod do stĺpovej siene vstupného chrámu.
Podľa najviac prijímanej Lauerovej hypotézy komplex slúžil pri slávnosti sed, Kaiser pokladá tento areál za súčasť priestorov bežnejších pohrebných rituálov. Ricke a Arnold ho pokladajú za predchodcu miestnosti zvanej antichambre carée, ktorá sa vyskytovala v zádušných chrámoch pyramíd 5. dynastie.
Severná tretina územia celkového areálu ostáva dodnes nepreskúmaná dôkladne. Na severnom okraji v pozdĺžnej osi komplexu bola odkrytá plošina štvorcového tvaru s priehlbinou v strede, s rozmermi 8 × 8 metra. Jej funkcia je dnes neznáma, niekedy sa uvádza ako prístrešok trónu, slnečný oltár alebo podstavec obelisku. Najnovší výskum naznačuje, že možno ide o objekt patriaci k slávnosti sed. V severovýchodnom sektore sa našli symbolické sýpky a nachádzali sa tu aj objekty svätýň, podobné tým z areálu stavieb slávnosti sed v juhovýchodnej časti. Sondy v neodkrytých častiach priniesli zaujímavé nálezy tzv. schodiskových hrobiek, ktoré sú pravdepodobne staršie ako celý Necerichetov zádušný areál so stupňovitou pyramídou.
Pri západnom okraji prebiehajú tri rady valov, ktorých účel je neznámy. Ich dôkladné skúmanie nebolo ukončené a tak sa egyptológovia len dohadujú, na čo slúžili. Doterajší výskum na niekoľkých miestach odhalil ich vnútornú štruktúru. Sú vybudované z odpadového materiálu, ktorý zostal po výstavbe pyramídy a ďalších objektov komplexu. Okrem toho Lauer objavil v najzápadnejšom a zároveň najrozmernejšom vale pozostatky tehlovej stavby. Ich nadzemné časti sú plné, bez vnútorných priestorov. Každý z valov sa líšil svojou formou stvárnenia. Do ich podzemných priestorov, nazývaných aj západné galérie, sa vstupovalo cez päť šachiet a schodisko. Popod valy prebiehali dve súvislé chodby, miestami dnes spadnuté a zasypané, z ktorých po oboch stranách boli umiestnené úzke komory. V nich sa našlo množstvo úlomkov kamenných nádob a stopy obilia.
Jestvuje niekoľko teórií, ktoré sa snažia vysvetliť ich funkciu. Podľa Lauera sú to hrobky služobníkov panovníka. Stadelmann predpokladal, že sú to stavby, ktoré predchádzali výstavbe pyramídy a jej komplexu. Dnes tento názor egyptológovia pokladajú za málo pravdepodobný.
Superštruktúra pyramídy má šesť stupňov a bola postavená podľa dnešných výskumov v šiestich etapách, v prepočte potom vychádzajú na jednu etapu tri roky (príp. šesť pri dvojročnom datovaní) Džoserovej vlády. Prvotná forma hrobky (M1) bola štvorcová mastaba (označenie tohto štádia ako „mastaba“ je stále predmetnom diskusií), ktorá bola postupne zväčšovaná, najskôr zo všetkých štyroch strán (M2), potom len z východnej strany (M3). Ďalej boli na mastabu navŕšené ďalšie tri stupne (P1). Výstavba pokračovala rozširovaním tohto objektu až do podoby šesťstupňovej pyramídy (P1’ a P2), ktorá dnes má vo východozápadnej osi obdĺžnikový pôdorys. Vďaka skutočnosti, že pôvodná mastaba mala štvorcový pôdorys, mnohí egyptológovia predpokladajú, že stavba nikdy nemala byť mastabou, keďže sa dodnes nenašla iná mastaba ako s obdĺžnikovou základňou. Pyramída bola nakoniec vysoká 62 metrov, zaberala 1 221 štvorcových metrov v základni a obsahovala približne 330 400 kubických metrov hliny a kamenia.V momente, keď stavitelia začali prerábať mastabu na štvorstupňovú pyramídu, urobili závažnú zmenu v jej konštrukcii. Pri výstavbe mastaby postupovali rovnako ako pri predchádzajúcich hrobkách. Vybudovali hrubé jadro z neopracovaných kameňov a potom ho obložili kvalitným vápencom. Výplň pod obkladom vyrovnávala hrubé jadro voči obloženiu. Hlavným rozdielom vo vnútornej štruktúre mastaby a stupňovitej pyramídy bolo usporiadanie vrstiev hmoty jadra, ktorými sa zabezpečovala statická stabilita objektu. Vrstvy jadra mastaby boli usporiadané horizontálne s vertikálnym delením na menšie časti, pretože tvar objektu bol nízky a rozložený na nepomerne väčšej ploche v porovnaní s výškou. Jadro pyramídy sa však muselo klásť špeciálnym spôsobom pomocou sklonených vrstiev, ktoré smerovali k vertikálnej osi objektu, čím sa záťaž vrstvy rozkladala nie len na jej podložie, ale aj na predchádzajúcu vrstvu. Okrem toho statická stabilita bola podporovaná aj kvalitnejším kamenným materiálom s väčšou konštrukčnou usporiadanosťou a presnosťou, ako pri mastabe, kde bolo použitej viac hlinenej a pieskovej výplne. Tvar kvádrov sa podobal veľkým tehlám z nepálenej hliny.Veľká časť spotrebovaného kamenného materiálu bola vyťažená pri budovaní priekopy, obkolesujúcej areál. Predpokladá sa, že pri výstavbe boli použité rampy, ktorými sa dopravovali ťažké kamenné bloky do vyšších častí stavby. Existuje niekoľko hypotetických usporiadaní takýchto rámp. Používali sa aj rôzne zariadenia, ktorými sa uľahčovala doprava.Lauer predpokladal, že mastaba vo fáze M1 patrila jeho predchodcovi Horovi Senachtovi, ale tento názor je dnes prekonaný. Dôvod prestavby mastaby na stupňovitú pyramídu egyptológia stále nepozná. Lauer ho vysvetľoval pragmatickým vylepšením viditeľnosti hrobky v prostredí, Hartwig Altenmüller bol presvedčený o náboženských dôvodoch – stupne tvorili schodisko do nebies. Ďalšia hypotéza sa snažila vidieť v zmene konceptu priblíženie sa k prvotnému pahorku, ktorý sa podľa legiend vynoril z pravodstva a z ktorého bol potom stvorený svet. Stadelmann je presvedčený, že hrobka bola od začiatku projektovaná ako pyramída. Dieter Arnold zase odmieta typologické označenie „stupňovitá pyramída“ a používa termín „stupňovitá mastaba“.
Pod pyramídou sa nachádza labyrint tunelov, komôr a galérií, ktorých celková dĺžka dosahuje 5,7 kilometrov. Dnes je ťažké určiť, ktoré z nich patria podľa pôvodného projektu k pyramíde a ktoré sú neskorším dielom zlodejov, príp. niekoho ďalšieho. Vstup do severnej hrobky sa nachádza pri severnej stene v mieste, kde stojí zádušný chrám. Chodba má na začiatku schodisko a zvažuje sa šikmo k šachte. Šachta bola umiestnená v strede pôvodnej mastaby z fázy M1 a prechádzala jej objemom až na jej strešnú terasu, podobne ako pri iných mastabách. Šachta má profil približne 7 × 7 metra a je hlboká 28 metrov. Na jej dne sa nachádza pohrebná komora so žulovou kryptou. Nad ňou je umiestnená tzv. „manévrovacia“ komora, pomocou ktorej sa spúšťala múmia otvorom do krypty. Následne bol kruhový prístupový otvor v strope krypty uzatvorený žulovým uzáverom. Interiér komory bol pravdepodobne zničený ešte počas 26. dynastie, keď prebiehali určité stavebné aktivity v celom komplexe.Z pohrebnej komory sa chodby rozchádzajú na všetky štyri svetové strany a ďalej sa rozvetvujú do nedokončených galérií so zásobnými priestormi. Tie sú medzi sebou prepojené priechodmi. Steny zdobili fajansové kachličky napodobňujúcimi trstinový povrch. Vo východnej galérii boli umiestnené tri zdobené nepravé vápencové dvere s výjavom panovníka a bohov Anupa a beh detského Hora. Jedny dvere odniesol roku 1843 Lepsius do Berlína. Podzemné priestory poskytovali miesto pre pohreby kráľa, jeho rodiny, a aj pre ich obetné predmety a hrobovú výbavu. Strany chodieb boli vykladané vápencom a fajansou, a napodobňovali povrch trstinových rohoží. Tieto steny, akoby fasády paláca, boli ďalej zdobené nízkym reliéfom s výjavmi, ktoré ukazovali kráľa pri účasti na slávnosti sed. Galérie a komory spolu tvorili príbytok, ktorý napodobňoval palác a slúžil ako miesto, kde prebývalo kráľovo ka. Hlavné miesto malo v kráľovskom apartmáne vo východnej vetve chodieb a galérií, kde sa nachádza aj väčšina nástennej výzdoby.Pri východnej strane mastaby vo fáze M2 bolo vyhĺbených jedenásť šácht, ktoré sa lomili v hĺbke približne 30 metrov do horizontálnych, navzájom prepojených chodieb, a smerovali na západ pod pyramídu. Neskôr ich prekrylo rozšírenie superštruktúry vo fáze M3. Niektorí egyptológovia sa domnievajú, že boli určené kráľovskému háremu. Tieto chodby sú napojené na staršiu podzemnú štruktúru na východe, ktorá pravdepodobne pochádza z Archaického obdobia. V šachte č. V sa našiel prázdny alabastrový sarkofág a malá drevená rakva s ľudskými pozostatkami. Fragmenty alabastrových sarkofágov sa našli aj v šachtách č. I a II. V šachte č. III bola objavená Necerichetova pečať, titul „Strážca pokladnice, veľkňaz a staviteľ Nechenu“, ktoré prvé dve patrili Imhotepovi, a stehenná kosť 18-ročného dievčaťa, ktorú rádiokarbónový test zaradil do časového obdobia niekoľkých generácií pred Necerichetom, čím len zväčšil počet záhad spätých s komplexom Stupňovitej pyramídy. V ďalších šachtách, najmä v č. VI a VII, ležalo viac ako 40 000 nádob, poväčšine z alabastru a ďalšieho kvalitného kamenného materiálu, patriacich predchodcom Necericheta. Medzi menami sa nachádza Narmer, Džer, Den, Adžib, Sechemchet, Kaa, Hetepsechemuej, Ninecer, Sechemib, Chasechemuej a ďalší, chýba meno Necericheta. Niektoré skupiny nádob boli uložené v zotlených vreciach, ktoré niesli pečať Necericheta a jeho predchodcu Chasechemueja.
Je niekoľko hypotéz, ktoré sa snažia vysvetliť túto záhadu. Stadelmann, podobne ako Lauer predpokladal, že nádoby patrili do výbav hrobiek, ktoré boli zničené pri nepokojoch ku koncu 2. dynastie. Spolu s predchodcom, Džoser ich pozostatky pozbierali a potom ich pietne uložil vo svojej hrobke. Donald B. Redford predpokladá, že nádoby boli z výbav starších hrobiek, ktoré museli ustúpiť výstavbe Necerichetovho pyramídovému komplexu. Panovník ich potom mal uložiť u seba.
V pohrebnej komore sa nachádza uzatvorený priestor – krypta, postavená z kvalitného granitu s vnútornými rozmermi 2,96 × 1,65 × 1,65 metra. Má jediný kruhový vstup na strope pri severnej stene, ktorý bol uzatvorený valcovým blokom hneď po pohrebe. Uzáver má hmotnosť 3,5 tony, priemer 1 a výšku 2 metre. Sú na ňom ešte aj dnes vidieť štyri žľaby pre spúšťacie povrazy. Predstavuje novú fázu v stavebnom vývoji kráľovskej pohrebnej komory. Lauer veril, že pohrebná komora bola hneď po dokončení opäť prestavaná a alabastrovú kryptu nahradila podobná zo žuly. V okolí pyramídy našiel fragmenty vápencových blokov, zdobených päťramennými hviezdami v nízkom reliéfe, podobnými tým, aké zvykli bývať na stropoch pohrebných komôr v ich neskorších stavebno-historických fázach. Tento objav by mohol ukazovať skorší počiatok tradície takejto dekorácie, než sa egyptológia doteraz domnievala. Kráľ sa v tomto období zvykol stotožňovať so stálymi severnými súhvezdiami, ktoré nikdy nezapadali, a tým potvrdzovali jeho znovuzrodenie a večnosť. Stadelmann s touto hypotézou nesúhlasil a argumentoval tým, že by sa strop z takýchto vápencových kvádrov (s dĺžkou 52 cm) zrútil, a predpokladal ich iné pôvodné miesto.Zachovali sa len malé zlomky pohrebu a výbavy. V roku 1821 Henrich Menu von Minutoli našiel úlomok pozláteného sandálu a lebky. Takmer o sto rokov neskôr v roku 1926 našiel Lauer  zlomky kostí z ľavého chodidla a paže, a kúsky pokožky. Nie je však isté, že patrili Necerichetovi. V chodbe, ktorú kedysi vytesali zlodeji, sa našla drevená skrinka s Necerichetovym menom. Dnes sa nachádza v Egyptskom múzeu v Káhire.
Rozsiahla spleť podzemných galérií so zásobnými priestormi sa nachádza severne, západne a južne od pohrebnej komory. V severozápadných chodbách sa našli otlačky pečatí nie len s menom Necericheta, ale aj jeho predchodcu a posledného panovníka 2. dynastie faraóna Chasechemueja. V tomto sektore sa nachádzajú podzemné sýpky a staršie tzv. schodiskové hrobky. V podzemí komplexu je niekoľko priestorov, ktoré sú staršie a druhotne napojené na chodby pyramídy. V neskorších obdobiach boli dodatočne tesané ďalšie galérie v podzemí, napr. galérie zo sajského obdobia (24. a 26. dynastia) pod južnou časťou pyramídy.
Stupňovitá pyramída sa vrátila do povedomia verejnosti vďaka Napoleonovej výprave (1798 – 1799). Roku 1837 John Shea Perring objavil v jej podzemných priestoroch okolo 30 múmií z Neskorej ríše. Krátko tu pracoval aj Karl Richard Lepsius s pruskou expedíciou. Systematický výskum začal až v dvadsiatych rokoch 20. storočia anglický archeológ Cecil Mallaby Firth a o niečo neskôr spolu s ním aj mladý francúzsky architekt Jean-Philippe Lauer, ktorý pri výskume pyramídového komplexu ostal do konca života. Vykonal prevažnú časť výkopových prác a rekonštrukcií objektov a egyptológia mu vďačí za väčšinu poznania o zložitom architektonickom vývoji pyramídy a jej veľkého areálu, ktoré má k dispozícii.V súčasnosti však stále ostáva množstvo otáznikov. Lauer formuloval niektoré, medzi inými napr. otázku vymedzenia okolitého areálu pôvodnej mastaby vo fáze M1; dôvod zmeny štvorcového pôdorysu mastaby v počiatočnej fáze na obdĺžnikový v poslednej; obdobie výstavby južnej hrobky vo vzťahu k pyramíde (bola južná hrobka postavená skôr ako pyramída?); funkcia južnej hrobky; spôsob razenia podzemných chodieb (na niektorých miestach je totiž podložie tak tvrdé, že pri výskume bola potrebná trhavina a starovekí robotníci mali k dispozícii len medené dláta); okolnosti vzniku a funkcia jedenástich šachiet; otázka nábožensko-filozofickej predstavy spoločnosti v čase vzniku komplexu (prevládal ešte astrálny koncept alebo už solárny?); funkcia západných valov. Verner k tomu pridáva otázku umiestnenia hrobky Imhotepa.
Tento článok je čiastočný alebo úplný preklad článkov Pyramid of Djoser na anglickej Wikipédii a Complexe funéraire de Djéser na francúzskej Wikipédii.
Adès, Harry (2007), A Traveller’s History of Egypt, Chastleton Travel/Interlink, ISBN  1905214014 
Arnold, Dieter (1991), Building in Egypt: Pharaonic Stone Masonry, Oxford:  Oxford University Press 
Arnold, Dieter (2003), The Encyclopedia of Ancient Egyptian Architecture, Princeton University Press, ISBN  0691114889 
Baker, Darrell D. (2008), The Encyclopedia of the Egyptian Pharaohs, 1, Oakville, CT:  Bannerstone Press, ISBN  9780977409440 
Bard, Kathryn A. (2008), An Introduction to the Archaeology of Ancient Egypt, Oxford:  Blackwell Publishing Ltd. 
Hart, George (1991), Pharaohs and Pyramids: A Guide Through Old Kingdom Egypt, London:  The Herbert Press 
Isler, Martin (2001), Sticks, Stones and Shadows: Building the Egyptian Pyramids, Norman:  University of Oklahoma Press 
Lehner, Mark (1997), The Complete Book of the Pyramids, New York:  Thames and Hudson 
Maříková Vlčková, Petra, ed. (2009), Hroby, hrobky a pohřebiště starých Egypťanů, Praha:  Libri, ISBN  9788072772292 
Parry, Dick (2004), Engineering the Pyramids, Phoenix:  Sutto Publishing Limited 
Robins, Gay (2000), The Art of Ancient Egypt, Cambridge:  Harvard University Press 
Shaw, Ian, ed. (2000), The Oxford History of Ancient Egypt, Oxford University Press, ISBN  0198150342 
Siliotti, Alberto (1997), Guide to the Pyramids of Egypt, New York:  Barnes and Noble Books 
Spencer, A. J. (1993), Early Egypt: The Rise of Civilization in the Nile Valley, London:  British Museum Press 
UNESCO (2010), Sacred City of Caral-Supe, http://whc.unesco.org/en/list/1269, dost. 5. máj 2010 

Surtsey ['sør̥tsɛi] je novodobý sopečný ostrov vzdialený 33 kilometrov južne od Islandu. Vznikol vulkanickou erupciou v roku 1963, priamo pred objektívmi fotoaparátov a televíznych kamier; odvtedy je predmetom sústavného výskumu vedcov z niekoľkých oborov (geológie, biológie, ornitológie atď.). Surtsey vznikol v podmorskej sopečnej oblasti Vestmannaeyjar. Spadá pod správnu oblasť Vestmannaeyjar.
Ostrov umožňuje sledovať rýchlosť s akou sú živočíšne a rastlinné druhy schopné osídliť nové prostredie a tiež ich schopnosť prekonávať vzdialenosti. Novovzniknutý ostrov je už zaznačený na nových námorných mapách. Počas svojho vzniku bol sústavne pozorovaný vulkanológmi, ktorí tak mali jedinečnú možnosť sledovať ako vznikajú ostrovy tohto typu. Po skončení sopečnej aktivity sa stal Surtsey centrom pozornosti pre tímy botanikov a biológov, ktorí tu môžu pre zmenu študovať adaptáciu organizmov a ich schopnosť osídľovať nové prostredia.
Ostrov dostal meno podľa obra Surta, ktorý bol podľa severskej mytológie bohom ohňa. Slovo je vytvorené bežným islandských spôsobom – obsahuje osobné meno v privlastňovacom tvare – Surtsey = Surtrov ostrov (ey znamená v islandčine ostrov) alebo ostrov ohňového obra.
Krátko po rozvidnení, 14. novembra 1963, spozoroval kuchár na rybárskej lodi Ísleifur II v mori neďaleko Islandu čierny dym stúpajúci z mora. Kapitán lode chcel ísť na miesto, z ktorého dym vychádzal, pretože sa domnieval, že by mohlo ísť o inú loď v plameňoch. Následná explózia čierneho oblaku dymu a prachu ho však presvedčila, že ide o sopečnú erupciu.
Hoci išlo o prekvapivú erupciu, jej príchod naznačil týždeň pred tým seizmograf v 110 kilometrov vzdialenom Reykjavíku, pretože zaznamenal slabé otrasy v zemskej kôre. Po vyhodnotení sa ale nepodarilo presne určiť ich epicentrum. Dva dni pred erupciou podala výskumná loď správu, že more v oblasti je o niečo teplejšie, ako by v danom ročnom období malo byť. Teplota stúpla zo 7 °C na 9,4 °C. Vo vode bol tiež zistený vyšší obsah kyseliny kremičitej. V tej dobe nahlásili obyvatelia prímorského mesta Vík í Mýrdal (vo vzdialenosti 80 km), že zaznamenali zápach sírovodíka.
O niečo neskôr sa k nebu vzniesol mrak, vysoký približne 4 kilometre, zložený z úlomkov, pary a sopečných plynov. Neskorším prieskumom sa zistilo, že ostrov vznikol po sopečnej erupcii. Následná sopka sa zrodila 130 metrov pod morskou hladinou. Predpokladá sa, že samotná erupcia začala už niekoľko dní pred 14. novembrom. Skončila potom 5. júna 1967, kedy ostrov dosahoval najväčšiu rozlohu 2,7 km². Vplyvom veternej a vodnej erózie spôsobovanej vlnami sa ostrov neustále zmenšuje a podľa merania z roku 2002 je jeho veľkosť už iba 1,4 km².
Na začiatku vzniku ostrova sa z morského dna v hĺbke 130 metrov pod hladinou valil prúd dymu a úlomkov. Ten bol však v tejto hĺbke zrejme tlmený vysokým tlakom vody. Keď sa ale vulkán dostal na povrch, nič už nebránilo tomu, aby sa stĺp popola a dymu dostal do atmosféry. Počas prvých dní sa objavili pozorovateľné prejavy sopečnej činnosti. V nasledujúcom týždni na novovzniknutom ostrove sopečná činnosť pokračovala. Za niekoľko dní bol ostrov (tvorený prevažne pemzou) už 500 metrov dlhý a 45 metrov vysoký. Pokračujúce výlevy lávy a popola sformovali ostrov do kruhového tvaru. 24. novembra už ostrov zaberal 900×650 metrov. Ostrov tvorený prevažne pemzou a škvárou nebol schopný odolávať eróznej činnosti vody, a tak sa následne (prevažne počas zimných búrok, keď vlny môžu dosahovať výšku až 20 metrov) rýchlo zmenšoval. Príval nového materiálu bol však väčší ako úbytok a sila erózie, a tak vo februári 1964 dosahoval Surtsey maximálnu veľkosť 1 300 metrov v priemere.
Po vzniku ostrova sa udiala zaujímavá príhoda z oblasti medzinárodného práva. Dňa 6. decembra 1963 na ostrove pristála skupinka troch francúzskych novinárov, vyslaných vydavateľom časopisu Paris Match. Na ostrove strávili takmer 15 minút, potom ich však hlasné explózie prinútili odplávať. Počas svojho pobytu "žartom" vyhlásili vládu Francúzsko nad týmto novovzniknutým pevninským územím. Island však rýchlo reagoval vyhlásením, že ostrov patrí pod jeho správu, pretože vznikol v jeho výsostných vodách.
Počas erupcie mrak unikajúceho materiálu postupne prenikal do vyšších vrstiev atmosféry, až sa dostal do výšky okolo 10 kilometrov. Povrch ostrova bol pokrytý dopadajúcou pemzou a popolom, ktorý bol rýchlo unášaný preč a nahradzovaný vytekajúca lávou, ktorá sa pri kontakte s vodou rýchlo ochladzovala a vytvárala oblaky pary. Na kontakte lávy a vody sa začala tvoriť podušková láva.
V roku 1964 sa vplyvom pokračujúcich explózií, vytekania a tuhnutia lávy vytvoril stály ostrov. Explozívna sopečná činnosť začala pozvoľna utíchať. Podoba ostrova bola preto ďalej ovplyvňovaná hlavne výlevmi lávy a lávovými prúdmi. Táto zmena v sopečnej činnosti spôsobila, že sa povrch ostrova premenil z nestabilnej zmesi (málo odolnej erózii) na odolné kompaktné teleso, lepšie odolávajúce erozívnemu pôsobeniu morskej vody. Erupcie prebiehali v rôznej miere až do roku 1965, kedy ostrov dosiahol rozlohu 2,5 km².
Dňa 28. decembra 1963 bola zaznamenaná podmorská sopečná aktivita 2,5 kilometra od Surtsey. Tá vytvorila na morskom dne 100 metrov vysoký hrebeň. Tento hrebeň bol pomenovaný Surtla. Sopečná aktivita však na tomto mieste utíchla skôr, než mohol dosiahnuť morskú hladinu. Stalo sa tak 6. januára 1964. V tej dobe sa Surtla nachádzala približne 24 metrov pod morskou hladinou. Následná erózia ju však zmenšila o ďalších 23 m. V súčasnej dobe sa tento hrebeň nachádza 47 metrov pod morskou hladinou.
Začiatkom roku 1965 sopečná aktivita na hlavnom ostrove ustala, ale koncom mája sa vo vzdialenosti 0,6 kilometra severne od pobrežia ostrova Surtsey prejavila nová erupcia. 28. mája sa nad morskou hladinou objavil nový ostrov, ktorý dostal meno Syrtlingur. Erupcie tu pokračovali až do začiatku októbra 1965, kedy ostrov dosiahol 0,15 km², ale bol rýchlo rozrušený vodnou eróziou. Zanikol už 24. októbra toho istého roku.
Začiatkom decembra sa objavila ďalšia podmorská erupcia 0,9 kilometra juhozápadným smerom od hlavného ostrova a po čase sa tu sformoval ďalší ostrov, ktorý bol pomenovaný Jólnir. V nasledujúcich deviatich mesiacoch vyrástol až 70 metrov nad morskú hladinu a pokryl 0,3 km². Podobne ako ostrov Syrtlingur sa po sopečnej udalosti 8. augusta 1966 čiastočne rozpadol a následne ho silná erózia úplne zničila.
19. augusta 1966 sa na hlavný ostrov vrátili efuzívne erupcie. Erupciami vyvrhnuté horniny boli odolnejšie proti erózii. Posledná erupcia na ostrove prebehla 5. júna roku 1967. Počas trojapolročnej sopečnej aktivity sa podľa odhadov dostalo na územie ostrova 1 km³ lávy. Najvyššie miesto ostrova dosiahlo nadmorskú výšku 171 metrov, celkovo 290 metrov od oceánskeho dna.Po ukončení prínosu nového materiálu erupciami prevzala rozhodujúcu úlohu pri formovaní ostrova erózia. Keďže v oblasti Vestmannaeyjar vanú silné vetry, dochádza tu k vytváraniu vysokých vĺn, ktoré značne erodujú pobrežie ostrova prevažne na juhovýchode, kde boli veľké oblasti kompletne odnesené do mora. Oproti tomu v severnej časti ostrova vznikol piesčitý výbežok zvaný Norðurtangi. Predpokladá sa, že erózia už odstránila viac ako 0,024 km³ materiálu, čo je približne štvrtina všetkej hmoty, ktorá sa objavila nad hladinou mora. Z pôvodnej nadmorskej výšky 171 metrov sa ostrov do roku 2008 znížil na 154 metrov nad morom. Západnú časť ostrova tvoria až 120 metrov vysoké útesy. Teoretické modely založené na rýchlosti erózie medzi rokmi 1967 až 2002 napovedajú, že za 160 rokov od roku 2002 zostanú nad vodou len veľmi odolné palagonitové tufy.Hoci sopečný ostrov Surtsey je už viac ako 30 rokov neaktívny, rozhodne nie je úplne vyhasnutý. V hĺbke 2 m pod povrchom bola nameraná teplota 129 °C a miestami až 153 °C.
Už v roku 1965 bol ostrov a jeho okolie vyhlásený za prírodnú rezerváciu. V tej dobe sa na Surtsey ešte prejavovala sopečná činnosť. Ostrov sa postupne dostal do popredia záujmu vedcov, ktorí mohli sledovať, ako organizmy bez zásahu človeka osídľujú nové územia. Vedecké tímy vstupujúce na ostrov podstupujú proces dekontaminácie a prinášaný materiál je sterilizovaný, aby nedošlo k „umelému“ zaneseniu mikroorganizmov. Vzhľadom na unikátnosť a relatívne malé rozmery miesta tu smie pracovať len malá časť vedeckých pracovníkov a tímov. Ostatné nemajú povolenie vstupu na ostrov. To isté platí aj pre prípadných záujemcov z radov nadšencov, a tak jedinou šancou, ako ostrov uvidieť, je vyhliadkový let alebo plavba na výletnej lodi.
Život sa na ostrove objavil krátko po jeho vzniku. Prvými nájdenými živými organizmami boli machy objavené v roku 1967 a lišajníky objavené v roku 1970. Semená vyšších rastlín sa prostredníctvom vtáčieho trusu dostali na ostrov už v roku 1964. V priebehu ďalších rokov rastliny postupne osídlili väčšinu ostrova. Počas prvých dvadsiatich rokov bolo objavených vyše 20 rôznych druhov rastlín, ale len desať z nich sa podarilo udržať až do súčasnosti. Hlavným dôvodom bol predovšetkým substrát nevhodný pre ich rast. Osídlenie rastlinami je závislé na vzniku vrstvy pôdy.
Zvrat v rozvoji života na ostrove prinieslo hniezdenie vtákov, ktorých trus začal obohacovať substrát chemickými látkami. To následne urýchlilo kolonizáciu ostrova rastlinami z radov vyšších rastlín. V roku 1998 bola objavená prvá drevina, a to vŕba Salix phylicifolia, ktorá je schopná vyrásť až do výšky 4 metrov. V súčasnosti je na ostrove evidovaný výskyt 69 druhov rastlín, z čoho 30 tu dlhodobo prežíva. Každoročne pribúda dva až päť nových druhov. Je zaujímavosťou, že niektoré rastliny sa na ostrove vyskytli aj vinou ľudí z neďalekých ostrovov, ktorí zrejme na Surtsey uskutočnili svoju potrebu a uvoľnili tak do pôdy semená zo svojej potravy. Takto sa na Surtsey dostali jedinci paradajok.Ekológovia predpokladajú, že vývoj ekosystému ostrova speje ku klimaxu lesa. Vyplýva to z dlhodobých meraní teploty a vlhkosti.
Expanzia vtákov nasledovala takmer okamžite po vzniku ostrova a pomohla urýchliť prenos rastlín z Islandu a okolitých obývaných ostrovov na územie Surtsey. Vtáky využívajú rastlinné zvyšky ako materiál pre stavbu hniezd.  Nové rastliny sa na ostrov zanášajú v podobe semien prostredníctvom vtáčieho trusu. Prvé hniezdisko bolo objavené už 3 roky po ukončení erupcií. Prvými z vtákov, ktorí tu zahniezdili, boli víchrovníky a bahniaky. V súčasnosti pravidelne hniezdi na ostrove 12 vtáčích druhov.Kolónia čajok sa objavila až v roku 1986 (išlo o čajky tmavé). Ich výskyt bol ale na ostrove pozorovaný už skôr, len týždeň po jeho vzniku. Pobyt čajok bol dôležitým faktorom pre rozvoj rastlín a ich rýchlejšie rozšírenie. Vtáky totiž prenášajú materiál na hniezdenie na veľké vzdialenosti po ostrove. Toto šírenie materiálu po celom ostrove umožňuje plošné osídlenia rastlinami. Počas expedície v roku 2004 bolo objavené prvé hniezdo alky bielobradej.Ostrov sa tiež pomerne skoro stal zastávkou pre migrujúce kŕdle vtákov medzi Islandom a Britskými ostrovmi. Medzi pozorované druhy patrí napríklad labuť spevavá, niektoré druhy husí a havranov. Predpokladá sa, že sa ostrov stane dôležitou zastávkou pre migrujúce vtáctvo, až sa jeho vegetácia rozrastie a bude schopná poskytovať viac potravy.
Čoskoro po sformovaní ostrova sa v okolí objavili plutvonožce a potom sa tu začali vyhrievať na slnku, a to prevažne na severnej časti ostrova, kde erózia vytvorila pláž. Prvé zahniezdenie tuleňov bolo pozorované v roku 1983, kedy sa tu usadila skupinka 70 jedincov. Vyskytujú sa tu tiež tulene kužeľozubé. Prítomnosť tuleňov do oblasti privádza aj ich predátorov v podobe kosatky dravej, ktorá je v okolitých vodách často pozorovaná.
Okolo ostrova sa pod vodnou hladinou vytvoril fungujúci podmorský ekosystém, podobný ekosystému islandských brehov. Nachádza sa tu viac ako 100 druhov rias, ktoré umožňujú život spoločenstvám rýb, krabov a ďalších živočíchov.
Medzi prvé živočíchy, ktoré začali osídľovať ostrov, patrí lietajúci hmyz. Už v roku 1964, krátko po vzniku ostrova, tu bol tento hmyz pozorovaný. Prilieta sem z okolitých ostrovov alebo je prinášaný vetrom, a to aj z ďalekej pevninskej Európy. Ďalšia vlna kolonizátorov sa na Surtsey dostala spolu s plávajúcim drevom a kmeňmi, ktoré sa zachytili na pláži v severnej časti ostrova. V roku 1974 bola odobratá vzorka trsu z nešpecifikovanej trávy, v ktorom vedci napočítali 663 bezstavovcov, hlavne roztočov a chvostoskokov.
Kolonizácia ostrova hmyzom mala význam najmä vo vytvorení potravinového reťazca pre určité druhy vtákov. Tí sa sem tak mohli presídliť natrvalo. V rámci tohto reťazca sa vtáky živia hmyzom, umierajú, sú rozkladané mikroorganizmami a stávajú sa súčasťou substrátu, z ktorého rastú rastliny. Príroda tak postupne navodzuje kolobeh látok, ako je tomu v normálnom nenarušenom ekosystéme.
V súčasnosti sa tu vyskytujú aj vyššie bezstavovce (napr. pavúky, chrobáky). V roku 1993 bola v krajine objavená prvá dážďovka, v roku 1998 potom prvý slimák. Tieto zvieratá boli pravdepodobne zavlečené vtákmi z neďalekého ostrova Heimaey.
Známky ľudskej činnosti na ostrove sú minimálne, nachádza sa tu iba menšia chata, ktorá slúži ako vedecké stanovište a súčasne ako miesto, kde sa môžu schovať prípadní stroskotanci. Ďalej je tu jedno miesto upravené ako pristávacia plocha pre helikoptéru a nachádza sa tu aj maják, ktorý bol postavený v roku 1977 a mal byť v lete 2007 odstránený. Keďže sa ostrov nachádza mimo ľudské osídlenie, je izolovaný od okolia a prístup naň je kontrolovaný, možnosti poškodenia tunajšieho prostredia ľuďmi sú len veľmi malé.
Surtsey nebol nikdy trvalo obývaný ľuďmi. V chránenej zóne okolo ostrova bol však počas rokov 1967 až 2006 niekoľkokrát vykonávaný výlov rýb, aj napriek zákazu, ktorý okolo ostrova panuje. Okrem rybolovu je zakázané aj potápanie, aby nedochádzalo k rušeniu živočíchov žijúcich okolo ostrova a na ňom. Taktiež zanášať na ostrov nové druhy, zanechávať odpad či privážať nové minerály a pôdu.
Po skončení erupcií vedci okolo ostrova zaviedli súradnicový systém, ktorý im pomáhal lepšie určovať a merať zmeny rozlohy a pobrežia. Počas dvadsiatich rokov od skončenia erupcií merania dokázali, že sa ostrov pomaly prepadá, a že stratil už meter výšky. Rýchlosť poklesu bola vypočítaná na 20 centimetrov za rok, ale v 90. rokoch 20. storočia sa rýchlosť poklesu zmenšila na 1 až 2 centimetre za rok. Predpokladá sa, že sa na zmene rýchlosti podieľa viac faktorov (zosadanie pemzy, zatlačenie morských sedimentov a klesajúca litosféra vplyvom vyprázdnenia magmatického kozuba).Ostrov tak každoročne stráca približne 10 000 štvorcových metrov povrchu, ale predpokladá sa, že v budúcnosti dôjde k zmenšeniu rýchlosti erózie, pretože vietor a morské vlny v súčasnosti odnášajú iba ľahko odplaviteľný materiál. Na ostrove tak zostáva tuhá a odolná láva, ktorá nepodlieha erózii tak ľahko. Ku všetkému sa pomocou chemických procesov premieňa sopečný materiál na odolnejšie tufy.Napriek tomu sa odhaduje, že ostrov za niekoľko storočí úplne podľahne erózii a zanikne rovnako ako malé ostrovy, ktoré vznikli v jeho okolí už skôr.Islandská vláda vyslovila želanie, aby bol Surtsey zapísaný na zoznam Svetového dedičstva UNESCO, čo sa v roku 2008 stalo. Turisti majú možnosť okolo ostrova preletieť lietadlom alebo preplávať na lodi. V Reykjavíku je potom možné zhliadnuť film o jeho vzniku.
HANUŠ, Jiří. Planéta tajuplných svetov.    Praha : Reader's Digest Výber, 1997.       ISBN 80-902069-5-6.   Kapitola Surtsey: Ostrov zrodený z ohňa.
Tento článok je čiastočný alebo úplný preklad článku Surtsey na českej Wikipédii.
Thriller je šiesty štúdiový album amerického speváka Michaela Jacksona. Album bol vydaný hudobným vydavateľstvom Epic Records dňa 30. novembra 1982, t. j. tri roky po predošlom Jacksonovom úspešnom projekte s názvom Off the Wall. Na albume Thriller sa nachádzajú skladby podobných hudobných žánrov ako na Off the Wall, vrátane funku, post-disco, soulu, soft rocku, R&B a popu, no témy textov piesní sú temnejšie, niekedy paranoické až nadprirodzené.
Rozpočet nahrávania albumu, ktoré sa konalo v štúdiách Westlake Recording Studios, Los Angeles, v Kalifornii bol 750 000 amerických dolárov. Producentom nahrávania bol Quincy Jones. Michael Jackson je autorom štyroch z deviatich skladieb albumu. Po vydaní jeho prvého singlu „The Girl Is Mine“ niektorí pozorovatelia predpokladali, že album Thriller bude hudobnou nahrávkou s menším hitovým potenciálom, no po zverejnení ďalšieho singlu s názvom „Billie Jean“ sa album vyšplhal na vrcholy hudobných rebríčkov viacerých krajín. Počas doby svojej najväčšej slávy bol týždenný predaj albumu Thriller v počte jeden milión nosičov. Počas jedného roku sa dostal do rebríčka najpredávanejších albumov všetkých čias, v súčasnosti je odhad jeho predaja na úrovni medzi 47 – 109 miliónov kópií. Sedem jeho skladieb, z deviatich vyšlo na singloch a všetky sa dostali do prvej desiatky rebríčka Billboard Hot 100. Album získal v roku 1984 rekordných osem ocenení Grammy Awards. Aj napriek faktu, že od vydania albumu ubehlo už viac ako 30 rokov, Thriller stále patrí medzi svetovú klasiku a je stále najpredávanejším albumom všetkých čias.
Album Thriller upevnil Jacksonov status vládnucej popovej hviezdy konca 20. storočia. Aj vďaka tomuto úspechu Jackson búral svojimi vystúpeniami na televíznom kanáli MTV a stretnutiami v Bielom dome s vtedajším prezidentom USA, Ronaldom Reaganom, rasovú bariéru vo svete. Tento album patril medzi prvé, ktoré mali špeciálne televízne promo vo forme trinásťminútového videa Thriller a hudobnými videoklipmi skladieb „Billie Jean“ a „Beat It“. Všetky tieto diela pravidelne rotovali vo vysielaniach stanice MTV. V roku 2001 vyšla špeciálna edícia tohto albumu, v ktorej sa nachádzajú ďalšie zvukové nahrávky interview a demonahrávka a skladba „Someone In the Dark“, nahrávka k filmu E. T. Mimozemšťan, ktorá získala cenu Grammy. V roku 2008 vyšla ďalšia reedícia tohto albumu s názvom Thriller 25, obsahujúca remixy so súčasnými umelcami, predtým nevydanú skladbu a DVD.
Album Thriller sa umiestnil na 20 priečke v rebríčka 500 najlepších albumov všetkých čias, ktorý v novembri roku 2003 zverejnil časopis Rolling Stone a nachádza sa treťom mieste hodnotenia Definitive 200 Albums of All Time, ktoré zverejnila Národná asociácia reklamných odborníkov hudobného trhu (National Association of Recording Merchandisers, NARM). Tento album je ako kultúrny symbol uložený v národných hudobných registroch Kongresovej knižnice Spojených štátov.
Predchádzajúci album Michaela Jacksona, Off the Wall z roku 1979 mal veľmi pozitívnu odozvu a hodnotenia hudobnej kritiky. Napokon aj jeho celosvetový predaj viac ako 20 miliónov hudobných nosičov svedčí o uspokojivom komerčnom úspechu. Roky medzi vydaním albumov Off the Wall a Thriller bol pre Jacksona obdobím, kedy sa upevňovala jeho nezávislosť od jeho rodiny. V auguste v roku 1979 po dosiahnutí veku 21 rokov spevák vyhodil svojho otca Josepha Jacksona spolu s manažérom, ktorého nahradil Johnom Brancom. Michael Jackson veril Brancovi, že je jednou z najväčších a najbohatších hviezd showbiznisu. Spevák bol nahnevaný za to čo zažil pri hodnotení albumu Off the Wall, poznamenal, že je absolútne neférové, že tento album nezískal cenu Grammy za nahrávku roka a toto sa už nesmie nikdy opakovať. Cítil sa podceňovaný hudobným priemyslom. V roku 1980, keď Jackson oslovil vydavateľa časopisu Rolling Stone, či nemá záujem napísať titulný článok o ňom, vydavateľ to odmietol, načo Jackson odpovedal, že viacerí mu vraveli, že človek čiernej pleti na obálke časopisov zle predáva jeho výtlačky, no časom jedného dňa sa stane, že ho časopis o interview bude žiadať, možno mu ho poskytne, no možno aj odmietne. V roku 1973 začala tajná ľúbostná aféra Jacksonovho otca s o 20 rokov mladšou ženou, o ktorej sa jeho rodina aj s deťmi dozvedela v roku 1980. Pocit zneužívania detí zo strany otca a pocit zrady rodiny spôsobili na mnoho ďalších rokov u Michaela Jacksona averziu voči svojmu otcovi. Toto obdobie spevákovho života nepatrilo práve medzi jeho najšťastnejšie. Jackson sa o ňom vyjadruje, že aj keď bol doma, cítil sa osamelý. Niekedy sedel vo svojej izbe a plakal. Bolo pre neho ťažké získavať priateľov. Niekedy sa v noci prechádzal po štvrti, dúfal, že stretne niekoho, s kým sa pozhovára, no prechádzky sa končili iba jeho príchodom domov.
Pri nahrávaní albumu Thriller sa Jackson spojil s Quincy Jonesom, producentom svojho predošlého projektu Off the Wall. Z 300 pripravených skladieb vybrali deväť. Nahrávanie, ktorého rozpočet bol 750 000 dollárov, prebiehalo v období medzi aprílom až novembrom roku 1982. Zúčastnilo sa na ňom viacero členov zoskupenia Toto. Jackson je autorom štyroch piesní: „Wanna Be Startin' Somethin'“, „The Girl Is Mine“ (spolu s Paulom McCartneyom), „Beat It“ a „Billie Jean“. Jackson na rozdiel od iných autorov nepísal tieto skladby na papier, ale nahral si ich na diktafón a počas nahrávania albumu ich spieval z pamäti.Počas nahrávania dochádzalo medzi Jacksonom a Jonesom k napätiu. Jackson trávil veľa času nacvičovaním tanečných krokov. Po skončení nahrávania boli obaja nespokojní s výsledkom a strávili niekoľko ďalších týždňov vyrábaním ich remixovaných verzií. Quincy Jones bol presvedčený o tom, že skladba „Billie Jean“ je prislabá a na album nepatrí, no Jackson s tým nesúhlasil a na albume ju ponechal. Jones bol presvedčený o tom, že album Thriller nebude mať komerčný úspech provnateľný s Off the Wall, lebo hudobný trh je oslabený a Jackson uvažoval o tom, že zruší vydanie nového albumu.V jednom z interview Jackson povedal, že jeho zámerom bolo nahrať album, v ktorom každá z jeho skladieb bola vrahom, ktorých zastreší jeho titul Thriller. Jones a Jackson chceli aby sa na albume objavila rockovo znejúca skladba, hľadali preto vhodného gitaristu pre nahrávku „Beat It“, pieseň, ktorú zložil a nahral pre ňu bicie nástroje Michael Jackson. Nakoniec oslovili Eddie Van Halena z kapely Van Halen.Podľa autora titulnej skladby, Roda Tempertona, sa pieseň mala pôvodne volať  „Starlight“, alebo „Midnight Man“, no nakoniec sa rozhodol že názov „Thriller“ má väčší obchodný potenciál. Na nahrávku recitatívu zohnal Temperton herca Vincenta Priceho, ktorý mal svoj part hotový už na druhýkrát. Túto hovorenú časť skladby Temperton napísal počas cesty taxíkom do nahrávacieho štúdia. Jones and Temperton hovorili, že niektoré nahrávky pre slabú razantnosť a drsnosť boli z finálneho mixu vystrihnuté.
Podľa Steve Hueya z Allmusic, má album Thriller v porovnaní s jeho predchodcom Off the Wall väčšiu výrazovú silu, jeho rockové a tanečné nahrávky sú agresívnejšie, no popové a baladické skladby su omnoho jemnejšie a oduševnenejšie. Je to rozpoznateľné na skladbách ako sú balady „The Lady in My Life“, „Human Nature“ a „The Girl Is Mine“, funkových kúskoch „Billie Jean“ a „Wanna Be Startin' Somethin'“ a na sete v štýle disco: „Baby Be Mine“ a „P.Y.T. (Pretty Young Thing)“. Skladba „Wanna Be Startin' Somethin'“ bola napísaná niekoľko rokov pred rokom 1982 a mala podobný zvuk ako bol u hudobného materálu pre album Off The Wall. Pieseň je sprevádzaná basgitarou a perkusiami a v jej ústrednej časti, v gradujúcom svahilskom chválospeve, má nadnárodný podtón. Skladba „The Girl Is Mine“ rozpráva o dvoch kamarátoch, ktorí súperia o ženu a dohadujú sa, kto jú má rád viacej, v závere ich dialóg prechádza do hovoreného rapu.Napriek nablýskanému popovému laku nahrávok album Thriller oproti Off the Wall viacej zvýrazňuje smerovanie protichodných tématických prvkov, ktoré naznačujú chrakteristiku neskorších Jacksonových projektov. Albumom Thriller Jackson začal svoje stotožnenie sa s podprahovou témou paranoje a vízie temna. Evidentné je to v skladbách „Billie Jean“, „Wanna Be Startin' Somethin'“ a „Thriller“. V piesni „Billie Jean“ Jackson spieva o posadnutom fanúšikovi konštatujúcom, že s ňou splodil syna, v skladbe „Wanna Be Startin' Somethin'“ je v spore s klebetami a médiami. V titulnej piesni Jones mal zvuk Jacksonov hlasu upraviť cez 180 centimetrovú papierovú rúru a priniesol džezovému saxofónistovi Tomovi Scottovi zaujímavý hudobný nástroj lyricon, ktorý je dychovým analógovým syntetizátorom. Basgitarista Louis Johnson svoj part zahral svoj part na basovej gitare Yamaha. Skladba začína dlhším basovo rytmickým úvodom, je v nej použitých viacero zvukových efektov (škrípajúce dvere, zvuk hromu, kroky po drevených doskách, vietor, zavýjajúce psy…).Video skladby „Beat It“ je poctou muzikálu West Side Story a je zároveň prvým úspešným Jacksonovým rockovejšie ladeným kúskom. Jackson o tejto piesni neskôr hovoril, že jej myšlienkou je muž nemusí byť tvrďasom, aby zostal chlapom, že nemusíte umierať, aby ste to dokázali. Skladba „Human Nature“ je stiesnená a sebapozorujúca, sprostredkované je to jej slovami: „Zrána sa pozerám, ako začína byť srdce mesta, naťahujúc sa, dotkol som jej ramena, snívam z ulici“.Koncom 70. rokov boli Jacksonove spevácke schopnosti hodnotené pozitívne. Allmusic ho opisuje ako nadaného speváka, časopis Rolling Stone porovnáva jeho vokály s udychčaným zasneným koktaním Stevie Wondera. V ich analýzach bolo tiež, že Jacksonov tenor je výnimočne prekrásny. Hladko skĺzava do prekvapujúceho falzetu, ktorý je používaný veľmi smelo. Pri albume Thriller Jackson dokázal spievať nízke tóny až do basových, no nakoľko popové tenorové hlasy umožňujú spievať vo väčšom rozsahu preferoval spev vo vyšších tónoch. Rolling Stone poznamenával, že Jackson spieval dospeláckym hlasom poznačenom smútkom. Piesne „P.Y.T. (Pretty Young Thing)“ (autori James Ingram a Quincy Jones) a „Lady in My Life“ majú silnejší náboj v štýle R&B. Aj v albume Thriller spevák pokračoval vo svojom charakteristickom spievanom čkaní, ktorého účelom bolo znázorniť niečo ako prehltnutie vzduchu, či zadychčanie, znázornenie niektorých emócií ako je vzrušenie, smútok, alebo strach.
Album Thriller vyšiel 30. novembra 1982 a v dobe svojho nejväčšieho úspechu sa z neho predávalo milión jeho hudobných nosičov za týždeň. K tomuto albumu vyšlo sedem singlov vrátane piesne „The Girl Is Mine“, ktorá sa javila ako zlý výber a spočiatku predznamenala, že Thriller by mohol byť pre fanúšikov sklamaním, že Jackson sa týmto albumom vtiera do priazne publiku bielej pleti. Po tomto singli nasledovala skladba „Billie Jean“, ktorá album Thriller vytiahla na vrchol rebríčka.  Na tento úspech nadviazal singel „Beat It“, na nahrávaní ktorého sa podieľala aj Eddie Van Halen a Steve Lukather. Titulná skladba sa ako singel stala medzinárodným hitom.Aj ohlasy hudobných kritikov na album boli viac-menej pozitívne. V časopise Rolling Stone bol Christopherom Connellym oznámkovaný štyrmi hviezdičkami. Connelly ho označil ako ostrý album s drásavým, temným odkazom. Napriek pozitívnym ohlasom titulná skladba dostala silnú kritiku. Rolling Stone vyjadril negatívny pocit tým, že sa zvrhla do prehnanej nnezmyselnosti. Magazín vyjadruje zmetenie nad miešaním Vincenta Priceho s Countom Floydom v záverečnej rapovanej sekvencii. Iné periodikum, The New York Times, dalo albumu pozitívne hodnotenie. Tieto noviny venovali väčšiu pozornosť nahrávke „Human Nature“. Označili ju ako najvýznamnejšiu skladbu albumu a napísali, že je ľúbozvučnou baladou od Steve Porcara a Johna Bettisa s neodolateľným refrénom, ktorá má potenciál byť obrovským hitom. V závere hodnotenia The New York Times dodávajú, že na albume je viacero ďalších hitov, ktoré svojim rozložením prenikli albumom natoľko, že je hitový celý. Album Thriller podľa týchto novín predznačuje, že Jacksonov umelecký vývin je ešte na konci.Kritik Robert Christgau hodnotil pozitívne (A−) tento album už pár dní pred jeho vydaním. Potvrdil, že nahrávka síce obsahuje svoje hluché miesta, no aj tak už patrí medzi ašpirantov na klasiku. Podľa neho je najlepším dielom albumu skladba „Beat It“, nazýva ju triumfom a trhákom (angl. thriller), na druhej strane sa kriticky vyjadruje o piesni „The Girl Is Mine“ ako o najhoršom Michaelovom nápade od nahratia skladby „Ben“. Christgau si myslí, že spolupráca na nahrávaní nebola najlepšia, no zároveň oceňuje jej dosiahnutie prístupnosti pre rasovo odlišných poslucháčov rádií. O rok neskôr časopis Time označil za najlepšie single tohto albumu skladby „Billie Jean“, „Beat It“ a „Thriller“. Oproti tomu Paolo Hewitt v časopise Melody Maker tento album skritizoval. Za piesne, ktoré mu stáli za zmienku považoval vzrušujúcu „Wanna Be Startin' Somethin'“ a celkom dobrú elektrofunkovú kompozíciu „Billie Jean“. Celý album charakterizoval ako sladký, najviac poslednú skladbu albumu. Zhrnul to slovami o tom, že Jackson mrhal svojim talentom na to aby svoj zisk zmenil na zlato.Tento album v roku 1984 pre Michaela Jacksona priniesol rekord ziskom sedmych cien Grammy, vrátane ceny za album roka. Jedinú ôsmu cenu získal v tomto roku Bruce Swedien. V tomto istom roku Jackson získal osem ocenení American Music Awards, cenu Special Award of Merit a tri ceny MTV Video Music Awards. Dňa 7. februára 1984 sa dostal do Guinnessovej knihy rekordov ako najlepšie predávaný album na svete. Tento album je jedným z troch, ktoré sa celý rok udržali v Top Ten rebríčka Billboard 200. Udržal sa tam počas 80 týždňov, a 37 týždňov bol v tomto rebríčku číslom jeden. Album Thriller je na čele trojice albumov, ktoré majú sedem singlov v Top Ten rebríčka Billboard Hot 100 a je jediným albumom, ktorý bol v USA najlepšie predávaným dva roky (1983/84). Dňa 6. marca 2009 bol asociáciou RIAA tento album len za predaj v Spojených štátoch certifikovaný ako 28-krát platinový, zároveň sa stal dvojnásobne diamantovým. Tento album je na vrcholoch predaja aj v ďalších krajinách, v Spojenom kráľovstve sa ho predalo 3,7 milióna kópií, 14-násobne platinovým sa stal v Austrálii. Tento album je populárny dodnes. Podľa odhadov pre hudobný trh USA sa ho za rok predá 130 000 kópií, v katalógu popových najpredávanejších albumov USA bol v roku 2003 na druhom mieste, v Spojenom kráľovstve bol v marci 2007 na 39 mieste. Album Thriller má odhadovaný celosvetový predaj medzi 47 až 109 miliónov nosičov, Guinessova kniha rekordov mala v roku 2007 tento údaj na čísle 65 miliónov kópií.
Americký hudobný magazín Blender opisuje Michaela Jacksona ako poprednú popovú ikonu konca 20. storočia, kým The New York Times ho označujú za hudobný fenomén, poznamenávajú, že v svete populárnej hudby je najprv Michael Jackson a až potom tí ďalší. Jackson zmenil smerovanie hudobného priemyslu aj ako umelec aj ako finančne nezávislá osoba. 
Jeho právny zástupca John Branca poznamenal, že Michael Jackson dosiahol tantiémy 2 dolláre za každý predaný album, t. j. najvyššie aké sa do toho obdobia v hudobnom priemysle podarilo umelcovi dostať. Jackson dosiahol rekordný zárobok aj za predaj kópií na kompaktných diskoch, a dosiahol rekord za predaj filmového dokumentu The Making of Michael Jackson's Thriller, ktorého producentami boli Jackson s Johnom Landisom. Podľa zistení stanice MTV, sa z filmu v prvých mesiacoch predalo viac ako 350 000 kópií. 
Na trhu poháňanom úspešnými singlami, ktoré boli hitmi album Thriller získaval na vážnosti a nové single násobili jeho predajnosť. Predaj albumu sprevádzal predaj drobného tovaru, ako bola v máji 1984 napríklad bábka Michaela Jacksona, ktorá sa vtedy na trhu predávala za cenu 12 dollárov. Thriller si udržal svoju pozíciu v americkej kultúre, životopisec J. Randy Taraborrelli hovorí, že v jednej chvíli obchod s týmto albumom nahradil obchod s časopismi, hračkami, vstupenkami na obľúbené filmy. V dobách vydania albumu, vďaka jeho úspechom došlo k všeobecnému vzostupu profitu hudobného priemyslu, rok 1984 bol prvým najúspešnejším od roku 1978, kedy bol jeho výnos 4,7 bilióna dollárov.
Pred úspechom albumu Thriller nebolo vždy pre Jacksona z rasových dôvodov jednoduché vysielať na stanici MTV hudobné klipy. Na túto televíznu spoločnosť začal tlačiť až prezident firmy Columbia Records, Walter Yetnikoff, pohrozil, že ak nebudú chcieť vysielať klipy s umelcami čiernej pleti, jeho firma im nedodá ani iné videá. Mal v hudobnom priemysle vplyvné postavenie a aj neskôr pomáhal týmto umelcom čiernej pleti prezentovať sa v hlavných vysielacích časoch.. MTV bola v tomto období mladá stanica a vysielanie klipov ku skladbám „Beat It“ a „Billie Jean“ jej nakoniec pomohlo tomuto hudobnému kanálu pritiahnuť k obrazovkám fanúšikov popu a R&B.Hudobné vidoeklipy k singlom albumu Thriller mali nový rozmer. Boli v nich harmonizované hudobné dejové a tanečné zložky piesní. Spĺňali tak hlavne výrazový a prezentačný význam hudobných diel populárnej hudby, stali sa jednou z umeleckých foriem.. 14-minútové hudobné video Thriller, musela hudobná stanica MTV po prvom uvedení vysielať dvakrát za hodinu. Tento krátky film, ktorý postupne prerástol do hudobného videa, dostal označenie ako najlepšie hudobné video. Popularita tohto videa spôsobila opätovný vzostup albumu na prvé miesto hudobného rebríčka, no Jacksonov hudobný vydavateľ nemal záujem podporiť výrobu tretieho hudobného videoklipu. Na dotáciu tretieho klipu Jackson presvedčil úspechom nadšených predstaviteľov hudobnej televíznej stanice MTV. V roku 2004, hudobný kritik a novinár Nelson George napísal, že je ťažké počúvať piesne z albumu Thriller bez toho, aby si človek nepredstavil scény z ich hudobných klipov, a naopak pri pohľade na obrázky z klipov si veľa ľudí vie definovať piesne. V podstate sa dá povedať, že pre hudobnú stanicu MTV bol Michael Jackson prvým umelcom, ktorý dokázal využiť možnosť cez vysielané videoklipy pretransformovať vizuálnu stránku svojich tvorivých predstáv do predstáv publika. Krátky film typu videa Thriller zostal skôr špecialitou Michaela Jacksona, no skupinové tanečné skvencie, podobné klipu „Beat It“ sú imitované dodnes. Choreografia vo videoklipe Thriller sa stala časťou popkultúry, bola kopírovaná všelikde od Bollywoodu až po väzňov na Filipínach.Pre umelcov tmavej pleti bol úspech Michaela Jacksona v 80. rokoch bezprecedentný. Podľa vyjadrenia v denníku The Washington Post, album Thriller vydláždil cestu pre ďalších afroamerických umelcov ako bol napríklad Prince. Pieseň „The Girl Is Mine“ má svoj význam aj v tom, že sa na verejnosť, do rádií dostala téma lásky a manželstva rasovo rozdielnych ľudí. Noviny Time označili Jacksona za najväčší fenomén od čias The Beatles a za najvýznamnejšieho sólového hudobného umelca od čias Elvisa Presleya. Možno povedať, že je najpopulárnejším umelcom tmavej pleti v histórii.
Aj v súčasnosti, po dvoch desťročiach od vydania, sú zo strany hudobnej kritiky na album Thriller pozitívne odozvy. Stephen Thomas Erlewine z Allmusic dal tomuto albumu plný počet, t. j. päť hviezdičiek a dodal, že nahrávka má v sebe niečo, čo môže zaujať kohokoľvek. Je presvedčený, že je ukážkou tvrdého (hard) funku kombinovaného s hard rockom a napriek tomu zostáva nepopierateľne zábavná. Najviac komplimentov má pre skladby „Billie Jean“ a „Wanna Be Startin' Somethin'“, ku ktorým poznamenáva, že sú najsviežejšímu funkovými piesňami albumu, ale sú zároveň najviac klaustrofobické, najdesivejšie nahrávky aké kedy Jackson vytvoril. Erlewine si myslí, že tento album je lepší oproti predošlému napriek tomu, že server Allmusic je kritický voči titulnej skladbe. Časopis Slant Magazine sa zhoduje svojim hodnotením (piatimi hviezdičkami) s Allmusic a podobne ako vo vyjadrení časopisu Rolling Stone dáva svoje komplimenty textu piesni „Wanna Be Startin' Somethin'“Nelson George napísal, že Michael Jackson by mal poskytnúť album Thriller ako učebnicu pre R. Kellyho, Ushera, Justina Timberlakea a nespočetné množstvo ďalších. Albumu Thriller bol v roku 2003 časopisom Rolling Stone umiestnený na 20. priečku 500 najlepších albumov všetkých čias, zároveň je na tretej pozícii zoznamu Definitive 200 Albums of All Time, ktorý zverejnilo združenie NARM. V roku 2008 pri príležitosti 25 výročia od vydania bol tento album uvedený do zoznamu siene slávy cien Grammy a niekoľko týždňov potom bol spolu s 25 ďalšími nahrávkami uložený ako kultúrny symbol vo fonde národného registra nahrávok Kongresovej knižnice Spojených štátov. V roku 2009 2009 hudobní kritici z MTV a VH1 zhodne označili album Thriller ako najlepší hudobný album, ktorý bol vydaný od roku 1981. Spolu s inými albumami, ktoré boli vytipované hudobnými kritkmi bola v roku 2009 40 000 divákmi stanice MTV zvolená nahrávka albumu Thriller ako tretí najlepší album všetkých čias.
Reedícia albumu Thriller vyšla v roku 2001 v rozšírenenj verzii s názvom Thriller: Special Edition. Vyšiel s remstrovanými originálnymi nahrávkami, s novým bookletom a bonusovým materiálom, v ktorom boli skladby „Someone In the Dark“, „Carousel“, Jacksonove originálne demo piesne „Billie Jean“, spolu s rozhovorom s Jonesom a Tempertonom, v ktorom diskutovali o nahrávaní albumu.Vo februári 2008 hudobné vydavateľstvo Epic Records vydalo album Thriller 25, ktorého producentom bol Michael Jackson. Obsahoval CD a vinylové LP so siedmimi bonusovými nahrávkami spolu s novou piesňou „For All Time“ s hovoreným slovom od Vincenta Priceho a piatimi remixami, ktoré nahrali: Fergie, will.i.am, Kanye West a Akon. Spolu s albumom vyšlo aj DVD s tromi hudobnými videami: Motown 25: Yesterday, Today, Forever, „Billie Jean“ a bookletom s Jacksonovým odkazom. Balada 
„For All Time“ pravdepodobne pochádza z roku 1982, no oficiálne sa označuje ako nahrávka k albumu Dangerous. Z tejto reedície vyšli aj dva single: „The Girl Is Mine 2008“ a „Wanna Be Startin' Somethin' 2008“
Reedícia Thriller 25 mala aj významný komerčný úspech. Umiestnila sa na prvej pozícii hudobných rebríčkov ôsmich štátov a v Európe. V USA bol na druhom mieste, tretia v Spojenom kráľovstve, vo viac ako 30 krajinách bola v Top Ten. V 11 krajinách vrátane Spojeného kráľovstva bola certifikovaná zlatom. Vo francúzsku táto reedícia získla dvonásobné zlato a v Poľsku bola ocenená platinou. V Spojených štátoch bola v týždni svojho vydania edícia Thriller 25 iba o 14 000 kusov horšia ako prvý album v rebríčku predaja (bolo z nej predaných 166 000 kópií). Do rebríčka Billboard 200 sa reedícia albumu dostať nemôže, ale v rebríčku Top Pop Catalog Charts bol tento album na prvom mieste (striedavo) desať týždňov, bol to najlepší výsledok predaja jedného albumu od roku 1996. V novembri, s príchodom sviatku Halloween, sa Thriller 25 udržal 11 týždňov na vrchole amerických katalógových rebríčkov. Spolu sa ho predalo 688 000 kópií a vďaka tomu sa stal najlepšie predávaným katalógovým albumom roku 2008. Tento štart predaja bol Jacksonovým najlepším od roku 2001, kedy bol vydaný jeho album Invincible, z ktorého sa predalo za 12 týždňov 3 milióny hudobných nosičov.
George, Nelson (2004). Michael Jackson: The Ultimate Collection booklet. Sony BMG.
TARABORRELLI, J. Randy. The Magic and the Madness.    Terra Alta, WV : Headline, 2004.       ISBN 0-330-42005-4.
Prírodná rezervácia Travný  je vyhlásená na západnom úbočí hory Travný v Moravsko-sliezskych Beskydoch. Účelom rezervácie je hlavne ochrana fragmentov prirodzených lesných porastov s výskytom vzácnych rastlín a živočíchov. Chránené územie sa nachádza na ploche s prevýšením až 673 m, od čoho sa odvíja pestrosť zloženia prítomnej vegetácie. Drvivú väčšinu rezervácie zaberajú lesné porasty 5.-7. Lesného vegetačného stupňa. V bylinnom poschodí sa vyskytujú karpatské endemity ako zubačka žliazkatá (Dentaria glandulosa).
V rezervácii sa pravidelne objavujú veľké šelmy ako medveď hnedý a rys ostrovid, nepravidelne i vlk dravý. Z pravidelne hniezdiacich vtákov možno menovať tesára čierneho alebo jariabka hôrneho. Príležitostný je výskyt tetrova hlucháňa, o ktorého návrat do rezervácie ochranári usilujú. Z obojživelníkov sa tu vyskytuje o i. Salamandra škvrnitá, z plazov užovka obojková, z mäkkýšov slizniak karpatský alebo čiaška buková.
Pre prudké svahy Travného a tým aj zlou prístupnosťou rezervácie bolo územie dlhé stáročia nedotknuté pôsobením človeka. Až od 60.rokov 20.storočia tu boli vykonávané ťažobné zásahy, ktoré mali v niektorých prípadoch takmer devastujúci charakter. Aj z tohto dôvodu bolo vyhlásenie ochrany nad územím dlho odkladané. Prírodná rezervácia tu bola vyhlásená až v roku 2000, aj keď sa o nej uvažovalo už od šesťdesiatych rokov. Územie leží relatívne bokom od turistického ruchu, iba jej severovýchodný okraj obchádza modro značený turistický chodník.
Prírodná rezervácia Travný sa nachádza v Lysohorskej hornatine v centrálnej časti Moravsko-sliezských Beskýd. Leží v okrese Frýdek-Místek na katastrálnom území Morávky a Krásnej pod Lysou Horou, ktoré prislúchajú k obci Krásná. Okolo rezervácie nie je vyhlásené ochranné pásmo, takže podľa § 37 Zákona o ochrane prírody a krajiny (č. 114/1992 Zb.) je za ochranné pásmo považované územie do 50 m od lokality. Chránené územie začína na západe pri potoku Mohelnice, a tiahne sa až k vrcholu hory Travný (1 203 m n. m.), ktorá patrí k najvyšším beskydskými tisícovkam. Na severnej strane rezervácie preteká Medvedí potok.
Rezervácia zaberá významnú časť západného svahu Travného od vrcholu až do údolia, takže tu dochádza na pomerne malom území k vysokému prevýšeniu, ktoré dosahuje až 673 m, čo je jedno z najväčších prevýšení v rámci českých maloplošných chránených území. Na druhej strane Travného, ​​na jeho východných svahoch, sa nachádza ďalšia prírodná rezervácia - Travný potok.
Celková výmera rezervácie je 154.97 ha, pričom cez 153,03 ha zaberajú lesné pozemky.
Územie, kde sa dnes nachádza prírodná rezervácia Travný, stálo dlhú dobu bokom od ľudského záujmu. Až s valašskou kolonizáciou v 15.-17. storočí sa začali miestami rúbať lesy na účely salašníctva. Výrub sa však obmedzovalo len na vrcholy a hrebene hôr, takže pralesné porasty v ťažko prístupných svahoch Travného zostávali naďalej nedotknuté a ťažilo sa tu iba výnimočne. Ani všeobecne zvýšený dopyt po dreve v 19. storočí sa oblasti príliš nedotkol. K väčšiemu ťažobnému zásahu však došlo v roku 1963, kedy sa na základe nového lesohospodárskeho plánu započalo s výrubom tzv. "Prestarnutých porastov".V reakcii na to sa vyskytol prvý pokus o vytvorenie rezervácie na svahoch Travného. Vtedajší návrh doktorov Petra a Jozefa Nohelových však nenašiel od úradov odozvu a až v roku 1974 sa začalo o rezervácii uvažovať znova. Schvaľovacie orgány sa však roky nemohli zhodnúť na výmere ani na tom, akého typu by chránené územie malo byť. K nerozhodnosti schvaľovacích orgánov prispelo aj to, že následkom imisií a hlbokých teplotných zvratov na prelome rokov 1978-79 došlo k poničeniu časti porastu rezervácie. V roku 1980 tu preto bola vybudovaná sieť ciest, ktoré slúžili na ťažobné účely. Podľa Jiřího Kupku však vtedy došlo k podceneniu regeneračných schopností lesa, najmä buka a jedle. V roku 1983 teda úrady vydali vyhlásenie, že ustupujú od zámeru vyhlásenia ochrany nad územím, pretože "je možné predpokladať ďalší vplyv exhalátov a narušovania biocenózy. "Ďalší negatívny vplyv na rezerváciu mali náhodné ťažby v nasledujúcich rokoch, znečistené ovzdušie aj zvýšený turizmus a premnožená zver. K vyhláseniu ochrany nad územím došlo až v roku 2000, kedy bolo územie vyhlásené za prírodnú rezerváciu.
Geologické podložie oblasti je tvorené flyšovými komplexami godulského súvrstvia, pričom nad ílovcami prevažujú pieskovce. Sedimentácia flyšových usadenín začala koncom jury a skončila v paleogéne. Toto flyšové pásmo sa skladá z tektonických vrstiev, ktoré sú výsledkom mnohonásobných orogenetických pohybov alpínskych fáz sávskej a štajerskej. Z geomorfologického hľadiska je územie výrazne členité. Korytá horských bystrín sú hlboko zarezané do masívu hory a zreteľne tak ovplyvňujú ráz rezervácie. Horninové podložie zodpovedá sliezskemu príkrovu, miestami sú patrné kamenné moria. Vďaka príkrym svahom rezervácie je horninové podložie náchylné ku všetkým druhom erózie, ktorá sa prejavuje predovšetkým prítomnosťou balvanov. Pôdna pokrývka rezervácie je tvorená plytkými lesnými pôdami aj podzolmi, v nižších polohách sa nachádzajú povodňové hliny a vplyvom riečky Mohelnice aj štrky.
Následkom vysokého prevýšenia je skladba vegetácie značne pestrá, drvivú väčšinu územia zaberajú lesné porasty. V rezervácii je 5.-7. Lesný vegetačný stupeň, tzn. jedľo-bukové, smreko-bukové a bukovo-smrekové porasty. Väčšina vegetácie je pôvodná, v menšej miere sa tu objavujú aj nepôvodné druhy, predovšetkým smrekové dreviny. Prevažujúcou drevinou je buk lesný (Fagus sylvatica), pomerne častým je smrek obyčajný (Picea abies), občasnými sú jedľa biela (Abies alba) a javor horský (Acer pseudoplatanus) a skôr výnimočným je brest horský (Ulmus glabra). Vo vyšších polohách sa objavujú aj umelo vysadené dreviny ako smrek pichľavý (Picea pungens), borovica horská (Pinus mugo) a jelša zelená (Alnus alnobetula). Naopak, v nižších polohách pri potoku Mohelnice možno výnimočne naraziť aj na druhy ako dub zimný (Quercus robur), jaseň štíhly (Fraxinus excelsior), jarabina vtáčia (Sorbus aucuparia), brest horský (Ulmus glabra), jelša sivá (Alnus incana), jelša lepkavá (Alnus glutinosa), čerešňa vtáčia (Prunus avium) a javor mliečny (Acer platanoides). Podľa nálezov saproxylických chrobákov, ktoré sú radené k reliktom kontinuálnych lesov, je pravdepodobné, že rezervácia patrí k lokalitám s dlhou kontinuitou lesa.Bylinné poschodie je relatívne riedke, oi. Tu rastie chlpaňa hájna (Luzula luzuloides), chlpaňa žltkastá (L. luzulina), brusnica čučoriedková (Vaccinium myrtillus), kokorík mnohokvetý (Polygonatum multiflorum), zubačka cibuľkonosná (Dentaria bulbifera), metluška krivolaká (Avenella flexuosa), šalátovka múrová (Mycelis muralis), jastrabník lesný (Hieracium murorum), pľúcnik tmavý (Pulmonaria obscura), tôňovka dvojlistá (Maianthemum bifolium), veronika lekárska (Veronica officinalis), šalvia lepkavá (Salvia glutinosa), kyslička obyčajná (Oxalis acetosella), smlz trsťovníkovitý (Calamagrostis arundinacea), fialka lesná (Viola reichenbachiana), srnovník purpurový (Prenanthes purpurea) a vranovec štvorlistý (Paris quadrifolia). V niektorých častiach rezervácie možno nájsť aj snežienka jarná (Galanthus nivalis). Vo vyšších polohách sa začínajú objavovať druhy typické pre horské oblasti ako sú chlpaňa lesná (Luzula sylvatica), plavúň pučivý (Lycopodium annotinum), podbelica alpínska (Homogyne alpina), sedmokvietok európsky (Trientalis europaea), smlz chĺpkatý (Calamagrostis villosa) a horec luskáčovitý (Gentiana asclepiadea).V rezervácii rastie aj karpatský endemit zubačka žliazkatá (Dentaria glandulosa).
Rezervácia je bohatá na výskyt veľkých šeliem. Najväčšou šelmou rezervácie s pravidelným výskytom je medveď hnedý (Ursus arctos). Pravidelne sa tu vyskytuje aj rys ostrovid (Lynx lynx), nepravidelne vlk dravý (Canis lupus). Tieto tri šelmy sa na území Česka spoločne vyskytujú iba v Beskydách. Z drobnejších cicavcov sa v rezervácii objavujú napr. piskor lesný (Sorex araneus), ryšavka žltohrdlá (Apodemus flavicollis), hrdziak lesný (Clethrionomys glareolus), veverica obyčajná (Sciurus vulgaris), plch sivý (Glis glis) a pĺšik lieskový (Muscardinus avellanarius). Pravidelný je výskyt jeleňa lesného (Cervus elaphus), srnca lesného (Capreolus capreolus) a diviaka lesného (Sus scrofa).Aj keď je rezervácia Travný spolu s Travným potokom ornitologicky najcennejšou partiou jadrového územia masívu Travného v rámci vtáčej oblasti Beskydy, je tunajšia populácia chránených druhov vtáctva nestabilná. Je to spôsobené hlavne absenciou súvislejšieho lesa pralesovitého charakteru. Najväčšiu homogénnu časť lesa predstavujú bučiny, avšak vzhľadom k svojmu veku nepredstavujú pre väčšinu chránených vtákov ideálny biotop. Veľmi citlivý na biotop je najmä hlucháň hôrny (Tetrao urogallus), ktorý sa v rezervácii vyskytuje len príležitostne. Zo vzácnejších druhov tu nepravidelne hniezdia ďubník trojprstý (Picoides tridactylus), ďateľ bielochrbtý (Dendrocopos leucotos) , muchárik malý (Ficedula parva), sova dlhochvostá (Strix uralensis). Naopak tesár čierny (Dryocopus martius) a jariabok hôrny (Bonasa bonasia) tu hniezdia pravidelne.
Čo sa týka entomofauny, podrobné a aktuálne informácie doteraz chýbajú. Známe sú iba výsledky bratov Nohelových, ktorí v 60. rokoch v rezervácii našli druhy ako Cymindis cingulata, Atomaria sahlbergi, Adexius scrobipennis, Anotylus clypeonitens, Rabocerus gabrieli a Neuraphes bescidicus. Ďalej tu boli zistené nálezy Corticaria spp., Atomaria bescidica, Rhopalopus ungaricus, Ceruchus chrysomelinus, Parammoecius corvinus, Phloeostichus denticollis, Ostoma grossa a Ampedus auripes. Nálezy bratov Nohelových ukazujú, že sa v rezervácii v minulosti nachádzali veľmi vzácne druhy chrobákov. Je však pravdepodobné, že populáciu spomínaných druhov negatívne poznamenali ťažobné zásahy v nasledujúcich desaťročiach. Zo zistených vzácnych druhov z aktuálneho obdobia možno menovať aspoň chlpáčika škvrnitého (Trichius fasciatus) alebo kriticky ohrozeného roháčika jedľového (Ceruchus chrysomelinus).V roku 2007 bol v rezervácii prevedený malakozoologický prieskum, ktorého cieľom bolo zistiť stav, resp. druhové rozloženie mäkkýšov. Celkovo tu bolo zistených 35 druhov mäkkýšov, z toho 33 druhov suchozemských ulitníkov a 2 ulitníky vodné. K najčastejším zástupcom patrí slizniak karpatský (Bielzia coerulans), riasnatka lesná (Macrogastra plicatula), rebrovček jablčastý (Discus rotundatus), slizniak pásavý (Limax cinereoniger), šupasník hodvábny (Euconulus fulvus) a žarka jelšinová (Perpolita hammonis). Naopak ku vzácnejším zástupcom patrí napr. závornatka drsná (Clausilia dubia), vretenovka javorová (Cochlodina orthostoma), kolumela bezzubá (Columella edentula), slimák opásaný (Faustina faustina), vodniak malý (Galba truncatula) a pimprlík (Vertigo pygmaea). Prieskum ukázal, že druhová rozmanitosť mäkkýšov v rezervácii rastie s pralesovitosťou lesa. Väčší výskyt mäkkýšov bol zaznamenaný v nižších polohách, s pribúdajúcou nadmorskou výškou početnosť mäkkýšov ubúda.Rezervácia je bohatá na výskyt plazov a obojživelníkov. Na vlhších miestach žije salamandra škvrnitá (Salamandra salamandra), skokan hnedý (Rana temporaria), kunka žltobruchá (Bombina variegata) a ropucha bradavičnatá (Bufo bufo), z plazov sa tu vyskytuje oi. vretenica severná (Vipera berus), užovka obojková (Natrix natrix), slepúch lámavý (Anguis fragilis) a jašterica živorodá (Zootoca vivipara).
Pri rezervácii dochádza k niekoľkonásobnému prekryvu s ďalšími chránenými územiami, konkrétne s chránenou krajinnou oblasťou Beskydy, rovnomennou vtáčou oblasťou i územím európskeho významu. Od roku 2000 sú v rezervácii vykonávané ochranárske zásahy. Jedná sa predovšetkým o podsadbu drevín na presvetlených miestach (dubom, jedľou a javorom), realizované boli občasné prebierky i iné narušenia prostredia. Dlhodobým cieľom ochranárov je zvýšiť výskyt pôvodnej jedle na miesto invazívneho smreku a predovšetkým trvalý návrat tetrova hlucháňa. Lesnícke práce vo výškach nad 900 m n. m. sa preto vykonávajú výhradne v dobách, kedy by nedochádzalo k vyrušovaniu potenciálne prítomných tetrovov (tzn. Mimo obdobia tokania, zimovania, hniezdenia a vyvádzania mláďat).Negatívny vplyv na pobyt živočíchov v rezervácii má cyklistika, ktorá sa v lokalite v poslednej dobe rozmáha aj napriek tomu, že tadiaľ nevedie žiadna značená cyklotrasa. Ďalším, zatiaľ nevyhodnoteným, nebezpečenstvom by mohla byť lovecká chata Barnoška, ​​ktorá leží v kľúčovej časti rezervácie na samotnej hranici jedľobukového pralesa. Túto chatu pravidelne navštevujú skauti aj vo väčšom počte a svojou aktivitou môžu negatívne pôsobiť na niektoré chránené druhy zveri, prevažne v dobe hniezdenia či párenia.
Rezervácia sa nachádza v relatívne pokojnom území mimo lyžiarske areály aj bežkárske trasy, ani na vrchole Travného sa nenachádza turistická chata. Turistické trasy sa priamo v rezervácii nenachádzajú, iba severovýchodný okraj rezervácie míňa modro značená turistická trasa vedúca z Pražma na vrchol Travného. Aj keď sa v rezervácii nenachádzajú cyklotrasy, vzhľadom k množstvu lesných ciest v rezervácii sa v posledných rokoch zvyšuje počet cyklistov, ktorí do rezervácie jazdia.
 Plán péče o Přírodní rezervaci Travný na období 2011–2020 [online].    [Cit. 2017-07-24].    Dostupné online.     (po česky)
Tento článok je čiastočný alebo úplný preklad článku Travný (přírodní rezervace) na českej Wikipédii.
Tritón alebo Triton alebo Neptun I je prirodzený a najväčší satelit planéty Neptún, siedmy najväčší mesiac slnečnej sústavy. Súčasne je to jedno z najchladnejších veľkých telies v slnečnej sústave, teleso s najmenej excentrickou obežnou dráhou, najväčší retrográdne obiehajúci mesiac v slnečnej sústave a najväčšie teleso v slnečnej sústave s retrográdnym pohybom vôbec.
Objavil ho v roku 1846 britský astronóm William Lassell iba 17 dní po objave samotného Neptúna. Pomenovaný bol po synovi Poseidóna (Neptúna), vládcu morí, Tritónovi. Zatiaľ bol preskúmaný iba jedinou sondou, a to Voyagerom 2 v roku 1989. Tieto pozorovania priniesli prekvapivé údaje: povrch mesiaca je veľmi mladý a mesiac je sám teda zrejme veľmi (kryovulkanicky) aktívny.
Tritón má asi o 40 % väčšiu hmotnosť ako Pluto, prvý známy objekt Kuiperovho pásu. Aj jeho vlastnosti sú prekvapivo podobné vlastnostiam Pluta – predpokladá sa, že zhruba 25 % tvorí ľad a zvyšok hornina s výrazným podielom kovov. Jadro Tritóna tvorí až 2/3 jeho celkovej hmotnosti, čo je najviac zo všetkých satelitov s výnimkou Io a Európy. Na povrchu sa nachádza množstvo zamrznutého dusíka a asi aj vodného ľadu; je pravdepodobné, že mnoho kilometrov hrubý plášť mesiaca je tvorený práve z ľadu. Existencia oceánu ukrytého pod ním je diskutabilná, ale ak by dochádzalo napr. k slapovému zahrievaniu gravitáciou Neptúna, nemožno ju vylúčiť. Oceán by potom mohol byť hostiteľom teoretických primitívnych foriem života.
Triton je síce menší ako Mesiac Zeme, napriek tomu si dokáže udržať atmosféru. To je spôsobené hlavne tým, že teploty na Tritone sú veľmi nízke a tepelný pohyb molekúl neprekoná únikovú rýchlosť. Tá je 1,455 km/s. Triton je jediný Neptúnov mesiac ktorý bol dostatočne hmotný na to, aby ho jeho gravitácia sformovala do tvaru gule.
Tritonova obežná dráha leží medzi skupinou malých vnútorných prográdne obiehajúcich mesiacov a vonkajších malých prográdne aj retrográdne obiehajúcich družíc. Neobyčajný retrográdny pohyb mesiaca viedol k špekuláciám, že Triton nevznikol na orbite Neptúna, ale bol planétou iba zachytený. V súčasnosti obieha po takmer kruhovej dráhe, čo je na retrográdne obiehajúci mesiac veľmi nezvyčajné. Predpokladá sa, že pôvodná dráha bola oveľa výstrednejšia. V súčasnosti je excentricita dráhy taká nízka, že sa prejavuje až na 16.-tom desatinnom mieste. V terajšej vzdialenosti 354 800 km od centra planéty Triton obieha už asi miliardu rokov. Ide o relatívne nízku dráhu, kvôli ktorej je mesiac vystavený pôsobeniu slapových síl planéty. Tie v ňom vytvárajú teplo potrebné pre vulkanizmus. Triton sa po špirále pomaly blíži k planéte, do ktorej by mal podľa výpočtov naraziť v priebehu nasledujúcich 100 miliónov rokov.
Sklon dráhy Tritona k rovine Neptúnovho rovníka je 157,35°, čo potvrdzuje teóriu, že Triton bol zachytenou planétkou. Rotácia Tritona je viazaná, to znamená, že planéta sa otočí okolo svojej osi za rovnakú dobu, za akú obehne okolo planéty, čo je necelých 6 dní.
Triton je jediná veľká družica v slnečnej sústave, ktorá má retrográdnu dráhu. Tento fakt spolu s vysokým sklonom dráhy priviedol vedcov na myšlienku, že Triton bol pôvodne transneptúnskym objektom obiehajúcim okolo Slnka, ktorý Neptún gravitačne zachytil. Niektorí autori dokonca usudzujú, že Triton obiehal Slnko s hmotnostne porovnateľným spoločníkom, s ktorým utváral binárnu planétku. Dve alebo viaceré telesá obiehajúce spoločné ťažisko nie sú v slnečnej sústave veľkou vzácnosťou. V Kuiperovom páse je v dvoj- alebo viacnásobných systémoch gravitačne viazaných minimálne 11 % objektov. Známou dvojplanétkou je napríklad trpasličia planéta Pluto a jeho veľký mesiac Charon spolu s menšími mesiacmi Nix, Hydra, Styx a Kerberos.
Pri tesnom prelete okolo Neptúna vo vzdialenosti asi 8 polomerov Neptúna sa pôsobením slapových síl planéty táto dvojica rozpadla. Neptún zachytil tú z dvoch planétok, ktorá sa v čase najväčšieho priblíženia pohybovala v protismere pohybu ťažiska páru - Triton. Druhá zložka unikla do priestoru. Nízka vzájomná rýchlosť počas stretnutia zabránila rozbitiu Tritóna. Tento scenár je možné rozšíriť na viacero mesiacov veľkých planét s retrográdnou dráhou.
Teórii o zachytení jedného člena systému dvojplanétky predchádzali scenáre zachytenia Tritona na obežnú dráhu ako samostatného telesa. Podľa prvých predstáv bol Triton na obežnej dráhe zachytený pôvodným prstencom Neptúna, resp. prachoplynovým diskom Neptúna, ktorý sa stihol rozplynúť skôr, než došlo k pádu mesiaca na planétu. Ďalší scenár predpokladal zabrzdenie Tritona a jeho zachytenie na obežnej dráhe zrážkou s iným pôvodným mesiacom. Táto teória však vyžaduje druhý mesiac s hmotnosťou dostatočnou na zabrzdenie Tritona, ktorá ale nesmie byť priveľká, pretože v tom prípade by bol Triton zničený.
Mesiac nemá vlastné magnetické pole. Prechádza radiačnými pásmi Neptúna, v ktorých sa nachádzajú elektricky nabité častice. Tie pri kontakte s hornými vrstvami atmosféry vyvolávajú polárnu žiaru.
Triton je od Slnka najvzdialenejší mesiac s atmosférou. Tá je riedka a zložená hlavne z dusíka a metánu. Pretože je povrchová teplota (-235 °C) Slnkom ožarovanej pologule nižšia ako teplota topenia týchto dvoch plynov (dusík -210 °C a metán -182 °C pri pozemskom tlaku), vyparovanie a prísun dvoch najzákladnejších zložiek atmosféry z povrchu je nepatrný. Atmosférický tlak preto dosahuje len stotisícinu (podľa iného zdroja sedemdesiattisícinu) pozemského tlaku. Voľný dusík vzniká z amoniaku, ktorý na povrch mesiaca preniká zvnútra a tam sa rozkladá tak rýchlo, že v atmosfére tvorí amoniak už len nepatrnú časť. Dusík po uvoľnení v chladnejších vrstvách atmosféry opäť zamŕza a padá na povrch mesiaca v podobe snehu. Pozorovania z Hubbleovho ďalekohľadu (HST) v 90-tych rokoch ukazujú, že Triton sa postupne otepľuje. To vedie k sublimácii zmrznutého dusíka a postupnému zahusťovaniu atmosféry. Z meraní HST vyplynulo, že atmosférický tlak sa od preletu sondy Voyager 2 v roku 1989 minimálne zdvojnásobil, v roku 2010 bol už dokonca štvornásobný od čias preletu Voyageru 2. Z kryštalického zmrznutého dusíka sa v atmosfére tvoria tiež oblaky.Merania v ultrafialovej oblasti spektra ukázali v atmosfére tiež prítomnosť vodíka. Ten sa však postupne z atmosféry vytráca, pretože teleso nemá dostatočnú gravitáciu na jeho udržanie. Vodík vzniká ako produkt rozkladu amoniaku. Ďalší spôsob vzniku molekulárneho vodíka je rozklad metánu na uhľovodíkové zlúčeniny. Tie potom vytvárajú v atmosfére mraky a smog. Slabý zákal atmosféry je spôsobený časticami s veľkosťou 0,1 mikrometra, ktoré vznikajú pôsobením ultrafialového žiarenia na metán.Vyparovanie polárneho ľadu spôsobuje, že v lete vznikajú v atmosfére vetry, ktoré vanú rýchlosťami 30 – 50 km/h. Nie sú však dostatočne silné, aby dokázali z povrchu zdvihnúť malé čiastočky.
U planét sú ročné obdobia vyvolávané sklonom ich osi, vďaka ktorému nastavujú pri svojom obehu Slnku striedavo severnú a južnú pologuľu. Pri mesiacoch je striedanie ročných období komplikované tým, že okrem obehu okolo Slnka obiehajú ešte aj okolo planéty a rovina dráhy sa môže pod vplyvom precesie meniť. Triton je extrémnym prípadom zmien dráhy, pretože jeho dráha mení v perióde 650 rokov sklon od 5,8° do 47,8° k rovine ekliptiky. Sklon jeho dráhy voči rovníku planéty je však nemenný. Ročné obdobia na Tritone sa síce striedajú s periódou jedného obehu Neptúna okolo Slnka (164 rokov), ich intenzita sa ale počas spomínanej 650-ročnej periódy značne mení. V roku 2007 vrcholilo na Tritone tzv. superleto, čiže leto ktoré nastalo v čase maxima 650-ročnej periódy.
Uhľovodíky na povrchu mesiaca spôsobujú, že jeho farba je bledoružová. Merania 3,9 metrového Infračerveného teleskopu UKIRT na Mauna Kea ukázali, že sa tam nachádza tiež ľad oxidu uhoľnatého a oxidu uhličitého. Na povrchu Tritonu sú pravdepodobne dve svetlejšie oblasti umiestnené oproti sebe a spôsobujú periodické kolísanie jeho jasnosti.
Tmavé pruhy v blízkosti južného pólu svedčia o súčasnej geologickej aktivite mesiaca. Na snímkach sondy Voyager 2 sú viditeľné tiež veľké praskliny a kruhové prepadliny s rozmerom 30 – 40 km.
Zábery zo sondy Voyager 2 ukázali, že celá južná pologuľa má oveľa väčšie albedo ako sa predpokladalo. Pokrýva ju obrovská polárna čiapočka, najväčšia známa v slnečnej sústave. Na východnom okraji siahala až po 30. stupeň južnej šírky, na západnom okraji dokonca po rovník. Na polárnej čiapočke objavil Voyager 2 stovky poprehýbaných pásov, ktoré smerujú na severovýchod. Tieto pásy sú pravdepodobne veľmi mladé.Povrchová teplota mesiaca dosahuje len 38 K (-235 °C). Za takýchto nízkych teplôt je vodný ľad neobyčajne pevný, porovnateľný s oceľou. Celkové albedo je 0,7, z čoho vyplýva, že jeho povrch odráža dvakrát viac slnečného svetla ako povrch Zeme. To sa prejavuje aj na zdanlivej magnitúde mesiaca, ktorá má hodnotu 13,6. Napriek omnoho väčšej vzdialenosti od Slnka je Triton jasnejší než ktorýkoľvek mesiac Urána.
Hustota impaktných kráterov je menšia ako na iných ľadových mesiacoch a väčšinu z nich spôsobili dopady komét. Z toho možno usudzovať, že povrch je pomerne mladý. Jeho vek sa odhaduje na 600 miliónov rokov. Najväčším prekvapením, ktoré priniesli snímky z Voyagera 2, však boli aktívne gejzíry. Tie vyvrhujú plynný dusík a prachové častice do výšky až 8 km. Dusíkový ľad potrebuje na zahriatie a premenu na plyn iba veľmi málo tepla, preto je možná jeho existencia v plynnom skupenstve aj na takom chladnom telese ako je Triton. Predpokladá sa, že s príchodom leta sa sublimácia povrchového ľadu zosilňuje, pôda tmavne a tým umožňuje postupné prehrievanie povrchu až po bod topenia dusíka. Vedci s istotou identifikovali 4 gejzíry a aktivita mnohých ďalších sa predpokladá. Triton sa stal po Zemi a mesiaci Io tretím známym telesom so sopečnou aktivitou. Ďalšie prejavy geologickej aktivity sú tmavé pruhy v blízkosti južného pólu podobné láve vytekajúcej z prasklín v zemskej kôre. Vulkanizmus na Tritone je celkom nového typu a jeho objav sa považuje za jeden z najvýznamnejších objavov v dejinách planetológie.
Predpokladá sa, že mesiac má veľké kremičitanové jadro s priemerom asi 2 000 km. Okolo neho je plášť hrubý 350 km tvorený predovšetkým vodným ľadom. Sopečné útvary na povrchu svedčia o tom, že mesiac prešiel diferenciáciou, to znamená, že v určitej fáze svojho vývoja bol úplne roztavený. Ťažšie prvky klesali do stredu, kde utvorili jadro, ľahšie stúpali hore a z nich vznikol plášť, kôra a riedka atmosféra. Ľady jednotlivých prvkov by mali byť oddelené podľa podloží s rôznou špecifickou váhou. Doteraz však nie je jasný pôvod tepla, ktorý mohol proces diferenciácie spustiť.
Triton je viac než tridsaťkrát vzdialenejší od Slnka než Zem, preto štúdium procesov, ktoré na ňom prebiehajú, nie je pre astronómov ľahká úloha. V 80. rokoch, pred preletom jedinej sondy Voyager 2 okolo mesiaca, sa objavili prvé teoretické modely jeho atmosféry. Tieto modely predpokladali, že atmosférický tlak na Tritone bude porovnateľný s tlakom na Marse (tento údaj sa ukázal po prieskume sondou Voyager 2 ako značne nadhodnotený).
Pozorovania zákrytov hviezd Tritonom v nasledujúcich rokoch vedci dokázali, že tlak v atmosfére postupne narastá. Detailnejší výskum umožnilo až pozorovanie spektrografom CRIRES (Cryogenic High-Resolution Infrared Echelle Spectrograph) na VLT (Very Large Telescope). Už prvé analýzy údajov, ktoré spektrograf získal v roku 2010, ukázali, že atmosféra obsahuje oxid uhoľnatý. Zároveň sa podarilo po prvýkrát zo Zeme detegovať na tomto mesiaci metán. Podľa týchto meraní stúpol tlak na Tritone od preletu sondy Voyager 2 asi štyrikrát, čo je spôsobené príchodom leta a postupnou sublimáciou prchavých prvkov z povrchu mesiaca do jeho atmosféry. Aktuálny atmosférický tlak sa pohybuje medzi 40 – 65 mikrobarmi, čo je asi 20 000-krát nižší tlak než na povrchu Zeme.

Turbodúchadlo alebo plniaci turboagregát, hovorovo turbo, z gréckeho "τύρβη" (turbulencia) je turbínou poháňané dúchadlo, ktoré stláča plyn. K veľkému rozšíreniu tohto zariadenia došlo vďaka použitiu v spaľovacích motoroch kvôli zvýšeniu celkového výkonu pomocou zväčšenia množstva nasávaného vzduchu, ktorý s palivom vchádza do spaľovacích priestorov motora. Hlavnou výhodou turbodúchadiel je významný nárast výkonu, spojený iba s malým zvýšením hmotnosti. Turbodúchadlo využíva nevyužitú energiu výfukových plynov prúdiacich z motora, a tým zvyšuje celkovú účinnosť pohonnej jednotky. Nevýhodou je to, že pri benzínových motoroch sa pri použití turbodúchadla musí znižovať kompresný pomer aby nedochádzalo k samovznieteniu paliva. To potom nepriaznivo vplýva na účinnosť motora v nízkych otáčkach, kedy turbodúchadlo nedodáva potrebné množstvo vzduchu. Naftové motory týmto problémom netrpia, lebo sú principiálne založené na samovznietení paliva – nafty. Pre obidva typy motorov však turbodúchadlo predstavuje veľkú výhodu vo vyšších nadmorských výškach, kde je nižší tlak vzduchu. Tento dôvod bol aj príčinou vývoja tohto zariadenia pôvodne pre letecké motory.
Podobný efekt je pri motoroch možné dosiahnuť aj kompresorom, ale rozdiel medzi nimi je v tom, že kompresor je poháňaný prevodom od kľukového hriadeľa a turbodúchadlo je poháňané turbínou, ktorú roztáčajú prúdiace výfukové plyny.
Turbodúchadlá sa najčastejšie používajú v osobných a nákladných automobiloch, lokomotívach, lietadlách a stavebných strojoch. Takisto nachádzajú uplatnenie v palivových článkoch.
Prepĺňanie sa datuje už z konca 19. storočia, kedy si v roku 1885 Gottlieb Daimler patentoval techniku, ktorá využívala čerpadlo poháňané ozubeným kolesom, ktoré dodávalo vzduch do motora s vnútorným spaľovaním. Turbodúchadlo bolo vyvinuté švajčiarskym inžinierom Alfredom Büchim (1879 – 1959), ktorý bol hlavým výskumníkom dieselového motora v továrni Gebruder Sulzer v meste Winterhur, a ktorý v roku 1905 získal patent na použitie kompresora poháňaného prúdiacimi výfukovými plynmi. Ten vzduchom prepĺňal spaľovací motor pre zvýšenie výkonu, ale trvalo ďalších 20 rokov, kým bola táto idea uskutočnená. Počas prvej svetovej vojny francúzsky inžinier Auguste Rateau vybavoval turbodúchadlami motory Renault, ktoré poháňali viaceré francúzske bojové lietadlá. V roku 1918 inžinier spoločnosti General Electric, Sanford Alexander Moss zapojil turbodúchadlo do leteckého motora V12 Liberty. Tento motor bol testovaný na vrchu Pikes Peak s výškou 4 300 m n. m., kde spoločnosť demonštrovala možnosť zmenšenia výkonových strát vo vyšších nadmorských výškach, kde je nižší atmosférický tlak a aj hustota vzduchu. General Electric tento systém nazvala "turbosupercharging". V tom čase boli všetky zariadenia na prepĺňanie nazývané "superchargers" (kompresory), ale v dnešnej dobe termín "supercharger" (kompresor) označuje iba mechanicky poháňané zariadenia na prepĺňanie.
Turbodúchadlá boli po prvýkrát použité v sériovej výrobe leteckých motorov ako napr. Napier Lion v 20. rokoch. Boli však menej častejšie použité ako motorom poháňané odstredivé kompresory. Lode a lokomotívy vybavené turbodúchadlom preplňovanými naftovými motormi sa začali objavovať v 20. rokoch. Turbodúchadlá boli tiež používané v letectve, a to najviac v USA. Počas druhej svetovej vojny patrili medzi lietadlá, ktoré boli vybavené turbodúchadlami B-17 Flying Fortress, B-24 Liberator, P-38 Lightning a P-47 Thunderbolt.
Na rozdiel od turbodúchadla, nie je kompresor poháňaný prúdiacimi výfukovými plynmi, ale je poháňaný mechanicky z motora. Medzi typy pohonu kompresora patria remene, reťaze, hriadele alebo ozubené kolesá. Kompresor je tak mechanickou záťažou motora. Napríklad motoru Rolls-Royce Merlin odoberá jednostupňový odstredivý kompresor 110 kW/150 koní. Za cenu týchto 110 kW/150 koní motor vyvinie navyše ďalších 400 koní, čo je vo výsledku 250-koňový rozdiel k dobru.
Ďalšou významnou nevýhodou kompresorov je nižšia adiabatická účinnosť v porovnaní s turbodúchadlom. Adiabatická účinnosť je veličina, ktorá udáva schopnosť stlačiť vzduch bez dodania nadmerného tepla tomuto vzduchu. Proces kompresie vzduchu vždy produkuje teplo ako vedľajší produkt tohto procesu, ale účinnejšie kompresory produkujú menej tepla.
Vo väčšine piestových motorov je nasávaný vzduch "ťahaný" do motora prostredníctvom pohybu piestu z hornej do dolnej úvrate, podobne ako je to pri injekčnej striekačke. Množstvo vzduchu, ktoré je v danom cykle nasané, závisí od zdvihového objemu valca a objemovej účinnosti motora. Cieľom turbodúchadla je zvýšiť objemovú účinnosť motora zvýšením hustoty nasávaného plynu (zvyčajne vzduchu).
Obežné koleso dúchadla stláča nasávaný vzduch z okolia predtým, ako sa vzduch dostane do zberača nasávacieho potrubia pri zvýšenom tlaku. To má za následok väčšie množstvo vzduchu vchádzajúceho do valcov. Výkon potrebný na jeho otáčanie radiálneho kompresora pochádza z turbíny, ktorú roztáčajú prúdiace výfukové plyny.Turbodúchadlá sa používajú v automobilovom priemysle aj na zníženie spotreby pri zachovaní výkonu spaľovacieho motora. To sa dosahuje obnovovaním nevyužitej energie vo výfuku, ktorá je dodávaná do nasávania motora. Narastajúca teplota turbodúchadlom stláčaného vzduchu dáva vyššiu účinnosť.
Regulácia turbodúchadiel je veľmi komplexná a bola vyvíjaná počas viac ako 100 rokov svojho použitia. Moderné turbodúchadlá môžu používať odpúšťacie, obtokové resp. regulačné ventily (wastegate, blow-off ventily) a variabilnú geometriu lopatiek.
Regulovanie hustoty nasávaného vzduchu je často spájané so stratou atmosférického tlaku zvýšením nadmorskej výšky. Preto bolo prirodzene turbodúchadlo používané v leteckých motoroch. Ako lietadlo stúpa do vyšších nadmorských výšok, tlak okolitého vzduchu rýchlo klesá. Pri nadmorskej výške 5 486 m n. m. je tlak o polovicu menší ako na úrovni morskej hladiny, čo má za následok iba polovičný výkon motora.
V automobilizme termín "boost" (plnenie) označuje rozdiel v tlaku prepĺňajúceho a atmosférického tlaku. Úroveň plnenia je označovaná v baroch, psi alebo niekedy v kPa.V leteckých motoroch je prepĺňanie dôležité kvôli udržiavaniu tlaku v sacom potrubí pri narastajúcej nadmorskej výške. Tlak v sacom potrubí tak môže dosahovať aj 100 kPa.Na zabránenie detonačnému spaľovaniu (klepanie motora) a podobných fyzických poškodení motora, sa nemôže tlak v sacom potrubí veľmi zvýšiť. Preto sa tlak v sacom potrubí reguluje určitými prostriedkami. Otváranie obtokového ventilu wastegate dovoľuje nadmernú energiu smerujúcu na turbínou prepustiť okolo turbodúchadla rovno do výfukového potrubia alebo do vzduchu kvôli zmenšeniu plniaceho tlaku. Ventil wastegate môže byť ovládaný buď manuálne (najčastejšie v lietadlách) alebo ovládacím prvkom (v automobiloch je často riadený riadiacou jednotkou motora).
Oneskorenie reakcie turbodúchadla, nazývané neodborne turbodiera alebo tiež turboefekt je doba, ktorá je potrebná k vytvoreniu dostatočného tlaku výfukových plynov, potrebných na roztočenie turbíny. Dostatok kinetickej energie, potrebnej k stlačeniu vzduchu vytvorí až turbína roztočená na určité otáčky.
znižovanie rotačnej zotrvačnosti turbodúchadla; napríklad použitím ľahších súčiastok, alebo súčiastok s menším priemerom dovoľuje rýchlejšiu odozvu.
použitie antilag systémuAntilag systém použvajú predovšetkým pretekárske automobily, u ktorých tento systém zabraňuje zníženiu otáčok turbodúchadla po ubraní plynu napríklad pri prejazde zákrut alebo pri preraďovaní, teda vzniku turbodiery. Funguje tak, že po ubraní plynu je vstreknuté palivo do výfuku pred turbodúchadlo, kde sa vznieti a znovu ho roztočí. Navonok sa tento spôsob javí strieľaním a plameňmi z výfuku.
Turbodúchadlo v závislosti od konfigurácie piestového spaľovacieho motora a geometrie výfukového potrubia môže pracovať v niektorom z nasledovných režimov:
Ak je medzi pracovnými valcami motora a turbínou dostatočne veľký zásobník, v ktorom sa ustália hodnoty tlaku a teploty spalín, turbína turbodúchadla bude pracovať ako rovnotlaková. Tento spôsob je výhodný vtedy, ak pomer tlaku vo valci pri otvorení ventilu a priemerného tlaku pred turbínou nie je veľký.
Ak sa spaliny privádzajú k turbíne priamo vo forme krátkych tlakových impulzov podľa toho, ako sa otvárajú výfukové ventily turbína pracuje ako impulzová. Pre vysokú účinnosť prenosu treba dodržať vhodný tvar výfukového potrubia a ďalšie parametre motora.
Tretím spôsobom je kombinovaný systém prenosu energie s využitím tlakových konvertorov, ktorý kombinuje výhodné vlastnosti dvoch predošlých režimov.
stredová rotujúca ložisková/nábojová zostavaMnoho turbodúchadiel používa ďalšie technológie, ako sú ventily wastegate, blow-off ventily a medzichladiče.
Energia, ktorú poskytuje turbína je prevedená z entalpie a kinetickej energie plynu. Ložiská turbíny dosahujú pri prúdení výfukových plynov do 250 000 otáčok za minútu. Veľkosť a tvar môžu určovať výkonové charakteristiky turbodúchadla. Tak vysoké otáčky predstavujú problém pre klasické guličkové ložiská, ktoré by mohli explodovať. Preto sa používajú fluidné ložiská, v ktorých sú pohybujúce časti oddelené a zároveň chladené tenkou vrstvou oleja. Olej sa väčšinou odoberá z mazacej sústavy motora a musí byť po prechode turbodúchadlom chladený olejovým chladičom.
Výkon turbodúchadla je úzko spätý s jeho veľkosťou. Väčšie turbodúchadlá sa viac zohrievajú a ich väčšia turbína poskytuje väčší tlak, ale pri nízkych otáčkach trpia oneskorením. Malé turbodúchadlá sa otáčajú rýchlo, ale nemajú taký výkon pri akcelerácii vo vysokých otáčkach. Na spojenie výhod malých a veľkých turbín sa používajú pokročilé návrhy, ako dvojité turbodúchadlá, turbodúchadlá s delenou dúchadlovou časťou alebo turbodúchadlá s variabilnou geometriou lopatiek.
Twin-turbo alebo aj bi-turbo je systém dvoch samostatných turbodúchadiel, ktoré pracujú v sekvenčnej alebo paralelnej konfigurácii. V paralelnej konfigurácii je každé turbodúchadlo poháňané jednou výfukovou vetvou motora. V sekvenčnom nastavení funguje jedno turbodúchadlo pri nižších otáčkach a druhé je na vopred dané rýchlosti a zaťaženia motora. Sekvenčne montované turbodúchadlá taktiež redukujú oneskorenie reakcie, ale požadujú zložité vedenie potrubí.
Variabilná geometria (VGT) je technológia, ktorá umožňuje meniť sklon lopatiek rozvádzača turbíny turbodúchadla podľa jeho zaťaženia. Uhol lopatiek turbodúchadla nastavuje ovládací prvok, ktorý spomaľuje alebo zrýchľuje prietok vzduchu turbodúchadlom.. VGT nevyžaduje ventil wastegate, preto býva častejšia pri naftových motoroch, ktoré majú nižšiu teplotu výfukových plynov.
Pri stláčaní nasávaného vzduchu turbodúchadlom sa nasávaný vzduch prehrieva a takisto je ohrievaný prestupom tepla z výfukových plynov. Extrémne vysoká teplota nasávaného vzduchu môže prispieť ku klepaniu motora (detonačnému spaľovaniu), ktoré mechanicky ničí motor.
Popri turbodúchadlách sa často používajú medzichladiče, ktoré ochladzujú stlačený vzduch. Medzichladiče sú často testované kvôli trhlinám počas bežných servisných intervalov, a to predovšetkým pri nákladných automobiloch, kde má tento jav za následok 20% zníženie šetrenia paliva.
Ako alternatíva k medzichladeniu stláčaného vzduchu je vstrekovanie vody do nasávaného vzduchu, ktorá tak schladzuje nasávaný vzduch. Táto metóda je používané v automobiloch a lietadlách.
Mnoho turbodúchadiel používa reguláciu odpúšťaním výfukových plynov (ventil wastegate), ktorý umožňuje malým turbodúchadlám redukovať efekt oneskorenia. Ventil wastegate reguluje tok výfukových plynov vchádzajúcich do turbíny výfukovej časti turbodúchadla. Ten môže byť riadený solenoidom, ktorý ovláda riadiaca jednotka motora alebo regulátor plniaceho tlaku, ale väčšina sériovo vyrábaných automobilov používa pružinou zaťaženú membránu.
Turbodúchadlom prepĺňané motory pracujú najlepšie pri plne otvorenej škrtiacej klapke a potrebujú vysoké otáčky. Keď je však škrtiaca klapka zavretá, stlačený vzduch nemá kde prúdiť. V tejto situácii narastá tlak na úroveň, ktorá môže viesť k poškodeniu. Keď sa tlak ďalej zvyšuje, začne sa stlačený vzduch vracať späť na lopatky dúchadla a ďalej von. Spätné prúdenie turbodúchadlom môže zapríčiniť, že sa rýchlosť otáčok hriadele turbíny spomalí rýchlejšie ako normálne, čo môže zničiť turbodúchadlo.
Aby sa predchádzalo tejto udalosti je medzi turbodúchadlo a škrtiacu klapku umiestnený ventil, ktorý vypúšťa prebytočný tlak vzduchu. Tento ventil je známy ako blow-off ventil alebo dump ventil. Je to pretlakový ventil a je bežne ovládaný vákuom v sacom potrubí.
Hlavné použitie tohto ventilu je kvôli udržaniu roztočeného turbodúchadla pri vysokých otáčkach. Vzduch je obyčajne vrátený späť na vstup turbodúchadla (diverter, bypass ventil) alebo je vzduch vypúšťaný do okolia (blow-off ventil).
Prvé osobné automobily s prepĺňaným benzínovým motorom boli modely Oldsmobile Jetfire, ktorých motory Oldsmobile V8 používali turbodúchadlo montované na hliníkovom osemvalci s objemom 3,52 litra. V roku 1962 automobilka Chevrolet začala vybavovať svoj model Chevrolet Corvair turbodúchadlom, ktorý niesol názov Monza Spider a neskôr ako Monza. V Európe sa prepĺňanie turbodúchadlom dostalo do modelov Porsche 930 či Saab 99 Turbo. V Severnej Amerike bol turbodúchadlom prepĺňaný populárny model Buick Regal/T Type/Grand National. Dnes je prepĺňanie turbodúchadlom bežne používané mnohými automobilkami na naftových či benzínových motoroch. Prepĺňanie turbodúchadlom môže byť použité ná nárast výkonu pri zachovaní rovnakého objemu alebo kvôli šetreniu paliva znížením zdvihového objemu (napríklad Chevrolet Cruze s atmosférickým benzínovým motorom s objemom 1.8 litra má rovnaký výkon, 138 koní, ako jeho 1.4 litrový turbodúchadlom prepĺňaný motor).
Prvým sériovo vyrábaným osobným automobilom s naftovým motorom preplňovaným turbodúchadlom bol model Mercedes-Benz 300SD vyrábaný od roku 1978 s turbodúchadlom Garrett. V dnešnej dobe je množstvo naftových motorov preplňovaných turbodúchadlom, hlavne pre úspornosť paliva a lepšie jazdné vlastnosti.Prvý nákladný automobil s turbodúchadlom preplňovaným naftovým motorom vyrobila spoločnosť Schweizer Maschinenfabrik Saurer v roku 1938.
Prvý motocykel s prepĺňaním turbodúchadlom bol Kawasaki ZR1 TC z roku 1978. Niekoľko japonských motocyklových spoločností vyrábalo začiatkom 80. rokov turbodúchadlom prepĺňané motocykle ako napríklad motocykel Honda CX500 Turbo, ktorý mal priečne uložený, vodou chladený vidlicový dvojvalec, ktorý bol tiež v ponuke v atmosférickej verzii.
Garrett (dnes Honeywell) a BorgWarner sú najväčšími výrobcami turbodúchadiel v USA a Európe. Medzi ďalších výrobcov patria:
Michael Mayer. Abgasturbolader. Sinnvolle Nutzung der Abgasenergie.  5.. vyd.  [s.l.] : Moderne Industrie, 2003.       ISBN 3-478-93263-7.    
Gert Hack, Iris Langkabel. Turbo- und Kompressormotoren. Entwicklung, Technik, Typen.  3.. vyd.  Stuttgart : Motorbuch Verlag, 2001.       ISBN 3-613-01950-7.    
Heinz Grohe. Otto- und Dieselmotoren.  11.. vyd.  [s.l.] : Vogel Buchverlag, 1995.       ISBN 3-8023-1559-6.    
Tento článok je čiastočný alebo úplný preklad článkov Turbocharger na anglickej Wikipédii a Turbodmychadlo na českej Wikipédii.
V starovekom Grécku sa z keramiky (z pálenej hliny či terakoty) vyrábalo veľké množstvo nádob rozličných tvarov a funkcií, ktoré sa často prekrývali. Nevyrábali sa len nádoby, ako sú džbány a nádoby na pitie a jedlo, ale i také predmety, ako veľké kade, pece, sarkofágy, kanvice, vedrá, panvice, mažiare na drvenie, kozmetické skrinky, hračky, sochy, sošky, architektonické ozdoby, lampy a dekoratívne predmety (či nádoby). Keramické výrobky sa používali tiež pri obchodovaní, v remeslách a verejnom živote, napríklad ako hlasovacie urny, vodné hodiny, odmerky na tekutiny či sypké látky. Keramické nádoby, napr. čiernofigúrové panathenajské amfory sa dávali ako ceny pre víťazov na hrách. O nevšednom keramickom tovare s umeleckým zdobením sa toho vie viac, lebo sa často zachoval v hrobkách relatívne nepoškodený. Menej vedomostí je o obyčajných každodenných predmetoch, napríklad používaných v kuchyni, aj keď boli vo všetkých obdobiach zrejme bežnejšie.Vo vývinovej línii (chronologicky) sa výzdoba starogréckej keramiky rozlišuje na geometrickú, orientalizujúcu, čiernofigúrovú, červenofigúrovú, s bielym pozadím a neskorú. Grécke keramické nádoby svojou štýlovou rozmanitosťou a rozšírením po celom gréckom svete (a jeho okolí) spôsobili bádateľom nemálo starostí. Tvar (typ) nádoby sa ale niekedy dal určiť pomerne jednoducho, občas bol nejaký antický termín použitý na základe dohody.  Avšak o známych názvoch niektorých tvarov nádob, väčšinou tu ide atickú okrasnú keramiku, sa už dnes vie, že sú nesprávne (niekedy sa totiž vyrábali aj novinky typov váz, podľa požiadavok užívateľa). Rovnaký tvar mohla mať i celkom prostá nádoba i nádoba krásne zdobená. Najbežnejším zdobeným typom nádob boli poháre. Niektoré tvary nádob sa vyrábali aj z iných materiálov, napríklad z kameňa či kovu.
Približne od roku 1400 pred Kr. sa grécka keramika (neskoroheladská) už vyrábala v masovom merítku a vyvážala sa do celého Stredomoria. Mala jemnú štruktúru, riedku dekoráciu a normované tvary, medzi ktoré už patril aj alabastron (cibuľovitého tvaru). Neskoršími typmi bol alabastron korintský (objavil sa okolo roku 700 pred Kr. v štýle orientalizujúcom) a atický.
Amfora – vysoká nádoba s úzkym hrdlom a dvoma horizontálnymi protiľahlými uchami, skladovanie kvapalín a sypkých látok (napr. zrna) je známa v dvoch hlavných typoch, baňatej a amfory so zúženým krkom. Niektorí znalci k amforám zaraďujú aj pelike.
Objavuje sa okolo roku 700 pred Kr. Podľa tvarov sa delí na: Typ A (okolo roku 550 pred Kr.), Typ B a Typ C. Niektorí znalci do tejto kategórie zaraďujú aj amforu Peliké, prevláda však názor, že je to samostatná forma.
Existuje viac ako 100 takýchto amfor maľovaných rôznymi umelcami. Tieto amfory mali veľmi špecifickú funkciu, ktorá ešte nebola objasnená (možno ich dávali do hrobiek a hrobov).
Podľa väčšiny znalcov je to samostatná forma amfory. Objavuje sa na konci 6. stor. pred Kr.
Niektorí znalci medzi amfory zaraďujú aj Loutroforos (radí sa medzi Hydrie) a Amforiskos považovaný za nezávislý tvar vázy.
Existujú dva základne druhy (tvary) aryballosu, a to baňatý (guľatý) a špicatý.
Inou formou je figurálny aryballos, ktorý znázorňuje jednotlivé časti tela, ako sú nohy alebo ruky, až po zvieratá. Ďalší typ figurálneho aryballosu znázorňuje ľudskú hlavu.
Askos, malá keramická nádoba na nalievanie malých množstiev kvapalín (hlavne oleja), mal dva typy, a to s otvorom (hrdlom) na jednom alebo na oboch koncoch.
Niektorí znalci ho považujú za samostatnú formu vázy alebo ho zaraďujú medzi amfory.
Chytra patrila do tzv. bežnej starogréckej kuchynskej keramiky, ktorá musela mať vlastnosti vynikajúcej tepelnej odolnosti. Z archeologických nálezov (z prevažne fragmentárnych nálezov) z rôznych oblastí Grécka je zjavné, že chytra bola vyrobená v rôznych formách z ílov, vo všeobecnosti hnedých až červených, niekedy sivých až hnedo-šedých (v miestnych variantoch, špecifických pre miesto výroby). Je možné, že každé grécke mesto malo svoju vlastnú produkciu. Podľa najrozšírenejších tvarov sa delí na šesť typov (1a, 1a1, 1b, 1c, 1d, 1e).
Kakkabé je forma starogréckej kuchynskej nádoby, ktorú francúzsky archeológ Michel Bats rozdelil podľa najrozšírenejších tvarov na päť typov (a, b, c1, c2, d).
Kylix – plytká, kalichovite roztvorená čaša na pitie. Z pôvodného miskovitého tvaru sa v 2. polovici 6. stor. Kr. vyvinul v Aténach tvar na nôžke s dvoma horizontálnymi protiľahlými uchami (sú známe aj iné tvary). Podľa tvarov a typov ho rozdeľujeme na: atickú s očami typu A, atickú B, C, na sianskú typu A, B, gordionskú [17], na Komast čašu, Droopovu čašu (nazvanú po britskom archeológovi Droopovi) a mnohé iné.
Lekanai sa rozdeľujú na dva základne tvary, a to v tvare hlbokej misy a plytkej misy, ktorá sa delí na typ 1, 2 a 3.
Poznáme päť hlavných tvarov lékythosov: baňatý, v tvare cylindra, ramenný, Deianeira lékythos a lékythos v tvare žaluďa
Loutroforos sa podľa tvaru delí na: atický v tvare amfory (protoatický, nedštandardný a štandardný), atický v tvare hydrie (nedštandardný a štandardný) a na apulský (v tvare vajca: Typ I. a Typ II., a v tvare cylindra: Typ I. a Typ II.
Nestoris sa podľa najrozšírenejších tvarov delí na šesť typov (1a, 1b, 1c, 2, 3a, 3b).
Britský archeológ John Beazley identifikoval až desať typov atických oinochoé (krčahov, ku ktorým patrí aj chous a Olpé).
Pinax je grécky názov keramickej, kamennej alebo drevenej dosky s nástennými maľbami. Podľa typov ho rozdeľujeme na: náhrobný pinax, náhrobný pinax (séria), veľký votívny pinax a na malý votívny pinax.
Sú známe dva typy psyktérov a psyktér-amfora, nádoba s dvojitými stenami, kde sa oddeleným lievikom nalievala ľadová voda, ktorá obklopila víno umiestnené v hlavnom tele nádoby.
Pyxis je grécky názov malej okrúhlej (zriedka iného tvaru) nádobky používanej pravdepodobne na ukladanie parfumových mastí alebo kozmetiky. Podľa typov a tvarov ho rozdeľujeme na: atický A, B, C, D (aj Nikosthenov pyxis [18]), korintský, špicatý, baňatý, pyxis v tvare truhlice, trojnohý, štvornohý a iné.
Skyfos – hlbšia, mierne kalichovite roztvorená čaša (šálka) na pitie, zvyčajne na nízkej nôžke s dvoma horizontálnymi protiľahlými uchami (sú známe aj iné tvary). Podľa tvarov a typov ho rozdeľujeme na: atický štandardný typu A a B, protoatický, Hermogenov skyfos (nazvaný po hrnčiarovi Hermogenovi), korintský a mnohé iné (zaraďuje sa k nim aj mastos).

Uhlie je čierna alebo hnedočierna horľavá hornina z radu kaustobiolitov, ktorá vznikla v uhoľných panvách procesmi preuhoľňovania z odumretých rastlinných tiel účinkom tlaku a teploty. Okrem uhľovodíkov obsahuje do 50 % minerálnych látok a vody. Získava sa z povrchových lomov alebo hlbinných baní a používa sa predovšetkým ako palivo. Od dôb priemyselnej revolúcie je uhlie veľmi dôležitou energetickou surovinou. Väčšina svetovej výroby elektrickej energie sa uskutočňuje práve v uhoľných (t. j. tepelných) elektrárňach  (približne 40 % svetovej elektrickej energie). Uhlie je zložené predovšetkým z uhlíka, obsahuje však rozmanité zložky vrátane sírnych zlúčenín.
Uhlie je tvrdá ale krehká tmavosivá až čierna hornina s obsahom horľavej (bitumenóznej) zložky nad 50 %. V prípade, že hornina obsahuje menej bitumenóznej zložky nazýva sa uhoľná, bitumenózna alebo čierna bridlica. Uhlie je tvorené organickou (uhoľnou) hmotou, popolom (minerálnymi látkami) a vodou. Často možno pozorovať striedanie svetlejších a tmavších vrstiev, v ktorých môže byť pozorovateľný fosílny rastlinný materiál. Okrem vrstevnatosti možno pozorovať kockový rozpad spôsobený dvomi kolmými sústavami puklín (najmä u čierneho uhlia). Pri dotyku sa niektoré druhy uhlia otierajú.
Uhoľnú hmotu možno makroskopicky (voľným okom) rozdeliť na zložky (litotypy), ktoré možno rozlíšiť podľa farby, lesku a textúry:
xylit – drevená hmotaMakroskopické zložky však nie sú homogénne a pri podrobnom mikroskopickom štúdiu v odrazenom svetle ich možno rozdeliť na mikroskopické zložky, tzv. macerály. V minulosti sa rozonávali macerály základnej hmoty a častíc, ktoré sa v nej nachádzali. Dnešná klasifikácia rozlišuje tri typy macerálov:
intertinit – tvorený geochemicky a biochemicky alterovanými časťami rastlinných bunkových stienMinerálne látky, tzv. popoloviny, v uhlí tvoria hlavne ílové minerály, kremeň, karbonáty a sulfidy železa (napr. pyrit). Íly tvoria asi 50 % všetkých anorganických látok v uhlí. Predstavuje ich hlavne illit, kaolinit, smektit a íly so zmiešanými vrstvami. Kremeň môže tvoriť až 20 % prítomných anorganických látok. Niekedy sa SiO2 nachádza vo forme chalcedónu. Ďalšie aluminosilikáty zastupujú hlavne živce (alkalické aj vápenaté), turmalín, a zeolity ako analcím, klinoptylolit a heulandit. Karbonáty väčšinou predstavuje kalcit, dolomit, siderit aj ankerit; aragonit je menej častý. Bežné sú vo forme rôznych konkrécií. Môžu však byť prítomné aj rôzne zmiešané fázy s rôznym obsahom Ca, Mg, Fe a Mn a iných prvkov, napríklad strontianit alebo dawsonit. Sulfidy železa sú prítomné prevažne vo forme pyritu a markazitu. Spomedzi ostatných sulfidov je menej častý galenit a sfalerit. Sulfidy predstavujú novoutvorené – diagenetické minerály. Síra pochádza zo sulfátov z morskej vody, ale môže byť aj biogénna, alebo vulkanického pôvodu, čo možno rozlíšiť iba pomocou jej izotopového zloženia. Niekedy s uhlím asociujú aj sírany ako sadrovec, anhydrit, baryt a iné, ktoré môžu byť primárne alebo aj diagenetického pôvodu.
Jednotlivé minerálne látky sa do uhlia dostali rôznymi cestami. Jednak ako súčasť rastlín (konštitučné popoloviny), ktoré tvoria asi 0,5 až 1,5 % obsahu súčasnej rastlinnej hmoty, ďalšie ako naplaveniny prinesené vodou a vetrom do uhoľnej panvy počas hromadenia uhlia. Časť minerálnych látok asociujúcich s uhlím tvoria jalové medzivrstvy iných usadených hornín (pieskovcov, ílovcov a podobne) medzi jednotlivými vrstvami uhlia. Časť minerálnych látok vznikla sekundárne vyzrážaním v uhlí v priebehu preuhoľňovania alebo ešte neskôr (tzv. infiltračné popoloviny).
Medzi základné fyzikálne vlastnosti uhlia patria farba, lesk, index lomu, tvrdosť a krehkosť. Pre technické spracovanie má veľký význam hustota, pórovitosť, nasiakavosť, pevnosť, pružnosť, stupeň elasticity, ale aj jeho elektrické a termické vlastnosti.
Uhlie vzniklo z rastlinných a živočíšnych zvyškov, ktoré boli uložené v anaeróbnom vodnom prostredí, kde nízky obsah kyslíka zabraňoval ich úplnému rozkladu a oxidácii (t. j. hnitiu). Nedostatok kyslíka bol spôsobený najmä extrémnou akumuláciou odumretých častí rastlín, ktorých hnitie spotrebovávalo väčšinu kyslíka v plytkej, pomaly plynúcej alebo celkom stojatej vode uhoľných panví. Následný rozklad organickej hmoty preto nebol dokonalý, nedochádzalo k úplnému tleniu a spráchniveniu, ale bez prístupu kyslíka sa rastlinné zvyšky rozkladali iba veľmi pomaly. Rašelina sa preuhoľňovaním (karbonifikáciou) postupne menila na uhlie. Vytvára väčšinou vrstevnaté polohy označované v súvislosti s uhlím ako sloje.
Najvhodnejšie podmienky na vznik uhlia sú panvách, ktoré sa nachádzajú v nížinách, pri brehoch plytkých morí alebo vo vnútrozemských panvách. Uhoľné panvy príbrežných oblastí boli často zaplavované morom pri periodických morských ingresiách, označujú sa ako paralické panvy. Kontinentálne (vnútrozemské) panvy predstavujú hlavne močiare obklopujúce veľké jazerá. Tvorili sa dlhodobo, často tiež pozdĺž zlomov v poklesávajúcich depresiách, medzi stabilnejšími oblasťami zemskej kôry. Tieto sa označujú ako limnické panvy. Aj v jazerných oblastiach často dochádzalo k zmenám podmienok sedimentácie a bežná je ich cyklicita, prejavujúca sa prínosom siliciklastík, ktoré prekrývali uhoľné sloje. Rašeliniská vnútrozemských panví majú len nízky prínos klastických sedimentov a ich uhoľné sloje môžu dosahovať značnú hrúbku, mávajú však zväčša pomerne malé plošné rozšírenie. Močiarne uhoľné sloje mávajú väčšie plošné rozšírenie, prúdiaca voda však do sedimentov priniesla väčšie množstvo ílu, siltu a piesku. V prípade, že išlo o príbrežné (paralické) prostredie, sedimenty obsahujú značnú prímes síranov a sulfidov, ktoré zvyšujú obsah síry v uhlí a tým znižujú jeho kvalitu.
Striedanie podmienok sedimentácie sa v uhoľných panvách prejavovalo zmenami sedimentácie. V limnických panvách sú označované ako cykly, v paralických ako cyklotémy. Každý takýto cyklus zahŕňa postupne štádium transgresie, pokojnej sedimentácie a nakoniec regresie.
Následnou akumuláciou týchto sedimentov v sedimentačných panvách, ich prekrytím ďalšími mladšími sedimentmi, narastajúcim tlakom a teplotou dochádza k postupným geochemickým zmenám a vytláčaniu vody.
humolity – uhlie, ktoré vzniklo z pletív cievnatých rastlín, v močiaroch; je najrozšírenejšie, má vrstevnatú stavbu; nachádza sa in situ, na miestach kde rastliny pôvodne rástli; prevažná väčšina uhlia patrí do humolitového radu, tieto uhlia môžu byť zdrojom zemného plynu
liptobiolity – uhlie, ktoré je zložené z odolných častí rastlín (rastlinné vosky, živice), vznikalo v aeróbnych častiach rašelinísk
sapropelity – uhlie, ktoré vzniklo hnitím organického hlienu v subakvatickom – morskom prostredí, organický hlien tvorili hlavne riasy, spóry, peľové zrná, kutikuly a úlomky rastlinných pletív; na rozdiel od predošlých je jemnozrnné, nemá vyvinutú vrstvovitosť; ide väčšinou o transportované sedimenty prinesené prúdmi v suspenzii, tieto uhlia môžu byť zdrojom ropyPri vzniku uhlia (preuhoľňovaní) možno rozoznať dve základné štádiá – najprv biochemické a neskôr geochemické. Biochemické štádium alebo tiež humifikačný proces predstavuje tvorbu rašeliny a procesy prebiehajúce vo vrstvách rašeliny pri povrchu, ktoré sú ovplyvnené pôsobením mikroorganizmov. Dochádza tu k premene pôvodne biogénnych organických látok na iné organické látky, ktoré sa v rastlinách pôvodne nenachádzali. Geochemické štádium reprezentuje termickú premenu (biochemicky zmenenej) rašeliny na uhlie, ktorý nastáva vo väčších hĺbkach. Významným faktorom je čas, tlak a teplota. Výsledkom preuhoľňovania je postupný nárast obsahu uhlíku (z 60 až cez 90%), dehydratácia a pokles obsahu prchavých látok (CO2, CH4, H2O, klesá obsah O, H, N). Geochemické štádium môžu výrazne zrýchliť horotvorné procesy alebo zvýšený geotermický gradient. Pokračovanie horotvorných pohybov, alebo hlboké pochovanie uhlia môže mať za následok jeho metamorfózu, vznik antracitu až grafitu, teda čistého uhlíka.
lignit – tiež označovaný ako hnedé uhlie je najmenej kvalitný druh uhlia. Používa sa len na parnú výrobu elektrickej energie. Leštený lignit sa od železnej doby používal ako ozdobný kameň.
hnedo-čierne – jeho vlastnosti sú kombináciou vlastností čierneho a hnedého uhlia, použitie má rovnaké ako lignit
čierne uhlie – je charakteristické vysokou hustotou, jeho farba je obvykle hnedočierna až čierna
Vysoké ceny vykurovacích olejov a zemného plynu vedú k zvýšenému záujmu o tzv. BTU konverziu – technológie ako splyňovanie, skvapalňovanie a tuhnutie. V minulosti bolo uhlie používané na výrobu svietiplynu, ktorý bol dopravovaný k spotrebiteľom potrubím a bol využívaný na svietenie, varenie a kúrenie. Dnes je namiesto svietiplynu používaný bezpečnejší zemný plyn. V južnej Afrike sa ešte stále využíva splyňovanie uhlia pre potreby petrochemického priemyslu, vyvinuté počas obchodného embarga. Splyňovanie je tiež možnosť výroby energie, ktorá je všeobecne čistejšia než energia získaná konvenčne z uhlia, môžu sa vyrábať nové plynové turbíny s vyššou účinnosťou než súčasné parné turbíny. Vznikajúci oxid uhličitý je možné v prípade potreby zachytávať. V praxi sa však Zachytávanie oxidu uhličitého robí len v USA - v dvoch projektoch pri Mexickom zálive a dvoch projektoch na Great Plains pri hranici s Kanadou. Zachytený oxid uhličitý sa vtláča do ropných ložísk, čím zvyšuje výnosy ropy a zisk z nej zaplatí zvýšené náklady na procesy CCS.
Uhlie možno previesť na kvapalné palivá ako napríklad benzín či nafta niekoľkými rôznymi spôsobmi. Fischerov—Tropschov proces spočíva v syntéze kvapalných uhľovodíkov, bol použitý v nacistickom Nemecku a južnej Afrike, pretože tieto krajiny boli politicky izolované a nemali dostatočné zdroje surovej ropy. Uhlie môže byť skvapalňované na tzv. syngas (syntézny plyn) a syngas skvapalnený Fischerovou—Tropschovou metódou na ľahké uhľovodíky, ktoré sú ďalej spracúvané na benzín a naftu. Syngas môže byť tiež prevedený na metanol, ktorý sa používa ako palivo alebo ako aditívum do palív. Priame skvapalňovanie Bergiusovým procesom (hydrogenačné skvapalňovanie) je možné, ale nie je vo svete zaužívané, len v Nemecku za prvej a druhej svetovej vojny, keď bolo na Nemecko uvalené embargo na dovoz ropy .
Ďalším spôsobom používaným na skvapalňovanie uhlia je nízkoteplotná karbonizácia (LTC). Uhlie je pri LTC karbonizované pri teplotách 450 – 700 °C (pre porovnanie, pri kokse je to 800 – 1 000 °C). Tieto teploty sú optimálne na výrobu kamennouhoľných dechtov. Na rozdiel od klasického dechtu má väčší obsah ľahkých uhľovodíkov. Kamennouhoľný decht je potom ďalej spracúvaný na palivá. Tento proces vyvinul Lewis Karrick v roku 1920. Všetky tieto procesy uvoľňujú oxid uhličitý. Ak je potrebné ho zachytávať, je to pri použití týchto procesov jednoduchšie než jeho zachytávanie zo spalín produkovaných pri spaľovaní uhlia.
Koks je pevný uhlíkový zvyšok odvodený od nízkopopolnatého nízkosírneho čierneho uhlia, z ktorého sú odstránené prchavé zložky v koksárenskej batérii bez prístupu kyslíka pri teplotách 1 000 °C. Ďalšími produktmi koksovania je kamennouhoľný decht, amoniak, ľahké oleje a koksárenský plyn.
Petrolejový koks je pevný zvyšok získaný rafináciou ropy, obsahuje však veľké množstvo nečistôt na to, aby mohol byť použitý v metalurgii. Koks sa používa ako palivo a redukčné činidlo, okrem iného aj vo vysokej peci. Koks pripravený z uhlia je sivý, tvrdý, pórovitý a jeho výhrevnosť je okolo 29,3 MJ/kg.
Pri spaľovaní uhlia vzniká oxid uhličitý spolu s premenlivým množstvom oxidu siričitého a oxidov dusíka v závislosti od kvality spracovávaného uhlia a . Oxid siričitý reaguje s vodou za vzniku kyseliny siričitej. Ak sa dostane do atmosféry, reaguje s vodnou parou a vznikajú kyslé dažde. 
Emisie z uhoľných elektrární predstavujú najväčší umelý zdroj oxidu uhličitého, čím výrazne prispievajú ku globálnemu otepľovaniu. Moderné elektrárne využívajú mnohé techniky na obmedzenie škodlivosti odpadných látok. Napriek tomu, že sú tieto techniky v niektorých krajinách už široko využívané, sú stále pomerne drahé. Slovenské elektrárne ENO a EVO sú vybavené systémami zachytávania SOx a NOx, tiež filtráciou polietavého popolčeka zo spalín  Uhlie obsahuje niekedy toxické prvky vrátane arzénu a ortuti, ktoré môžu byť nebezpečné v prípade, že sa dostanú do ovzdušia.  Niektoré uhlie obsahuje stopové množstvo uránu, tória a iných prirodzene sa vyskytujúcich rádioaktívnych nuklidov Sú to napríklad niektoré čínske čierne uhlia, v Európe je mierne rádioaktívne uhlie z nedobývaného ložiska pri Drážďanoch. Aj keď sú tieto prvky v uhlí len stopovými nečistotami, tak niekedy spôsobujú, že v okolí niektorých uhoľných elektrární je úroveň rádioaktívneho žiarenia vyššia než v okolí atómových elektrární, čo je príklad niektorých čínskych elektrární, ktoré nemajú technológie zachytávania popolčeka.
Výroba 1 TWh elektriny z lignitu, má v Európe vo všeobecnosti za následok približne 32,6 (8,2–130) úmrtí, 298 (74,6–1193) závažných ochorení a 17 676 (4419–70 704) ľahkých ochorení kvôli efektom súvisiacim so znečistením ovzdušia.
Výroba 1 TWh elektriny z uhlia, má v Európe vo všeobecnosti za následok približne 24,5 (6,1–98) úmrtí, 225 (56,2–899) závažných ochorení a 13 288 (3322–53 150) ľahkých ochorení kvôli efektom súvisiacim so znečistením ovzdušia.Ťažba uhlia a lignitu bola ekonomickou aktivitou s najvyšším počtom novopriznaných chorôb z povolania podľa divízií klasifikácie ekonomických činností na Slovensku za roky 2014 - 2016 spolu ako aj za jednotlivé roky 2015 (37 prípadov) a 2016 (38 prípadov).
Žiadny iný zdroj energie neprodukuje toľko skleníkových plynov ako uhlie. V roku 2013 malo celosvetovo na svedomí 15,5 miliard ton emisí CO2. To zodpovedá približne 43 percentám všetkého vypusteného oxidu uhličitého a viac ako štvrtine všetkých emisí skleníkových plynov.Potenciálne emisie skleníkových plynov z ropy, plynu a uhlia na poliach a baniach, ktoré sú v súčasnosti prevádzkované vo svete, by ohriali Zem nad úroveň 2°C.
Vo svete existuje mnoho požiarov uhoľných slojov, kde uhlie horí pod zemským povrchom. Požiare uhlia môžu spôsobiť prepady pôdy a vznikajúce spaliny sú životu nebezpečné. Okrem toho môžu požiare prestupovať prasklinami na povrch a vytvárať tak povrchové požiare. 
Podzemné požiare je možné uhasiť, ale vyžaduje si to enormne vysoké náklady na vŕtanie mnohých vrtov a pumpovanie hasiva do slojov  Požiare uhlia spália v Číne ročne 120 miliónov ton uhlia, z ktorého vznikne 360 miliónov ton oxidu uhličitého, čo predstavuje 2 – 3 % jeho ročnej svetovej produkcie z fosílnych palív. 
V minulosti sa verilo, že austrálska Horiaca hora (Burning Mountain) je činná sopka, až neskôr sa zistilo, že ide o uhoľný požiar, ktorý horí už viac ako 5000 rokov.
Uhlie je najčastejšie používané tuhé palivo na výrobu tepla spaľovaním. Jeho výhrevnosť sa je priemerne 24 MJ na kg. Svetová spotreba uhlia je 7 000 miliónov ton ročne, z toho je 75 % využívaných na výrobu elektrickej energie. V oblasti Číny a Indie sa ročne spotrebuje 4 600 miliónov ton uhlia a predpokladalo sa, že v roku 2025 narastie táto spotreba na 5 700 miliónov ton ročne, v súčasnosti sa ale trend rastu spotreby uhlia zastavil. V USA sa každoročne spotrebuje miliarda ton uhlia, z toho až 90 % na výrobu elektrickej energie. 
Pri výrobe elektrickej energie sa spaľuje uhlie rozomleté na prach v špeciálnom horáku, kotol ohrieva vodu na vodnú paru, ktorá roztáča turbíny a generátory. Pri udržaní súčasnej spotreby vystačia zásoby uhlia na približne 120 rokov, ale stále sa objavujú nové výdatné ložiská uhlia.
Zásoby uhlia sú mnoho výdatnejšie než zásoby drahších palív ako je ropa a zemný plyn. Nové techniky pravdepodobne umožnia v budúcnosti dobývať uhlie aj tam, kde sa to dnes z ekonomických dôvodov neoplatí. Odborníci sa domnievajú, že súčasné metódy dovoľujú ekonomicky ťažiť iba približne 12 % známych svetových zásob. 
Jedna z možných metód, ako využiť ostatné zásoby je spaľovať uhlie priamo v sloji a tak produkovať plyn. Táto technológia ale naráža na mnohé technické problémy pri udrživaní rovnomerného spaľovania ako aj využívania syngasu, a tak je podzemné spaľovanie reálne dhodobo prevádzkované len v Kazachstane. Iné možné použitie uhlia je extrahovať z neho uhľovodíky a tak nahradiť míňajúce sa zásoby ropy. Kvôli tejto vízii prebieha vo svete mnoho experimentov a výskumov, zatiaľ však nie sú zavedené do praxe vo väčšom meradle, najmä preto že ťažba ropy klasickým spôsobom je stále lacnejšia.
Na Slovensku sa najväčšie náleziská hnedého uhlia nachádzajú v hornonitrianskej a handlovskej kotline (Prievidza, Cigeľ, Lehota pod Vtáčnikom, Nováky a Handlová), v okolí Veľkého Krtíša (baňa Dolina) a pri Obyciach a Badíne (ložiská boli ťažené v minulosti). Hnedé uhlie s najnižšou výhrevnosťou, lignit, sa ťaží na Záhorí v okolí obce Čáry. Malé ložiská čierneho uhlia, konkrétne antracitu, sú v Zemplínskych vrchoch pri Veľkej Tŕni, ťažba by však bola nerentabilná a preto sa čierne uhlie dováža z Česka a Poľska..
Významnými producentmi uhlia sú Čína, USA, India, Austrália, Južná Afrika, Rusko, Indonézia, Kazachstan, Poľsko, Kolumbia. Z toho 3 krajiny sveta USA, Rusko a Čína majú približne 2/3 svetových zásob uhlia. Rozsah odhadovaných zásob (v závislosti od predpokladanej spotreby) sa pohybuje od 177 do 527 rokov.
V Česku sú najvýznamnejšie ložiská čierneho uhlia v ostravsko-karvinskej, kladniansko-slánsko-rakovnickej, žaléřsko-svatoňovickej a rosicko-oslavanskej panve. Hnedé uhlie je hojné  v severočeskej, sokolovskej, chebskej, juhočeskej a juhomoravskej panve.
úsporu približne 100 miliónov eur ročne, ktorými spotrebitelia elektrickej energie dotujú ťažbu uhlia.OECD vo svojom hodnotení Slovenska z roku 2017 opätovne odporúča zastavenie tejto podpory za účelom zvýšenia kvality ovzdušia.
Kľúčové bude postupné preškolenie a integrácia pracovnej sily späť na trh práce cez aktívne politiky či špeciálne programy na vzdelávanie.
