
Angelina Jolie, DCMG, född Angelina Jolie Voight den 4 juni 1975 i Los Angeles, Kalifornien, är en amerikansk skådespelare. Jolie belönades 2000 med en Oscar i kategorin bästa kvinnliga biroll för sin insats i Stulna år och har även vunnit tre Golden Globe Awards, samt två Screen Actors Guild Awards. Forbes utnämnde Jolie till den högst betalda kvinnliga skådespelaren 2009 och 2011. Hon har kallats den "sexigaste" och "vackraste" kvinnan av flera tidningar och tidskrifter inklusive Esquire, amerikanska FHM, brittiska Harper's Bazaar, People, Hello!, Empire och Vanity Fair och hon har fått påtaglig mediauppmärksamhet för detta. Jolie är engagerad i humanitära insatser för barns rättigheter och i arbete mot krig och svält, inte minst som goodwill-ambassadör för FN:s flyktingkommissariat UNHCR.
Jolie filmdebuterade som sjuåring 1982 i komedin Lookin' to Get Out med hennes far Jon Voight i huvudrollen. Karriären började på allvar 1993 med filmen Cyborg 2. Hennes första huvudroll var i Hackers (1995), som följdes av kritikerrosade framträdanden i tv-filmerna  George Wallace (1997) och Gia (1998). Hon erhöll stjärnstatus med rollen som Lara Croft i filmerna Lara Croft: Tomb Raider (2001) och Lara Croft Tomb Raider: The Cradle of Life (2003). Jolies position som actionstjärna förstärktes med huvudrollerna i Mr. & Mrs. Smith (2005) och Wanted (2008), som blev hennes dittills främsta icke-animerade kommersiella framgång. Hon Oscarsnominerades 2008 i kategorin bästa kvinnliga huvudroll för sin insats i Changeling.
Angelina Jolie har varit gift med skådespelarna Jonny Lee Miller, Billy Bob Thornton och Brad Pitt. Brad Pitt och Angelina Jolie blev ett par 2004. De gifte sig tio år senare och adopterade barnen Maddox, Pax och Zahara innan de fick sina biologiska barn, Shiloh samt tvillingarna Vivienne och Knox. Jolie ansökte om skilsmässa från Pitt i september 2016.
Angelina Jolie är skådespelarna Jon Voight och Marcheline Bertrands dotter, skådespelaren James Havens syster, sångaren och låtskrivaren Chip Taylors brorsdotter och skådespelarna Jacqueline Bisset och Maximilian Schells gudbarn. På faderns sida har hon tyskt och slovakiskt påbrå, på moderns fransk-kanadensiskt, holländskt och tyskt. Föräldrarna skildes 1976 och Jolie och hennes bror levde med sin mor som gav upp sin skådespelarkarriär för att uppfostra barnen. Som barn såg Jolie ofta filmer tillsammans med sin mamma och har senare förklarat att detta inspirerade henne att bli skådespelare; hon hade inte påverkats av sin far. När Angelina var sex år flyttade familjen till New York. De återvände till Los Angeles fem år senare. Jolie bestämde sig då för att bli skådespelare. Hon gick på teaterskolan Lee Strasberg Theatre Institute under två år och medverkade i flera teateruppsättningar. När Jolie var fjorton år hoppade hon av skolan och ville bli begravningsentreprenör. Hon började arbeta som modell, främst i Los Angeles, New York och London. Några år senare återvände hon till teaterskolan och tog examen från High School ett år i förtid. Under tonåren och senare i 20-årsåldern led hon av depressioner med självmordstankar Hon skadade sig själv som hon senare förklarat med att det fick henne att "känna att hon levde, ett slags utlopp och på sätt och vis terapeutiskt". Jolie experimenterade också med droger: när hon var 20 hade hon "prövat allt möjligt", inklusive heroin. Under många år träffade hon inte sin far men de försonades i samband med inspelningarna av Lara Croft: Tomb Raider som de båda medverkade i. Relationen bröt snart samman igen och följande år (2002) ansökte Jolie om att ta bort sin fars efternamn Voight som sitt mellannamn. Det dröjde till 2009 innan de umgicks igen.Angelina Jolie hade en pojkvän under två år från det att hon var fjorton, som bodde med henne i mammans hus. Hon har jämfört relationens emotionella intensitet med ett äktenskaps och har sagt att uppbrottet drev på beslutet att söka en karriär som skådespelare. Hon träffade Jonny Lee Miller under inspelningarna av filmen Hackers (1995). Paret gifte sig i mars 1996. Bruden var iklädd svarta gummibyxor och en vit t-shirt med brudgummens namn skrivet med sitt eget blod. Jolie och Miller separerade redan i september 1997 och skilde sig i februari 1999. Jolie gifte sig igen i maj 2000, med Billy Bob Thornton som hon träffade vid inspelningarna av Pushing Tin (1999). Paret skilde sig i maj 2003. Tre år senare, i januari 2006, sade Jolie och Brad Pitt att de hade en relation och att de väntade barn tillsammans. De träffades och förälskade sig under inspelningarna av Mr. & Mrs. Smith året innan. 2012 förlovade paret sig och 2014 gifte de sig i Frankrike. Angelina ansökte om skilsmässa i september 2016. 
Exmakarna har sex barn, varav tre är adopterade och två är tvillingar. "Brangelina", som paret kallades av nöjesmedia, och deras barn bevakas intensivt av massmedia världen över.
Som sjuåring hade Angelina Jolie en liten roll i Lookin' to Get Out (1982), en film som bland andra hennes far (Jon Voight) skrev och som han spelade huvudrollen i. Hon bestämde sig för att bli skådespelare när hon var 16 men hade till att börja med svårt att få roller och fick ofta höra att hon var "för dyster". Hon medverkade i fem av sin brors studentfilmer som gjordes när han var student vid USC School of Cinematic Arts. Hon spelade också i flera musikvideor, nämligen Lenny Kravitzs Stand by My Woman (1991), Antonello Vendittis Alta Marea (1991), The Lemonheads It's About Time (1993), och Meat Loafs Rock and Roll Dreams Come Through (1993). Hon började lära sig att skådespela av sin far som hon såg observerade folk för att kunna agera som de.Jolies professionella filmkarriär började 1993 när hon fick sin första huvudroll, i lågbudgetfilmen Cyborg 2 som bara distribuerades på video. Rollfiguren var Casella "Cash" Reese, en närapå mänsklig robot som genom att förföra andra skulle ta sig in till en konkurrents huvudkontor och där självexplodera. Jolie var så besviken med filmen att hon inte provspelade igen på ett år. Efter en biroll i indie-filmen Without Evidence spelade hon huvudrollen Kate "Acid Burn" Libby i sin första Hollywoodfilm, Hackers (1995). New York Times skrev: "Kate (Angelina Jolie) sticker ut. Det beror på att hennes uppsyn är än mer sur än hennes medspelares och att hon är den sällsynta kvinnliga hackaren som sitter intensivt vid sitt tangentbord i en genomskinlig topp. Trots hennes buttra poserande, vilket är allt denna roll kräver, har Ms. Jolie samma ljuvliga änglalika utseende som sin far, Jon Voight". Filmen gjorde ingen vinst på biograferna men fick kultstatus när den kom ut på video.Jolies nästa roll var i komedin Love Is All There Is (1996), en modern och fri filmatisering av Romeo och Julia som utspelar sig hos två rivaliserande italienska restaurangägare i stadsdelen Bronx i New York. I roadmovien Mojave Moon (1996) spelar hon en ung kvinna som förälskar sig i Danny Aiellos medelålders rollfigur, samtidigt som känslorna för hennes mor utvecklas. Denna spelas av Anne Archer. Samma år porträtterar Jolie också i filmen Foxfire Margret "Legs" Sadovsky, en av fem tonårsflickor som trots olikheter kommer samman och misshandlar en lärare som har trakasserat dem sexuellt.
År 1997 hade Jolie huvudrollen, tillsammans med David Duchovny, i thrillern Playing God som utspelas i Los Angeles undre värld. Filmen togs inte emot väl av kritikerna. Roger Ebert skrev: "Angelina Jolie finner en viss värme i den här typen av roll som är ovanligt hård och aggressiv; hon verkar för snäll för att vara en kriminells flickvän, och hon är kanske det". Efter Playing God medverkade Jolie i tv-filmen True Women, ett historiskt romantiskt drama i den amerikanska västern som är baserad på en roman av Janice Woods Windle. Samma år var hon också med, som strippa, i Rolling Stones musikvideo Anybody Seen My Baby?.
Angelina Jolies karriär tog fart när hon vann en Golden Globe i kategorin "bästa miniserie eller tv-film" för sin roll som Alabamas guvernör George Wallaces andra fru Cornelia Wallace i filmen George Wallace (1997). Filmen mottogs väl av kritiker och Jolie nominerades också till en Emmy för sitt framträdande.
År 1998 hade Jolie huvudrollen i HBO:s tv-film Gia. Hon spelade Gia Carangi. Filmen följer Carangis liv och karriär, som förstörs av hennes heroinberoende och sjukdomen AIDS, som också dödar henne i mitten av 1980-talet. En kritiker skrev: "Angelina Jolie har fått ett brett erkännande för sin roll som den ordinarie Gia, och det är lätt att se varför. Jolie är skarp i sin skildring, [och] fyller rollen med nerver, charm, och desperation, och hennes roll i denna film är möjligen det vackraste haveriet som någonsin har filmats." (Vanessa Vance, Reel.com). För det andra året i rad vann Jolie en Golden Globe och nominerades till en Emmy. Hon vann också sin första Screen Actors Guild Award.
Efter inspelningarna av Gia meddelade Jolie att hon hade givit upp skådespelandet för gott, eftersom hon kände att hon "inte hade mer att ge". Hon lämnade Miller och flyttade till New York där hon började på New York University för att studera film och skrivande, vilket hon senare sa "var bra för mig att samla mig". Uppmuntrad av sin Golden Globe för George Wallace och hur väl mött Gia blev, återvände Jolie till skådespelandet i gangsterfilmen Hell's Kitchen 1998. Senare samma år medverkade hon också i Sex lektioner i kärlek, tillsammans med Sean Connery, Gillian Anderson, Ryan Phillippe och Jon Stewart. Filmen fick mestadels positiva recensioner. San Francisco Chronicle skrev: "Jolie som jobbar sig genom en alltför vidlyftig roll är en sensation som en desperat klubbgäst som lär sig sanningen om vad hon är beredd att sätta på spel".Jolie spelade i dramakomedin Allt under kontroll 1999, tillsammans med John Cusack, Billy Bob Thornton och Cate Blanchett. Filmen fick ett blandat mottagande av kritikerna och Jolies rollfigur - Thorntons förföriska fru - kritiserades särskilt. Washington Post skrev: "Mary (Angelina Jolie) [är] en fullständigt skrattretande författares skapelse av en frisinnad kvinna som gråter över hibiskusväxter som dör, bär många turkosa ringar och blir riktigt ensam när Russell tillbringar hela nätter hemifrån". 1999 spelar Jolie också huvudrollen mot Denzel Washington i I samlarens spår, en filmatisering av en roman av Jeffery Deaver. Jolies rollfigur är en polis som plågas av sin fars självmord. Motvilligt hjälper hon Washington att spåra en seriemördare. Filmen inbringade 151 miljoner dollar världen över men blev en flopp bland kritikerna. Detroit Free Press slutsats var att "Jolie, som alltid är läcker att se på, är helt enkelt bedrövligt fel för rollen".Senare samma år hade Jolie birollen som den sociopatiska Lisa Rowe i filmen Stulna år, en filmatisering av den förra mentalpatienten Susanna Kaysens memoar Girl, Interrupted. Medan Winona Ryder spelade huvudrollen i vad som skulle bli hennes comeback så markerade filmen i stället Jolies avgörande genombrott i Hollywood. Hon vann sin tredje Golden Globe, sin andra Screen Actors Guild Award samt en Oscar för bästa kvinnliga biroll. Variety förmälde att "Jolie är utmärkt som den flamboyanta, oansvariga flickan som visar sig vara betydligt mer bidragande än läkarna i Susannas rehabilitering". År 2000 spelade Angelina Jolie i sin första sommar-kassasuccé: Gone in 60 Seconds, som Sarah "Sway" Wayland, före detta flickvän till en biltjuv som spelas av Nicolas Cage. Senare förklarade Jolie att filmen var en skön omväxling efter den emotionellt jobbiga rollen som Lisa Rowe. Filmen blev den dittills främsta kommersiella framgången för Jolie, med intäkter på 237 miljoner dollar, globalt.
Lara Croft: Tomb Raider (2001), en filmatisering av det populära TV-spelet  Tomb Raider, gjorde Angelina Jolie till en internationell superstjärna. För rollen som Lara Croft var Jolie tvungen att lära sig att tala med en brittisk dialekt och lära sig kampsport. Hon fick mestadels beröm för sin fysiska prestation men recensionerna var oftast negativa. En kritiker skrev att "Angelina Jolie föddes för att spela Lara Croft men regissören Simon West gör hennes resa till ett Froggerspel" (Ed Gonzales, Slant). Filmen blev en internationell succé som inbringade 275 miljoner dollar världen över och drog i gång Jolies berömmelse som en kvinnlig actionstjärna.
Jolie spelade sedan mot Antonio Banderas som hans postorder-brud i filmen Original Sin (2001), en thriller baserad på romanen Walz into Darkness av Cornell Woolrich. Kritikerna tyckte att filmen var ett stort misslyckande. New York Times skrev: "Storyn dyker djupare än Ms. Jolies urringning." Nästa år, 2002, spelade Jolie en aspirerande tv-reporter i filmen Life or Something Like It, som får höra att hon kommer att dö om en vecka. Filmen togs inte emot väl bland kritikerna men Jolies framträdande fick bra recensioner. CNN skrev: "Jolie är utmärkt i sin roll. Trots vissa av de skrattretande tomma poängerna i mitten av filmen är denna Oscar-vinnande skådespelerska utomordentligt trovärdig i sin resa mot självinsikt och den verkliga innebörden av meningsfullt liv."Jolie återkom som Lara Croft i Lara Croft Tomb Raider: The Cradle of Life (2003) och blev en av Hollywoods högst betalade kvinnliga skådespelare. Uppföljaren inbringade 156 miljoner dollar världen över. Hon medverkade också i Korns musikvideo Did My Time som användes för att marknadsföra filmen. Samma år spelade hon i Beyond Borders rollen som ett socitetslejon som gör gemensam sak med biståndsarbetare i Afrika och Asien. Filmen speglade hennes intresse för att öka folks medvetande om humanitär hjälp men var ingen succé, vare sig kommersiellt eller bland kritiker.
Följande år, 2004, hade Julie huvudrollen, mot Ethan Hawke, i thrillern Taking Lives, där hon skildrar en FBI-expert som kallas in för att hjälpa polisen i Montréal att fånga en seriemördare. Filmen fick blandade recensioner och Hollywood Reporter skrev "Angelina Jolie spelar en roll som definitivt känns som något hon redan har gjort, men hon lägger till en omisskännlig skvätt av glädje och glamour". Hon bidrog också med rösten till dvärgkejsaren Lola i Dreamworks tecknade film Hajar som hajar (2004) och hade en liten roll i Sky Captain and the World of Tomorrow (2004), en science fiction-äventyrsfilm som filmades helt och hållet med skådespelarna framför en bluescreen. Samma år spelade Jolie också Olympias i storfilmen Alexander, om Alexander den stores liv. Filmen misslyckades nationellt i USA, vilket regissören Oliver Stone tillskrev missnöje med skildringen av Alexanders bisexualitet. Däremot lyckades filmen internationellt, med inkomster på 139 miljoner dollar utanför USA.År 2005 spelade Jolie den ena huvudrollen mot Brad Pitt i actionkomedin Mr. & Mrs. Smith som är en berättelse om ett uttråkat äkta par, John och Jane Smith, som var och en inser att deras äkta hälft är en lönnmördare med uppdraget att döda den andra parten. Filmen fick blandade recensioner men applåderades för samspelet mellan huvudrollsinnehavarna. Star Tribune skrev: "Berättelsen känns ogenomtänkt men filmen får godkänt tack vare gemytlig charm, ohejdad energi och stjärnornas personkemi." Filmen inbringade 478 miljoner dollar världen över, vilket gjorde den till en av de mest framgångsrika filmerna 2005.Angelina Jolie medverkade 2006 i Robert De Niros Den innersta kretsen, en film som handlar om CIA:s tidiga historia, sedd av Edd Wilson, en officer som baseras på James Jesus Angleton som spelas av Matt Damon. Jolie spelade birollen Margaret *"Clover" Russel, Wilsons försummade fru. Enligt Chicago Tribune "åldras Jolie övertygande från början till slut och är muntert obekymrad av hur hennes spröda rollfigur framstår inför publiken".Sin regidebut gjorde Jolie 2007 med dokumentären A Place in Time som skildrar det dagliga livet på 27 platser i världen under en vecka. Filmen visades på Tribeca Film Festival och var avsedd att distribueras till gymnasieskolor genom National Education Association. Jolie spelade sedan huvudrollen som Mariane Pearl i dokumentärdramat A Mighty Heart (2007), som baseras på Pearls bok med samma namn. Filmen handlar om kidnappningen och mordet på hennes make, Wall Street Journals reporter Daniel Pearl i Pakistan. Filmen spelades in i Pune i Indien och hade premiär på Filmfestivalen i Cannes. Hollywood Reporter kallade Jolies framträdande "balanserat och rörande", spelat "med respekt och ett gott grepp om en svår dialekt. För sitt framträdande nominerades Jolie till en Golden Globe och en Screen Actors Guild Award. 2007 spelade hon också Grendels mamma i den tecknade episka filmen Beowulf, som skapades med motion capture-teknik.
I actionfilmen Wanted (2008) spelade Jolie mot James McAvoy och Morgan Freeman. Filmen fick övervägande positiv kritik och blev en internationell succé med intäkter på 342 miljoner dollar världen över. Hon bidrog också med rösten till Mäster Tigrinnan i Kung Fu Panda, en film som inbringade 632 miljoner dollar och blev den till dags främsta kommersiella framgången för Jolie. 2008 hade Jolie också huvudrollen i Clint Eastwoods drama Changeling som hade premiär på Filmfestivalen i Cannes. Hon spelar Christine Collins som återförenas med sin kidnappade son i Los Angeles 1928 och senare upptäcker att pojken inte är hennes son utan en bedragare. Chicago Tribune anmärkte att "Jolie skiner verkligen som lugnet före stormen, i scenerna [...] när en efter en annan manlig nedlåtande auktoritet förringar henne..." Jolie mottog en Oscarsnominering, en Golden Globe, en Screen Actors Guild Award och en BAFTA.
I sin första film på två år spelade Jolie huvudrollen i thrillern Salt (2010), mot Liev Schreiber, som en CIA-agent som flyr efter att hon anklagas för att vara en "sovande spion" för KGB. Rollen var först avsedd för en man. Filmen blev en internationell framgång och inbringade 294 miljoner dollar. Recensionerna var mestadels positiva. Empire skrev: "När det gäller att sälja otroligt, galet, dödsföraktande upptåg, har Jolie få gelikar i actiongenren". Hon hade också huvudrollen, mot Johnny Depp, i The Tourist (2010). Filmen floppade hos kritikerna. Rolling Stone skrev att "Depp och Jolie når en ny botten i sina karriärer". Efter en trög start på de inhemska biograferna kom filmen att inbringa 278 miljoner dollar världen över. Jolie nominerades till en kontroversiell Golden Globe: det spekulerades att hon endast fick nomineringen för att hennes närvaro på galan skulle vara garanterad.
2011 bidrog Jolie med rösten till Tigrinnan i Kung Fu Panda 2 som blev hennes näst bästa kommersiella framgång, med intäkter på mer än 500 miljoner dollar. Efter att ha regisserat dokumentärfilmen A Place in Time (2007), distribuerad genom National Education Association, debuterade Jolie som regissör med In the Land of Blood and Honey (2011), en kärlekshistoria mellan en serbisk soldat och en bosnisk fånge under Bosnienkriget 1992–95. Filmidén om att uppmärksamma de överlevande fick hon efter att ha besökt Bosnien och Hercegovina två gånger i sin roll som Goodwill-ambassadör för UNHCR. För att försäkra sig om korrekta faktadetaljer rekryterade hon endast skådespelare från före detta Jugoslavien – däribland Goran Kostić och Zana Marjanović – och vävde in deras erfarenheter från kriget i manuset. Filmen möttes av blandad kritik; Todd McCarthy från The Hollywood Reporter skrev "Jolie förtjänar mycket cred för att ha skapat en så starkt förtryckande atmosfär och satt ihop de hemska händelserna så trovärdigt, även om det är just de styrkorna som kommer att få folk att inte vilja se vad som händer på filmduken"." Filmen fick en Golden Globe-nominering och Jolie utnämndes till hedersmedborgare i Sarajevo för att ha ökat medvetenhet kring kriget.Efter ett tre och ett halvt års uppehåll från filmduken spelade Jolie huvudrollen i spelfilmen Maleficent (2014), en berättelse om skurken från den klassiska Disney-filmen Törnrosa. Kritikernas omdömen var blandade men Jolies roll som huvudfiguren Maleficent hyllades. Sherri Linden från The Hollywood Reporter menade att hon var filmens "hjärta och själ" och tillade att hon "tuggar inte i sig det beundransvärda sceneriet i Maleficent – hon fyller upp det med en tilldragande och enkel kraft". Under premiärhelgen genererade Maleficent nästan 70 miljoner dollar från de nordamerikanska biljettintäkterna och över 100 miljoner dollar från andra intäkter, vilket befäste Jolies popularitet för samtliga målgrupper i både action- och fantasyfilmer, genrer som vanligtvis domineras av manliga skådespelare. Filmen hade senare genererat globala intäkter på 757,8 miljoner dollar, vilket gjorde den till årets fjärde mest inkomstbringande film och Jolies mest inkomstbringande film någonsin.Samma år slutförde Jolie sin andra egenregisserade film, Unbroken (2014), om krigshjälten Louis Zamperini (1917–2014) som under andra världskriget överlevde en flygkrasch över havet och tillbringade två år i ett japanskt krigsfångeläger. Den baserades på Laura Hillenbrands biografi med samma namn och skrevs av bland andra bröderna Coen med Jack O'Connell i huvudrollen. Filmen fick inledningsvis positiv kritik och ansågs kunna vinna i kategorierna Bästa film och Bästa regi vid Oscarsgalan 2015 men möttes senare av blandad kritik och lite uppmärksamhet för eventuella priser, fastän den utsågs till en av årets bästa filmer av National Board of Review och American Film Institute. I en recension i Variety  uppmärksammade Justin Chang Jolies "oklanderliga hantverk och nyktra självbehärskning" som filmskapare men kallade filmen för "en enastående historia berättad på ett plikttroget, undantagslöst sätt". Intäkterna från Unbroken var över förväntan under premiärhelgen och till slut genererade filmen 160 miljoner dollar världen runt.
Angelina Jolie utnämndes till goodwill-ambassadör av FN:s flyktingkommissariat (UNHCR) i Genève 27 augusti 2001. Hon uppmärksammades först på den humanitära krisen i världen när hon spelade in Tomb Raider i Kambodja 2001 och kontaktade då UNHCR för mer information. För att lära sig mer om situationen i krisområden började hon besöka flyktingläger runt om i världen. Hon besökte Sierra Leone och Tanzania i februari 2001. Under månaderna som följde återvände hon till Kambodja och besökte också afghanska flyktingar i Pakistan. Hon donerade då en miljon dollar som svar på en internationell vädjan om katastrofhjälp av UNHCR. Hon försöker besöka vad hon kallar "glömda katastrofer", kriser som massmedia inte längre uppmärksammar. Hon har besökt flera krigsområden. Hon besökte internflyktingar i Darfur i Sudan under konflikten 2004 och mötte även sudanesiska flyktingar i grannlandet Tchad under inbördeskriget 2007. Samma år mötte hon flyktingar och trupper i Irak, och även 2009, samt också internflyktingar i Afghanistan 2008 och 2011.
Jolie skrev en krönika över sina tidiga resor för att ge humanitära frågor större uppmärksamhet. Boken Notes from My Travels publicerades i samband med premiären av hennes film Beyond Borders (2003). 2005 filmade hon ett program för MTV: The Diary Of Angelina Jolie & Dr. Jeffrey Sachs in Africa, som visar henne och ekonomen Jeffrey Sachs när de resor till avlägsna byar i västra Kenya.
På politisk nivå har Jolie närvarat vid World Refugee Day i Washington, D.C. och hon talade vid World Economic Forum i Davos 2005 och 2006. Hon har träffat medlemmar av USA:s kongress flera gånger och har då presenterat förslag för att bistå flyktingar och utsatta barn i tredje världen och USA. Hon förklarade i Forbes: "Hur gärna jag än skulle älska att aldrig behöva besöka Washington så är det så man får bollen att rulla." Hon är sedan 2007 medlem av tankesmedjan Council on Foreign Relations. På sina resor har hon träffat flera högt uppsatta politiker, inklusive Pakistans dåvarande president Pervez Musharraf och premiärminister Shaukat Aziz (2005); samt Haitis president René Préval efter jordbävningen 2010.
Angelina Jolie har etablerat flera välgörenhetsorganisationer. 2003 grundade hon "Maddox Jolie Project", senare kallad "Maddox Jolie-Pitt Foundation" (2007), som bekämpar fattigdom på landsbygden, skyddar naturtillgångar och bevarar djur- och växtlivet i Kambodjas nordvästra provins Battambang, platsen där hennes son Maddox föddes. 2006, också i Kambodja, var hon en av grundarna till Maddox Chivan Children's Center, ett dagis för barn som har eller påverkas av andras HIV i huvudstaden Phnom Penh. Samma år startade hon och hennes partner Brad Pitt Jolie-Pitt Foundation som initialt donerade en miljon dollar var till Global Action for Children och Läkare utan gränser. 2008 startade hon Kids in Need of Defence som bistår ensamma flyktingbarn med juridisk hjälp.Pitt och Jolie sålde de första bilderna på dottern Shiloh (genom distributören Getty Images) till tidningarna People (USA) och Hello! (Storbritannien) för 4,1 miljoner dollar och 3,5 miljoner dollar. Dessa erhöll då den nationella och internationella publiceringsrätten, respektive. Paret donerade intäkterna till välgörenhet. När tvillingarna Knox och Vivienne föddes såldes de första bilderna till People och Hello!, denna gång för sammanlagt 14 miljoner dollar. Intäkterna gick till Jolie-Pitt Foundation.
I början av sin karriär upprätthöll Angelina Jolie bilden av sig själv som en ungdom i uppror. Hon diskuterade öppet sitt kärleksliv, inklusive sin bisexualitet och intresset för BDSM. Hon berättade om sina erfarenheter av droger och depressioner och om 1997 då hon närapå lejde någon att mörda henne, liksom de tre dagar, just innan bröllopet med Billy Bob Thornton, som hon var tvångsintagen på en psykiatrisk mottagning. I mitten av 2000-talet när hon engagerade sig i UNHCR och adopterade sitt första barn ändrades bilden av henne från en originell hollywoodfigur till humanitetsförkämpe och hängiven mor.Jolie har kallats världens "sexigaste" och "vackraste" kvinna av flera tidningar, inklusive Esquire 2004, amerikanska FHM och brittiska Harper's Bazaar 2005, People och Hello! 2006, Empire 2007 och Vanity Fair 2009. Media uppmärksammar ofta hennes tatueringar: hon har fjorton (kända) stycken, inklusive det latinska ordspråket "quod me nutrit me destruit" (vad föder mig förstör mig); citatet av Tennessee Williams "en bön för vilda hjärtan som hålls i burar"; två sak yant varav den ena är en bön för beskydd och den andra en tiger; samt sex geografiska koordinater, som var och en visar hennes barns födelseplats. Hon har täckt över, eller tagit bort med laser, tidigare tatueringar, föreställande namnet på hennes andra make "Billy Bob" samt de kinesiska tecknen "死" (död) och "勇" (mod).I dag är Angelina Jolie en av världens mest berömda personer. Efter Oscarsutmärkelsen 2000 svarade 31 procent av de tillfrågade i USA att de visste vem hon var. År 2006 visste 81 procent vem hon var. 2006 och 2008 var hon med på Times Time 100-lista över världens mest inflytelserika personer. Enligt Forbes var hon den kvinna som tjänade mest i Hollywood både 2009 och 2011, med uppskattade inkomster på 27 respektive 30 miljoner amerikanska dollar.Jolies relation med Brad Pitt är en av de mest rapporterade nyheterna världen över. När hon 2006 berättade att hon är gravid skrev Reuters att "Brangelina-febern" har nått "vansinnesnivåer". När dottern Shilo skulle födas - "det mest emotsedda barnet sedan Kristus" skrev Washington Post - flydde paret till Namibia. Medias intresse var lika intensivt två år senare när Jolie väntade parets nästa barn. Under de två veckor hon tillbringade vid ett sjukhus vid havet i Nice campade journalister och fotografer på trottoaren utanför för att rapportera om födelsen.
Den här artikeln är helt eller delvis baserad på material från engelskspråkiga Wikipedia, Angelina Jolie, 6 augusti 2011.

Anna av Kleve, född 22 september 1515 i Düsseldorf, död 16 juli 1557 på Chelsea Manor i London, blev Henrik VIII:s av England fjärde fru och Englands drottning 1540. Hon var dotter till hertig Johan III av Kleve, ett litet hertigdöme vid Rhens nedre lopp, i nuvarande Tyskland, och dennes hustru Maria av Jülich-Berg. Tolv år gammal trolovades hon med den blivande Frans I av Lothringen, men trolovningen upphävdes 1535. I samband med detta letade Henrik VIII efter en ny hustru, sedan Jane Seymour dött. Thomas Cromwell, earl av Essex och kungens rådgivare, föreslog Anna för att kunna sluta ett förbund med Annas bror Vilhelm V av Kleve, och därigenom skapa ett nätverk mot påven, Paulus III.
År 1539 sändes Hans Holbein den yngre för att porträttera Anna för Henriks räkning, och det ledde till att Henrik friade. Äktenskapsfördraget undertecknades den 4 oktober samma år. Resan till England blev lång och mödosam, och försenad eftersom Annas far dött kort före, och detta föranlett att varken hennes mor eller bror kunde följa henne. När Henrik, vars tålamod på grund av förseningen brustit, slutligen fick träffa Anna var han inte alls nöjd med hennes utseende, och uttryckte att det inte stämde med hans förväntningar.
Den 6 januari vigdes de ändå i Greenwich, men äktenskapet fullbordades aldrig. Hon förblev jungfru, trots att de ofta delade säng. Den besvikna konungen fick dock upp ögonen för en annan kvinna: Katarina Howard. Hon tilldelades mark i april och fick ytterligare gåvor i maj. Omkring pingst kom misstankar fram om att Katarina var gravid, vilket innebar att kungen fick bråttom att avsluta äktenskapet med Anna. 
Cromwell arresterades den 10 juni. Den 24 juni transporterades Anna till Richmond Palace, förmodligen i tron att hon skulle få en semester, men den 25 juni anlände en delegation som förklarade att äktenskapet var ogiltigt. Den 6 juli hade äktenskapet upplösts, och den 9 juli antog parlamentet ett beslut som sade att äktenskapet mellan Henrik och Anna var ogiltigt. När Anna själv underrättat Vilhelm V om detta betraktades äktenskapet som formellt upplöst, och Anna tilldelades ett antal egendomar på vilka hon bodde resten av sitt liv, tills hon dog den 16 juli 1557.
Anna föddes i närheten av Düsseldorf år 1515. Hon var andra dotter till Johan III, hertig av Kleve som dog 1538, och hans hustru Maria, hertiginna av Kleve (1491 - 1543). De religiösa preferenserna i Annas familj visar samtidens splittring i fråga om religionen: Annas far var en moderat reformivrare som influerats av Erasmus av Rotterdam. Annas bror Vilhelm, som senare blev hertig av Kleve, var lutheran, medan Annas mor, hertiginnan Maria, ansågs vara en hängiven katolik. Hon var på sin fars sida släkt med Eleonora av Kastilien, gift med Edvard I, och på sin mors sida släkt med flera tyska prinsessor som Sibylla av Brandenburg, Sofia av Saxen och Adelheid av Teck, samt Edvard III:s fru Filippa av Hainaut.När Anna var tolv år, 1527, förlovades hon med Frans, den tioårige tronföljaren till hertigdömet Lothringen. Då kontrahenterna var mycket unga betraktades förlovningen som inofficiell, som de futura och inte de praesenti, och den upphävdes år 1535. Det faktum att hertigen av Kleve var i konflikt med kejsar Karl V innebar att man i England betraktade honom som en lämplig allierad efter freden i Nice. Förslaget att kungen efter Jane Seymours oväntade död 1537 skulle gifta sig med Anna för att ingå detta lämpliga politiska förbund påskyndades av kungens rådgivare Thomas Cromwell, när Henrik VIII 1538 på allvar började söka efter en ny hustru. 1539 hade en återförening mellan Karl V och Frans I, såväl som en förnyelse av Paulus III:s suspenderade avrättningsbulla mot Henrik, isolerat England. För att skapa ett nätverk mot påven bestämde han sig för att alliera sig med Vilhelm av Kleve.
Henrik VIII lät sig alltså övertalas av Thomas Cromwell att äktenskapet denna gång borde bygga på politiska skäl, för att få en allierad utomlands, samt för att kunna få ytterligare en arvinge. Ytterligare en anledning till att Henrik valde en utrikisk gemål kan ha varit att han under de skilsmässokriser han genomgått efter tidigare äktenskap inte hade haft tid att söka sig utomlands. Efter Jane Seymours död var han för första gången sedan 1509 ensamstående på grund av naturliga orsaker, vilket kan ha gett honom anledning till att söka sig utanför sitt rike. Hovet var mycket angeläget om att Henrik VIII skulle få en ny fru. Efter Janes död hade många av de 200 hovanställda fått gå från sina arbeten, och hovdamen Anne Basset uttryckte att "jag hoppas vid Gud att vi får en härskarinna inom kort".En av de tilltänkta var Kristina av Oldenburg, änka efter hertigen av Milano och yngsta dotter till Kristian II, men hon tackade nej. Sökandet gick vidare, bland flera andra kungligheter, och slutligen föll, i början av 1539, valet på Anna av Kleve. Henriks tidigare hustrur hade alla varit bildade kvinnor, även om Jane Seymour i detta hänseende var underlägsen de två andra, med en förfinad förmåga att konversera, musicera och underhålla en kung på det sätt som ansågs tilltalande vid ett renässanshov. 
Anna kunde däremot varken läsa eller skriva på något annat språk än det hon talade, en plattysk dialekt som de själva kallade dietsch, engelsmännen dutch, och hon hade fått en mycket ytlig utbildning, och saknade fullständigt de sociala och sofistikerade talanger som de tidigare drottningarna besuttit. Anna talade när äktenskapet ingicks inte heller engelska, vilket ytterligare försvårade för henne att göra ett gott intryck på Henrik. Trots Annas låga utbildningsgrad och sociala problem var det ingen vid Kleves hov som såg dessa problem, bortsett från att hennes mor Maria i några delar av korrespondensen uttryckte visst motstånd mot äktenskapet, och att det var med "motvilja som hon såg henne avresa". Från Henriks sida var det väldigt glädjande att Karl V irriterades över det planerade giftermålet.Förhandlingarna fortgick, och Cromwell fick veta att "hon överglänser hertiginnan så som den gyllene solen överglänser den silverne månen" samt att "alla prisar de goda dygderna och ärbarheten, och blygsamheten som tydligt framgår av det allvarsamma i hennes ansikte". Henrik skickade 1539 iväg sin hovmålare, Hans Holbein d.y., på sin tredje resa för det fjärde äktenskapet, till Kleve. Han målade två porträtt av den 24-åriga tyska prinsessan, och även av hennes syster Amalia som även hon var påtänkt som en möjlig kandidat. Henrik godkände porträttet av Anna och friade till henne. Giftermålet var en offensiv mot kejsaren, genom alliansen med Kleve. Den 4 oktober undertecknades äktenskapsfördraget.
Annas färd till England diskuterades häftigt, med en otålig kung väntande i England. Eftersom hennes fader hade dött kort före kunde varken hennes mor eller bror följa med på grund av hovsorgen, och hon tvingades därför resa ensam med sin svit. Färden gick från Düsseldorf via Kleve och Antwerpen, där 50 engelska köpmän mottog henne i "sammetsrockar och guldkedjor", trots det faktum att människorna i hennes svit fortfarande var sorgklädda. Hon färdades därefter till Gravelines för att nå engelsk mark den 11 december i Calais, där hon formellt mottogs av Arthur Plantagenet, 1:e viscount av Lisle. Hon träffade även Gregory Cromwell, Edward Seymour, 1:e earl av Hertford och Thomas Seymour samt Thomas Culpeter, alla närstående till Henrik VIII.Under tiden i Calais lärde hon sig att spela olika kortspel, framför allt piquet. Earlen av Southampton rapporterade att "hon spelade lika behagfullt och med så gott humör och sätt som jag någonsin sett hos någon adelsdam", vilket sågs som ett gott tecken. Vidare rapporterade han att hennes manér var såsom "en prinsessas". Färden från Calais blev dock försenad, och de avreste inte förrän 27 december till Deal i Kent, och Henrik, som hade väntat i Greenwich hela julen, började tappa tålamodet. Hon anlände till slut i Deal vid 5 på eftermiddagen den 27 december, eskorterad av 50 skepp. Hon fördes därifrån till Dover Castle, och vidare till Barham Downs, strax norr om Barham, Canterbury. Hon träffade där ärkebiskopen, som förde henne till Saint Augustine's Abbey, ett kloster som gjorts om till kungligt palats efter klosterupplösningen. Nästa anhalt blev Rochester där hon fördes till slottet.
Henriks tålamod hade vid det här laget brustit, och han for iväg mot Rochester för att träffa sin trolovade, och anlände på nyårsdagen. Anthony Browne skickades för att hämta henne, och han ska ha sagt att han så fort han såg henne greps av avsmak. Lord Russell sa att "han aldrig hade sett Hans Höghet så förunderligt häpen och förbluffad som den gången". Henrik var inte heller behagad av Annas utseende när han såg henne i verkligheten. Anna å sin sida var uppenbart förvirrad. Hon talade inte ett ord engelska vid tillfället, men märkte av känslorna hos dem hon mötte. Henrik skall ha sagt till Cromwell när han lämnade Annas rum att "jag tycker inte om henne". Samtida har beskrivit henne som tämligen attraktiv snarare än ful, och historien om att Henrik skulle ha kallat henne en "flandrisk märr" har numera avvisats som apokryfisk. Det sammanfattar dock de stora kulturella skillnader som fanns mellan kleveska hovet och engelska hovet, där Kleve avgudade det franska och allvarsamma. Henrik beklagade sig dock, och sade att hon "...är inte alls så vacker som det har sagts". ("She is nothing so fair as she hath been reported.") Anna själv ansåg att hon var betydligt vackrare än Katarina Parr.Det uppstod förvirring vid mötet. Allt Henrik och det brittiska hovet hade fått höra var positivt, och den person de mötte stämde inte med deras förväntningar. Det fanns flera som skulle kunna ha begått misstag eller bedragit kungen, som Holbein, engelska agenter och sändebud, med flera. Det finns få skildringar av hur hon verkligen såg ut. Charles de Marillac skrev dock att hon såg ut att vara omkring 30 (hon var 24), att hennes kropp var lång och mager, samt att hon hade ett "medelgott utseende med ett bestämt och resolut ansiktsuttryck", samt att det fanns "en karaktärsfasthet i hennes utseende som motvägde hennes brist på skönhet", något som stämmer med utsagan att "det allvarsamma i hennes ansikte" passade ihop med hennes blygsamhet.Händelsen kvarstår dock som förvirrande, och det finns ingen förklaring till att Annas utseende inte levde upp till Henriks förväntningar. Holbein, de som träffade henne i Calais, diplomater, med flera, har misstänkts för bedrägerier eller felaktiga förfaranden, även om det inte är säkert. Historikern Antonia Fraser argumenterar i Henrik VIII:s sex hustrur för att det kanske bara var så att det omåttliga begär som väckts hos Henrik VIII efter den långa väntan inte uppfylldes av hennes utseende, och att hon inte väckte "den minsta erotiska spänning hos honom"; att "klyftan mellan förväntan och uppfyllelse hade visat sig oöverstiglig".
Bröllopet ägde ändå rum den 6 januari 1540 i Greenwich, på samma ställe som Henrik VIII gifte sig med Jane Seymour. Vittnen säger att det var "en vacker syn att skåda" och Anna var klädd i en klänning av silvertyg med smycken och utslaget hår. Hon bar en krona med pärlor, ädelstenar och rosmarinkvistar, vilket skulle symbolisera äktenskaplig kärlek och trohet. Anna valde "Må Gud bevara mig" till sitt personliga valspråk som drottning. Äktenskapet fullbordades dock inte och efter bröllopsnatten anförtrodde kungen åt Cromwell att han "tyckte inte mycket om henne innan, men nu tycker jag ännu sämre om henne". ("I liked her before not well, but now I like her much worse.") Han menade att hon visst var "frisk och passelig" men "ingalunda var så fager som hon hade sagts vara". Hon var "ej som hon sagts vara utan hade bröst så slappa och andra delar av kroppen i ett sådant skick att han något ifrågasatte hennes jungfrudom"; "han skulle aldrig i hennes närvaro kunna eggas och styras av att känna henne köttsligen".
Kungen, som var bestört, såg liten chans att komma ur situationen. Trolovningen de futura mellan Anna och François de Lorraine hade aldrig blivit grundligt undersökt, och alla hade antagit att Anna var fri. Kleves sändebud "avfärdade det lättvindligt muntligen och sade att det hade skett medan de var minderåriga och därefter aldrig trätt i kraft". Vidimerade kopior av viktiga dokument utlovades av sändebuden inom tre månader den 5 januari, men sändebuden kunde inte göra detta. Det närmaste de kom var ett officiellt dokument den 26 februari som sade att den preliminära trolovningen var avskriven, men dispensen kanske aldrig skrevs. Anna betygade dock att hon var fri att gifta sig den 5 januari 1540, och genom det stängde hon denna Henriks möjlighet. Henrik svarade genom att säga att "Man har inte handlat rätt mot mig.", han tvingades att "mot min vilja lägga oket på nacken", och sade precis före vigselceremonin till Cromwell att "Om det inte vore för att ställa världen och mitt rike till freds skulle jag inte göra det jag måste göra denna dag, för något i hela världen."
Den 14 januari var Anna fortfarande oskuld, i februari likaså. Trots att de delade säng var och varannan natt "var hon alltjämt en lika ren mö som då hennes moder födde henne". Hans egen virilitet betvivlades ej; han försäkrade att han under perioden haft två ejakulationer i sömnen, utan det var på grund av hans misstanke om att hon inte var oskuld som han inte ville ha samlag med henne, enligt underrättelser till sir Thomas Heneage. Det att hon inte skulle vara oskuld går dock emot hela den stränga uppfostran hon hade fått, utan det var förmodligen ett led i kungens strävan att bli av med sin hustru.
Annas stränga uppväxt nära sin mor hade gjort att hon inte hade kunskap om jordnära företeelser och hur det hovliga livet gick till. Det var en ganska ovanlig företeelse bland flickor, då det ofta sågs som en av mödrarnas plikter att förbereda sina döttrar på bröllopsnattens händelser. Denna okunnighet skyddade dock förmodligen Anna från att bli helt förkrossad. Annas hov var på 136 personer, vilket i storlek ungefär var jämstort med drottning Katarinas hov. De flesta var engelsmän, men några viktiga personer var tyskar; däribland kocken och doktorn. Hon hade sex tärnor, och av dessa, var två ur familjen Howard. Den ena, en "söt och gladlynt liten flicka", hette Katarina Howard.Den 14 februari genomfördes den sedvanliga processionsceremonin från Greenwich till Westminster. Under processionen hyllades drottningen av arbetare, och tusen kanonskott avlossades från Towern. Processionen stannade dock inte vid Towern, som sedvanan bjöd, och det kan ha varit ett tecken på Henriks missnöje. Det var under den här tiden, när Henrik var missnöjd med sitt giftermål och den politiska kartan var extremt osäker och utrikespolitiken omväxlande, där religionen var splittrande, där reformvänliga kämpade mot reformatorer, och där ett stort antal personer avrättades, som han fick upp ögonen för Katarina Howard, som anställts vid hovet tidigare samma år. Hennes liv är höljt i dunkel; det finns inget porträtt av henne, utan allt utseende utgår från beskrivningar, och man vet inte när hon föddes. Man vet att hon var omkring trettio år yngre än Henrik. Till skillnad från Anna, som klädde sig enligt den tyska stilen, klädde sig den mycket kortväxta Katarina enligt det franska modet, vilket förmodligen gladde Henrik.Den 24 april tilldelades Katarina mark som konfiskerats av en brottsling. Hon fick därutöver 23 gåvor i maj, och det finns skäl att tro att de inledde ett förhållande under våren. Att man tror att de hade samlag beror på den förändring i uppträdande som kungen uppvisade mot Anna. Morgongåvan bekräftades av parlamentet i april, men vid påsken beklagade han fortfarande situationen, och efter pingst började saker och ting ske snabbt. Det fanns misstankar om att Katarina var gravid. Ambassadören Charles de Marillac menade att hon "redan var enceinte". Sitt sista ceremoniella framträdande som gemål gjorde Anna vid firandet av första maj, vilket som av en slump var exakt samma dag (dock inte samma år) som Anne Boleyn gjorde sitt sista framträdande.
Den 10 juni 1540 lät Henrik arrestera Thomas Cromwell, som lockat honom till äktenskapet; denne anklagades för högförräderi samt kätteri. Han fördes till Towern på Themsen, och väl där, försökte han be om nåd. Han försökte blidka Henrik genom att säga saker som att kungen mer hade varit "som en dyr fader ... än som en herre" för honom. Han dömdes till döden utan rättegång, och avrättades den 28 juli.För Henrik fanns det två sätt som han kunde skiljas från Anna på. Det ena var Annas trolovning med François, vilket var ett gott, om än inte avgörande, argument. Det andra sättet var att påvisa att äktenskapet aldrig hade fullbordats. Enligt kyrkans regler rättfärdigade det annullering, men det var svårt att bevisa; de hade trots allt delat samma sovrum under en längre tid. Heinrich Bullinger menade att drottningens oskuld var högst otrolig: "Tro det den som vill! Alltsammans berodde på att kungens tillgivenhet förflyttats från drottningen till den där lilla Katarina Howard". Kombineringen av dessa två argument gjorde att han, "uppsvingad på sina moraliska höga hästar", lyckades ta sig ur situationen. Det var dock essentiellt för hela händelseförloppet att Anna om än inte samtyckte ändå gav sitt stöd, och att frågan löstes tillfredsställande, då nya fiender inte var vad Henrik önskade sig i situationen. Under tiden var Anna helt ovetandes om sitt öde. Hon började få förtroende hos folket, och den franska ambassadören uttryckte, om än något överdrivet, att engelsmännen "värderade henne som en av de älskligaste, nådigaste och mänskligaste drottningar de hade haft". När Anna så transporterades från Greenwich till Richmond Palace den 24 juni trodde hon det förmodligen bara var en trevlig vistelse i ett trivsamt slott. Den 25 anlände dock en deputation som underrättade henne om att äktenskapet var ogiltigt.Den 6 juli informerades hon om att äktenskapet upplösts, med hänvisning till att formell dispens aldrig utfärdats efter den avbrutna förlovningen med hertigen François de Lorraine. Anna accepterade annulleringen utan protester. Hon skall ha svarat "att hon alltid böjer sig för Ers Majestäts vilja". Den 9 juli antog parlamentet ett beslut som sade att äktenskapet var ogiltigt. Redan tidigare hade dock parlamentet stipulerat en lag som sade att alla giftermål som ingåtts efter 1 juli 1540 var giltiga oavsett tidigare trolovningar. Henrik var dock mycket nöjd med Annas svar på upplösningen, och var generös tillbaka mot "dottern av Kleve". Hon fick ett stort årligt underhåll, 3 000 pund, och flera egendomar, bland annat Richmond Palace och Hever Castle, Anne Boleyns familjehem, under det villkor att hon inte färdades över havet. Hon var del i den kungliga familjen som "kungens käraste syster". Kungen tillkännagav att hon skulle betraktas som rikets fjärde dam, enbart en ny drottning och kungens döttrar skulle stå över henne i rang.Anna pressades att själv underrätta Vilhelm V av Kleve om omständigheterna i en till kungen fördelaktig ton, och hon skulle översätta ett brev författat av Henrik där hon underkastade sig kungens vilja. Den 16 juli skrev Anna till kungen och lovade att "vara Ers Majestäts ödmjukaste syster och tjänarinna", samt till kungen "Jag är förvissad om att Gud är nöjd med vad som har skett och vet mig ej ha lidit någon orätt eller skada. Min kropp är bevarad i den orördhet som jag förde in i detta rike." Henrik hade hon, även om hon inte "rätteligen kunde få honom till make", funnit vara "en god, kärleksfull och vänlig fader och broder och han har uppträtt hedervärt mot mig och med lika stor humanitet och frikostighet som du, jag själv eller någon av våra fränder eller bundsförvanter kunde önska". Hon bad Vilhelm att vänskapen till England skulle fortgå, men antydde i slutet av brevet att "det enda jag ber dig är att du så handlar i detta ärende att jag inte råkar värre ut, vilket jag innerligen hoppas att du tar hänsyn till." Ett sändebud försäkrade Henrik om att det inte skulle bli någon brytning, även om hertigen av Kleve var missnöjd. Vilhelm ville ha tillbaka Anna till "sitt eget land... ty människorna här skulle med glädje ta emot henne och missunna England varje stund hon stannade där", men fick till svar att Anna stannade i England av egen fri vilja.I och med det upphörde äktenskapet formellt. Annulleringen gav upphov till en hel del häpnad i övriga Europa. Exempelvis skall Frans I, när Henrik VIII:s drottning kom på tal, ha frågat "den drottning han har nu?", och därefter suckat djupt. En del rykten och glåpord spreds i England, och Karl V insåg att det nu skulle bli lättare att konfrontera Kleve. Detta hindrade dock inte på något sätt förberedelserna för Henriks femte giftermål, som skulle ingås för att Henrik skulle få fler potentiella arvingar, och som ägde rum redan den 28 juli, samma dag som Cromwell avrättades.
När Maria I red genom London som nybliven drottning av England var Anna där som en av de prominenta gästerna, men det var det sista offentliga framträdandet hon gjorde. Hon hade dessförinnan gjort allt färre besök vid hovet och valde slutligen att helt hålla sig till de lantlegendomar, som hon hade fått efter skilsmässan. När Henrik dog 1547 konfiskerades Bletchingley Manor och Richmond Palace, och istället fick hon egendomarna Penshurst Place och Dartford Priory i Kent. Hon stannade i England återstoden av sitt liv, det vill säga till den 16 juli 1557 då hon, efter en längre tids sjukdom, avled på Chelsea Manor några veckor innan hon skulle ha fyllt 42 år. Hon blev därmed den av Henriks hustrur som dog sist, även om Katarina av Aragonien uppnådde en högre ålder. Anna av Kleve är den enda av Henrik VIII:s hustrur som ligger begravd i Westminster Abbey.
Till giftermålet mellan Henrik och Anna eftersökte Cromwell musiker till hovet, och Jeronimo Bassanos sex söner anlände från Venedig. De var judar (av betydelse då de därigenom rimligen inte kunde vara påvliga spioner), och anses ha varit de som förde violinen till England. Man har sagt att det enda positiva resultatet av Annas och Henriks äktenskap var just att violinen nådde England. I Philippa Gregorys roman The Boleyn Inheritence har Anna av Kleve en framträdande roll. Margaret Campbell Barnes beskriver i sin My Lady of Cleves hur Annas liv kan ha varit under tidsperioden mellan att Holbein målade hennes porträtt och Henrik VIII:s död. Joss Stone spelade Anna i den tredje säsongen av TV-serien The Tudors.
B  H. A. Kelly skriver i sin The Matrimonial Trials of Henry VIII att trolovningen mellan Anna och Francois de Lorraine kan ha varit de praesenti, det vill säga, med bindande verkan, och inte de futura, och att det i så fall skulle ha krävt ett formellt upphävande, något som alltså omtvistas.
Fraser, Antonia (1995) (på svenska), Henrik VIII:s sex hustrur, Forum, ISBN 91-37-10713-5 
Fraser, Antonia (1992), The six wives of Henry VIII, Weidenfeld & Nicolson, ISBN 9780297812425 '
Schofield, John (2008), The Rise and Fall of Thomas Cromwell: Henry VIII's Most Faithful Servant, The History Press, ISBN 978-0-7524-4604-2 
Warnicke, Retha M. (2000), The marrying of Anne of Cleves: royal protocol in early modern England, Cambridge University Press, ISBN 9780521770378, http://books.google.com/books?id=P1PrjR79wzgC&dq=Anne+of+Cleves&hl=sv&source=gbs_navlinks_s

Anna av Storbritannien eller Anna Stuart (engelska: Anne Stuart), född den 6 februari 1665 och död den 1 augusti 1714, blev drottning av England, Skottland och Irland 8 mars 1702. Då England och Skottland den 1 maj 1707 enades i ett enda kungarike blev Anna Storbritanniens första regent. Hon regerade till sin död och blev den sista monarken av huset Stuart. Hon efterträddes av släktingen Georg I, av huset Hannover.Annas liv var fyllt av kriser som hade samband med tronföljden. Hennes katolske far, Jakob VII och II, hade avsatts 1688 och hennes svåger och syster hade då blivit monarker under namnen Vilhelm III och Maria II. Anna fick ett stort antal missfall och dödfödda barn, troligtvis för att hon led av Hughes syndrom eller "klibbigt blod" vilket kan leda till just detta.Varken Anna eller hennes syster lyckades få någon arvinge som överlevde barndomen, vilket ledde till en tronföljdskris eftersom den katolske James Francis Edward Stuart (the "Old Pretender", "den gamle pretendenten"), son till Jakob II, i brist på en protestantisk tronföljare kunde försöka göra anspråk på tronen. Då det skotska parlamentet kunde vägra att acceptera det engelska parlamentets val använde England olika metoder för att försäkra sig om att Skottland skulle samarbeta, såsom att försämra den skotska ekonomin genom handelsrestriktioner. Unionsakterna 1707 (genom vilka England och Skottland enades under namnet Storbritannien) var ett resultat av de förhandlingar som följde.Under Annas regeringstid utvecklades tvåpartisystemet. Anna föredrog torypartiet, men stod ut med  whigpartiet. Hennes närmaste vän och troligen mest inflytelserika rådgivare var Sarah Churchill, hertiginna av Marlborough, med vilken hon dock senare skulle komma att bli ovän. Även den senares make John Churchill, 1:e hertig av Marlborough, som under spanska tronföljdskriget ledde de engelska arméerna (efter unionen de brittiska arméerna), var en vän.
Anna föddes i St. James's Palace i London som andra dotter till Jakob, hertig av York, (senare Jakob II) och hans första maka Anna Hyde. Hennes farbror var kung Karl II och hennes syster den blivande Maria II. Anna och Maria var de enda barn till hertigen och hertiginnan av York som överlevde barndomen. Anna led av en ögonsjukdom som barn och skickades till Frankrike för behandling. Hon bodde då hos sin farmor, Henrietta Maria av Frankrike, och efter farmoderns död hos sin faster Henrietta Anna, hertiginna av Orléans. Anna återvände från Frankrike 1670. Omkring 1673 lärde hon känna Sarah Jennings, som kom att bli hennes nära vän och en av hennes närmaste rådgivare. Jennings gifte sig senare med den blivande hertigen av Marlborough, John Churchill, som senare skulle komma att bli en av Annas viktigaste generaler.År 1673 blev det känt att Annas far konverterat till katolicismen. Anna och hennes syster Maria uppfostrades dock som protestanter, på kung Karl II:s inrådan.  Anna följde 1678 med Maria av Modena till Holland, och 1679 förenades hon med föräldrarna utomlands och senare i Skottland. Den 28 juli 1683 gifte sig Anna med protestanten prins Georg av Danmark, bror till den danske kungen Kristian V. Giftermålet var impopulärt men prinsen och prinsessan trivdes bra tillsammans trots att äktenskapet var arrangerat. De hade liknande temperament och föredrog ett tillbakadraget liv. Sarah Churchill blev Annas kammarjungfru (Lady of the Bedchamber). De båda damerna lade bort titlarna och kallade varandra Mrs. Morley och Mrs. Freeman, eftersom Anna ville betona hur nära de stod varandra.Då Karl II avled 1685 (och på dödsbädden konverterade till katolicismen) besteg Annas far tronen som kung Jakob II. Men Jakob II mottogs inte väl av det engelska folket, och missnöjet växte då Jakobs andra maka Maria av Modena den 10 juni 1688 födde en son (Jakob Edvard Stuart), något som möjliggjorde inrättandet av en katolsk dynasti. Anna var inte närvarande vid tillfället utan hade rest till Bath, vilket gav upphov till tron att barnet var illegitimt, men den mest troliga anledningen till hennes frånvaro var Jakobs önskan att utestänga alla protestanter från statsangelägenheter. "Jag kommer att bli nöjd," skrev Anna till Maria, "oavsett om barnet är äkta eller oäkta. Han kan vara vår bror, men det vet bara Gud … man kan inte låta bli att ha tusen farhågor och dystra tankar, men vad som än förändras kommer jag förbli trogen min tro och dig".Prinsessan Annas syster och svåger, Maria och Vilhelm, invaderade sedan England för att avsätta den impopuläre och despotiske Jakob II. Jakob försökte fly från riket den 11 december 1688, och abdikerade tolv dagar senare.Anna hölls i avskildhet under händelserna före revolutionen. Hennes agerande influerades troligtvis av Churchills och även om Jakob hade förbjudit henne att så som planerat besöka systern Maria under våren 1688  korresponderade hon med henne, och hon kände utan tvekan till Vilhelms planer. Hon befann sig i en kritisk och smärtsam position. Efter att Vilhelm landstigit vägrade hon att visa sympati för kungen och skrev på Churchills inrådan till prinsen samt uttryckte sitt gillande inför hans agerande. Churchill övergav kungen den 24 november, prins Georg gjorde det den 25 november, och då Jakob återvände till London den 26 november upptäckte han att Anna och hennes jungfru hade följt sina makars exempel. De flydde från Whitehall via en baktrappa och bodde en natt hos biskopen av London innan de begav sig Nottingham, dit de anlände den 1 december. Prinsessan presenterade sig och utsåg ett råd. Sedan reste hon till Oxford, där hon mötte prins Georg och ett stort sällskap i triumf. Precis som Maria förebråddes hon att hon inte verkade bry sig om kungens flykt, men hon svarade att hon inte ville uppvisa påtvingade känslor. Hon återvände till London den 19 december och besöktes omedelbart av Vilhelm. 
År 1689 samlades ett konventionsparlament som förklarade att Jakob hade abdikerat från riket då han försökte att fly och att tronen därför var vakant. Kronan erbjöds till och accepterades av Vilhelm och Maria, som regerade tillsammans. I Bill of Rights 1689 slogs tronföljden fast: Prinsessan Anna och hennes ättlingar skulle efterträda Vilhelm och Maria. Efter dem i tronföljden skulle ättlingar till Vilhelm i ett eventuellt framtida äktenskap komma.
Kort efter sitt trontillträde utnämnde Vilhelm och Maria Lord Churchill till earl av Marlborough. Senare kom dock paret Marlborough att inte behandlas lika väl. Lord Marlborough misstänktes 1692 för att vara en jakobit (dvs. en person som ansåg att Jakob II var den rättmätige monarken), varvid Maria II fråntog honom alla hans uppdrag och utestängde honom från hovet. Detta ledde till att Anna i vredesmod flyttade från sitt kungliga residens till Syon House, som vid denna tid var hem för hertigen av Somerset. Prinsessan Anna fråntogs då sitt livgarde, och vakterna vid de kungliga slotten förbjöds att göra honnör för hennes make.
Efter att Maria II avlidit av smittkoppor 1694 fortsatte Vilhelm III att regera ensam. För att förbättra sin popularitet (som alltid varit mindre än hustruns) lät han Anna återfå sina tidigare privilegier och lät henne bo i St. James's Palace. Samtidigt höll han henne i bakgrunden och avstod från att utnämna henne till ställföreträdande regent under hans frånvaro. År 1695 försökte Vilhelm vinna prinsessan Annas gunst genom att återinsätta Marlborough. I gengäld stödde Anna Vilhelms regering, även om hon vid denna tid, 1696, enligt Jakob eftersom hon hade möjligheten att ärva tronen, skrev till sin far och frågade om hon hade hans tillåtelse att bära kronan vid Vilhelms död samt lovade att han skulle återinsättas då tillfälle gavs. Ett ogrundat rykte om att Vilhelm funderade på att göra Jakobs son till sin tronföljare, med villkoret att han uppfostrades till protestant i England, kan ha oroat henne.Under denna tid genomled prins Georg och prinsessan Anna många personliga tragedier. År 1700 hade den blivande drottningen varit gravid åtminstone arton gånger; tretton av dem fick hon missfall eller födde dödfödda barn. Fyra av de fem barn som var vid liv vid förlossningen dog före två års ålder. Det enda barn som överlevde spädbarnsåren, Vilhelm, hertig av Gloucester, dog elva år gammal den 19 juli 1700, vilket ledde till en tronföljdskris.Vilhelm och Maria hade inga barn och tronföljaren prinsessan Anna var nu den enda personen i den tronföljd som hade slagits fast i Bill of Rights. Om grenen hade utslocknat helt hade det varit lätt för den avsatte kung Jakob att återkräva tronen. För att hindra att en katolik skulle kunna inta tronen antogs Act of Settlement 1701, där det fastslogs att om varken Anna eller Vilhelm III skulle få någon avkomma i ett framtida äktenskap skulle kronan ärvas av Sofia, kurfurstinna av Hannover, och hennes ättlingar som härstammade från Jakob I av England genom Elisabet av Böhmen. Flera personer med större genealogiska anspråk hoppades över på grund av att de var katoliker. Anna accepterade den nya tronföljdslinje som skapats i Act of Settlement.I fortsättningen undertecknade Anna sina brev till Lady Marlborough med "din beklagansvärda stackare" och ”trogna Morley." Om hon inte skulle få någon egen avkomma hade Anna vid denna tid troligtvis föredragit att som sin efterträdare se sin far, som då befann sig i St Germain, eller någon i hans familj. Men hon förstod nödvändigheten av en protestantisk efterträdare och accepterade därför Act of Settlement. Hon bar dock sorgklädsel vid sin faders död senare under 1701. Hon gjorde sig dock inte omtyckt hos sin halvbror, Jakob II:s son och arvtagare Jakob Edvard Stuart (the "Old Pretender").
Vilhelm III avled 8 mars 1702 och Anna tillträdde tronen den 23 april . Ungefär samtidigt inleddes det spanska tronföljdskriget, en konflikt kring den franske kungen Ludvig XIV:s barnbarn Filips rätt att ärva den spanska tronen. Även om Filip utsågs till tronarvinge i den tidigare spanske kungens Karl II:s testamente var större delen av Europa emot honom, eftersom man oroades över att den franska dynastin skulle bli alltför mäktig. I testamentet fanns ett villkor om att Filip skulle ge upp sina anspråk på den franska tronen, men Ludvig lät stryka det villkoret för det fall att många av hans arvtagare skulle dö. Detta var ingen orealistisk oro eftersom större delen av Ludvigs familj dog i smittkoppor kort före hans egen död, med bara hans femårige sonsonson Ludvig XV kvar att ärva tronen. England hade även förargats över att Ludvig XIV hade utropat den gamle tronpretendenten Jakob Edvard Stuart till "Jakob III av England" efter Jakob II:s död. Därför stödde England motståndaren, den tidigare spanske kungens österrikiske kusin, ärkehertig Karls anspråk på den spanska tronen.Det spanska tronföljdskriget (som i Nordamerika kallas Drottning Annas krig, det andra av de fransk-indianska krigen) skulle fortsätta fram till de sista åren av Annas regeringstid och dominera såväl inrikes- som utrikespolitiken. Kort efter sitt trontillträde utsåg hon sin make till Lord High Admiral, vilket gav honom kontrollen över Royal Navy. Kontrollen över armén gavs till Lord Marlborough, som hon utsåg till Captain-General. Marlborough mottog utöver detta åtskilliga utmärkelser av drottningen; han blev bl.a. riddare av Strumpebandorden och upphöjdes till hertig. Hertiginnan utsågs till Mistress of the Robes, den högsta rank en dam kunde uppnå.
Annas första ministär bestod huvudsakligen av torypolitiker, ledda av Sidney Godolphin. Whigs – som till skillnad från Tories var ivriga tillskyndare av det spanska tronföljdskriget – blev mycket mer inflytelserika efter det att hertigen av Marlborough vunnit en stor seger i Slaget vid Blenheim 1704. Whigs fick snabbt mer makt, och tack vare Marlboroughs inflytande försvann nästan alla tories från ministären. Lord Godolphin allierade sig med Marlborough för att säkra sin post. Även om Lord Godolphin officiellt var regeringens ordförande var det hertigen av Marlborough och de båda statssekreterarna (Charles Spencer, 3:e earl av Sunderland och Robert Harley) som styrde. Lord Godolphins son gifte sig med hertigen av Marlboroughs dotter och Lord Sunderland var hertigen av Marlboroughs svärson. Flera andra gynnades också av Marlboroughs nepotism.
De följande åren av Annas regeringstid kännetecknas av försöken att ena England och Skottland i ett rike. Det engelska parlamentet försummade att rådfråga Parliament of Scotland eller Estates of Scotland efter ha godkänt Act of Settlement 1701. Skottarna ville bevara Stuartdynastin och antog Act of Security där det stod att om drottningen inte fick någon avkomma skulle de skotska godsägarna få välja nästa skotska monark bland de protestantiska ättlingarna till den skotska kungaätten. Den person som de skotska godsägarna valde skulle inte vara samma person som på den engelska tronen om inte olika religiösa, ekonomiska och politiska krav kunde uppfyllas. Även om det ursprungligen inte var tänkt så, gavs kunglig sanktion då det skotska parlamentet hotade med att dra tillbaka de skotska trupperna från hertigen av Marlboroughs armé i Europa och vägrade att driva in skatt. Det engelska parlamentet, som oroade sig över ett självständigt Skottland skulle återuppta Auld Alliance (med Frankrike), svarade med Alien Act 1705, där det fastslogs att ekonomiska sanktioner skulle införas och att skotska medborgare skulle förklaras som utlänningar (vilket riskerade deras rätt till ägande i England) om inte Skottland antingen upphävde Act of Security eller gick in i en union med England. Godsägarna valde det senare och kommissionärer valdes för att förhandla om villkoren för en union. Articles of Union godkändes av kommissionärerna den 22 juli 1706, och även det skotska parlamentet samtyckte (även om en överväldigande majoritet av det skotska folket var emot detta) den 16 januari 1707. Enligt beslutet blev England och Skottland ett rike kallat Storbritannien den 1 maj 1707.Relationen mellan hertiginnan av Marlborough och drottning Anna försämrades under 1707. Hertiginnan hade visat sig grälsjuk och hennes ställning hade underminerats av en annan av drottningens vänner, Abigail Masham, kusin till hertiginnan av Marlborough och även släkting till en av Annas whigministrar, Robert Harley. Genom Masham kunde Harley utöva inflytande över drottningen. Då Lord Godolphin och hertigen av Marlborough fick reda på Harleys nya maktmöjlighet försökte de få honom avsatt. Anna mottog hans avgångsansökan 1708. Fem whigpolitiker – Lord Sunderland, Thomas Wharton, 1:e earl av Wharton, John Somers, 1:e baron Somers, Charles Montagu, 1:e baron av Halifax och Robert Walpole – dominerade politiken och blev kända som "Junto". Harley fortsatte att utöva inflytande över drottningen som hennes privata rådgivare.Annas make prins Georg av Danmark avled i oktober 1708. Hans ledarskap över Admiralty ogillades av whigledarna, och då han låg på sin dödsbädd förberedde vissa whigpolitiker sig för att lägga fram en motion för att avsätta honom som Lord High Admiral. Anna tvingades att vädja till hertigen av Marlborough för att försäkra sig om att en sådan motion inte lades fram. Efter hennes makes död umgicks Anna allt mindre med den högdragna hertiginnan Marlborough och föredrog den mer respektfulla Abigail Mashams sällskap. Drottningen avslutade vänskapen 1709.
Whigs fall kom hastigt då det kostsamma spanska tronföljdskriget började bli alltmer impopulärt i England; Robert Harley använde sig särskilt skickligt av frågan för att motivera väljarna. Det folkliga missnöjet ökade efter att Henry Sacheverell, en torypräst som attackerade whigregeringen för att den var tolerant mot religiösa dissenter, åtalades för uppvigling. Ännu mer förnedrande var det för whigpolitikerna när han inte dömdes till det önskade straffet; Dr Sacheverell fängslades inte, som många whigpolitiker hade hoppats, utan suspenderades endast från predikan under tre år.  I det allmänna valet 1710 återvalde en missnöjd befolkning en stor torymajoritet.Marlborough var fortfarande för inflytelserik för att kunna avsättas, men hans släktingar började snart förlora sina poster. Lord Godolphin avsattes 7 augusti 1710; den nya ministären leddes av Robert Harley och inkluderade Henry St John. Marlborough avsattes på grund av slöseri med allmänna medel.  Den nya toryregeringen försökte få fred i det spanska tronföljdskriget, för (vilket senare händelser visade) en österrikisk seger (Österrike var Storbritanniens huvudallierade) skulle bli lika skadlig för brittiska intressen som en fransk seger. Whigpolitikerna kunde inte tolerera en regent från huset Bourbon på den spanska tronen, men torypolitikerna var redo att kompromissa genom att ge Spanien till den franske kungens sonson.Dispyten löstes genom yttre omständigheter: Whigpolitikerna stödde ärkehertig Karl och när hans äldre bror avled 1711 ärvde ärkehertig Karl Österrike, Ungern och det tysk-romerska rikets tron. Att då dessutom ge honom Spaniens tron skulle göra honom alltför mäktig, något som inte längre låg i Storbritanniens intresse. Men det förslag till fördraget i Utrecht som lagts fram för parlamentet för ratificering gick inte så långt som whigpolitikerna ville för att inskränka ätten Bourbons makt. I underhuset var torymajoriteten omöjlig att angripa, men det var inte på samma sätt i överhuset. För att blockera fredsplanerna gick whigpolitikerna in i en allians med Daniel Finch, 2:e earl av Nottingham och hans torybundsförvanter i överhuset. Drottningen och hennes ministär, som såg behovet av ett avgörande beslut, avsatte hertigen av Marlborough och lämnade över ansvaret för de brittiska trupperna till James Butler, 2:e hertig av Ormonde. För att eliminera whigmajoriteten i överhuset utsåg Anna tolv nya pärer (varav en var Abigail Mashams make) under en enda dag. En sådan massutnämning av pärer var verkligen ovanlig, Elisabet I hade utsett färre pärer under närmare femtio år än vad Anna gjorde under en enda dag.Enligt villkoren i det fastställda fördraget fick den franske kungen Ludvig XIV:s sonson Filip sitta kvar på den spanska tronen och behålla de spanska kolonierna i den Nya världen. Resten av det spanska arvet delades dock upp mellan olika europeiska kungligheter. Storbritannien fick Gibraltar och Menorca. Även flera franska kolonier i Nordamerika gick till Storbritannien och detta avslutade såväl Storbritanniens inblandning i det spanska tronföljdskriget som Drottning Annas krig.
Anna avled den 1 augusti 1714 av obehandlad gikt som slutade med rosfeber, vilket ledde till feber och abscess. Hennes lik var så uppsvällt att det begravdes i en stor, nästan kvadratisk kista i Westminster Abbey.Hon dog kort efter kurfurstinnan Sofia av Pfalz, och kurfurstinnans son Georg I, kurfurste av Hannover ärvde den brittiska kronan. Det påstås att man i enlighet med Act of Settlement 1701 hoppade över omkring femtio katoliker med större genealogiska anspråk, något som dock aldrig bevisats. Bland dem fanns Annas halvbror James Francis Edward Stuart. Kurfurstens tillträde på den brittiska tronen var relativt stabilt. Under åren 1715 och 1719 inträffade jakobitiska uppror, vilka dock båda misslyckades.
Annas regeringstid präglades både av ett ökat inflytande för ministrarna och en minskad makt för kronan. År 1708 blev Anna den sista brittiska regenten att använda den kungliga sanktionen och inlade sitt veto mot ett lagförslag, i detta fall ett lagförslag rörande skotsk milis. På grund av sin hälsa (hon led av porfyri) lät hon sina ministrar, främst Robert Harley, såväl som sina bästa vänner – Sarah Churchill, hertiginna av Marlborough och Abigail Masham – dominera politiken. Maktskiftet från kronan till kabinettet blev ännu tydligare under Georg I:s regeringstid. Dennes rådgivare Sir Robert Walpole beskrivs ofta som "Storbritanniens förste premiärminister".År 1709 utfärdade Anna en kungörelse känd som Golden Book till folket i tyska Pfalz vid Rhen där hon uppmanade folket att ta sig till Rotterdam där de skulle kunna stiga ombord på den brittiska flottan och åka till de brittiska kolonierna i Amerika. Eftersom de blivit så hårt drabbade av det spanska tronföljdskriget tog sig tusentals till den holländska republiken. Den brittiska regeringen tvingades låta över 3000 tyskar (totalt 800 familjer) bosätta sig i Irland, främst i County Limerick och County Wexford. Författaren Daniel Defoe gav publicitet åt deras sak. De var protestanter, och de fick var sin standardmusköt från den brittiska armén, av tyskarna kallade en ”drottning Anna-musköt”. Deras ättlingar finns kvar där än idag, även om de är få och deras unika tyska dialekt nästan är utdöd.Konstnärlig, litterär och vetenskaplig utveckling skedde under Annas tid. Inom arkitekturen skapade Sir John Vanbrugh byggnader som Blenheim Palace (Marlboroughs hem) och Castle Howard. Författare som Daniel Defoe, Alexander Pope och Jonathan Swift blomstrade under Annas regeringstid. Sir Isaac Newton levde under Annas tid, även om han gjort sina främsta upptäckter redan under Vilhelm och Marias tid. Annas namn förknippas med världens första betydande upphovsrättslag, känd som Statute of Anne (1709), som gav ensamrätt åt författare i stället för åt boktryckare.Anna tyckte om brandy, vilket gav henne smeknamnet "Brandy Nan".
28 juli 1683–8 mars 1702: Hennes kungliga höghet, prinsessan Anna av Danmark (Her Royal Highness Princess Anne of Denmark)
8 mars 1702–1 maj 1707: Hennes majestät, drottning av England, Skottland och Irland
1 maj 1707–1 augusti 1714: Hennes majestät, drottning av Storbritannien och Irland
Den här artikeln är helt eller delvis baserad på material från engelskspråkiga Wikipedia, Anne, Queen of Great Britain, 10 februari 2007.
Ernest Alfred Benians et. al. (1909). The Cambridge Modern History. MacMillan & Co. http://books.google.com/books?vid=OCLC00487943&id=UkiuhTjyAuAC&pg=RA1-PA91&lpg=RA1-PA91&dq=act+of+union#PRA1-PA91,M1 
Edward Gregg (2001). Queen Anne. Yale University Press. ISBN 0-300-09024-2. http://books.google.com/books?vid=ISBN0300090242&id=rpUnT_1eWCQC&pg=PP1&lpg=PP1&ots=fFR_mjkU6M&dq=queen+anne&sig=6MTBSTd4ox3ObpZMac6VxvVHPfM#PPA94,M1 
Arthur Donald Innes (1913). A History of England and the British Empire. The MacMillan Company. http://books.google.com/books?vid=OCLC01319080&id=m4ICAAAAMAAJ&pg=RA1-PA89&lpg=RA1-PA89&dq=act+of+succession#PRA1-PA440,M1 
John Lednum (1859). A History of the Rise of Methodism in America. Philadelphia: John Lednum 
Edmund Lodge (1832). The Genealogy of the Existing British Peerage. Saunders and Otley. http://books.google.com/books?vid=OCLC03444095&id=QK-4tHp4dzgC&pg=RA1-PA2-IA10&lpg=RA1-PA2-IA10&dq=peerage#PRA4-PA8,M1 
Adolphus W. Ward (ed.). The Cambridge Modern History. Cambridge, England: Cambridge University Press. http://www.uni-mannheim.de/mateo/camenaref/cmh/cmh.html

Anna Maria Rückerschöld, före adlandet Rücker, född 5 februari 1725 i Hedemora landsförsamling, död 25 maj 1805 i Jakobs församling i Stockholm, var en svensk författare som skrev ett flertal populära böcker om hushållning och matlagning under sent 1700- och tidigt 1800-tal.
Rückerschöld växte upp i ett högborgerligt hem i Dalarna och i kretsen kring sin morfar Christopher Polhem. Hon fick aldrig någon formell utbildning, men lärde sig genom att följa sina bröders undervisning i hemmet. 1750 gifte sig Rückerschöld med en hovrättskamrer och flyttade först till en gård i Upplands Väsby och senare till Stockholm. Hon fick fyra barn, men överlevde samtliga och även sin make, och dog i Stockholm 1805.
Rückerschöld propagerade även för kvinnors rätt till utbildning inom hushållsfrågor och förde ut sina åsikter i ett anonymt brev i tidskriften Allmänna Magazinet 1770, ett brev som senare har tillskrivits henne. Tillsammans med Cajsa Warg och andra kokboksförfattare var hon en inflytelserik profil inom det kulinariska området i Sverige under den gustavianska tiden. Till skillnad från Cajsa Warg sysslade Rückerschöld även med samhällsfrågor och hushållsekonomi.
Anna Maria Rückerschöld föddes 5 februari 1725 som dotter till Emerentia Polhem och Reinhold Rücker, jurist vid hovrätten i Stockholm. Hon växte upp i Stjärnsund och Hedemora i en familj med sju flickor och tre pojkar. Familjen tillhörde det övre samhällsskiktet och fadern adlades 1751 på namnet Rückersköld, samma år som han dog. Reinhold Rücker var ofta frånvarande medan han arbetade i Stockholm och lämnade hushållet åt sin fru. Eftersom Rückerschöld var dotterdotter till uppfinnaren och bruksägaren Christopher Polhem, tillbringade hon delar av sin barndom med sin morfar på Stjärnsund. När hon var tolv skickades hennes tre bröder till Uppsala universitet för att få en utbildning. De sju systrarna blev kvar i Hedemora utan att få chansen till en formell skolning, något som så gott som inga flickor fick vid den tiden. Den bildning som är påtaglig i hennes verk skaffade hon sig dels genom att närvara vid brödernas tidiga undervisning av informator i hemmet, dels genom att läsa mycket på egen hand.År 1750 gifte sig Rückerschöld med hovrättskamrern Jonas Jakobsson Dahl i Stockholm, utbildad i Uppsala och son till en manufakturägare. Rückerschöld behöll, som de allra flesta kvinnor vid den här tiden, sitt flicknamn hela livet och ändrade det först när hennes far adlades 1751 och lade till ”-schöld” till sitt efternamn. Hon var 25 år när hon gifte sig och Dahl 33. Paret fick sitt första barn, Emerentia, 1751, och flyttade 1760 till Sätra gård i dagens Upplands Väsby strax norr om Stockholm.
Rückerschöld födde ytterligare två barn mellan 1759 och 1765, Maria Fredrica och Christopher. Ett fjärde barn, Chierstin, dog bara sju timmar efter födseln. De övriga tre nådde vuxen ålder. Emerentia gifte sig med en småländsk lagman, Johan Bergencreutz, medan Maria Fredrica förblev ogift. Christopher gick till sjöss och hördes aldrig av igen. Familjen dyker därefter upp i källorna först 1775 som boende Stockholm. Makarna överlevde alla sina barn; Dahl dog 1796 och Rückerschöld 1805.
Rückerschöld är mest känd för sina böcker om matlagning och hushållning men även en artikel som argumenterade för att kvinnor skulle få utbildning i hushållskunskap har tillskrivits henne. Artikeln publicerades februari 1770 i form av ett brev med titeln Det Olyckliga Swenska Fruentimrets Böneskrift till Allmänheten i tidskriften Almänna Magazinet med signaturen ”Fru D**” (troligen ”Fru Dahl”). Identifieringen av Rückerschöld som författare till artikeln har gjorts av historikern Agneta Helmius och grundar sig på brevväxling med Carl Christoffer Gjörwell den äldre, utgivaren av Almänna Magazinet. I brevväxlingen tackade Rückerschöld Gjörwell för att hon fått en av sina skrifter publicerad och skrev ”och skulle jag i min lilla wrå blifwa fullkomligen tillfredställd, om jag finge öfwerlefwa det minsta åtgärd af det jag till min kiöns förmåner i min simpla skrift dristat pårycka”.Artikeln publicerades under en tid då det fördes en livlig allmän debatt. Tryckfrihetsförordningen hade utfärdats 1766 och uppmuntrade till en öppen diskussion om hur man kunde förbättra det svenska samhället. Ekonomi, migration, jordbruk och utbildning var bland de hetast omdiskuterade ämnena, och i det ingick den problematiska situation som ogifta medelklasskvinnor befann sig i. Utan en make hade en svensk kvinna under sent 1700-tal svårt att hitta försörjningsmöjligheter, särskilt då tjänstefolk ur lägre samhällsklasser ofta fick anställning som hushållerskor och därmed minskade möjligheten till anställning för ogifta kvinnor.Rückerschöld försvarade den ”naturliga” uppdelningen mellan kvinnliga och manliga sysselsättningar, men förordade samtidigt att man skulle upprätta skolor där man lärde ut hushållssysslor, som matlagning, sömnad och grundläggande kunskaper i hushållsekonomi. Hon ansåg att behovet av praktiska hushållskunskaper skulle prioriteras framför sociala färdigheter avsedda att behaga omgivningen, till exempel musikalitet, broderi och konst. Genom allegorier uttryckte hon sin syn på hur män och kvinnor skulle förhålla sig till varandra och hur hon ömmade för sina medsystrars välbefinnande. För att visa hur allvarligt hon såg på frågan jämförde hon de svenska kvinnornas villkor med Filomela, en figur ur den grekiska mytologin som våldtogs av sin systers man som också skar ut hennes tunga så att hon inte kunde berätta om övergreppet. Filomela lyckades i slutändan avslöja sin svågers brott genom att tålmodigt återge sin berättelse genom sitt broderi.I sin filosofi var Rückerschöld mycket präglad av upplysningens och frihetstidens idéer och därmed en god representant för epoken. Hennes intresse för hushållningen berodde på att hon ansåg att hushållningen var så viktig för samhällsekonomin att dess åsidosättande kunde få allvarliga konsekvenser för samhället som helhet. Hon ivrade därför för att utveckla hushållsvetenskapen, ett ämne som först på 1900-talet infördes på forskarnivå.
År 1785, femton år efter att hon skrev sin appell för kvinnlig utbildning i hushållskunskaper, gav Rückerschöld ut En Liten Hushålls-Bok under eget namn. Boken innehåller diverse praktiska råd för hushållsarbete: matlagning, städning, tvätt, ölbryggning, slakt, med mera. Den var klart påverkad av sin tids merkantilistiska ekonomiska idéer om att man skulle vara självförsörjande i största möjliga mån. Hon rådde därför sina läsare att utnyttja närbelägna naturresurser som bär och svamp och att ersätta importerade varor med lokala produkter, exempelvis vin mot saft och att använda vinäger framställd av egenodlad frukt. Antalet egentliga recept är få och samtliga beskriver hur man gör vardagsrätter som gröt och soppa. För finare matlagning som inte var lika sparsam och ekonomisk rekommenderade Rückerschöld andra kokböcker, där Cajsa Wargs kokbok framställdes som den främsta.En Liten Hushållsbok blev tillräckligt populär för att tryckas i ytterligare två upplagor och 1796 utkom Rückerschölds första riktiga kokbok, Den Nya och Fullständiga Kok-Boken. Den var betydligt mer omfångsrik, över 300 sidor, och innehöll även recept på finare rätter. Trots det höll Rückerschöld fast vid sina ursprungliga sparsamhetsideal. I förordet beskriver hon Wargs kokbok som alltför extravagant för nybildade hushåll även om boken ”owedersägligen [är] den bästa i sit slag” och kan ursäktas med att den skrevs under bättre tider av en författare som arbetade i ett rikt kök. I kokboken fortsätter Rückerschöld att argumentera för hur viktigt det är för kvinnor att vara skickliga hushållerskor; utan den kunskapen kan de inte uppfylla sitt kvinnliga kall. Boken innehåller också korta beskrivningar av arketypiska hushållerskor som tjänar som varnande exempel då de försummat hushållet till förmån för smink, läsning, fromhetsutövning och att ägna sig för mycket åt det som är tjänstefolkets sysslor. Bara det sista exemplet, Beningnia, tjänar som ett ideal att rätta sig efter. Genom att vara ödmjuk, flitig och kunnig och genom att vara den som först vaknar och sist går till sängs visar hon att hon är ”sin mans Ära, husets krona, husfolkets glädje, wännernas frögd, de fattigas hugswalerska, de tröstlösas råd, de bertryktas tillflygt, och slutligen elaka grannars afunds föremål”.Före sin död hann Rückerschöld skriva ytterligare två böcker om hushållsarbete och matlagning: Fattig Mans Wisthus och Kök och En Liten Hushålls-Cateches. Den första gavs ut 1796 och riktade sig till en bredare läsarkrets än de tidigare verken. I den ingick inte bara mindre stadshushåll utan även bondehushåll som utgjorde den överväldigande majoriteten av den svenska befolkningen vid den tiden. Än en gång betonades att kvinnor behövde ha gedigna kunskaper om hushållet och boken manar dem att ta väl hand om hushållsekonomin för att förhindra inkompetenta män från att ruinera familjen. Förutom recept på enklare rätter finns besparingsråd såsom hur man bakar eget bröd eller går samman med grannarna för att köpa större mängder mat till lägre pris. Bokens upplägg är att Rückerschöld själv går husesyn i ett bondehushåll och får se ladan, visthuset, köksträdgården, o.s.v. och har synpunkter på förbättringar i samtliga fall. Fattig Mans Wisthus och Kök fick Patriotiska sällskapets silvermedalj som den första kokboken avsedd för fattigare hushåll. Trots att sällskapet redan på 1770-talet hade utlyst priset var det inte förrän 1797 som det tillföll Rückerschöld och föranledde en andra upplaga.En Liten Hushålls-Cateches kom ut 1800 och omfattade bara 43 sidor. I denna sista bok upprepade Rückerschöld en sista gång vikten av hushållskunskaper och att flickor redan i tidig ålder borde få delta i arbetet kring hemmet hellre än att man gav dem opraktisk bildning. Samtidigt som hon ansåg att kvinnor skulle respektera den av Gud givna ordningen i hemmet och vara såväl lydiga som ödmjuka, så uppmuntrade hon kvinnor att ta saken i egna händer; bristen på hushållskunskaper skulle vägas upp genom att dela med sig av kunskaper och föra vidare lärdomar från generation till generation.Rückerschöld var den första svensk som beskrev tillagning av potatis, som hon också förespråkade. Det är svårt att avgöra hur egenartade och nydanande hennes recept och råd är; böckerna innehöll en rad konkreta och handfasta tips, men det är oklart hur väl läst hon var i en tid då böcker var förhållandevis ovanliga och dyra. Vid sidan av hushållning med resurserna framhöll hon vikten av hygien vid matlagning, diskuterade kopplingen mellan mat och hälsa och förespråkade plantering av fruktträd och bärbuskar. Hennes idéer har av historikern Agneta Helmius liknats vid dem som morfadern Polhem framfört i Samtal emellan en svär-moder och sonhustru, särskilt vad gäller att maten borde lagas så att inte råvarornas ”spiritus”, dess inneboende naturliga kraft, försvagades. Rückerschöld var inte bara en föregångare vad gäller kvinnofrågor utan även i förslaget att upprätta hushållsskolor, vilket blev verklighet först på 1900-talet.
Det Olyckliga Swenska Fruentimrets Böneskrift till Allmänheten (1770, under pseudonym, se ovan)
Helmius, Agneta "Det Olyckliga Swenska Fruentimret": Om kokboksförfattarinnan Anna Maria Rückerschöld och kvinnors villkor på 1700-talet. Polhemsstiftelsen i Stjernsund, Hedemora. 1993.
Helmius, Agneta, "Rückerschöld, Anna Maria" i Svenskt biografiskt lexikon band 30, s. 795-797. Norstedts, Stockholm. 2000.
Ärlemalm, Inger Cajsa Warg, Hiram och de andra: om svenska kokboksförfattarinnor. Ordalaget, Bromma. 2000. ISBN 91-89086-15-5

Anne Boleyn (försvenskat Anna Boleyn), född 1501, död 19 maj 1536 i Towern, London (avrättad), var markisinna av Pembroke, andra maka till kung Henrik VIII av England och mor till Elisabet I av England. Genom sitt giftermål med Henrik kom hon också att bli en nyckelfigur i den politiska och religiösa omvälvning som inledde den engelska reformationen. Hon var dotter till Sir Thomas Boleyn och hans maka Lady Elizabeth Howard, och därmed mer högadlig än både Jane Seymour och Catherine Parr, två av Henrik VIII:s senare gemåler. Hon utbildades i Frankrike, främst som hovdam hos Frans I:s gemål drottning Claude. Därefter återvände hon till England 1522.
Två år senare förälskade sig Henrik VIII i henne och inledde sin uppvaktning. Anne stod emot hans försök att förföra henne och göra henne till sin älskarinna, som hennes syster Mary hade varit. Henrik försökte annullera sitt äktenskap med Katarina av Aragonien, så att han i stället skulle kunna gifta sig med Anne. När det stod klart för honom att påven Klemens VII inte skulle godkänna denna annullering inleddes den religiösa brytningen mellan England och den Romersk-katolska kyrkan.
Ärkebiskopen av York Thomas Wolsey avsattes från sin post som lordkansler, en avsättning som Anne påstods ligga bakom, och senare utsågs familjen Boleyns kaplan, Thomas Cranmer, till William Warhams efterträdare i Canterbury. Bröllopet mellan Henrik och Anne ägde rum den 25 januari 1533. Det dröjde dock fyra månader, till den 23 maj samma år, innan Cranmer offentligt ogiltigförklarade äktenskapet mellan Henrik och Katarina. Fem dagar senare förklarade han äktenskapet mellan Anne och Henrik giltigt. Kort därefter blev Henrik och ärkebiskopen bannlysta av påven. Till följd av äktenskapet bröt engelska kyrkan med Rom och kom i stället under kungens kontroll.
Anne kröntes till drottning av England den 1 juni 1533. Senare samma år, den 7 september, födde hon en flicka, som senare skulle komma att bli Elisabet I. Anne misslyckades med att snabbt få någon manlig avkomma och två år efter bröllopet försökte man ersätta henne. Trots att bevisen högst troligtvis var arrangerade i en politisk kupp för att avsätta henne, anklagades Anne Boleyn 1536 för äktenskapsbrott, incest och högförräderi. Hon halshöggs på Towern den 19 maj samma år. Hennes tid som drottning varade i tusen dagar. Efter dottern Elisabets kröning vördades Anne som den engelska reformationens martyr och hjältinna, särskilt i John Foxes verk. Under århundradena har Anne Boleyn inspirerat till eller omnämnts i åtskilliga verk. Hon har kommit att kallas "den mest inflytelserika och betydelsefulla regentgemålen England någonsin haft."
Anne var dotter till Sir Thomas Boleyn (senare förste earl av Wiltshire och förste earl av Ormonde) och hans maka Lady Elizabeth Howard, dotter till hertig Thomas Howard av Norfolk. Thomas Boleyn var en respekterad och språkbegåvad diplomat, som var en av kung Henrik VII:s gunstlingar, och han skickades på många diplomatiska uppdrag utomlands. Det är omöjligt att fastställa när Anne föddes, på grund av att det inte nedtecknats i församlingsregistren och samtida uppgifter är motsägelsefulla. En italiensk historiker menade år 1600 att hon var född 1499, medan Thomas Mores svärson William Roper menade att hon var född 1512. Det är även oklart när hennes två syskon föddes, men det verkar som om systern Mary var äldre. Marys barn var dock säkra på att deras mor hade varit den äldre av systrarna. Marys sonson gjorde anspråk på en Ormondetitel 1596, grundat på att hon skulle ha varit den äldre dottern, vilket Elisabet I accepterade. Deras bror George föddes omkring 1504. Som barn kallades Anne för Nan i familjen.Den akademiska debatten kring Annes födelsedatum kretsar kring två olika nyckelår: 1501 och 1507. Eric Ives, en brittisk historiker och jurist, förespråkar årtalet 1501 medan Retha Warnicke, en amerikansk forskare som också skrivit en biografi över Anne, föredrar 1507. Nyckelbeviset är ett brev, som Anne skrev omkring 1514. Hon skrev det på franska till sin far, som bodde i England, medan Anne utbildade sig i Nederländerna. Ives menar att brevets stil och dess mogna handstil visar att Anne måste ha varit omkring tretton år då det skrevs. Han menar även att det var kring minimiåldern för att bli hovdam, vilket Anne var till Margareta av Österrike. Detta stöds av en krönika från slutet av 1500-talet, som uppger att Anne var tjugo år då hon återvände från Frankrike. Detta bestrids av Warnicke i flera böcker och artiklar, men bevisen stöder inte uteslutande det ena eller det andra årtalet.
Årtalet 1507 accepterades i katolska kretsar och William Camden skrev något som kan tolkas antingen som 1501 eller 1507 i marginalerna på sin Miscellany. År 1507 föredrogs i allmänhet fram till slutet av 1800-talet; på 1880-talet föreslog Paul Friedmann årtalet 1503. Konsthistorikern Hugh Paget var 1981 den första som placerade Anne Boleyn vid Margareta av Österrikes hov.Bland Annes förfäder fanns en borgmästare i London, en hertig, en earl, två adelsdamer och en riddare. En av dem, Geoffrey Boleyn, hade varit ullhandlare innan han blev borgmästare. Familjen Boleyn kom ursprungligen från Blickling i Norfolk, ungefär 24 km norr om Norwich. När Anne föddes hörde familjen Boleyn till de mest respekterade i den engelska adeln. På mödernet var hon släkt med Howards, som var en av de främsta släkterna i landet. Hon var av ädlare börd än exempelvis Jane Seymour och Catherine Parr, två av Henrik VIII:s senare gemåler Namnet Boleyn kunde stavas på olika sätt. Ibland skrevs det som Bullen, därav tjurhuvudena som utgjorde en del av hennes familjevapen. Vid Margaretas av Österrike hov listades hon som Boullan. Själv signerade hon sina brev till fadern med Anna de Boullan.
Annes far fortsatte sin diplomatiska karriär under Henrik VIII:s regering. I Europa hade han många beundrare, däribland ärkehertiginnan Margareta av Österrike, dotter till den tysk-romerske kejsaren Maximilian I. Under denna tid styrde hon Nederländerna å sin fars vägnar och imponerades så av Boleyn att hon erbjöd hans dotter en plats i sitt hushåll. Vanligtvis var en flicka tvungen att vara minst 12 år, för att kunna ta emot en sådan ära, men Anne kan ha varit yngre, eftersom ärkehertiginnan kallade henne "la pettite Boulain [sic]". Anne gjorde ett gott intryck i Nederländerna med sitt uppförande och sin flitighet. Margareta menade att hon var vältalig och behaglig för sin unga ålder ("son josne eaige"). Anne bodde hos Margareta från våren 1513 till dess att hennes far sände henne för att tjäna hos Henrik VIII:s syster Maria Tudor efter hennes bröllop med Ludvig XII av Frankrike i oktober 1514.
I Frankrike blev Anne först hovdam hos drottning Maria och sedan hos den då 15-åriga drottningen Claude, hos vilken hon stannade i sju år. I drottningens hushåll studerade hon franska och blev intresserad av mode och religionsfilosofi. Hon lärde sig även fransk kultur och etikett. Hon lärde känna Frans I:s syster Margareta av Navarra, som var beskyddare för humanister och reformatörer. Hon var även författare och uppmuntrade Annes intresse för lyrik och litteratur. Annes utbildning i Frankrike visade sig vara värdefull, och kom senare att inspirera kvinnor i England. William Forrest, som skrev en samtida dikt om Katarina av Aragonien, skrev uppskattande om Annes danskunskaper.Anne var charmerande mot alla som träffade henne, även om åsikterna om hur attraktiv hon var går isär. Marino Sanuto, en dagboksförfattare från Venedig, som såg Anne då Henrik VIII träffade Frans I i Calais i oktober 1532, beskriver henne som "inte en av de vackraste kvinnorna i världen, hon var av medellängd, hade svartmuskig hy, lång hals, bred mun, bysten var inte särskilt högt lyft...ögon, vilka är svarta och vackra." Simon Grynée skrev 1531 till Martin Bucer att Anne var "ung, vacker med ganska mörk hy". Lancelot de Carles menade att hon var "vacker med en elegant figur", och en venetianare i Paris skrev 1528 också att hon sades vara vacker. Den beskrivning av Anne som har fått störst genomslag, men även är den minst trovärdiga, skrevs av historikern och polemikern Nicholas Sanders 1586, ett halvsekel efter hennes död: "Anne Boleyn var ganska lång, med svart hår, och ett ovalt ansikte med gulblek hy, som om hon hade gulsot. Hon hade en utstående tand under överläppen och på sin högra hand hade hon sex fingrar. Hon hade en stor cysta under hakan och för att dölja detta bar hon kläder som dolde halsen... Hon var vacker att se på, med en söt mun." Sanders' beskrivning bidrog till vad Eric Ives kallar Anne Boleyns "monsterlegend" Även om hans detaljer var påhittade har de legat till grund för beskrivningar av Annes utseende även i vissa moderna läroböcker.Annes erfarenheter i Frankrike gjorde henne till en hängiven kristen inom den nya renässanshumanismen. Hon skulle senare komma att ha den reformistiska åsikten att påvedömet hade korrumperat kristenheten, men hennes konservativa tendenser kunde ses i hennes hängivenhet för Jungfru Maria. Hennes far återkallade henne till England, och hon lämnade Calais i januari 1522.
Anne kallades till England för att hon skulle giftas bort med sin irländske kusin James Butler, en ung man ungefär i hennes egen ålder, som vistades vid det engelska hovet. Deras äktenskap var avsett att försöka att lösa en konflikt angående titeln och ägorna för Earlen av Ormond. Den 7:e earlen av Ormond avled 1515 och efterlämnade två döttrar, Margaret Boleyn och Anne St. Leger, som arvtagare. På Irland, bestred en avlägsen släkting, Sir Piers Butler, testamentet och gjorde anspråk på titeln själv. Sir Thomas Boleyn, som var son till den äldsta av dessa döttrar, ansåg att titeln tillhörde honom, och hans svåger, hertigen av Norfolk, talade med kungen om detta. Henrik var orolig att frågan skulle kunna bli en gnista som satte igång ett inbördeskrig på Irland, och ville lösa frågan genom ett äktenskap mellan Piers' son James och Anne Boleyn. Hennes ormondarv skulle utgöra hemgiften och därmed skulle konflikten lösas. Detta misslyckades, kanske för att Sir Thomas hade hoppats att dottern skulle göra ett bättre gifte. Oavsett orsaken avstannade förhandlingarna. James Butler kom senare att gifta sig med Lady Joan FitzGerald, dotter till Thomas FitzGerald, 11:e earlen av Desmond, och dennes hustru Katherine Desmond.
Annes äldre syster Mary Boleyn hade i slutet av 1519 hemkallats från Frankrike, uppenbarligen på grund av hennes relationer med den franske kungen och hans hovmän. Hon gifte sig med William Carey, en lägre adelsman, på Greenwich i februari 1520. Henrik VIII var med på bröllopet och kort därefter blev Mary hans mätress. De flesta historiker, främst Dr. Eric Ives, avvisar idén att kungen skulle varit far till Mary Boleyns barn. De föddes långt efter att deras relation var över och då Henrik i stället hade börjat intressera sig för Anne. Han erkände inte faderskapet, såsom han gjorde med Henry Fitzroy, sin utomäktenskapliga son med älskarinnan Elizabeth Blount.
Anne spelade rollen som "ihärdighet" i en dans 4 mars 1522 i en föreställning för de kejserliga ambassadörerna, tillsammans med Henriks syster Mary och flera andra hovdamer. De bar alla klänningar i vit satin med guldbroderier. Hon sågs snart som en av de mest eleganta kvinnorna vid hovet och flera unga män tävlade om henne.Den amerikanska historikern Retha M. Warnicke menar att Anne var den perfekta hovdamen, att hon hade en graciös hållning, var bra på att dansa, hade vackra franska kläder och vacker sångröst, kunde spela flera instrument, däribland luta, samt talade dessutom flytande franska. Hon var en intelligent och kvick ung adelsdam, som lockade folk att konversera med henne och roade dem så att hon hamnade i centrum vid alla sammankomster.
Under denna tid uppvaktades Anne av Henry Percy, son till earlen av Northumberland, och ingick en hemlig trolovning med honom. Thomas Wolseys betjänt George Cavendish hävdar att de inte var älskande. Det verkar därför inte troligt att de hade någon sexuell relation. Percys far gav dem dock inte sitt godkännande och trolovningen bröts. Anne skickades från hovet till familjens ägor på landsbygden, men det är okänt hur länge. Då hon återvände fortsatte hon i Katarinas av Aragonien tjänst.
Den framstående hovskalden Sir Thomas Wyatt växte upp på Allington, ett gods som gränsade till familjen Boleyns Hever Castle.  Wyatt hade lämnat sin hustru och obevisade romantiska legender om Anne och honom överflödar, särskilt i skriverier av Wyatts sonson. Det påstås att en del av poesin som tillskrivs Wyatt inspirerades av deras förhållande och att det är Anne han beskriver i sonnetten Whoso List to Hunt, som ouppnåelig, viljestark, och tillhörande kungen: "noli me tangere for Caesar's I am/And wild for to hold though I seem tame". 1526 förälskade sig kung Henrik i henne och inledde sin uppvaktning.Anne stod emot kungens försök att förföra henne och göra henne till sin älskarinna och hon lämnade ofta hovet och reste till Hever. Inom ett år friade han dock till henne och hon accepterade. Båda trodde att hans äktenskap med Katarina skulle gå att annullera inom några månader. Det finns inget som tyder på att de hade någon sexuell relation förrän strax innan de gifte sig, tvärtom visar Henriks kärleksbrev till Anne att relationen inte fullbordats under större delen av den sju år långa uppvaktningen. Att de skulle ha haft en sexuell relation tidigare betraktas numera som en del av den smutskastningskampanj, som sattes igång för att förstöra Annes rykte efter hennes död.
Det är möjligt att tanken på en annullering, inte skilsmässa, hade slagit Henrik tidigare, med tanke på hans längtan efter en legitim son. Innan hans far, Henrik VII, besteg tronen, hade "Rosornas krig" härjat England på grund av olika tronanspråk, och han ville undvika att en sådan situation skulle uppstå igen. Han hade inga legitima söner; alla hans och Katarinas barn, förutom Maria, avled som spädbarn.1528 utbröt sjukdomsepidemin engelska svetten och många drabbades. I London var dödstalen höga och hovet skingrades. Henrik lämnade London och flyttade runt i riket. Anne drog sig tillbaka till Hever, men drabbades också av sjukdomen och hennes svåger William Carey avled. Henrik skickade sin egen läkare till Hever Castle, för att låta ta hand om henne, och kort därefter tillfrisknade hon. Henrik längtade efter att få sitt äktenskap annullerat. Han berättade till en början inget om sina planer angående Anne för Kardinal Wolsey, och hoppades att annulleringen skulle kunna godkännas genom en vädjan till påven. Kungens sekreterare William Knight sändes till påven Klemens VII, för att få en annullering av Henriks äktenskap med Katarina till stånd. Man hävdade att den påvliga dispensbulla, som hade utfärdats av Julius II, för att de en gång i tiden skulle kunna gifta sig, hade utfärdats på falska grunder.
Eftersom påven vid denna tid var fånge hos den tysk-romerske kejsaren Karl V hade Knight vissa svårigheter att få träffa honom. Han återvände med en dispens med vissa villkor, som Wolsey menade var tekniskt otillräcklig. Henrik hade nu inget annat val än att lämna frågan i Wolseys händer och denne gjorde allt han kunde för att beslutet skulle fattas till Henriks favör. Eftersom påven Klemens VII stod under Karl V:s kontroll gav han inte Henrik någon annullering. Påven förbjöd Henrik att gifta sig igen utan att beslut hade fattats i Rom. Wolsey hade många fiender och han avsattes från sitt ämbete 1529 och Henrik lät arrestera honom på grund av praemunire. Om han inte hade avlidit i sjukdom 1530 är det möjligt att han avrättats för förräderi. Ett år senare bannlystes drottning Katarina från hovet och hennes kammare överläts till Anne.
Folket stod dock på drottning Katarinas sida. Under en höstkväll 1531, efter att ha ätit middag på en herrgård vid Themsen, blev Anne nästan överfallen av en grupp arga kvinnor, men lyckades fly med båt. Anne Boleyn agerade ofta självständigt och kunde även utan Henrik godkänna petitioner, ta emot diplomater och styra utnämningar. När ärkebiskopen av Canterbury William Warham avled 1532 efterträddes han av familjen Boleyns kaplan, Thomas Cranmer, vilket godkändes av påven.Den engelska brytningen med Rom skedde steg för steg. År 1532 lade Thomas Cromwell fram en mängd lagförslag för det engelska parlamentet, däribland Supplication against the Ordinaries och Submission of the Clergy, vilka erkände kunglig överhöghet över kyrkan. Till följd av detta avgick Thomas More som kansler och Cromwell blev Henriks främste rådgivare.
Anne Boleyn spelade en roll i Englands internationella relationer genom att befästa en allians med Frankrike. Hon hade god kontakt med den franska ambassadören Gilles de la Pommeraie. Anne och Henrik träffade den franske kungen i Calais vintern 1532, och Henrik hoppades få Frans I:s stöd för äktenskapet med henne. Henrik gav sin blivande maka en passande titel. Den 1 september 1532 tilldelades hon titeln markisinna av Pembroke, vilket gjorde henne till den mest betydelsefulla icke-kungliga kvinnan i riket. Pembroketiteln var viktig för familjen Tudor eftersom Henriks farfars bror Jasper Tudor hade haft titeln earl av Pembroke och Henrik utförde förläningen själv. Senare, när Anne hade avrättats, återtogs titeln.
Annes familj tjänade också på relationen. Hennes far, som redan var viscount Rochford, utsågs till earl av Wiltshire. Henrik lät även honom få titeln earl av Ormond, i samråd med Annes irländska kusiner. En storslagen bankett hölls för att fira detta och Anne satt på hedersplatsen bredvid kungen, en plats där drottningen vanligtvis satt. Tack vare Anne fick hennes syster, som blivit änka, en pension på 100 pund och Marys son Henry Carey fick sin utbildning vid ett ansett cistercienserkloster.
Mötet i Calais blev en politisk framgång och Frankrike gav Henrik och Anne sitt stöd. Kort efter att de hade återvänt till Dover gifte de sig i hemlighet. Anne blev snart gravid och som brukligt för kungligheter hölls ett andra bröllop, vilket ägde rum i London 25 januari 1533. I maj samma år ogiltigförklarade Cranmer kungens äktenskap med Katarina av Aragonien och förklarade Annes och Henriks äktenskap giltigt.
Katarina berövades titeln drottning och Anne kröntes till Englands drottning 1 juni 1533 i en storslagen ceremoni i Westminster Abbey, följt av en magnifik bankett. Föregående dag hade hon deltagit i en kunglig procession längs Londons gator, men folkets mottagande hade varit ljummet.Det engelska underhuset förbjöd alla appeller till Rom och bestraffade alla som tog in påvliga bullor till England. Det var först då påven Klemens tog steget att utfärda en preliminär bannlysning mot kungen och Cranmer. Han fördömde äktenskapet med Anne och i mars 1534 förklarade han äktenskapet med Katarina giltigt samt beordrade Henrik att återvända till henne. Henrik krävde nu att alla hans undersåtar skulle svära den ed som hörde till First Succession Act, vilken underkände påvens auktoritet i juridiska frågor samt erkände Anne som drottning. De som vägrade detta, såsom Thomas More och biskopen John Fisher av Rochester, fängslades på Towern. I slutet av 1534 tillkännagav parlamentet att Henrik var den ende högste ledaren för den engelska kyrkan, som nu stod under Henriks kontroll, inte Roms.
Efter sin kröning slog sig Anne till ro på kungens favoritresidens, Greenwich Palace, för att förbereda sig för barnets födelse. Barnet föddes, lite för tidigt, den 7 september 1533. Mellan klockan tre och fyra på eftermiddagen födde Anne en flicka, som fick namnet Elisabet, troligen efter Henriks mor Elisabet av York.Den lilla prinsessan fick ett vackert dop, men Anne oroade sig för att Katarinas dotter Maria, som nu hade berövats titeln prinsessa och klassades som oäkting, utgjorde ett hot mot Elisabets position. Henrik lugnade henne genom att ta ifrån Maria många av hennes tjänare och skicka henne till Hatfield House, där Elisabet skulle bo med sina tjänare. Man tänkte sig att lantluften var bättre för spädbarnets hälsa. Anne besökte ofta sin dotter på Hatfield och andra residens.Den nya drottningen hade flera tjänare än Katarina hade haft – mer än 250 stycken, alltifrån präster till stallpojkar. Hon hade 60 kammarjungfrur, som tjänade henne och följde med henne till olika tillställningar. Hon anställde även flera präster, som tjänstgjorde som hennes biktfäder, kaplaner och religiösa rådgivare. En av dessa var Matthew Parker, som skulle komma att bli en av dem som utformade det anglikanska tänkandet under Elisabet I:s regeringstid.
Anne Boleyns skarpa intelligens samt politiska skarpsinne och framåtanda, som hade varit önskvärt hos en älskarinna, ansågs inte lika passande för en hustru. Hon ska vid ett tillfälle ha talat med sin morbror i ordalag "som inte ens skulle användas till en hund". Efter hon hade fött ett dödfött barn eller fått missfall kring jul 1534 ska Henrik ha diskuterat med Cranmer och Cromwell om att kanske lämna Anne utan att behöva ta tillbaka Katarina. Det blev dock inget av det och det kungliga paret försonades och tillbringade sommaren 1535 tillsammans. I oktober var hon gravid igen.
Anne Boleyn styrde över ett storslaget hov. Hon slösade pengar på klänningar, juveler, huvudbonader, solfjädrar med strutsfjädrar, ridutrustning och möbler. Flera palats renoverades, för att passa hennes och Henriks extravaganta smak. Anne anklagades för sin makes tyranniska styre och kallades "kungens hora" av vissa undersåtar. Allmänhetens uppfattning om henne försämrades ytterligare då kungaparet inte fick någon son och när hennes fiender Thomas More och biskop John Fisher avrättades ogillades hon än mer av allmänheten. Efter att hon hade anklagats och avrättats ändrades allmänhetens bild av henne och folk ogillade istället Henriks agerande mot henne.
Den 8 januari 1536 nåddes Henrik och Anne av nyheten att Katarina av Aragonien var död och de gladdes över detta. Följande dag bar Henrik gult från topp till tå och firade hennes död. Anne försökte sluta fred med prinsessan Maria, men hon avvisade Anne, kanske på grund av de rykten, som gjorde gällande att Katarina skulle ha förgiftats av Anne och/eller Henrik. Dessa rykten uppkom efter att man vid Katarinas balsamering upptäckte att hennes hjärta var svartnat. Moderna medicinska experter är ense om att detta inte berodde på förgiftning, utan cancer, men det visste man inte vid denna tid.
Senare samma månad föll kungen av hästen under ett tornerspel och var medvetslös under två timmar, något som tros ha oroat Anne så mycket att det ledde till ett missfall fem dagar senare. Det skedde samma dag som Katarina begravdes i Peterborough Abbey. Enligt kejsarens ambassadör Eustace Chapuys hade hon varit gravid i tre och en halv månad och fostret tycks ha varit en pojke. Enligt Chapuys var detta början till slutet på det kungliga äktenskapet.Författaren Mike Ashley har spekulerat i om Anne fick två dödfödda barn efter Elisabets födelse och missfallet som inträffade 1536. De flesta källor uppger endast Elisabets födelse i september 1533, ett möjligt missfall under sommaren 1534, och missfallet efter nästan fyra månaders havandeskap i januari 1536. Medan Anne återhämtade sig från missfallet förklarade Henrik att han hade blivit förledd att gifta sig genom "sortilege" – en fransk term som kan syfta på "bedrägeri" eller "trollformler". Hans nya mätress, Jane Seymour, flyttades snabbt in. Annes bror blev inte riddare av Strumpebandsorden, utan den äran gavs i stället till Sir Nicholas Carew.
I slutet av april arresterades den flamländske musikern Mark Smeaton och kan ha torterats eller lovats frihet mot ett erkännande. Han nekade till en början till att han skulle ha varit drottningens älskare, men erkände senare. En annan hovman, Henry Norris, greps 1 maj, men eftersom han var aristokrat kunde han inte bli torterad. Han nekade till anklagelserna och svor att drottning Anne var oskyldig. Sir Francis Weston greps två dagar senare. William Brereton greps också och anklagades för äktenskapsbrott. Den sist anklagade var drottning Annes egen bror, anklagad för incest och förräderi. Det påstods att han skulle ha haft en sexuell relation med sin syster. Detta skulle ha inträffat vid två tillfällen, i november 1535 i Whitehall och följande månad i Eltham.Den 2 maj 1536 greps Anne och fördes till Towern. Där bröt hon samman och krävde att få veta var hennes far och bror fanns och vilka anklagelser som hade riktats mot henne. Fyra av de fängslade männen prövades i rättegång i Westminster den 12 maj. Weston, Brereton och Norris bedyrade offentligt sin oskuld och det var endast den torterade Smeaton som förklarade sig skyldig. Tre dagar senare hölls två separata rättegångar för syskonen Boleyn i Towern. Anne anklagades för äktenskapsbrott, incest och högförräderi. Drottningens påstådda äktenskapsbrott var i sig inte ett förräderi som krävde avrättning, dessa anklagelser var avsedda att ifrågasätta hennes moral. Förräderiet bestod i att hon skulle ha konspirerat tillsammans med sina påstådda älskare och gjort upp planer att döda kungen, för att sedan kunna gifta sig med Henry Norris.Eric Ives är en av dem som menar att det var Thomas Cromwell, som hade utarbetat dessa planer att göra sig av med Anne. Hon var oense med Cromwell angående omfördelningen av kyrkans intäkter och utrikespolitiken samt menade att intäkterna borde gå till välgörenhet och utbildning. Dessutom ville hon ha en allians med Frankrike. Cromwell ville fylla kungens tömda kistor och föredrog en kejserlig allians. På grund av detta, menar Ives, hade Anne blivit ett hot mot Thomas Cromwell. John Schofield, som skrivit en biografi om Cromwell, menar å andra sidan att det inte hade funnits någon maktkamp dem emellan och att det inte finns några spår som tyder på att Cromwell hade konspirerat mot Anne. Cromwell blev inblandad i detta först när han blev beordrad av kungen.  Cromwell hittade inte på otrohetsanklagelserna, även om han och andra tjänstemän använde dem för att stödja Henriks anklagelser mot Anne. Historikern Retha Warnicke ifrågasätter om Cromwell kunde ha manipulerat kungen på ett sådant sätt. Det var Henrik som fattade besluten, hans tjänstemän, däribland Cromwell, bara utförde dem. Historiker är eniga om att resultatet blev en rättslig travesti. Anne Boleyn hade inte ens befunnit sig på de platser, vid de tidpunkter, där hon sades ha umgåtts med männen.
Även om bevisen mot de anklagade inte var övertygande förklarades de skyldiga och dömdes till döden. George Boleyn och de andra anklagade männen avrättades den 17 maj 1536. Lord Kingston, som var Constable of the Tower, uppgav att Anne verkade glad och redo att möta döden. Kungen ändrade Annes straff från bränning på bål till halshuggning. Han anlitade en svärdsman från St Omer, så att hon inte skulle behöva bli avrättad med en enkel yxa. Drottningen ska ha sagt "Hr. Kingston, jag har fått höra att jag inte ska dö förrän vid klockan tolv på dagen, och det är jag ledsen för, eftersom jag trott att jag skulle vara död vid det laget, och mitt lidande över. Jag har hört att bödeln ska vara skicklig och jag har smal hals".På morgonen den 19 maj avrättades Anne Boleyn, inte på Tower Green, utan på en schavott som hade rests norr om White Tower, framför vad som nu är Waterloo Barracks. Hon bar en röd underklänning under en lös pälskantad dräkt i damast och en hermelinmantel. Tillsammans med två kvinnliga tjänare gick Anne sin sista vandring från Queen's House till Tower Green och hon såg glad ut, som om hon inte skulle dö. Hon klev upp på schavotten och talade till folkmassan:
Detta är en version av hennes tal, nedskrivet av Lancelot de Carles i Paris några veckor efter hennes död. Han hade varit i London, men inte bevittnat rättegången eller avrättningen. Alla redogörelserna liknar varandra och är med största sannolikhet mer eller mindre korrekta.
Hon böjde sig sedan framåt i stående position, på det franska avrättningssättet. När svärd användes behövdes inte något träblock. Hennes sista bön bestod i att hon upprepade "Till Jesus Kristus överlämnar jag min själ; Herre Jesus ta emot min själ." Hennes hovdamer tog av hennes huvudbonad och halsband och band sedan för hennes ögon. Halshuggningen gick snabbt, med ett enda hugg. Bödeln ska ha sagt "Var är mitt svärd?" precis innan han högg, för att den dödsdömda skulle tro att hon hade en liten stund till att leva och därmed inte märka hur svärdet kom emot henne.
Cranmer var på Lambeth Palace, på andra sidan Themsen, tillsammans med den skotske reformatorn Alexander Ales, när han hörde de kanonskott som signalerade att drottningen var död. Han ska då ha sagt "Hon som varit drottning av England på jorden kommer idag bli drottning i himlen." När anklagelserna först hade riktats mot Anne hade Cranmer uttryckt förvåning och menat att hon var oskyldig. Han kände sig dock sårbar genom sina nära band till drottningen. Natten före avrättningen förklarade han att Henriks äktenskap med Anne hade varit ogiltigt, precis som det med Katarina hade varit. Han försökte inte rädda Anne.Henrik hade inte skaffat någon riktig kista åt Anne, så hennes kropp och huvud lades i en pillåda och begravdes i en omärkt grav i kapellet i St Peter ad Vincula. Hennes skelett upptäcktes under en renovering av kapellet under drottning Victorias regeringstid på 1800-talet och Annes sista viloplats är nu markerad i marmorgolvet.
Efter Anne Boleyns död spreds många myter om henne. Många av dessa berättelser hade sin grund i antianglikanska verk skrivna av katoliker. Nicholas Sander, en katolsk recusant född cirka 1530, ville avsätta Elisabet I och återinrätta den katolska kyrkan i England. I "De Origine ac Progressu schismatis Anglicani" (The Rise and Growth of the Anglican Schism) (på svenska ungefär Den anglikanska schismens uppkomst och framväxt), publicerad 1585, var han den första som skrev att Anne hade sex fingrar på sin högra hand. Eftersom kroppsliga deformationer på denna tid i allmänhet betraktades som ett tecken på ondska förefaller det otroligt att Henrik skulle ha blivit intresserad av henne om hon hade haft något sådant. Anne Boleyn beskrevs av sina samtida som intelligent och musikaliskt begåvad. Hon var även envis och stolt och vågade bråka med Henrik. Eric Ives har skrivit om de uppenbara motsägelserna i Annes persona:
Vid gravöppningen 1876 fann man inga kroppsliga avvikelser, en smal kroppsbyggnad, omkring 160 centimeters längd, med fint formade avsmalnande fingrar. Elisabet I ärvde helt klart sin mors kroppsbyggnad, längd, ansiktsform och händer. Det finns inte kvar några samtida porträtt av Anne Boleyn, det enda som finns är en medalj som gjordes 1534 för att fira hennes andra graviditet; den är dock väldigt skadad.Efter att hennes dotter hade krönts till drottning, hyllades Anne som den engelska reformationens martyr och hjältinna, särskilt i John Foxes verk. Han menade att Anne hade räddat England från katolicismens ondska och att Gud hade bevisat hennes oskuld och dygd genom att se till att hennes dotter, Elisabet I, senare blev regerande drottning. Under århundradena har Anne inspirerat och omnämnts i åtskilliga populärkulturella verk. Detta har lett till att hon har funnits kvar i det folkliga medvetandet och har kallats "den mest inflytelserika och betydelsefulla regentgemålen England nånsin haft". På film och TV har hon porträtterats av skådespelare som Clara Kimball Young, Henny Porten, Merle Oberon, Geneviève Bujold, Dame Dorothy Tutin, Dame Joan Sutherland, Charlotte Rampling, Vanessa Redgrave, Helena Bonham Carter, Jodhi May, Natalie Portman och Natalie Dormer.
Pjäsen Anne of the Thousand Days (1948) av Maxwell Anderson, som senare blev en film, Tusen dagarnas drottning (1969)
Romanen Den andra systern Boleyn (2001) av Philippa Gregory, som har filmats två gånger, som The Other Boleyn Girl (2003) och Den andra systern Boleyn (2008)
Den här artikeln har översatts från engelskspråkiga Wikipedia där följande noter anges:
Den här artikeln har översatts från engelskspråkiga Wikipedia där följande källor anges:Ashley, Mike British Kings & Queens (2002) ISBN 0-7867-1104-3
Elton, G. R. Reform and Reformation. London: Edward Arnold, 1977. ISBN 0-7131-5953-7
Hibbert, Christopher Tower Of London: A History of England From the Norman Conquest (1971)
Lindsey, Karen Divorced Beheaded Survived: A Feminist Reinterpretation of the Wives of Henry VIII (1995) ISBN 0-201-40823-6
MacCulloch, Diarmaid Thomas Cranmer New Haven: Yale University Press (1996) ISBN 0-300-07448-4
Parker, K. T. The Drawings of Hans Holbein at Windsor Castle Oxford: Phaidon (1945) OCLC 822974
Rowlands, John The Age of Dürer and Holbein London: British Museum (1988) ISBN 0-7141-1639-4
Schama, Simon A History of Britain: At the Edge of the World?: 3000 BC – AD 1603 (2000) ISBN 0-563-38497-2
Schofield, John. The Rise & Fall of Thomas Cromwell. Stroud (Storbritannien): The History Press, 2008. ISBN 978-0-7524-4604-2
Warnicke, Retha M. The Rise and Fall of Anne Boleyn: Family politics at the court of Henry VIII (1989) ISBN 0-521-40677-3
Wilson, Derek Hans Holbein: Portrait of an Unknown Man London: Pimlico, Revised Edition (2006) ISBN 978-1-84413-918-7

Anne Charlotte Leffler, hertiginna av Cajanello, född 1 oktober 1849 i Stockholm, död 21 oktober 1892 i Neapel, var en svensk dramatiker och författare som skrev under pseudonymerna Carlot, Valfrid Ek och Alrun Leifson. I sin samtid var hon också känd som Anne Charlotte Edgren.
Leffler är i dag mest känd för sin radikala feministiska dramatik, medan hon i samtiden också var en populär prosaist. Hon debuterade 1869 med novellsamlingen Händelsevis, men nådde sitt första erkännande med pjäsen Skådespelerskan (1873). Genombrottet kom med novellsamlingen Ur lifvet I (1882). I början av 1880-talet var hon den mest spelade dramatikern i Sverige med dramer som Elfvan (1880), Sanna kvinnor (1883) och En räddande engel (1883), och räknades till de största svenska författarna. I samband med att kvinnofrågan nådde sin kulmen 1887 tappade hon i anseende och blev allt mindre populär. Under 1900-talet kom hon att anses mindre och mindre betydelsefull och var periodvis helt utelämnad i litteraturhistoriska översikter. Från 1980-talet och framåt har ett pånyttfött forskarintresse riktats mot hennes författarskap. Flera av hennes verk har utkommit i nyutgåvor och flera av hennes pjäser har spelats på olika teatrar. 2012 utkom Monica Lauritzens biografi över Leffler, Sanningens vägar, vilken nominerades till Augustpriset.
Leffler var dotter till politikern rektor Olof Leffler samt syster till matematikern Gösta Mittag-Leffler, språkvetaren Frits Läffler och ingenjören Artur Leffler. Hon var även fostersyster till Viktor Lorén. Hon var gift två gånger, första gången 1872–1889 med vice häradshövding Gustaf Edgren. Efter år av äktenskaplig disharmoni skilde sig paret efter att Leffler träffat den italienske matematikern Pasquale del Pezzo. Del Pezzo och Leffler gifte sig 1890. 1892 fick de sitt första och enda barn, sonen Gaetano. Den 21 oktober samma år avled Leffler av blindtarmsinflammation.
Anne Charlotte Leffler föddes den 1 oktober 1849 i Stockholm på Klara Norra Kyrkogata 6. Hon var det tredje barnet av totalt fyra. Sedan tidigare fanns bröderna Gösta (född 1846) och Frits (född 1847). 1854 föddes ytterligare en son, Artur. 1868 kom en fosterpojke till familjen, Viktor Lorén.
Hennes far Olof Leffler verkade som lärare i Klara skola. När Anne Charlotte Leffler var tolv år fick fadern anställning som rektor på Katarina västra skola på Södermalm i Stockholm, varpå familjen flyttade till Katarina skolhus, vilket kom att förbli Anne Charlotte Lefflers adress fram till dess att hon gifte sig. 1866 blev fadern riksdagsman i den nya tvåkammarriksdagen. Dottern har senare beskrivit hans politiska engagemang som tillhörande "det så kallade intelligenspartiet, en liberal center, som kanske var mer skeptisk än initiativ-gifvande". Det politiska uppdraget tillsammans med rektorstjänsten gjorde Leffler frånvarande som far. "I familjekretsen sågo vi honom ej mycket" skrev dottern. Senare skulle han drabbas han av en depression som gjorde honom arbetsoförmögen och hospitaliserad.Modern Gustava Vihelmina, född Mittag, var enda dottern till en konservativ prost. Hon har beskrivits som överbeskyddande, glad och varm. Språkkunnig och beläst hade hon huvudansvaret för barnens uppfostran då fadern var frånvarande. Hon var också en dominant person med ett stort kontrollbehov, vilket i sin tur ledde till att barnen i allmänhet och Anne Charlotte Leffler i synnerhet blev modersbundna. Om sin uppväxt skrev Anne Charlotte Leffler: "Min barndom och första ungdom var ovanligt lycklig och harmonisk, jag kann säga, att tills jag var 20 år upplefde jag absolut ingenting, som kunde kallas för en slitning, en konflikt". Monica Lauritzen, som författat Lefflerbiografin Sanningens vägar, menar dock att denna beskrivning är tillrättalagd av Leffler själv. I stället, menar Lauritzen, kände sig Leffler under sin barndom både underlägsen, blyg och plågad över att behöva gå på barnbaler.Till en början gick Leffler i en privatskola. I trettonårsåldern kom hon till Wallinska skolan, grundad av biskop Johan Olof Wallin. Där utmärkte hon sig som en duktig elev, men kände sig också hämmad av samhället, som inte gav utrymme för utbildning åt kvinnor. Studiekamrater har också beskrivit henne som "mycket plikttrogen, men ändå munter; hjärteglad åt kamraternas framgång och utan allt öfvermod när hon haft någon egen; alltid jämn, öppen, ärlig, enkel, vänfast och godlynt". Leffler tillbringade ofta somrarna hos sin morfar, som var prost i Fogelås nära Hjo. Religionen kom att bli central under hennes uppväxt och hon läste som konfirmand för Johannes Rothlieb, vilken kom att utöva stort inflytande på henne. Detta märks inte minst i den opublicerade berättelsen En dröm från 1866. Hon konfirmerades pingsten 1866. Senare kom hon att bli aktiv som söndagsskollärare.
Redan i sexårsåldern visade Leffler intresse för skrivandet och föräldrarna uppmuntrade detta intresse. I ett brev till Ellen Key skrev modern att dottern författade små berättelser "hvilka alla fingo ett tragiskt slut". Med tiden kom skrivandet att bli hennes huvudintresse. Lefflers debutroman Forssätra prestgård började skrivas runt 1867 och omnämns i brev till vännen Thecla Sköldberg sommaren samma år. Hon kom att skriva på romanen i flera år. I augusti 1868 hade hon renskrivit en första version med hjälp av sin mor och brodern Frits. Hon vågade nu också tala högt om sina framtidsplaner på att bli författare. I september samma år fick Sköldberg läsa romanen, som dock inte föll henne i smaken. Även brodern Gösta Mittag-Leffler var kritisk. Arbetet med Forssätra prestgård avbröts därefter av att fadern bestämde sig för att förlägga en utgåva av tre av sin dotters berättelser. Resultatet blev novellsamlingen Händelsevis, vilken utkom hösten 1869 under pseudonymen Carlot. Totalt trycktes 500 exemplar av debutverket, som gavs ut på Hæggströms förlag. Boken mottogs förhållandevis väl. Aftonbladets Anders Flodman skrev att författaren "icke saknar iakttagelseförmåga och en viss talang i framställningen". Efter Händelsevis fortsatte Leffler sitt arbete med Forssätra prestgård, som hon dock aldrig kom att färdigställa.Leffler träffade under sent 1860-tal sin blivande make, vice häradshövding Gustaf Edgren. Den 3 maj 1870 noterade Leffler i sin dagbok att han hade friat och den 16 november 1872 gifte de sig i parets våning vid Mosebacketorg. Maken kom från ett förmöget hem och har beskrivits som despotisk och som en man som hade föga till övers för hennes författarplaner. Efter att ha läst debuten Händelsevis dömde han ut henne och sade att hon saknade anlag för skrivande. Han kom att bli ett hinder för hennes författarskap och Leffler kom därför att skriva mycket lite under förlovningstiden. 1871 kom dock pjäsen En sammansvärjning och 1872 pjäsen Födelsedagsgåfvan, vilka dock aldrig uppförts offentligt.
Lefflers första större erkännande som författare kom med 1873 års drama Skådespelerskan. Hon skrev pjäsen under två veckor i början av året och den uppfördes första gången på Kungliga Dramatiska Teatern i Stockholm den 18 december samma år med flera stora skådespelare i rollerna, däribland Elise Hwasser. Efter att pjäsen spelats klart under urpremiären ropade publiken att de ville träffa författaren. Teaterpersonalen förklarade då att man inte visste vem som hade skrivit den. Pjäsen skrevs nämligen anonymt eftersom Leffler ville skydda makens karriär som ämbetsman, som ansågs kunna komma till skada om hustruns identitet skulle uppdagas.Pjäsen föll inte bara teaterpubliken i smaken utan även pressen. Flera recensenter berömde Lefflers karaktärsteckning, däribland hennes tidigare modersmålslärare Anders Flodman, som skrev för Aftonbladet. Även August Strindberg, som skrev för Dagens Nyheter, lät meddela att han fann stycket förtjusande och att texten vittnade om "ganska skarp blick i mennisko- i synnerhet qvinnohjertats hemligheter". Pjäsen spelades omkring fem gånger så många gånger än vad som var normalt på Dramaten, och genererade betydande inkomster åt Leffler.
Efter att ha färdigställt Skådespelerskan försökte Leffler dramatisera Charles Reades roman Peg Woffington. Brodern Frits Läffler lämnade manuskriptet till Dramaten i augusti, men detta refuseras med motiveringen att det allt för mycket liknade Skådespelerskan. Hon skrev också novellen Lifvets och dödens engel, men även den refuseras av Ny Illustrerad Tidning, där hon försökte få den publicerad. Efter dessa motgångar vände lyckan när hon, efter en uppmaning från bästa vännen Thecla Sköldberg, skrev komedin Under toffeln (1874), vilken färdigställdes på två förmiddagar och renskrevs på tre. Pjäsen skickades anonymt in till Dramaten som antog den. Olof Wijkander, teaterchefen, önskade dock göra några små ändringar i manuset.Inspirerad av arbetet med Under toffeln började Leffler att skissera på sitt nästa verk, Pastorsadjunkten, genom vilket hon hoppades åstadkomma något av "verkligt värde". Efter bearbetning skickade hon in pjäsen till Kungliga Dramatiska Teatern den 27 mars 1875. Samtidigt började hon allt mer gå på teater, vilket gjorde intryck på hennes egen karriär som dramatiker. Under ett av dessa besök såg hon Bjørnstjerne Bjørnsons Ett handelshus, som enligt Leffler uppvisade stora likheter med pjäsen Arfvingarna som hon vid samma tid skrev på. Lefflers pjäs, som hade arbetstitlarna En familj och Den gyllene kalfven blev aldrig fullbordad.Leffler hade från början tänkt sig att Under toffeln och Pastorsadjunkten skulle sättas upp tillsammans, men så blev inte fallet. I stället sattes Under toffeln upp den 13 mars 1876 på Dramaten efter att ha försenats av problem med att finna rätt skådespelare. Pjäsen mottogs svalt såväl bland teaterpublik som recensenter. Leffler lät sig dock inte nedslås av detta utan hoppades i stället på succé med Pastorsadjunkten. Eftersom denna hade försenats på grund av sjukdom ombads hon av Wijkander att skriva en ny pjäs, med löftet om att denna skulle spelas om den färdigställdes i rätt tid. På elva dagar skrev Leffler därför Till bråddjupets rand, som trots Wijkanders löfte av okänd anledning förblev ospelad. Den 29 september samma år hade Pastorsadjunkten premiär. Pjäsen blev dock inte den succé som Leffler hade hoppats på utan fick i stället genomgående kritik i pressen. Kritiken tog hårt på Leffler som kände sig "helt tillintetgjord".
Trots besvikelsen efter kritikernas svala mottagande av pjäsen Pastorsadjunkten fortsatte Leffler sitt skrivande, dock i minskad omfattning. Drygt en månad efter premiären påbörjade hon berättelsen En koja och ett hjärta. I ett brev till vännen Thecla Sköldberg förklarade Leffler att berättelsen skulle ingå i en novellsamling med titeln Studier ur lifvet av Carlot. Leffler hade nu övergett dramatiken till förmån för novellformatet, i vilket hon menade att författaren hade "större frihet än i dramat". Hon började samtidigt alltmer känna sig fången i en "kvinnorbur" och kallade sig själv "en rebell emot mitt kön". Detta blev också temat i hennes nästkommande novell, Runa, som skrevs 1877 och publicerades i Ny Illustrerad Tidning sommaren 1878.Snart började dock Leffler återigen att snegla mot dramatiken och påbörjade ett historiskt drama med titeln Ebba Brahe, vilket aldrig fullbordades. I stället började hon att dramatisera Runa, som då fick den nya titeln Elfvan. I mars 1879 lämnade hon sin pjäs till Kungliga Dramatiska Teatern, som till en början antog den. Efter en omarbetning av tredje akten refuseras emellertid pjäsen då teatern ansåg att de inte hade någon skådespelare som kunde göra den rättvisa. Leffler försökte senare hos den nystartade Nya Teatern och där kom pjäsen att sättas upp 1880.Samtidigt som arbetet pågick med att få Elfvan uppsatt förändrades Lefflers bostadssituation. Den 1 oktober 1879, samma dag som hon fyllde 30 år, flyttade hon och maken från Mosebacketorg till Kammakargatan 73. Orsaken var att maken Edgren fått hjärtproblem och därför av läkare blivit rådd att undvika trappor och branta backar. Paret kom endast att bo i lägenheten i ett år och flyttade därefter till Westra Humlegårdsgatan 14. Det var närheten till naturen som lockade paret att flytta en andra gång på kort tid.Mot slutet av 1870-talet började Leffler att ägna sig åt måleri, vilket kom att inkräkta på hennes skrivande. 1877 började hon ta ritlektioner för professor August Malmström i dennes ateljé på Näckströmsgatan. Malmström fann henne duktig och flyttade senare upp henne i den klass som fick "teckna efter levande modell". Hösten 1879 började hon ta lektioner för Mårten Eskil Winge, även han professor. Under sin utbildning lärde hon känna bland andra Anders Zorn. Leffler kom dock aldrig att bli professionell utan måleriet kom i stället att bli något som fyllde ut svackorna i hennes skrivande. Måleriet stärkte dock hennes konstnärliga register och självförtroende. Genom att träna målerikonstens bildseende utvecklade hon sitt skrivande genom att förfina förmågan att urskilja detaljer och nyanser i miljöer och hos människor.Leffler hade under flera år haft problem i äktenskapet med Edgren. Maken var impotent och därför levde makarna i barnlöshet och deras äktenskap bibehöll karaktären av en långvarig förlovning (med andra ord hade de inte sexuellt umgänge). Barnlösheten gjorde att litteraturen fick en allt mer betydande roll i hennes liv. Mot slutet av 1870-talet befann sig Leffler i en mognadsprocess, där hon fokuserade sin litterära verksamhet, utvecklade sin kreativitet och stärkte sin identitet som intellektuell, skrivande kvinna. Trots att Edgren aldrig uppmuntrat Lefflers skrivande så fann han sig i hennes självständighet.
Kring nyår 1880 tillträdde Ernst Beckman, vän till Leffler, på posten som chefredaktör för Ny Illustrerad Tidning. Händelsen kom att få en avgörande effekt på Lefflers utveckling som författare då tidningen blev ett forum där hon kunde publicera sina skönlitterära verk. Hon började även att skriva teaterkritik och artiklar för tidningen. Hennes första uppgift blev att skriva en längre artikel om den tyske socialistledaren Ferdinand Lassalle. I januari 1880 publiceras texten i fyra delar och såldes även till tidningar utomlands. I mars samma år hade hon färdigställt novellen En stor man, i vilken huvudpersonen byggde på Henning Hamilton. Hon fick även novellen En triumf publicerad i Finsk Tidskrift. Året efter publicerades novellerna I doktorns familj och Sesam öppna dig! i Ny Illustrerad Tidning.Samtidigt började Leffler skriva teaterkritik på inrådan av Beckman. Den första artikeln av detta slag publicerades i januari 1880 med titeln Från teatern och kommenterade Elise Hwassers och Gustaf Fredrikssons rolltolkningar i en aktuell uppsättning av Henrik Ibsens Ett dockhem. Hon kommenterade senare även uppsättningar av bland andra Émile Augiers Fru Caverlet och Johann Wolfgang von Goethes Faust.Efter att Leffler misslyckats med att få sin pjäs Elfvan uppsatt på Dramaten försökte hon i stället med den nystartade Nya Teatern. Pjäsen antogs och den 11 september 1880 ägde urpremiären rum. Elfvan mottogs med förtjusning hos publiken och hade efter en månad spelats elva gånger och kom att spelas ännu längre, vilket var ovanligt på Nya Teatern. Pjäsen fick ett blandat mottagande i pressen.
I maj 1882 utkom novellsamlingen Ur lifvet I, vilken kom att bli Lefflers genombrott hos såväl kritiker som publik. Ur lifvet var den första av Lefflers böcker att ges ut under eget namn och innehöll sammanlagt sju noveller, av vilka tre var tidigare opublicerade. Ellen Key skrev i sin biografi över Leffler att med Ur lifvet "fick svenska litteraturen en på en gång ny och stor författarinna". Lefflers avsikt med sitt verk var att skapa något nytt och modernt som var grundat på hennes egna "fullt själfständiga och reflekterade iakttagelser ur lifvet själft". Hon befann sig också i ett politiskt-ideologiskt sökande där hon intog en något "diffus politisk position till vänster". Hon var också ytterst intresserad av "kvinno-emancipationens stora idé".Litterärt tog hon också intryck av ideologiska strömningar i samhället. Särskilt läste hon Émile Zola, där hon i synnerhet fann dennes uppmaning till författare att inte anpassa sig efter tidens smak intressant. Hon medgav dock att detta inte var lätt. I Ur lifvet var hon tvungen att balansera sin konstnärliga vilja mot en social hänsyn till att de ämnen hon skrev om var allt för känsliga då de var tagna direkt "ur lifvet".Sommaren 1882 befann sig Leffler på Smådalarö tillsammans med föräldrarna och brodern Frits. Hon nåddes där av beskedet att Ur lifvet sålt mycket bra. Förstaupplagan på 1 500 exemplar var nästan slutsåld och en ny upplaga planerades att ges ut till jul. Efter ytterligare resor under sommaren, bland annat till Danmark, återvände Leffler till Stockholm under hösten. Väl där möttes hon av beskedet att Ur lifvet skulle översättas till flera språk och att recensionerna var rörande överens om hon positionerat sig som en modern författare. Efter julkommersen var även den andra upplagan av boken slutsåld.
Under våren 1883 var Leffler inriktad på sin nästa novellsamling. Hon kom att bli erbjuden mycket bra villkor i jämförelse med många andra samtida författare. Leffler hade vissa betänkligheter kring urvalet av noveller till samlingen. Novellen Aurore Bunge, som hon först tänkt skulle ingå i Ur lifvet I, men som hon valde bort på grund av dess kontroversiella innehåll, hade hon nu samlat mod till att ta med. Hon inkluderade också bland andra novellen I krig med samhället som hon ansåg gjorde samlingen än betydelsefullare och gjorde att hon kunde leva upp till de högt ställda förväntningarna på henne. I maj utkom Ur lifvet II.
Ur lifvet II väckte starka känslor hos läsare och kritikerkår och den senare polemiserades i två läger, för och emot. Till motståndarna sällade sig Aftonbladet, vars recensent väntade med att publicera sin kritiska anmälan till hösten eftersom denne inte velat förstöra sommaren för läsarna. Även Svenska Akademiens ständige sekreterare, Carl David af Wirsén, var kritisk. Den novell som väckte störst uppmärksamhet var Aurore Bunge, vilken skildrade en ung kvinnas sexualitet på ett för tiden mycket öppet sätt. Ur lifvet II möttes också av beröm, bland andra från Karl Warburg, Gustaf af Geijerstam och signaturen Robinson. Bland annat berömdes hennes framställningsförmåga och djärvhet. Ellen Key gick ännu längre och kallade Ur lifvet II den "fullkomligaste novellsamling vårt lands litteratur eger".Samtidigt som debatten kring Ur lifvet II pågick var Leffler också aktuell med pjäsen Sanna kvinnor. Hon hade skrivit pjäsen redan i början av 1883 och skickat den till Kungliga Dramatiska Teatern, som direkt antagit den. Den 15 oktober hade pjäsen premiär och som förpjäs spelades pjäsen En räddande engel, en enaktare som Leffler dramatiserat utifrån sin egen novell En bal i societeten. Sanna kvinnor, som diskuterade gifta kvinnors rätt till egendom, mottogs med jubel av publiken och som en följd av pjäsens kontroversiella ämne förbjöd många män sina hustrur att se den. Kritikerkåren var som tidigare delad i två läger. Sanna kvinnor beskylldes av konservativare kritiker för att vara ett tendensstycke. En räddande engel kom att spelas på teatern under flera år.Innan året var slut utkom även Ur lifvet III. Antalet noveller uppgick denna gång endast till två stycken: Kvinnlighet och erotik och Gusten får pastoratet. I Kvinnlighet och erotik behandlade Leffler erotikens förhållande till den "modärna kvinno-emancipationen". Ur lifvet III mottogs väl och båda novellerna berömdes, bland annat av Warburg, Key och i tidningen Finsk Tidskrift. Den konservative Wirsén var dock kritisk till novellen Kvinnlighet och erotik, men förklarade inte närmare varför han tyckte så.
År 1884 tillbringade Leffler till stor del på resande fot i Europa. Syftet var dels att knyta litterära kontakter utanför Sverige för att underlätta utgivningen av hennes böcker i andra länder, dels att studera socialismen. Hon reste till Danmark och Tyskland, där hon bland andra träffade författaren Carl Snoilsky och politikern Georg von Vollmar. Hon tog särskilt intryck av Vollmars socialistiska tankeströmningar. Via Belgien hamnade hon i London. Tiden där kom att utöva mycket stort inflytande på hennes utveckling som författare då hon insöp det religiösa och politiska klimatet och den radikala idévärld som genomsyrade detta. Hon fascinerades också av den intensiva och öppna debatt som fördes i dagspress och tidskrifter. Under sin vistelse kom hon också i kontakt med bland andra Oscar Wilde och Karl Marx' dotter Eleanor Marx Aveling. Via Paris reste hon senare tillbaka till Tyskland och därefter genom Danmark tillbaka till Sverige. Resan kom att bli särskilt lyckosam när det kom till att träffa människor som delade hennes samhällsengagemang.Den 16 juli 1884 avled Anne Charlotte Lefflers far Olof Leffler. Hon befann sig vid tidpunkten för detta i Tyskland med maken Edgren och när hon fick höra om faderns död reste hon till Stockholm. Avskedet var odramatiskt och i sin dagbok skrev Leffler "Inne hos P., som var sig lik, såg lugn och fridfull ut".1885 kom att bli ett produktivt år för Leffler. Hon var med och grundade tidskriften Revy i litterära och sociala frågor där hon också medverkade som skribent. Hon lät även publicera flera reseskildringar, dels i nämnda Revy, dels i Aftonbladet och Stockholms Dagblad. Utöver detta var hon med och startade den litterära gruppen Svältringen tillsammans med bland andra Sonja Kovalevski, Ellen Key och Alfhild Agrell samt lanserade ett nytt kvinnomode, den så kallade reformdräkten, vilken ansågs vara ett friare sätt för kvinnor att klä sig. Dräkten blev framförallt populär bland Stockholms intellektuella kvinnor under 1880-talet. Därtill blev hon som första kvinna invald i Publicistklubben. Samtliga dessa saker bidrog till att stärka Lefflers popularitet som författare.
Under år 1884 hade Leffler arbetat med det socialistiska dramat Hur man gör godt och lämnat in det till Kungliga Dramatiska Teatern. I februari 1885 refuserades manuset på grund av dess kontroversiella innehåll, vilket utlöste en debatt i pressen. I maj utkom pjäsen i bokform och sattes upp i Bergen och Helsingfors. I Sverige sattes pjäsen upp första gången i september på Stora Teatern i Göteborg och i november hade den Stockholmspremiär på Nya Teatern. Hur man gör godt kom att etablera Leffler som en ledande författare inom den yngre radikala litteraturen. Dramat diskuterades intensivt i tidningsvärlden och möttes av mestadels goda recensioner. Det som vållade mest debatt var pjäsens idéinnehåll, där kritikerna delades i två läger där vissa ansåg pjäsen vara modern och djärv medan andra såg den som en socialistisk tidningsartikel. Pjäsen blev en publikframgång.Samtidigt som Leffler gladdes åt sina litterära framgångar kände hon sig ensam och utlämnad i det privata. Hon hade under flera år haft äktenskapliga bekymmer och betraktade maken Gustaf Edgren som en fullkomlig främling. Samtidigt hade hennes bästa vänner Thecla Sköldberg och Julia Kjellberg på grund av giftermål flyttat utomlands och var därför inte heller Leffler behjälpliga när det kom till sällskapslivet. Lefflers ensamhet förstärktes ytterligare av att hennes fosterbror Viktor Lorén, som hon stått nära, begick självmord i december 1885. Som ett resultat av ensamheten kom Leffler att inleda en kontakt med dansken Adam Hauch, en kontakt som till en början var vänskaplig men som senare kom att utvecklas till en förälskelse. Kärleken kom att besvaras av Hauch, som precis som Leffler var gift, men kom aldrig att resultera i en intim relation trots att Edgren var medveten om Lefflers kärlek till Hauch och sade "det är synd att Ni båda inte råkats tidigare. Ni äro som skapade för hvarandra."Hauch kom att få stå modell för huvudpersonen Rolf Falk i Lefflers nästa roman, 1886 års En sommarsaga (som utgjorde fjärde bandet av Ur lifvet). Romanen var ett inlägg i den då aktuella debatten om äktenskap, sexualmoral och kvinnans ställning. Den tog även ställning för användandet av preventivmedel. När den utkom i juni möttes den av blandade recensioner. Till de kritiska rösterna hörde förutom konservativa anmälare även mer frisinnade som Karl Warburg, som befarade att romanen skulle vara del i en utveckling som skulle leda till "fruktansvärda omgestaltningar" av familjelivet. Andra anmälare var mycket positiva till romanen, däribland Ellen Key och Gustaf af Geijerstam.År 1886 skrev Leffler dramat Hvem var räddast?, som hon lämnade in till Dramaten på hösten samma år. Pjäsen kom dock att refuseras eftersom teaterledningen ansåg den vara ett "tillfällighetsstycke". Hvem var räddast? publicerades 1908 i tidskriften Ord och Bild under pseudonymen Valfrid Ek. Pjäsens huvudpersoner Valfrid och Ella bygger på Leffler och Sonja Kovalevski.
Efter flera års popularitet kom år 1887 att bli det år då Leffler detroniserades från sin position som aktad författare i Sverige. Huvudanledningen var att debatten i den så kallade kvinnofrågan nådde sin kulmen 1887 och därefter klingade av. Hon fick utstå kritik från många olika håll, inte minst från personer som tidigare varit hennes bundsförvanter. Bland annat kritiserades hon av Gustaf af Geijerstam, som tidigare hyllat Lefflers författarskap, men som nu diskuterade detta med många förbehåll, både i press och på föreläsningar. Leffler angreps också av Stella Kleve (pseudonym för Mathilda Malling), som menade att Lefflers feministiska tema spelat ut sin roll och varnade för att "männen skulle bli arga" om hon fortsatte.Trots motgångarna påbörjade Leffler ett nytt romanprojekt samma år, Utomkring äktenskapet. Projektet kom dock att läggas på is då Leffler i stället inledde ett litterärt samarbete med den närstående vännen Sofia Kovalevskaja (smeknamn Sonja Kovalevsky). Idén var att skapa ett dubbeldrama där första delen skulle skildra hur det var och den andra hur det kunde ha varit. Kovalevsky stod för idéinnehållet medan Leffler var den som komponerade pjäsen. Slutresultatet blev Kampen för lyckan (1887), en pjäs som behandlade såväl äktenskapet som arbetarnas rätt till arbete. Pjäsen kom dock inte att bli den framgång som Leffler och Kovalevsky hade hoppats på. I stället fick den utstå omfattande kritik i pressen när den utgavs i bokform i december 1887. Inte minst hade recensenterna synpunkter på att pjäsens båda delar inte hängde ihop. Själva idén att skriva ett dubbeldrama ansågs också som för experimentell. Vidare kritiserades Leffler för att hon använde den reformerade stavning som bland annat förordades av hennes bror Frits Läffler. Kampen för lyckan refuserades senare av Kungliga Dramatiska Teatern.
Som en följd av den litterära motgången i Sverige reste Leffler i januari 1888 till Italien. Väl där skrev hon flera reseskildringar, vilka publicerades i Stockholms Dagblad. I maj samma år träffade hon Pasquale del Pezzo i Neapel och förälskelse uppstod. Del Pezzo var hertig av Cajanello och professor i matematik vid Neapels universitet. Leffler och del Pezzo bestämde sig snart för att gifta sig. Dessa planer mottogs dock inte väl hos hans familj givetvis främst för att hon redan var gift men också för att hon var protestant.I början av år 1889 berättade Leffler för maken Gustaf Edgren om förälskelsen och i mars samma år vann skilsmässan laga kraft i Sverige. Edgren mottog beskedet med sorgsenhet, men skrev samtidigt i ett brev till Leffler att han önskade att hon fann en make som skulle göra henne verkligt lycklig. Skilsmässor godtogs dock inte av den katolska kyrkan (däremot kunde äktenskap nullifieras, det vill säga ogiltigförklaras). Enda möjligheten för del Pezzo och Leffler att gifta sig var att det bevisades att Leffler var oskuld, vilket tvingade Edgren till att skriva ett brev där han intygade att han var impotent och att samlag aldrig hade ägt rum mellan makarna. Efter en lång process lät den katolska kyrkan uppta Leffler som medlem. Den 7 maj 1890 gifte sig Leffler och del Pezzo borgerligt på Capitolium i Rom och den 21 maj 1890 vigde sig paret kyrkligt på samma ort. Den kyrkliga vigseln hölls i hemlighet eftersom alla papper ännu inte var klara.Litterärt hade Leffler under denna period skrivit pjäsen Den kärleken! (1888), som hon utan framgång försökt få uppsatt på Kungliga Dramatiska Teatern. Pjäsen kom istället att ha urpremiär först två år senare i Göteborg. Hon hade också tillsammans med del Pezzo översatt dramat Sanna kvinnor till italienska, vilken kom att spelas i Turin i januari 1889 och därefter på turné. Leffler planerade dessutom att ge ut en ny novellsamling som var tänkt att revanschera henne för fiaskot med Kampen för lyckan. Resultatet blev samlingen Ur lifvet III:II, vilken rubricerades som en fortsättning på Ur lifvet III från 1883. Samlingen publicerades i olika versioner, den första i november 1889. Mottagandet i pressen var övervägande negativt och Leffler framhölls som en pessimistisk författare, vilket inte ansågs ligga i tiden. Aftonbladet och Handelstidningen var dock positivt inställda och menade att samlingen tillhörde det främsta som Leffler skrivit. Trots de negativa recensionerna sålde samlingen bra.I juni 1890 utkom romanen Kvinnlighet och erotik II, vilken baserades på Lefflers eget möte med del Pezzo och var en fortsättning på Kvinnlighet och erotik från 1883. Lefflers familj motsatte sig en utgivning eftersom man ansåg innehållet ligga alltför nära hennes privatliv. Efter viss omarbetning beslutade hon ändå att publicera romanen. När den kom ut möttes den av omfattande kritik, vilket gjorde att Leffler utgav en efterskrift till den danska utgåvan där hon försvarade sig. Hon avfärdade bestämt att boken baserades på hennes egna erfarenheter. Vidare slog hon tillbaka mot kritiken att hon svikit sin uppgift som kvinnosakskvinna och skrev också att de som fann berättelsen anstötlig "bara var konventionella".
Efter giftermålet begav sig paret på en bröllopsresa genom Europa, vilken bland annat tog dem till Sverige. Under sin vistelse där hamnade paret i Göteborg, där Leffler var aktuell med en uppsättning av Den kärleken!, som hon skrivit två år tidigare. Pjäsen var till skillnad från de flesta av Lefflers övriga dramatiska produktioner en komedi, en genre som hon under det följande året skulle komma att ägna sig mer åt. Leffler var inte bara författare till pjäsen utan regisserande den också eftersom hon inte var nöjd med hur den ursprunglige regissören tolkat den för scenen. Pjäsen kom att bli hennes första och enda regiuppdrag, och under hösten spelades den på turné runtom i Sverige samt i Köpenhamn. Pjäsen fick ett kritiskt mottagande i pressen som anklagade Leffler för att svikit kvinnosaksfrågan och att driva med de åsikter hon tidigare stått upp för.I december 1890 återvände Leffler och del Pezzo till Italien. I anslutning till avresan hade Leffler skrivit pjäsen Familjelycka, vilken ifrågasatte kärnfamiljen som ett lyckans tempel. På avresan från Sverige skrev hon ytterligare ett drama, enaktaren Moster Malvina, vilket var tänkt att uppföras tillsammans med Familjelycka. Så blev emellertid inte fallet utan Familjelycka sattes i stället upp med ett italienskt medeltidsdrama (inte skrivet av Leffler), med urpremiär den 20 mars 1891 på Kungliga Dramatiska Teatern. Pjäsen fick ett blandat mottagande i pressen. Moster Malvina hade urpremiär på Dagmarteatern i Köpenhamn 1891. Den kärleken!, Familjelycka och Moster Malvina skulle senare utges i bokform under namnet Tre komedier (1891).I början av 1891 drabbades Leffler av två sorgebud. Efter att ha varit gravid i tredje månaden fick hon missfall den 15 februari. Samtidigt nåddes hon av bud om att vännen och medförfattaren till dramat Kampen för lyckan (1887) Sonja Kovalevski avlidit i Stockholm den 10 februari. Händelserna ledde till en kris hos Leffler, som dock snart kom att leda vidare till en litterär kreativitet. Hon började genast att skriva en fortsättning på Kovalevskis självbiografiska roman om systrarna Rajevski. Under arbetets gång hamnade hon dock i konflikt med brodern Gösta Mittag-Leffler och vännen Ellen Key, som båda hade synpunkter på hur romanen skulle utformas. På Keys inrådan övergavs senare romanformatet och i stället omvandlades manuskriptet till en biografi, vilken utkom i maj 1892. Biografin mottog blandande recensioner i pressen.Vid sidan om sitt arbete med Kovalevski-biografin hade Leffler arbetat med flera andra litterära projekt. Hon hade återigen tagit upp arbetet med romanen Trång horisont, vilken hon påbörjat flera år tidigare. Hon skrev även sagospelet Sanningens vägar, vilket skickades in till Kungliga Operan i Stockholm, som dock refuserade pjäsen. Hon fick även novellen När il signor duca besöker sin landtegendom publicerad i Nornans kalender. Berättelsen hade självbiografiska drag och fungerade som ett brev hem till Sverige. I berättelsen lät hon meddela att hon var gravid i tredje månaden. Under graviditeten fortsatte hon att skriva och under hösten 1891 färdigställdes novellen Resa utrikes. Hon skrev även en artikel om den norske dramatikern Henrik Ibsen, vilken publicerades i Italien, Norge och Danmark, redigerade Kovalevskis efterlämnade manuskript Vera Vorontzoff samt skrev ytterligare noveller. En del av denna produktion skulle komma att ges ut som det sjätte bandet i serien Ur lifvet (1892).Den 7 juni 1892 födde Leffler en son. Han döptes till Gaetano, men kallades också för Gösta efter Lefflers bror Gösta Mittag-Leffler. I ett brev till honom den 16 oktober 1892 avslöjade Leffler att hon var gravid igen, en graviditet som dock aldrig skulle komma att fullbordas.
I oktober 1892 besvärades Leffler av kraftiga magsmärtor. Hon insjuknade och vårdades av sin man och tre läkare. Efter fem dagars sjukdom avled hon runt klockan 16.00 den 21 oktober 1892 i blindtarmsinflammation, något hon sannolikt ådragit sig av de magbesvär som plågat henne genom hela hennes liv. Vid hennes dödsbädd närvarade maken och vid tidpunkten för hennes insomnande lade Leffler sitt huvud mot makens hand.Hennes död mottogs med bestörtning inom familjen. I pressen var reaktionerna på hennes död blandade. I Göteborgs-Posten framhölls Leffler som en sanningssägare, men tidningen skrev även att hon hade en "kall blick". I Göteborgs Handels- och Sjöfartstidning skrev Karl Warburg att han beklagade "förlusten af en bland de främsta och djärfvaste krafterna inom vår skönlitteratur". I Dagens Nyheter och Sydsvenska Dagbladet framhölls att Leffler än hade mycket kvar att ge som författare. I tidskriften Dagny anmäldes två kritiska porträtt av Leffler som båda hade gemensamt att de var negativa till Lefflers kvinnosyn. Även i Italien uttryckte flera skribenter sin sorg över Lefflers bortgång.Efter hennes död utgavs 1893 Efterlämnade skrifter (två band, det förra innehållande bland annat Sanningens vägar, det senare utgörande sjätte bandet av Ur lifvet). Flera av hennes arbeten finns översatta till norska, danska, finska, ryska, tyska, engelska, nederländska, italienska och franska.1893 utgav Ellen Key i egenskap av vän en biografi, Anne Charlotte Leffler. Duchessa di Cajanello. Några biografiska meddelanden. Lefflers verk fortsatte att utkomma i nyutgåvor och översättningar fram till 1920-talet för att därefter ebba ut. Dramaten satte 1918 upp Sanna kvinnor och 1921 En räddande engel, båda i regi av Karl Hedberg. 1922 utgavs ett slags självbiografisk sammanställning av Lefflers efterlämnade brev. Sammanställningen gjordes av Jane Gernandt och Ingeborg Essén på uppdrag av Lefflers bror Gösta Mittag-Leffler. Därefter var det mer eller mindre tyst kring Leffler under flera decennier, undantaget några enstaka artiklar i tidskrifter, samlingen Ur livet från 1950 samt Britt Lohses avhandling Anne Charlotte Edgrens genombrott: bakgrunden och novellsamlingen Ur livet I från 1956.Det minskade intresset för Leffler återspeglades även i förekomsten av hennes namn i litteraturhistoriska översiktsverk. I Karl Warburgs Sveriges litteratur under realismens och efterhumanismens samt naturalismens tid (1916) framhölls Leffler ännu som en av de främsta författarna i sin generation och ägnades drygt tio sidor. I 1930- och 1940-talens litteraturöversikter, bland annat Gunnar Castréns Illustrerad svensk litteraturhistoria från 1932, ägnades Leffler allt mindre utrymme och fick se sig omsprungen av Victoria Benedictsson, som den kvinnliga författare som ansågs vara störst av åttiotalisterna. I Gunnar Brandells Ny illustrerad svensk litteraturhistoria (1957) och Svensk litteratur 1870–1970 (1974) ägnades Leffler dock desto mer utrymme, medan hon inte över huvud taget fanns representerad i Lennart Breitholtz' Epoker och diktare (1972) och Marie Louise Ramnefalks och Anna Westbergs Kvinnornas litteraturhistoria (1981). Under slutet av 1970- och början av 1980-talen började det moderna genombrottets litteratur allt mer tolkas ur ett litteratursociologiskt och feministiskt perspektiv, vilket ledde till ett pånyttfött intresse för Lefflers författarskap. Det ökade intresset för Leffler från 1980-talet och framåt syns även i de flertalet avhandlingar och vetenskapliga artiklar behandlar hennes liv och diktning. Bland dessa kan nämnas Maj Sylvans avhandling Anne Charlotte Leffler: en kvinna finner sin väg från 1984 och Mona Lagerströms avhandling Dramatisk teknik och könsideologi: Anne Charlotte Lefflers tidiga kärleks- och äktenskapsdramatik från 1999.Lefflers liv och verk har även varit föremål för film och TV-teateruppsättningar. 1974 gjorde TV-teatern en uppmärksammad tolkning av Sanna kvinnor i regi av Stig Ossian Ericson, se Sanna kvinnor (1974). 1983 gjordes en dramafilm om Sonja Kovalevskis och Lefflers liv, Berget på månens baksida. Filmen regisserades av Lennart Hjulström och Gunilla Nyroos, som spelade Kovalevski, belönades 1985 med en Guldbagge för sina skådespelarinsatser. 1988 spelades Sanna kvinnor på nytt på Dramaten, i regi av Gunnel Lindblom. Pjäsen filmatiserades för TV och sändes 1991, se Sanna kvinnor (1991). Leffler porträtterades 1994 i TV-filmen Fritänkaren – filmen om Strindberg, där hon spelades av Berit Bornecrantz.Med start 2007 lanserade Dramaten, Stockholms Stadsteater och Riksteatern kvinnliga författare från 1880-talet, vilket bland annat resulterade i att Lefflers pjäser Skådespelerskan, Elfvan, Sanna kvinnor och Familjelycka sattes upp. Senare har även Sanningens vägar spelats. Flera verk av verk har också kommit i nyutgåvor på bland andra Rosenlarv Förlag och Bokförlaget Atlas. 2010 utgavs romanen Den kärleken av Tove Leffler, en släkting till Anne Charlotte Leffler, vilken löst byggde på Anne Charlotte Lefflers liv och gärningar. 2012 utgavs boken Sanningens vägar av Monica Lauritzen, en omfattande biografi över Leffler som också nominerades till Augustpriset. 2013 utkom boken Att skapa en framtid, i vilken flera forskare behandlar Lefflers liv och gärning. Boken innehåller även det utkast till en självbiografi som Leffler påbörjade. 2014 sattes Moster Malvina upp på Intima teatern i Stockholm. Pjäsen regisserades då av Mathias Lafolie och i rollen som moster Malvina sågs Anita Wall.
Leffler skrev under sin författarkarriär såväl dramatik som prosa. Hon skrev till skillnad från många andra författare ingen lyrik (två dikter återfinns i novellen Aurore Bunge respektive romanen En sommarsaga, men dessa är skrivna av hennes bror Frits Läffler). Under sin samtid rönte hon framgångar både som dramatiker och prosaist, medan hon i dag är ihågkommen främst för sin radikala feministiska dramatik, främst den från 1880-talet.
Leffler var en del av den rörelse som brukar betecknas som åttiotalisterna. Hon brukar också räknas som den ledande kvinnan i det moderna genombrottet då hon bidrog till att kvinnor blev en del av det litterära klimatet i Sverige. I början av 1880-talet var hon den mest spelade dramatikern i Sverige och räknades till en av de största svenska författarna. Hon hade framförallt sina framgångar på Kungliga Dramatiska Teatern, vilket var den mest prestigefyllda scenen i Sverige. Hon spelades också i de nordiska grannländerna, Tyskland och Italien.
Lefflers dramatiska produktion omfattar trettiotalet verk. Av dessa är elva publicerade i bokform (1876–1893). Drygt femtontal outgivna pjäser finns bevarade. En del av dessa är ofullbordade, medan andra återfinns i sin helhet. En av de outgivna pjäserna, En räddande engel, kom att bli en av Lefflers mest spelade och uppfördes inte mindre än 83 gånger på Kungliga Dramatiska Teatern mellan åren 1883 och 1888. Pjäsen Hvem var räddast? skrevs 1886, men publicerades först 1908 i tidskriften Ord och Bild under pseudonymen Valfrid Ek.Flera av Lefflers pjäser fick stor uppmärksamhet för de naturliga dialogerna och det utmanande idéinnehållet. Leffler hade ambitionen att förmedla en sann bild av verkligheten med sina pjäser och ville förnya dramatiken både form- och innehållsmässigt för att på ett trovärdigare sätt kunna spegla samtiden. Leffler ansåg att det målet med det moderna skådespelet var att verka för tendenser, det vill säga att framföra ett idéinnehåll.
Lefflers första kända dramatiska verk är Herren kallar (skrivet någon gång under 1860-talet) och Einar Lasson från (1869). Under tidigt 1870-tal skrevs dramerna En sammansvärjning (1871) och Födelsedagsgåfvan (1872), vilka uppfördes i ett slutet sällskap under 1873. De har dock aldrig uppförts offentligt.I Lefflers första offentligt uppsatta drama Skådespelerskan (1873) var det karaktärsskildringarna och de inre konflikterna som drev dramat framåt dramaturgiskt. Genom verket visade Leffler prov på en modern litteratursyn som tydligt distanserade sig mot andra dramer i samtiden, där intrigen kännetecknades av snårighet. Skådespelerskan följdes upp av komedin Under toffeln (1874). Pjäsen kan ses som ett svar på Bjørnstjerne Bjørnsons drama De nygifta (1865), där Leffler till skillnad från Bjørnson kritiserade den patriarkala familjen. Pjäsen uppmärksammade, liksom föregångaren Skådespelerskan, unga ogifta kvinnors situation. Leffler var till en början avogt inställd till komedigenren som hon menade var en lägre stående dramatisk form. När hon trots denna syn prövade på genren i Under toffeln ville hon införa mänskliga karaktärer och gestalta allmängiltiga konflikter.Leffler ansåg att de moderna dramat kännetecknades av karaktärsutveckling hos såväl huvud- som biroller genom fortlöpande dialog mellan dessa. Hon motsatte sig att skriva dramer som endast bestod av en serie händelser. I pjäsen En räddande engel (1883) bröt Leffler med detta den klassiska dramaturgins krav på handling. I stället byggde handlingen på ett uppvisande av exempel på mänskliga situationer, vilket mer liknade ett collage av bilder, ett slags tableaux vivants.1887 skrev Leffler dubbeldramat Kampen för lyckan tillsammans med vännen Sonja Kovalevski, där den första delen skildrade hur det var och den andra hur det kunde ha varit. Genom sin ovanliga form var dramat modernt och framåtblickande. Leffler menade att dramat som genre släpade efter romanen i sin formmässiga utveckling och var tvunget att förändras "om det inte ska bli stående som en relik från en död konstform". I dramat användes även en modifierad stavning, vilket var ytterligare bevis på Lefflers modernitet. Varken nystavningen eller det dramatiska experimentet mottogs väl bland kritikerna.Mot slutet av 1880-talet började Leffler återigen att skriva komedier. 1888 skrevs Den kärleken! och två år senare Familjelycka och Moster Malvina. Dessa tre utgavs senare i samlingen Tre komedier (1891). I de tre pjäserna utnyttjade Leffler satir och humor för att förstärka samhällskritiken. Som anledning till att Leffler återvände till komedigenren brukar nämnas att Victoria Benedictsson nyligen gjort succé med två komedier på Kungliga Dramatiska Teatern och att Leffler då inspirerats att försöka göra detsamma. Under sitt sista levnadsår skrev hon även ett sagospel (Sanningens vägar). I detta pendlade hon mellan saga och realism.Bland de ofullbordade verken finns även dramer som spänner över andra genrer än de som publicerats. I Ebba Brahe försökte sig Leffler på att skriva ett historiskt drama. Mot slutet av 1870-talet avsåg hon, inspirerad av nihiismen, att skriva tragedin Nihilisterna.
Lefflers prosa utgörs till största del av noveller. De flesta av dessa finns publicerade i serien Ur lifvet, vilken utgavs i sex delar mellan åren 1882 och 1893. Utöver detta finns över 300 sidor dagboksanteckningar bevarade. Till det kommer även ett okänt antal brev. Hon skrev också en del sakprosa, vilken publicerades i olika tidskrifter och tidningar. Vad gäller sakprosan rörde sig främst om reseskildringar från hennes många resor i Europa, men också recensioner och personporträtt.I sitt tidiga författarskap hade Leffler ingen intention om att skriva romaner då hon menade att dramat var ett överlägset format att uttrycka samhällsfrågor i. I början av 1880-talet övergav hon dock denna uppfattning då hon menade att den moderna romanen gjorde det möjligt att teckna psykologiska analyser av karaktärerna på ett sätt som dramat inte gjorde. Leffler skrev endast två fullbordade romaner: Kvinnlighet och erotik (publicerad i två delar 1883 och 1990) och En sommarsaga (1886). Utöver detta skrev hon de ofullbordade romanerna Forssätra prestgård (1869), Utomkring äktenskapet (ett kapitel publicerat i en tidskrift 1888) och Trång horisont, vilken hon arbetade med ända fram till sin död.Leffler arbetade i sina romaner och noveller ofta med dialoginslag. Pauser, tvekljud och brutna meningar hos de kvinnliga protagonisterna fick ofta gestalta en osäkerhet, villrådighet och brist på kontroll. Vidare kännetecknas hennes verk av en utförlig beskrivning av ansiktsuttryck som tillsammans med position och gestik ges en metaforisk betydelse. Leffler utmärkte sig även som en observant iakttagare av den näraliggande och självupplevda verkligheten.Lefflers prosa syftade, precis som hennes dramatik, till att vara människostudier ur verkligheten där hon skildrade verkliga problem som människor ställs inför. Leffler själv använde uttrycket "Människorna äro mina problem" för att beskriva sitt litterära fokus. Detta fokus kom till uttryck bland annat i genombrottsverket Ur lifvet I samt efterföljaren Ur lifvet II, i vilka Leffler gestaltade kvinnors möjlighet till självförverkligan inom ramen för äktenskapet. I romanerna En sommarsaga och Kvinnlighet och erotik (1890) fördjupade Leffler dessa tankegångar.
Lefflers intresse för kvinno- och könsrollsfrågor började då hon var i sjuttonårsåldern, vilket bland annat kom till uttryck i brev hon skickade till brodern Gösta Mittag-Leffler. I Skådespelerskan (1873) kritiserade Leffler kvinnans underordning i den borgerliga familjen genom att skildra en ung kvinnlig skådespelare som slits mellan familjeliv och självförverkligan. Detta grundmotiv mottogs väl när pjäsen hade urpremiär, mycket tack vare att den populära skådespelaren Elise Hwasser spelade huvudrollen.I Lefflers genombrottsverk Ur lifvet I (1882) diskuterade hon kvinnans möjlighet till självförverkligan inom äktenskapet. Leffler såg det som kvinnans uppgift att förverkliga sig själv och novellerna i samlingen visar exempel både när så sker och vice versa. Samlingen gillades av kritikerna, även de konservativare, vilket var något som Leffler uttryckte besvikelse över: "litet mer förargelse kunde boken gerna ha väkt!". Samlingen vann dock litterär genklang och gav upphov till en diskussion kring vad manlighet borde innebära.Framgången med Ur lifvet I ledde till att Leffler i sin nästa samling Ur lifvet II (1883) vågade publicera den kontroversiella novellen Aurore Bunge, i vilken Leffler kritiserade sociteten som hon ansåg vara dekadent och depraverad. Novellen skildrade även ett erotiskt möte mellan en ogift man och kvinna, vilket vållade stor uppståndelse. Kritikerkåren polariserades i två läger: för och emot. Leffler tog illa vid sig av kritiken men skrev:
I novellen Kvinnlighet och erotik (i Ur lifvet III 1883) diskuterade Leffler "det erotiskas förhållande till den modärna kvinnoemancipationen, dvs. till kvinnans intelektuella utveckling". Novellen utlöste en debatt i pressen där kvinnans roll inom äktenskapet debaterades häftigt. En räddande engel (1883) kan ses som ett ifrågasättande av balen som lämplig väg in i äktenskapet. Den är i förlängningen också en kritik av konventioner för unga kvinnor. Genom detta blev pjäsen en inlaga i den pågående debatten om äktenskapet och kvinnans ställning i samhället.I Lefflers mest kända drama Sanna kvinnor (1883) skildrade hon gifta kvinnors rätt till egendom. Sanna kvinnor beskylldes av konservativare kritiker för att vara ett tendensstycke. Även från förkämpar för kvinnosaksfrågan blev Leffler bemött med skepsis. Key menade dock att Leffler genom Sanna kvinnor gjort mer för att påverka opinionen för den gifta kvinnans äganderätt än den föreningen som länge verkat för samma sak. Sanna kvinnor kom att bli ett av 1880-talets mest diskuterade och uppförda dramer.Med romanen En sommarsaga (1886) fördjupade Leffler sin position i den så kallade äktenskapsfrågan. Hon sällade sig även till den skara som var positivt inställd till användandet av preventivmedel.Ingeborg Nordin Hennel menar att Lefflers skildring av kvinnors situation skiljer sig åt mellan hennes tidiga och sena författarskap. Under 1880-talets första hälft skildrade hon kvinnlighet som brist och förlust. I senare alster, med början i En sommarsaga (1886), omprövade hon detta fokus och kom i stället att skildra kvinnlighet som en möjlighet.
Under 1880-talets början kom Leffler i kontakt med socialismen. Efter en resa genom Europa, där hon på djupet tog del av samtidens idédebatt, publicerade hon 1885 dramat Hur man gör godt. Dramat var kraftigt influerat av de socialistiska idéerna och refuserades av Kungliga Dramatiska Teatern med hänvisning till arbetarfrågans känslighet. I pjäsen kontrasteras en ytlig, välmående överklass mot en arbetsklass i misär. Verket väckte stor debatt och kritikerkåren polemiserades i två läger: för och emot. De socialistiska idéerna var även framträdande i dubbeldrammat Kampen för lyckan (1887).Leffler berörde även socialismen i sina artiklar. Under tiden i London (1884) skickade hon hem en rad artiklar vilka berörde olika aspekter av staden. I några av dessa kritiserade hon Londons klassklyftor och skildrade arbetarklassens elände. Aftonbladet, som först tillfrågades att publicera artiklarna, refuserade dessa med hänvisning till att läsarna inte skulle må bra av att uppröras så nära inpå giftasprocessen.
Under uppväxttiden kom Anne Charlotte Leffler i kontakt med Viktor Rydbergs litteratur och i synnerhet verket Bibelns lära om Kristus (1862), vilket gjorde stort intryck på Leffler som då var i tonåren. Hon kom liksom sin bror senare att ha nära kontakt med Rydberg. Utöver Rydberg utgjorde två kvinnliga författare inspirationskällor för Leffler, Fredrika Bremer och Emelie Flygare Carlén.Då Leffler var i tjugoårsåldern öppnade hon sig allt mer för litterära impulser från olika håll. I sina efterlämnade brev skrev hon dock inget om att hon skulle ha någon särskild litterär förebild. Hon uttryckte däremot sin beundran för flertalet författare: nämnda Rydberg, Zacharias Topelius och Johan Ludvig Runeberg. Ännu mer intryck tycks två numera relativt bortglömda kvinnliga författare ha gjort på henne: Josefina Wettergrund (pseudonymen Lea) och Sara Pfeiffer (pseudonymen Sylvia).Ännu viktigare impulser kom dock från Norge. I slutet av 1860-talet läste Leffler flera verk av Bjørnstjerne Bjørnson och Henrik Ibsen och uttryckte stor beundran för dem. Forskarna är oense om i vilken utsträckning dessa två har inspirerat Leffler. Under 1920- och 1930-talen sågs Lefflers författarskap som helt beroende av Ibsens medan senare forskning allt mer kommit att revidera den uppfattningen. Leffler anklagades, likt många andra kvinnliga författare under det moderna genombrottet, för att plagiera Ibsen. Senare forskning talar i stället om att Lefflers verk ska ses som svar på Ibsens idéer där hon vidareutvecklar dennes tankar ur andra förståelseperspektiv. Ett exempel på detta är novellen Tvifvel, vilken är ett svar på Ibsens drama Brand.
Bjørnson, den andre av Lefflers utnämnda favoriter, anses också ha präglat hennes författarskap. Även här råder oenighet i vilken utsträckning. Henrik Schück föreslog under 1900-talets början att Bjørnsons De nygifta hade stort inflytande på Lefflers dramer, framförallt dem som skrevs under 1870-talet. Senare forskning betraktar dock Lefflers dramatik, precis som i fallet med Ibsen, som ett svar på Bjørnsons. Som exempel framhålls att i Bjørnsons dramatik är kvinnorna underordnade männen, medan så inte är fallet i Lefflers.En tredje litterär förebild var dansken Georg Brandes. 1873 läste hon första delen av hans Hovedstrømninger där hon tog fasta på hans tankar om den moderna litteraturen och i synnerhet att han ansåg att denna kännetecknades av att den debatterar samhällsproblem. 1876 utnämnde Leffler i sin dagbok Brandes till sin favoritförfattare. I samband med utgivningen av novellsamlingen Ur lifvet I lät hon skicka flera noveller till Brandes för att få hans omdöme. Han imponerades av hennes ämnesval, men ansåg att hon refererade snarare än gestaltade i sina berättelser. Han uppmanade Leffler att bli modigare i sina berättelser och "ruska om" publiken ordentligt.Vid 1880-talets början tog Leffler intryck av Émile Zolas naturalistiska tankar om litteraturen. Av honom inspirerades hon att skriva dramatik som byggde på "sanna analyser av den mänskliga naturen". I ett brev skrev Leffler att Zola "talar alldeles som ur mitt eget hjärta o jag sympatiserar med o går in på allt hvad han säger." Hon höll dock inte med Zola om att litteraturen endast måste skildra "det usla". Bland övriga influenser finns den brittiske författaren Charles Reade (influerade Skådespelerskan) och William Shakespeares Romeo och Julia (vars kärleksmotiv influerat En bal i societeten).
Händelsevis: trenne teckningar. Stockholm: Hæggströms förlagsexp. 1869. Libris 1581525. http://litteraturbanken.se/#!forfattare/LefflerAC/titlar/Handelsevis/info/etext 
 Pastorsadjunkten: skådespel i tre akter. Stockholm: F. & G. Beijer. 1876. Libris 1596451. http://runeberg.org/pastorsadj/ 
 Ur lifvet. Saml. 1, En bal i "societeten" ; En stor man ; En triumf ; Dömd ; Doktorns hustru ; Sesam öppna dig! ; Tvifvel. Stockholm: Hæggström. 1882. Libris 650387. http://runeberg.org/urlifvet/1/  – Översatt till danska, nederländska och tyska. Nya upplagor 1902 och 1905.
 Ur lifvet. Saml. 2, Aurore Bunge ; "Barnet" ; Ett bröllop ; I krig med samhället. Stockholm: Z. Hæggström. 1883. Libris 22698067  Fulltext: Göteborgs universitetsbibliotek, Projekt Runeberg. – Översatt till nederländska, tyska och delvis till italienska. Ny upplaga 1916.
 Ur lifvet. Saml. 3. H. 1, Kvinlighet och erotik ; Gusten får pastoratet. Stockholm: Z. Hæggström. 1883. Libris 17062588  Fulltext: Göteborgs universitetsbibliotek, Projekt Runeberg.  – Översatt till nederländska och tyska samt Kvinnlighet och erotik även till engelska. Kvinnlighet och erotik i ny upplaga 2009.
 Elfvan: skådespel i tre akter. Stockholm. 1883. Libris 2150408. http://runeberg.org/aclelfvan/ 
 Sanna kvinnor: skådespel i tre akter. Stockholm: Hæggström. 1883. Libris 1205390. http://runeberg.org/sannakvinn/  – Översatt till danska och engelska.
 Skådespelerskan: dramatisk teckning i två akter ; Under toffeln : komedi i två akter. Stockholm: Hæggström. 1883. Libris 1253278. http://runeberg.org/skdespeler/  – Ny upplaga 2008.
 Hur man gör godt: skådespel i fyra akter. Stockholm: Haeggström. 1885. Libris 1205383. http://runeberg.org/hurmangor/  – Översatt till danska och tyska.
 Ur lifvet. Band 4:1, En sommarsaga. Stockholm: Z. Haeggström. 1886. Libris 20794551  Fulltext: Göteborgs universitetsbibliotek, Projekt Runeberg.
 Ur lifvet. Band 4:2, En sommarsaga. Stockholm: Z. Haeggström. 1886. Libris 20794554. http://hdl.handle.net/2077/52299 
 Kampen för lyckan: två paralleldramer / af K. L.. Stockholm. 1887. Libris 1205391. http://runeberg.org/aclkfl/  – Medförfattare: Sonja Kovalevsky.
 Ur lifvet. Saml. 3. H. 2, Gamla jungfrun ; I fattigstugan ; En brödkaka ; Moster Malvina ; Gråtande Venus. Stockholm: Z. Hæggström. 1889. Libris 14738832  Fulltext: Göteborgs universitetsbibliotek, Projekt Runeberg. – Översatt till danska och nederländska samt vissa noveller även till italienska och tyska.
 Ur lifvet. Saml. 5, Kvinnlighet och erotik, 2. Stockholm: Z. Hæggström. 1890. Libris 650385  Fulltext: Göteborgs universitetsbibliotek, Projekt Runeberg. – Översatt till danska, nederländska och tyska. Ny upplaga 2009.
 Ur lifvet Saml. 5 Efterskrift till Kvinnlighet och erotik, 2. Stockholm: Z. Hæggström. 1890. Libris 7hrq4gcn5jdnh4cn. http://hdl.handle.net/2077/58356 
 Tre komedier. Stockholm: Bonnier. 1891. Libris 1205385. http://runeberg.org/trekomedi/  – Innehåll:
 Efterlämnade skrifter. 1, Sanningens vägar ; Napolitanska bilder. Stockholm: Bonnier. 1893. Libris 649789. http://runeberg.org/efterlamna/1/  – Innehåll: Sanningens vägar. Sagospel ; Napolitanska bilder: Ett mirakel. – Lifvets och Dödens källor. – En vinterdag i Napoli. – Julen i Napoli. – Snöfall i Napoli. – Allegria. – Sommarlif i Italien ; När il signor Duca besöker sin landtegendom ; En ammas historia.
 Efterlämnade skrifter. 2, Ur lifvet : (sista samlingen). Stockholm: Bonnier. 1893. Libris 649790. http://runeberg.org/efterlamna/2/  – Innehåll: Trång horisont ; Resa utrikes ; Giftermål af tycke ; Utomkring äktenskapet ; Ett underverk ; Jämlikhet.
Sonja Kovalevsky: hvad jag upplefvat tillsammans med henne och hvad hon berättat mig om sig själf. Stockholm: Bonnier. 1892. Libris 468848. http://litteraturbanken.se/#!forfattare/LefflerAC/titlar/SonjaKovalevsky/info/etext  – Översatt till danska, engelska, franska, nederländska, ryska och tyska. Ny upplaga 2010.
 En självbiografi, grundad på dagböcker och brev. Stockholm: Bonnier. 1922. Libris 81424
Ur livet. Stockholm: Bonnier. 1950. Libris 1410150  – i urval av Per Erik Wahlund.
 Synd: noveller av det moderna genombrottets kvinnor. Stockholm: Ordfront. 1993. Libris 7634352. ISBN 91-7324-425-2  – Innehåller författarens Aurora Bunge ursprungligen publicerad i Ur lifvet. Band 2. 1883.
 Jämlikhet: noveller. Stockholm: Atlas. 2010. Libris 11942347. ISBN 978-91-7437-082-9 
 I krig med samhället och andra texter. Årsta: Rosenlarv. 2013. Libris 13620648. ISBN 978-91-980761-0-3  – i urval av Claudia Lindén
Gedin, David (2004). Fältets herrar: framväxten av en modern författarroll : artonhundraåttitalet. Eslöv: B. Östlings bokförl. Symposion. Libris 9362563. ISBN 91-7139-662-4 
Gedin David, Lindén Claudia, red (2013). Att skapa en framtid: kulturradikalen Anne Charlotte Leffler. Årsta: Rosenlarv. Libris 13620646. ISBN 978-91-977935-9-9 
Key, Ellen (1893). Anne Charlotte Leffler, duchessa di Cajanello: några biografiska meddelanden. Stockholm: Bonnier. Libris 1560072. http://runeberg.org/achleffler/ 
Lagerström, Mona (1999). Dramatisk teknik och könsideologi: Anne Charlotte Lefflers tidiga kärleks- och äktenskapsdramatik. Skrifter utgivna av Litteraturvetenskapliga institutionen vid Göteborgs universitet, 0348-4653 ; 36. Göteborg: Litteraturvetenskapliga institutionen, Univ. Libris 7756457. ISBN 91-86270-61-3 
Lauritzen, Monica (2012). Sanningens vägar: Anne Charlotte Lefflers liv och dikt. Stockholm: Bonnier. Libris 12750567. ISBN 978-91-0-012770-1 
Leffler, Anne Charlotte (1891). Tre komedier. Stockholm: Bonnier. Libris 1205385 
Leffler, Anne Charlotte (1893). Ur lifvet. Saml. [6], Trång horisont ; Resa utrikes ; Giftermål af tycke ; Utomkring äktenskapet ; Ett underverk ; Jämlikhet. Stockholm: Z. Hæggström. Libris 650389 
Leffler, Anne Charlotte (1922). En självbiografi, grundad på dagböcker och brev. Stockholm: Bonnier. Libris 81424 
Leffler, Anne Charlotte (2007). Familjelycka: komedi i tre akter. Stockholm: Rosenlarv. Libris 10535153. ISBN 978-91-975993-4-4 
Leffler, Anne Charlotte (2008). Skådespelerskan: dramatisk teckning i två akter. Stockholm: Rosenlarv. Libris 10828835. ISBN 978-91-975993-7-5 
Linder, Gurli (1936). Anne Charlotte Lefflers första äktenskap.. [Stockholm]. Libris 2778399 
Lyngfelt, Anna (1996). Den avväpnande förtroligheten: enaktare i Sverige 1870-90 = [Disarming intimacy] : [a study of one-act plays in Sweden, 1869-90]. Skrifter utgivna av Litteraturvetenskapliga institutionen vid Göteborgs universitet, 0348-4653 ; 29. Göteborg: Litteraturvetenskapliga institutionen, Univ. Libris 7756441. ISBN 91-86270-45-1 
Sylvan, Maj (1984). Anne Charlotte Leffler: en kvinna finner sin väg. Stockholm: Biblioteksförl. Libris 7419430. ISBN 91-542-1012-7 
Wilkinson, Lynn R. (2004). ”Feminism, modernism and the morality debate: Anne Charlotte Leffler's "Tre komedier"”. Scandinavian studies 2004(76):1,:  sid. 47-70. 0036-5637. ISSN 0036-5637.  Libris 9546707
Wilkinson, Lynn R. (2006). ”Anne Charlotte Leffler and Bjørnstjerne Bjørnson's "De nygifte"”. Tijdschrift voor skandinavistiek 2006(27):1,:  sid. 69-89. 0168-2148. ISSN 0168-2148.  Libris 10186508
Erdmann, Nils (1886). ”Ann Charlotte Edgren-Leffler: en essay”. Ur dagens krönika (Stockholm, 1881-1891) Årg. 6:  sid. 661–679. http://runeberg.org/urdagkron/1886/0663.html.  Libris 834676
Hallengren, Anders (2002). Sunnanvinden vid åttitalets slut: Verner von Heidenstams vandringsår och Anne Charlotte Lefflers renässans. Motala: Heidenstamsällsk. Libris 8407275. ISBN 91-972378-1-7 
Hansson, Laura; f.Mohr (1895). Kvinnor: Sex tidspsykologiska porträtt af Laura Marholm. Öfvers. från tyskan [af I.Cohn.]. Stockholm. sid. 38–64. Libris 2997169. http://runeberg.org/mohrkstp/0038.html 
Key, Ellen (1893). ”Ann Charlotte Leffler [Nekrolog]”. Svea Folk-kalender (1892):  sid. 210–223. http://runeberg.org/svea/1893/0226.html.  Libris 2105141
Lauritzen, Monica. Anna Charlotta (Anne Charlotte) Gustava Leffler, [http:/www.skbl.se/sv/artikel/AnneCharlotteLeffler Svenskt kvinnobiografiskt lexikon]
Lundström, Gösta: Anne Charlotte G Leffler i Svenskt biografiskt lexikon (1977-1979)
Sprengel, David (1902). De nya poeterna: 80-talet : dokument och kåserier. Stockholm: Gernandt. sid. 231–264. Libris 8072767. http://runeberg.org/sdpoeter/

Anthonyrullen (engelska: the Anthony Roll) är en förteckning över skepp i den engelska flottan som den såg ut i mitten av 1540-talet under Henrik VIII. Den har fått sitt namn efter Anthony Anthony, dess författare och illustratör. Den bestod ursprungligen av tre rullar i veläng, en typ av pergament, och innehåller illustrationer av 58 fartyg samt förteckningar över deras storlek, besättning, bestyckning och utrustning. De tre rullarna överlämnades till Henrik VIII 1546 och förvarades senare i det kungliga biblioteket. År 1680 gav Karl II två av rullarna till Samuel Pepys, som senare lät dem bindas i bokform som en volym som numera finns i Pepys Library vid Magdalene College i Cambridge. Den tredje rullen förblev i sin ursprungliga form i de kungliga samlingarna och övergick från Vilhelm IV till dennes dotter, som i sin tur sålde den till British Museum 1858, varifrån den sen övergick i British Librarys ägo.
Anthonyrullen är den enda kända fullt illustrerade förteckningen över fartyg i den engelska flottan från tudorperioden (1485–1603). Illustrationerna i rullarna har beskrivits som utförda i en "naiv stil [med] konformitet till ett visst mönster" med ett konstnärligt kunnande "som överensstämmer med färdigheterna hos en statlig tjänsteman med ett rimligt amatörmässigt grepp om form och färg". Inventarielistorna har varit värdefulla som historiska källor, men illustrationerna av fartygen har varit mindre användbara eftersom de är enkla och gjorda efter en form av schablon. Detaljer i fråga om de enskilda fartygens konstruktion, bestyckning och särskilt riggen har visat sig vara högst ungefärliga. Trots det så har återgivningar av fartygens ceremoniella utsmyckningar varit användbara för studier av tudorperiodens heraldik, flaggor och fartygsutsmyckning.
De enda kända avbildningarna av kända fartyg från tudorperioden, som Henry Grace à Dieu och Mary Rose finns i Anthonyrullen. Eftersom Mary Rose sjönk nästan så gott som oskadd och bärgades framgångsrikt 1982 har man kunnat jämföra informationen i rullarna med de fysiska kvarlevorna av Mary Rose, något som har bidragit till bättre förståelse för 1500-talets marina historia.
Anthony Anthony har identifierats som rullarnas upphovsman genom sin signatur, som har kunnat jämföras med hans underskrifter i brev som återfunnits i den kungliga engelska administrationens State Papers. Hans far var en flamländare vid namn William Anthony (död 1535), en ölleverantör för armén från Middelburg i Zeeland som hade flyttat till England 1503. Anthony följde i sin fars fotspår och gav sig in i ölbranschen någon gång före 1530 och hade som huvudsysselsättning att leverera öl till den engelska flottan. År 1533 blev han utsedd till kanonskytt vid Towern i London, en anställning han behöll på pappret till sin död. Han avancerade till förman vid Ordnance Office, artillerimyndigheten, och det var som tjänsteman där som han färdigställde rullarna. År 1549 befordrades han till överförman (master surveyor) för artilleriet vid Towern, Calais, Boulogne och flera andra orter på livstid. Han fortsatte att förse den engelska militären med artilleri och var aktiv de sista månaderna av sitt liv med att leverera kanoner för ett anfall mot Le Havre.År 1939 föreslog den nederländska historikern Nicholas Beets att den flamländske konstnären och kartografen Cornelis Antoniszoon (cirka 1507–53) kan ha varit bror till Anthony Anthony. Trots att Beets förslag var helt och hållet hypotetiskt så togs tråden upp av Geoffrey Callender i Mariner's Mirror (en engelskspråkig tidskrift för marinhistoria) 1963 och har sedan dess återgetts av ett flertal andra författare. William Anthonys testamente nämnde inga andra söner och Anthoniszoon tros ha varit son till Antonis Egbertson och dottern till Jacob Corneliszoon van Oostzanen. Att Cornelis och Anthony är besläktade är, som Ann Payne påpekat, "får man förmoda inte omöjligt men det finns mycket lite belägg för att de går att sammankoppla överhuvudtaget".
Skeppsporträtten hade vid mitten av 1500-talet en etablerad ställning inom maritim konst, från medeltida sigill och mynt till gravyrer från 1400-talet. Den okomplicerad profilbilden av fartyg till sjöss med hissade segel, men oftast utan någon besättning, hade en stark ställning som det bästa sättet att dokumentera fartygskonstruktioner. Anthonyrullen tillhör en genre av verk som hade två syften; som lagom informativa sammanfattningar av skepp eller strategiskt viktiga kuststräckor kunde de peka på styrkor och svagheter i det egna försvaret; som skrytsamma och levande avbildningar av tudordynastins militärmakt kunde de användas för att smickra kungen och hans stab, imponera på hovet och framhäva rikets krigiska egenskaper inför utländska sändebud. Samtida kartor (på tidigmodern engelska: plats) utsmyckades som regel med detaljrika bilder av skepp för att skilja vatten från land, men i lika hög grad för att ingjuta liv och rörelse i bilderna. Under kung Henrik VIII utökades flottan kraftigt och han var känd för ett stort marint intresse, något som den episka målningen Embarkation of Henry VIII at Dover tydligt visar.
Det finns tre dylika plats, det vill säga kartor över sjöslag och andra marina företag, som har tillskrivits Anthony Anthony: Anna av Kleves färd från Nederländerna till England (1539), ett franskt anfall mot en kustbefästning (okänt datum) och en fransk räd mot Brighton (juli 1545). Det konstnärliga utförandet av skeppen i dessa avbildningar, särskilt räden mot Brighton, ligger nära utseendet på skeppen i rullarna. Man vet inte exakt när arbetet med rullarna påbörjades eller när det avslutades. Det enda som är säkerställt är att rullarna överlämnades till kungen samma år som de daterades, 1546. Att Mary Rose, som sjönk vid slaget vid the Solent 19 juli 1545, finns med bland skeppen betyder inte att arbetet påbörjades innan hon sjönk eftersom det ansågs realistiskt att bärga henne så sent som 1549. Galeaserna Antelope, Hart, Bull och Tiger var fortfarande under byggnation i mars 1546 och Hart sjösattes inte förrän i oktober det året. Samtidigt saknas Galley Blanchard som tillfångatogs från fransmännen 18 maj 1546.
Efter att rullarna presenterats för kungen arkiverades de i de kungliga samlingarna och den första och tredje rullen överlämnades 1680 av Karl II till Samuel Pepys, tidigare högt uppsatt tjänsteman vid amiralitetet. Pepys avslöjade inte omständigheterna kring överlämnandet av rullarna, men man har utgått från att gåvan var kopplad till ett möte med Karl där Pepys nedtecknade kungens berättelse om hur han lyckades fly vid slaget vid Worcester 1651. Tanken var att Pepys skulle redigera och ge ut en bok som beskrev den redan berömda händelsen, något som dock aldrig genomfördes. Man vet också att Pepys planerade att skriva den engelska flottans historia och att han samlade material för det ändamålet, men att han aldrig hann fullborda projektet. Det anses sannolikt att kung Karl kände till Pepys planer och därför gav honom två av rullarna antingen som en gåva eller som betalning för en framtida utgivning av berättelsen om hans flykt. Den andra rullen kunde vid det tillfället inte hittas och det var inte förrän 1690 som den återfanns av Henry Thynne, anställd vid det kungliga biblioteket 1677–89 och nära vän till Pepys. Thynne ordnade så att Pepys kunde göra kopior av några av illustrationerna, men 1690 var Karl II död och Jakob II hade fallit i onåd efter den ärorika revolutionen. Pepys avgick från sin post vid amiralitetet samma år och vägrade att erkänna Willhelm och Maria IIs regim, vilket innebar att införskaffandet av den sista rullen blev utsiktslöst. Sammanställningen av den första och andra rullen i en volym antas därför ha genomförts runt den här tiden. Efter Pepys död 1703 ärvde hans systerson John Jackson hela hans bibliotek. Jackson dog 1724 och lämnade biblioteket, inklusive volymen med rullarna, till Pepys gamla lärosäte Magdalene College vid Cambridge där de återfinns än idag.Den andra rullen ansågs som förkommen på 1780-talet, men var i själva verket i den kungliga familjens ägo. Vilhelm IV hade gett den till Mary FitzClarance, en av sina oäkta döttrar med kurtisanen Dorothea Jordan. År 1824 gifte sig Mary med Charles Robert Fox, generalmajor och 1832–35 innehavare av samma ämbete som Anthony Anthony hade haft tre sekel tidigare. Fox var bibliofil och var troligen väl medveten om rullens värde, men dess öde förblev okänt för omvärlden. År 1857 visades Frederic Madden, manuskriptansvarig vid British Museum, den andra rullen och blev informerad om att Mary Fox önskade sälja den. Efter förhandlingar såldes den för 15 pund till British Museum och blev benämnd Additional MS 22047. Man lät den förbli i sitt ursprungliga utförande som velängrulle och den har sedan 1999 ingått i British Librarys manuskriptsamling i St. Pancras i London.Anthonyrullen har ofta använts som en primärkälla för forskning om den engelska flottan under 1500-talet, men den fullständiga texten och samtliga illustrationer samlades inte i en enda volym förrän 2000.
Anthonyrullen var ursprungligen en uppsättning av tre rullar i veläng, en sorts pergament. Idag utgörs den av en bunden volym som innehåller den första och andra rullen medan den andra rullen fortfarande kvarstår i sin ursprungliga form. De tre originalrullarna bestod av enskilda membran som limmades fast på baksidan av det följande membranet. Membranen hade en enhetlig bredd på 70 cm och en längd som varierar mellan 79 och 96 cm. Efter att Pepys fick den första och tredje rullen skar hans anställda upp rullarna och band de i en samlad volym som en bok, numera känd som Pepys 2991. Därmed upprättades en horisontell sidstruktur och delar av den ursprungliga ornamentiken som förlorades i bindningen kopierades för hand till volymen. Pepys såg också till att lägga till sammanfattningar mellan de två rullarna och en sammanfattande tabell som inte var Anthonys, men som kan antedateras Pepys omstrukturering av rullarna. Den bryska behandlingen av originaldokumenten har lett till skador på vissa illustrationer och anses idag ha varit olämplig. De första tre illustrationerna av Henry Grace à Dieu, Mary Rose och Peter Pomegranate var för stora för att få plats på en sida och blev därför tvåsidiga uppslag. Samtliga har därför fått veck mitt i teckningarna som har lett till ett märkbart slitage. Det finns dock inga planer på att försöka återskapa de andra och tredje rullarnas ursprungliga form. Den andra rullen, British Library Additional MS 22047, finns fortfarande i sitt ursprungsskick med undantag för en påskrift av Mary Fox från 1857 samt en smärre skada från en applikation av kemikalier för att få bleknad skrift att framträda tydligare.De tre rullarna listar skepp efter klass grovt baserat på storlek och konstruktionstyp. Vart och ett av skeppen presenteras med namn, tonnage storlek på besättning samt listor över artilleripjäser, ammunition, personvapen och annan utrustning. Den första rullen innehåller karracker och en slup (se nedan för förklaring), och börjar med det största skeppet, Henry Grace à Dieu ("Henrik av Guds nåde"). Den andra rullen innehåller galeaser, en hybrid av galär- och segelfartyg, och ett vanligt galärfartyg. Den tredje och sista rullen innehåller slupar och en typ av små galärfartyg (rowbarges) som båda kan räknas som mindre varianter av galeaserna.
Anthony Anthony saknade formell konstnärlig skolning. Illustrationerna har beskrivits som "slående och djärvt utförda men [...] har få anspråk på att vara fin konst." Fartygen är för det mesta tecknade efter en standardiserad mall med tydliga upprepningar även i de mer utförliga avbildningarna. Anthony's konstnärliga stil kännetecknas av en "naiv stil och konformitet till ett visst mönster [...] som överensstämmer med färdigheterna hos en statlig tjänsteman med ett rimligt amatörmässigt grepp om form och färg."Rullarna är alla av ungefär samma längd, cirka 5,5 meter, och var troligen avsedda att visas upp sida vid sida på ett bord eller på en vägg. Fokus för kompositionen är mitten av den andra rullen som avbildar Galley Subtle ("Smala galären"). Att just det fartyget avsågs vara mittpunkten för verket är uppenbart av slupen Mary James närvaro i den första rullen, som annars är reserverad för segelskepp. Det verkar som om den ursprungligen tillhörde början på den tredje rullen, bland andra slupar och små galärer (rowbarges) men att den klipptes bort och flyttades för att jämna ut längden på den första rullen. Enligt den syn på fursten som rådde under renässansen och som var inspirerad av hoven i Sydeuropa hade kung Henrik också en särskild förkärlek för galärer, något som Anthony skulle ha varit väl medveten om.Text, inramningar och blomsterdekorationer kring illustrationerna är målade i rött eller svart med undantag för de tre första skeppen i den första rullen, som också innehåller guldfärg. De flesta av skeppsmålningarna skissades först med blyerts och målades sen över med pensel. Skroven går i en ljusbrun nyans med skuggningar i för och akter för att ge en djupkänsla, dekor och ankare är framhävda med rött och kanonerna med grönt. Konturerna är målade med svart och vattnet med nyanser som varierar från "gråaktigt grönt" till "fylligare blått".
De första två rullarna utfördes med ungefär lika hög detaljrikedom, medan de mindre roddfartygen i den tredje rullen utfördes med mindre noggrannhet. De två första skeppen i den första rullen, Henry Grace à Dieu och Mary Rose, bär spår av ett rutmönster, något som tyder på att de överförts från en förlaga medan resten är gjorda på frihand. Överlag följer fartygsillustrationerna en specifik formel för varje typ av skepp. De enda undantagen är låringsgallerierna på några av galeaserna och galjonsfigurerna på Mary Rose, Salamander och Unicorn ("Enhörningen"), de båda senare krigsbyten tagna från fransmännen 1544. Det iögonfallande undantaget är Galley Subtle ("Smala galären") som finns i mitten av den andra rullen. Den är mer lik galärfartyg av medelhavstyp än galeaserna och de små roddfartygen och uppvisar en detaljrikedom som inte finns i någon av de andra illustrationerna. Det är det enda fartyget med en synlig besättning, i det här fallet roddare bakom en rad paveser, höga sköldar, som skydd mot fientlig beskjutning samtidigt som ett befäl iklädd en platt mössa, lång jacka med heraldiskt mönster och säckiga byxor svingar en batong eller taktpinne, som om han höll takten för roddarna.
Anthonyrullen har varit en värdefull historisk källa trots att den har vissa svagheter. Förteckningen över de enskilda fartygens kanoner överensstämmer endast ungefärligt med illustrationerna. Riggen är också endast ungefärlig och har beskrivits av Margaret Rule, ansvarig för utgrävningarna av Mary Rose, som "en förvirrande uppsättning av vant, vevlingar och stag". I stort är illustrationerna korrekta, men vissa detaljer är påtaglig genom sin frånvaro, till exempel rösten (de horisontella utbyggnaderna vid sidorna, även kallade röstjärn) som gav spridning åt vanten (de vertikala rep som stabiliserar masterna längs sidorna) så att de inte skulle skava mot skrovet.
Jämförelser med den bärgade Mary Rose har erbjudit tillfälle att undersöka Anthonyrullens tillförlitlighet som källa. Illustrationen av skeppet har gett ledtrådar om det grundläggande utseendet, som antalet master och segel. I jämförelse med en inventarieförteckning av skeppet från 1514 är avbildningen i stort sett korrekt. En närmare undersökning av detaljer i konstruktionen visar dock att Anthony kostade på sig viss konstnärlig frihet. Bestyckningen i bilden framstår som uppenbart överdriven. De tunga kanonerna som pekar akterut genom kanonportar i akterspegeln precis ovanför vattenlinjen skulle inte ha varit möjliga på grund av en kraftiga lutningen på däcken akterut. Antalet kanonportar längs sidorna är också felaktiga eftersom de antyder att det fanns nio portar i något ojämna rader medan det i verkligheten endast fanns sju på batteridäcket. Exaktheten vad gäller förkastellet är svårt att fastställa eftersom inget av den strukturen överlevt, och motstridiga teorier om dess utseende har framförts.Kanonerna som sticker ut ur baksidan av förkastellet, mot mellandäcket, har framstått som svårförklarliga; en teori är att de helt enkelt var ett sätt att kompensera för det faktum att kanonerna som satt i akterkastellet riktade förut, inte har kunnat avbildas på grund av att perspektivet för samtliga skepp är snett bakifrån. Listan över ammunition, små eldvapen, långbågar och pilar, pikar och hillebarder har alla bekräftats av de arkeologiska fynden, om än inte helt exakt. Som den källa som är närmast i tid till förlisningen av Mary Rose har Anthonyrullen varit av stor vikt för den arkeologiska undersökningen, särskilt för en bestämning av storleken på besättningen.
Anthonyrullen innehåller detaljerad information om de olika flaggor som användes på fartygen. Enligt vexillologen Timothy Wilson är de avbildade flaggorna "den mest utförliga källan för de flaggor som användes ombord kung Henrik VIII:s fartyg, med större visuell detaljrikedom än alla andra källor sammantaget". Bland de mest iögonfallande inslagen är de ceremoniella bulsanerna som finns på samtliga fartyg i varierande omfattning. De har det röda georgskorset på vit bakgrund närmast flaggstången och en lång vimpel delat i grönt och vitt. Guldfärg användes i illustrationerna för att framhäva det röda och silver (numera oxiderat till svart) emot det vita. Den här konstnärliga tekniken var avsedd att återge effekten av vajande flaggor eller en faktiskt återgivning av den metalltråd eller -färg som ibland användes i flaggor.Längs relingarna, och särskilt tydligt på karackerna och galären Galley Subtle, finns rader av baner och standar med olika heraldiska mönster: engelska riksvapnet, en eller tre franska liljor, georgskors, Henrik VIII:s monogram ("HR", "Henricus Rex") i guld på blått, tudordynastins gröna och vita vapenfärger samt något som har tolkats som en tudorros. Avbildningar av flaggor och standar på fartygen har tolkats som ungefärligt korrekta såväl heraldiskt som militärt, även om de inte här konsekventa. Det finns ett försök till att illustrera en befälshierarki genom placering av flaggor på masterna, men utan genomgående systematik. Några av de heraldiska symbolerna har beskrivits som "föga troliga" av 1900-talsheraldikern George Bellew, men har ändå tolkats som "rimliga" av Timothy Wilson.
Gardiner, Julie (redaktör), Before the Mast: life and death aboard the Mary Rose The Archaeology of the Mary Rose, Volume 4. The Mary Rose Trust, Portsmouth. 2005. ISBN 0-9544029-4-4
Knighton, C. S. & Loades, David M., The Anthony Roll of Henry VIII's Navy: Pepys Library 2991 and British Library Additional MS 22047 with related documents. Ashgate Publishing, Aldershot. 2000. ISBN 0-7546-0094-7
Marsden, Peter, Sealed by Time: The Loss and Recovery of the Mary Rose. The Archeology of the Mary Rose, Volume 1. The Mary Rose Trust, Portsmouth. 2003. ISBN 0-9544029-0-1
Marsden, Peter (redaktör), Your Noblest Shippe: Anatomy of a Tudor Warship. The Archaeology of the Mary Rose, Volume 2. The Mary Rose Trust, Portsmouth. 2009. ISBN 978-0-9544029-2-1
Rodger, Nicholas A. M., The Safeguard of the Sea: A Naval History of Britian 660–1649. W.W. Norton & Company, New York. 1997. ISBN 0-393-04579-X
Rule, Margeret, The Mary Rose: The Excavation and Raising of Henry VIII's Flagship. (2nd edition) Conway Maritime Press, London. 1983. ISBN 0-85177-289-7
Russel, Margarita, Visions of the sea: Hendrick C. Vroom and the origins of Dutch marine painting. Brill Archive, Leiden. 1983. ISBN 90-04-06938-0
Stirland, Ann J. Raising the Dead: The Skeleton Crew of Henry VIII's Great Ship, the Mary Rose. John Wiley & Sons, Chichester. 2000. ISBN 0-471-98485-X
