
Carl Gustaf Verner von Heidenstam, född 6 juli 1859, död 20 maj 1940, var en svensk adelsman, författare och poet. Han var ledamot av Svenska Akademien 1912–1940 och tilldelades Nobelpriset i litteratur 1916.Verner von Heidenstam debuterade som författare år 1888 med en diktsamling som bröt med den då rådande svenska litterära traditionen med realism och naturalism, för att istället fokusera på romantik, individualism, sensualism och romantisering av den svenska stormaktshistorien, med särskilt fokus på de karolinska soldaternas öden. Färgglädjen och bejakandet av en munter sinnlighet gjorde starkt intryck och kom att bli stilbildande för flera andra svenska författare under 1890-talet och åren därefter. von Heidenstam kom därför att bli den främste företrädaren för dessa "nittiotalister" och hans böcker innehåller genomgående många nationella och historiska teman.
Släktens första medlem var Peter Petersen (1708-1783), kungens livmedikus, som var född i Heide och som 1770 adlades von Heidenstam. Han var Verner von Heidenstams farfars far. von Heidenstam var enda barnet till fyringenjören Nils Gustaf von Heidenstam och Magdalena Charlotta Rütterskjöld. Under uppväxten tillbringade han sommarloven på bruksherrgården Olshammar, idag kallad Olshammarsgården, som ligger i Hammars socken vid Vättern. Det var på Olshammar som Heidenstam föddes den 6 juli 1859. Vintrarna tillbringade familjen i Stockholm, men det är Olshammar han kallar barndomshem och i sina verk återvänder han ofta dit. I den självbiografiska Hans Alienus har han beskrivit barndomen som ensam. Efternamnet Alienus kommer av det latinska ordet för främmande, alienus. I Olshammarsgården fanns ett stort bibliotek med klassisk litteratur som Xenofon, Tacitus, Plutarchos och andra. Bland svenska författare läste han Tegnér, Runeberg och Wallin. I Stockholm bodde familjen först på Johannis Östra Kyrkogata och från 1876 på Karlavägen 7 mittemot Humlegården. Heidenstam gick i Beskowska skolan. I början fick han goda betyg men på grund av dålig hälsa gick det allt sämre i skolan. von Heidenstam var ordblind och hade hela livet svårt att stava korrekt.I september 1876 fick Heidenstam resa utomlands tillsammans med sin kusin Ernst. Resan gick till Alexandria och Kairo och där stannade de till våren 1877 innan de reste hem via Grekland och Italien. På hösten reste han åter till Beirut, Jerusalem och Kairo. I ett brev till sin mor förklarade han att han ville bli målare, ett yrkesval hon skarpt avrådde ifrån. I sitt skissblock ritade och målade han flitigt men han började också skriva verser.Efter sitt giftermål med Emilia Uggla 1880 slog sig Heidenstam ned i Rom i avsikt att bli konstnär. Han och hans hustru blev uppskattade i den skandinaviska konstnärskolonin där. I juli 1881 flyttade de till Paris där Heidenstam avsåg att studera målning vid École des Beaux-Arts under Jean-Léon Gérôme. Heidenstam övergav dock planerna på att bli målare och 1882 flyttade paret till San Remo och han koncentrerade sig på att skriva poesi. Efter ett kort hemligt besök i Sverige och vid barndomshemmet sommaren 1883 bosatte sig Heidenstam i kantonen Appenzell i Schweiz. Med byn Bühler som fast punkt gjorde de täta resor till Frankrike och Italien, som Heidenstam senare skrev reseberättelser om i Från Col di Tenda till Blocksberg.Heidenstam sände i början av 1880-talet några dikthäften till Zacharias Topelius för bedömning. De gick huvudsakligen påverkade av efterromantikens stil och även influerade av Johan Ludvig Runeberg.
Det är troligt att publiceringen av August Strindbergs Det nya riket i oktober 1882 gjorde ett stort intryck på Heidenstam och påverkade honom i radikal riktning. Boken är ett angrepp på det oscarianska samhället. I december 1884, strax efter att rättegången mot Strindberg för Giftas är över, skrev Heidenstam till Strindberg, bosatt i Schweiz, och uttryckte sin beundran samt bad Strindberg att fälla kritik över Heidenstams dikter. I februari 1885 besökte Strindberg paret Heidenstam i Bühler och alla tre reste till Rom. Därmed inleddes en vänskap mellan Heidenstam och Strindberg som kom att vara i flera år. Heidenstam hade inget stöd för sina författardrömmar hemifrån och Strindberg kände sig som i landsflykt i Schweiz. När Strindberg kände sig deprimerad utnämnde han Heidenstam till sin tronföljare. Tillsammans reste de till Paris och den svenska konstnärskolonin i Grez-sur-Loing. Strindberg läste ur sina manus för Heidenstam. Först i februari 1886 fick Strindberg läsa något av Heidenstam. Strindbergs brev är inte bevarat men uppenbarligen innehöll det helt förödande kritik. I sitt svar försökte Heidenstam släta över men i brevväxlingen dem emellan blev tonen mindre familjär. När Heidenstam flyttade tillbaka till Sverige på våren 1887 upphörde kontakten dem emellan fram till följande år.von Heidenstam hade känt en allt större hemlängtan och hans fars sjukdom hade gjort det allt mer nödvändigt att resa till Sverige. Heidenstam och hans hustru flyttade in i huset vid Karlavägen. Under uppväxten hade han en dålig relation med sin far men under faderns sista tid i livet försonades de. Hans far hade problem med njurarna och den 2 juni tog han livet av sig. Under hösten 1887 bodde Heidenstam kvar på Karlavägen och lade sista handen vid sin diktsamling.
Den 26 januari 1888 blev förläggaren Albert Bonnier uppsökt i sitt hem av Heidenstam. Denne berättade att Topelius hade läst några av hans dikter och tyckt om dem och att han också kände Strindberg. När manuset överlämnades lästes det av Karl Otto Bonnier som läste det hemma med makan Lisen: "Genast från första anslaget och till det sista hade vi klart för oss, att här hade en ny och stor diktare uppenbarat sig. Den aftonen blev en av dessa högtidsstunder, som en förläggare aldrig förgäter men som, ack så sällan, förunnas honom!". När diktsamlingen Vallfart och vandringsår publicerades i april 1888 väckte den en enorm uppmärksamhet. Den innebar ett brott med den dittills förhärskande naturalismen och istället för social misär och enformigt industriarbete skrev Heidenstam om njutningslystnad och romantik. Recensenterna hyllade debutanten: Georg Nordensvan skrev om debuten som "den mest lyckade, som de senaste åren förekommit.". Författaren Gustaf af Geijerstam skrev: "Detta debutarbete är i själfva verket af så märklig art, att det med ens gifver författaren en plats bland Sverges förnämsta författare.".På våren 1889 utkom Heidenstams roman Endymion, som han i ett brev till Strindberg beskrev som "ett sorgespel utan kulisser och ridå". Intrigen är enkel; en far och hans dotter från USA reser i Österlandet tillsammans med en doktor. De tre representerar olika urtyper; pappan är realisten, doktorn är en cyniker som ser Österlandet i ett perspektiv ovanifrån, medan dottern är en sökare och romantiker som träffar en nationalist och upprorsman och känner sig dragen både till honom och till hela Österlandet. Heidenstam framställer Österlandet som en plats där man lever för dagen men att framtiden ligger i Västerlandets materialism.År 1889 kom von Heidenstams nästa bok, Renässans, som är en programförklaring där Heidenstam menar att den litterära naturalismen har spelat ut sin roll ("skomakarrealism"). Den som vill skapa något nytt måste opponera sig mot invanda uttryckssätt och en ung talang behöver inte upprepa sig. Underförstått i skriften är att Heidenstam ser sig själv som den nya litteraturens talesman och anförare.
För Heidenstam innebar 1890-talet ett decennium av ett flitigt skrivande, både vad gäller böcker och tidningsartiklar. I juli 1890 skrev han till sin förläggare Karl Otto Bonnier att han är fullt upptagen med sin kommande bok, Hans Alienus och begärde därför ett mycket stort honorar. Trots att Heidenstams tidigare böcker endast sålt i ett par tusen exemplar per styck gick Albert Bonnier med på 5 000 kronor. Hans Alienus är skrivet på en blandning av poesi och prosa i en form som trotsar alla försök att genrebestämma verket. Uppenbarligen ansluter boken till Heidenstams eget liv, där han först levde ensam med hustrun i Schweiz och som över en natt blev ett firat litterärt stjärnskott och salongslejon. Hans Alienus är en främling i världen, som gett sig iväg hemifrån från faderns stränga styre. I Rom får han påvens uppdrag att representera honom hos underjordens kung Sardanapal. Århundradena går och Hans Alienus blir både kejsare i Rom och vikarie för Gud när denne är bortrest men lyckan vill inte infinna sig. Det materiella ger ingen lycka och den njutningsfilosofi han har varit anhängare av visar sig vara tom. En dag återvänder Hans Alienus till föräldrahemmet och kan till slut göra upp med sin förut så stränge fader. Kritikerna var svala men ingen utom Svenska Akademiens Carl David af Wirsén ville påstå att det var dåligt. För förlaget var det dock knappast någon lysande affär, den första upplagan på 2 500 exemplar räckte i 18 år.Efter att våren 1896 rest i Karl XII:s spår till Konstantinopel, Bender, Poltava, Moskva och Sankt Petersburg satte Heidenstam igång med nästa projekt, en bok i två delar om den svenske krigarkungen och hans armé. På sommaren 1896 tog han kontakt med sin förläggare Karl Otto Bonnier och begärde 16 000 kronor, ett belopp som Bonnier ansåg vara "fabelaktigt stort" och som motsvarar närmare 1 miljon kronor i 2006 års penningvärde. Boken blev dock en stor framgång och sålde i olika upplagor över 120.000 exemplar. I boken följer Heidenstam Karl XII:s fälttåg i öster, slaget vid Poltava och flykten till Konstantinopel. Fälttåget skildras ur de enskilda människornas perspektiv, från kungen ned till den enklaste soldat. Heidenstam gör upp med den glänsande hjältekonung som skapades av Esaias Tegnér och istället framställs kungen som en levande människa, komplicerad och på en gång ädel och hård, men samtidigt lyfte Heidenstam fram en bild av tragisk storhet. Karl XII kämpar lika mycket mot ödet som mot tsar Peter, och hans armé följer honom i alla väder. Den första delen fick övervägande dåliga recensioner, den andra delen bemöttes mer positivt. Boken blev så småningom obligatorisk läsning i den svenska folkskolan; den befäste Heidenstams ställning som den främste diktaren bland nittiotalisterna och blev i samtiden en av hans mest beundrade.
Heidenstam fortsatte därefter med historiska skildringar. Från sin barndom i Olshammar hade han hört berättelser om den heliga Birgitta och hon blev huvudperson i hans Heliga Birgittas pilgrimsfärd. I boken skildras Birgitta som en hänsynslös kvinna som sviker sin familj och vänner för att nå sina mål. Tydligen ansåg han att porträttet av Birgitta låg nära honom själv för när han skickade ett exemplar till författaren Axel Lundegård skrev han i den: "Porträtt av författaren som gumma". När boken publicerades på våren 1901 fick även den ett blandat mottagande.I november 1903 började Heidenstam att skriva sin nästa roman, Folke Filbyter. Även här inverkar författarens eget liv på händelserna i boken: Folke Filbyter tror sig ha förlorat förmågan att älska men så träffar han en dvärgprinsessa som han gifter sig med. Hon är alltid glad och får hushållet att leva upp. Åren går och Folke blir en storbonde med tre barn. Han får ta hand om sin sonson men barnet rövas bort av en präst och när Folke till slut finner honom igen har den vuxne sonsonen endast förakt för sin farfar. Folke Filbyter dör, övergiven av alla utom av gårdens trälar. 1907 kom ytterligare en bok om folkungarna, Bjälboarvet. Boken utspelas på 1200-talet och striderna mellan Birger jarls söner Valdemar och Magnus. Heidenstam hade också för avsikt att skriva en tredje del om Nyköpings gästabud men detta realiserades aldrig.År 1906 hade Bonniers förlag börjat ge ut Selma Lagerlöfs Nils Holgerssons underbara resa genom Sverige. Denna skolbok i geografi blev en stor framgång och de två som stod bakom förslaget om en populär skolbok, Fridtjuv Berg och Alfred Dalin, ville att förlaget skulle ge ut en motsvarande bok om svensk historia, Svenskarna och deras hövdingar. Uppdraget gick till Heidenstam som visade sig vara foglig i arbetet med denna beställningsbok. Berg och Dalin satte effektivt stopp för alla försök att romantisera och fantisera; Heidenstam kände liksom Lagerlöf att det var omöjligt att integrera hela skolmaterialet i en litterär text. Gedin (2006) menar att "det är en platt text, där inte bara fantasin saknas utan även Heidenstams goda humör, hans lekfullhet och ibland överraskande fräckhet.". Boken blev Heidenstams sista berättande prosaverk, och efter Nya dikter var hans offentliga författarskap i princip avslutat.
Då många av "nittiotalisterna" och de svenska kulturpersonligheterna rörde sig i samma kretsar var det naturligt att de lärde känna varandra. Två av de relationer som mest påverkade Heidenstam anses vara med Gustaf Fröding och August Strindberg. Dessa var tidvis goda vänner till Heidenstam, men relationerna till både Fröding och Strindberg gick dock i vågor då de inte bara var kreativa kollegor utan också konkurrenter med olika bakgrund och livsåskådning.
År 1891 debuterade Gustaf Fröding med diktsamlingen Guitarr och dragharmonika och möttes av positiv kritik. Fröding beundrade Heidenstam men det dröjde till hösten 1894 innan han tog kontakt med Heidenstam via brev: "Ni vet ju att jag håller av Er mer än alla andra svenska författare". Heidenstam bjöd Fröding och hans syster Cecilia att medverka vid bröllopet på Blå Jungfrun på sommaren 1896.
Senare samma sommar sammanträffade Fröding med Heidenstam och hans umgänge, bland annat Birger Mörner, J.A.G. Acke och Albert Engström som tillbringade sommaren ute i Sandhamn. Frödings förläggare Albert Bonnier hade skrivit till honom och frågat om inte Fröding ville överväga att stryka några rader i dikten En morgondröm som skulle ingå i hans kommande diktsamling Stänk och flikar, eftersom det i poetisk form skildrar ett samlag. I Sandhamn hade Fröding med sig korrekturet. Heidenstam och de andra uppmanade Fröding att stå fast och inte låta stryka något. En kväll läste Heidenstam upp En morgondröm för vännerna. Stödet från vännerna gav Fröding mod att inte låta stryka någonting, när han skickade in korrekturet till förlaget hänvisade han uttryckligen till Heidenstam för att låta allt stå kvar. I månadsskiftet september-oktober publicerades diktsamlingen och den utlöste en hetsig pressdebatt som riktades både mot Fröding och förläggaren. Den 9 oktober åtalades Fröding.
Det märkligaste de följande veckorna är Heidenstams försök att distansera sig från Fröding. En av de tidningar som rasade mot publiceringen var Aftonbladet som trots det bistra tonläget skrev att Fröding var "Sveriges största nu levande och diktande skald" medan de som tillrått publicering var "gudomligheter af lägre rang". Denna degradering verkar Heidenstam ha tagit på högsta allvar och i brev till vänner begränsar han sin egen insats att ge råd till Fröding till ett minimum, han till och med ångrar att han inte avrådde tryckning. "Slutligen kände jag mig också sårad af Aftonbladets nya rangskala och har aldrig rätt förstått svenskarnas vidskepliga avgudadyrkan för de slitna gångklädernas poesi.". I andra brev skrev han att Fröding helt enkelt är en dålig författare. Vid rättegången friades Fröding.I takt med att Frödings sinnessjukdom förvärrades gjorde dock Heidenstam sitt bästa för att bistå syskonen Fröding ekonomiskt. I slutet av 1898 blev Fröding intagen på Upsala hospital och Heidenstam och Birger Mörner tog på sig ansvaret att betala vad det kostade. Heidenstam såg också till att på våren 1899 samla ihop 1 100 kronor som han skickade till systern Cecilia Fröding. När Fröding 1906 var bosatt på ett sjukhem i Stockholm besökte Heidenstam honom där. Vid Frödings jordfästning i Klara kyrka i Stockholm den 12 februari 1911 framfördes Heidenstams dikt Gustaf Frödings jordafärd av Orphei Drängar i en tonsättning av Hugo Alfvén.
Huvudartikel: StrindbergsfejdenFörhållandet med Strindberg skulle förbli problematiskt. När Vallfart och vandringsvägar hade kommit ut 1888 skickade Heidenstam ett exemplar till Strindberg, då bosatt i Danmark. "Hur din bok kommer att mottagas kan jag ej profetera." Alltid kan den "dupera" några kritiker genom att vara "mystisk-demonisk" men det beror på konjunkturerna, svarade Strindberg. I takt med att Heidenstams debutbok hyllades av kritikerna blev Strindberg allt mer oroad över att han höll på att bli utklassad av Heidenstam och började att baktala denne. Heidenstam hade också börjat kritisera den naturalistiska litteraturen, en genre där Strindberg var den ledande författaren och dramatikern (Fröken Julie, Fadren). I ett brev till författaren Ola Hansson anklagade han Heidenstam för plagiat. Heidenstam fortsatte att skriva brev till Strindberg som dock svarade kyligt eller rent sagt förolämpande. Till slut upphörde Strindberg att svara på brev. Heidenstam skickade ett sista brev i mars 1890 utan att få svar.Oron över att förlora positionen som den ledande diktaren verkar ha varit stark hos Strindberg. På Heidenstams 50-årsdag 1909 hade Heidenstam hyllats på olika sätt i pressen, bland annat av Aftonbladet som skrev "Heidenstam som nationell skald". På våren 1910 började Strindberg skriva en serie artiklar i Afton-Tidningen där han gick till angrepp mot nittiotalisterna: Heidenstam, Levertin och Ellen Key och slog vilt omkring sig; han kallade Heidenstams diktning för smörja, "...vi fingo icke allenast en pekoral-estetik, utan även en poesi som vi läst som barn, med pjunk och pjåsk, Weltschmerz och falsk tuberkulos, inte ett spår livsglädje eller mannakraft." och insinuerade att en av Heidenstams kritiker blivit mördad (Afton-Tidningen 11 juni 1910). Strindbergs fälttågsplan kunde verka oklar och inkonsekvent men på ett par punkter var syftet mycket tydligt: han knöt 90-talisterna till det etablerade högrestånds-Sverige och han menade att de hade placerat sig själva i centrum av en kanoniserad bild av den svenska litteraturen och tigit ihjäl mera argumenterande, realistiska och frispråkiga diktare, först och främst Strindberg själv.
I följande artiklar gick Strindberg till angrepp mot monarkin, Dramatiska teatern, Svenska Akademien och militär upprustning. Medan kampanjen väckte stark motvilja i den borgerliga pressen vann han stöd i socialdemokratiska tidningar, kallades "landets största nationella diktare" och en stor nydanare. Så småningom föreslog en arbetare en nationalinsamling för Strindberg som kompensation för det uteblivna Nobelpriset. Debatten politiserades när den radikale Strindberg ställdes mot den påstått konservative Heidenstam, en vinkel som hade etablerats långt innan Heidenstam själv gav sig in i debatten. Skalden kommenterade i ett brev att "man svarar inte en fyllbult som ropar hotelser åt en" och överlät debatten till Svenska Dagbladets konservative kulturredaktör Fredrik Böök. Som konservativ hade Böök svårt att framhäva Heidenstams radikalism. Böök själv blev också en av Strindbergs måltavlor.  Även statsvetaren och högerriksdagsmannen  Rudolf Kjellén beskrev Strindberg som "en ligapojke" och hävdade att han kränkt nationens själ, medan Heidenstam och Sven Hedin – ytterligare en av Strindbergs främsta måltavlor - stod för det ridderliga och djärva i svensk kultur.
Det dröjde till februari 1911 innan Heidenstam själv inledde en artikelserie för att försvara sig. Hans artiklar verkar bekräfta att han hörde till det konservativa lägret, eftersom han skriver att Strindberg "diktar för trälar". De yngsta författarna, Ludvig Nordström, Hans Larsson och andra, tog ställning för Strindberg och i en artikel kallade Hjalmar Branting Heidenstam för "antisocialist".. 
Enligt Gedin (2006) blev resultatet av Strindbergsfejden att Strindberg kunde återta sin position som Sveriges nationalskald medan Heidenstam detroniserades till en högerns galjonsfigur. Hos konservativa som Fredrik Böök och Sven Hedin var hans ställning grundmurad medan han hos de unga författarna ansågs passé.
Heidenstam hade svårt att behålla relationen till de kvinnor han förälskade sig i och var gift tre gånger trots att han, främst av ekonomiska skäl, inte ville binda sig i äktenskap. Första äktenskapet ingicks 1880 med Emilia Uggla och efter det följde Olga Wiberg och Greta Sjöberg. Utöver dessa förhållanden hade han ett längre förhållande med Ellen Belfrage som födde hans son, samt med Kate Bang, med vilken han delade sina sista 20 år.
1864 hade familjen Heidenstam lärt känna familjen Uggla vid en semester i Marstrand. Emilia Uggla (född 1856 i Marstrand), hade flyttat till Stockholm och när han återvände hem efter sin utlandsresa 1878 blev han mycket förtjust i henne.  Efter en intensiv uppvaktning från Heidenstams sida bröt hon förlovningen med en ingenjör och förklarade för sina föräldrar att hon ville gifta sig med von Heidenstam. Hennes föräldrar var kraftigt emot idén och Nils Gustaf von Heidenstam ansåg att hans son var både omogen och oduglig i största allmänhet. I augusti 1880 tillät föräldrarna bröllop som hölls i det Heidenstamska hemmet den 20 oktober.
Efter debuten var Heidenstam en ofta sedd gäst i Stockholms litterära salonger. I maj 1888 träffade han den knappt 25-åriga Ellen Belfrage. Heidenstam blev blixtförälskad men det fanns inte mycket tid för de två att träffas. Innan han reste utomlands med sin hustru Emilia skickade han Ellen en kärleksdikt. Nästa sommar befann hon sig i Danmark på en vävkurs och i augusti kom Heidenstam dit och de två tog in på hotell. I april 1890 träffades de på nytt när Heidenstam besökte Stockholm några dagar. Därefter dröjde det över ett år innan de träffades igen; i juli 1891 befann sig Ellen Belfrage på en hushållsskola nära Omberg där Heidenstam besökte henne.
Mötet resulterade i att hon blev gravid. På hösten 1891 reste hon till Rouen i Frankrike och den 31 mars 1892 föddes Nils. Heidenstam, som ju fortfarande var gift, var inte beredd att ta något ansvar utöver att betala ett årligt belopp för sonen, 500 kronor. Ellen Belfrage och sonen bosatte sig så småningom i Göteborg där Nils fick växa upp. Genom Ellen Key höll sig Heidenstam underrättad om sonen men det dröjde till 1909 innan de träffades. Nils blev ingenjör och uppfinnare och Heidenstam hjälpte honom med pengar. Ellen gifte sig aldrig och avled 1944. Sonen Nils avled barnlös 1984.
I oktober 1893 skilde sig Heidenstam från sin första hustru Emilia. På sommaren samma år inledde han en affär med den då 19-åriga Olga Mathilda Wiberg (1874-1951), född i Göteborg. Han hade bott ensam ute i Sandhamn och varit granne till familjen Wiberg, där fadern var fängelsedirektör. Heidenstam och Olga lyckades smyga sig till hemliga möten under sommaren och när Heidenstam flyttade tillbaka till Stockholm på hösten fortsatte de förhållandet, mer eller mindre öppet. I oktober blev Heidenstams skilsmässa från Emilia klar men i brev till sin vän Oscar Levertin gjorde han klart att ett nytt äktenskap inte kunde komma på fråga; därtill är hans ekonomi alltför ansträngd.
Heidenstam och Olga Wiberg gav sig ofta ut på resor och uppenbarligen har de varit mycket förtjusta i varandra. I hans andra diktsamling Dikter handlar flera av dikterna om henne. Inför arbetet med Karolinerna åker Heidenstam iväg på en lång studieresa våren 1896 med Olga och ett förkläde, Signe Hansen, senare gift med bankiren Ernest Thiel. Resan går till Italien och sedan till Bender i Osmanska riket och därifrån till Poltava, Moskva och Sankt Petersburg. Trots att Thiel försett sällskapet med en stor reskassa telegraferade Heidenstam hela tiden efter mer pengar eftersom han köpte möbler och smycken för pengarna.
Efter hemkomsten var Heidenstam fortfarande ovillig att gifta sig med Olga Wiberg; han påstod sig vara tvungen att gardera sig inför en framtida skilsmässa som skulle kunna kosta honom minst 20 000 kronor. Å andra sidan led Olga Wiberg av skvallret och ryktena om henne och Heidenstam. Ännu en gång ställde Thiel upp och skänkte 25 000 kronor till Wiberg på hennes födelsedag. Därmed fanns inte längre hinder för äktenskap. Bröllopet blev ett av de mest omtalade på sin tid. Den 28 juli 1896 vigdes de på ön Blå Jungfrun i Kalmarsund i närvaro av Heidenstams konstnärsvänner: diktaren Gustaf Fröding, författarna Birger Mörner och Per Hallström, journalisterna Edvard Alkman och Karl Wåhlin, teaterkritikern Pehr Gustaf Staaff, konstnärerna Albert Engström, J.A.G. Acke och Gustaf Ankarcrona. Efter vigselceremonin klädde alla gäster om till togor och lagerkransar. Fröding utbringade en skål för Heidenstam som "Sveriges störste nu levande diktare" och Heidenstam en skål för Fröding som "Sveriges mest populäre nu levande diktare".Under åren därefter levde Heidenstam och Olga på olika slott och herresäten runt om i Sverige. Denna period blev också Heidenstams mest kreativa med böcker som Dikter, Karolinerna, Sankt Göran och draken, Heliga Birgittas pilgrimsfärd, Ett folk samt Skogen susar. Paret deltog i Stockholms sällskapsliv och Heidenstam engagerade sig i Frisinnade klubben och Utile Dulci. I juli 1899 köpte han pampig villa i italiensk stil i Djursholm utanför Stockholm (nuvarande Björkebergavägen). Där levde de ett par år fram till 1901 när något hände mellan de två som gjorde Heidenstam sårad och hämndlysten. Förmodligen ansåg sig Heidenstam vara bedragen av sin hustru och de två separerade. Han skrev en pjäs, Spinnrocken, som inspirerades av de verkliga händelserna men hans förläggare, Karl Otto Bonnier, refuserade stycket.
På våren 1902 levde Heidenstam ensam i sin villa. I april 1903 skildes de. Olga gifte senare om sig i Danmark och verkar aldrig ha haft någon kontakt med Heidenstam därefter. Hon dog 1951 vid 77 års ålder.
I närheten av Heidenstams villa i Djursholm bodde bataljonsveterinär Otto Sjöberg med hustru och tre döttrar. Heidenstam blev förtjust i äldsta dottern Margareta ("Greta") och när de tre syskonen besökte hans villa på våren 1902 lyckades Heidenstam stjäla sig en kyss från den 16-åriga Greta. Enligt en biografi av hennes dotter Karin Österling skedde samma vår ytterligare en sak när Greta ensam besökte hans villa: "'Verner förförde henne på isbjörnsfällen'". Under sommaren var Greta på konfirmationsläsning i Småland men Heidenstam skickade brev och vykort till henne. På hösten fick Greta lov att utan förkläde ta pianolektioner inne i Stockholm men istället användes tiden för hemliga möten med Heidenstam. Det hela avslöjades dock snart och Otto Sjöberg krävde att Heidenstam skulle gifta sig med henne. Den 12 oktober 1903 gifte sig den 44-årige Heidenstam för tredje gången, nu med den 17-åriga Greta Sjöberg.I början av 1903 köpte Heidenstam en äldre gård, Naddö, några kilometer söder om Vadstena. Efter bröllopet flyttade paret in där och medan Heidenstam satte igång att skriva Folke Filbyter och sedan Bjälboarvet tog hans hustru ansvaret för att göra i ordning den förvildade parken och trädgården. I månadsskiftet september–oktober 1904 födde hon sonen Dag som dog vid födseln. Han är begravd på Örberga kyrkogård.Greta tog på sig ansvaret för den dagliga skötseln och hushållet. På gården fanns höns, hästar, grisar, ankor och fruktträd som måste skötas. Ibland åkte paret till Paris eller Stockholm eller tog emot gäster. År 1906 ägde en händelse rum som gjorde Heidenstam mycket besviken över sin hustru. Enligt Österling (1989) fick Greta besök av en ungdomskärlek som mer eller mindre våldtog henne på ett hotell i Vadstena. Enligt Gedin (2006) reste hon till Kristiania och där tog de två in på hotell som äkta par.. Oavsett vad som hände tog Heidenstam mycket illa vid sig av händelsen och beslutade att de två skulle skiljas. Skilsmässan gick igenom i juli 1906 och Greta tog tillbaka sitt flicknamn. Hon bodde några veckor i en stuga på tomten men blev så småningom förlåten. Samlivet återupptogs även om makarna förblev juridiskt skilda. Heidenstam presenterade henne länge för omgivningen som sin husföreståndarinna.
Heidenstam var dock fortsatt svartsjuk och bevakade om någon visade ett mer än artigt intresse för Greta. Hon blev alltmer olycklig och har vid åtminstone något tillfälle försökt ta livet av sig, det visar bevarade brev. Enligt Gedin (2006) var Greta otrogen med trädgårdsdrängen Gerhard och detta orsakade den definitiva separationen 1916. Enligt Österling (1989) berodde brytningen på att Heidenstam i januari 1916 träffat en ny kvinna, danskan Kate Bang. Heidenstam gick med på en generös ekonomisk uppgörelse. När han senare fick nobelpriset i litteratur överlät han halva prissumman till Greta. På sommaren 1916 gifte hon om sig med författaren Anders Österling. Greta Österling dog 1966.
I januari 1916 reste Heidenstam ensam till Mössebergs vattenkuranstalt utanför Falköping. Där fanns en 24-årig danska, Kate Bang, med sina två barn och Heidenstam blev snabbt förtjust i henne. Kate Bang kom från en förmögen familj, hennes far var grosshandlare, och hon var gift, ehuru separerad, från sin make, advokaten Otto Bang. Heidenstam och Kate Bang upptäckte snabbt att de hade gemensamma intressen och Heidenstam blev snabbt mycket förälskad i henne. När hon befann sig i Danmark brevväxlade de nästan dagligen.
1918 såldes Naddö till godsägare K. G. Hedmark, men Heidenstam och Kate levde ihop, på somrarna på Odinshøj vid Aalsgaarde vid Öresund, på vintrarna på olika lånade slott eller på resa, gärna i Italien och vid franska Rivieran. Bang skilde sig från sin make 1917 men av olika anledningar gifte sig Kate Bang och Heidenstam aldrig. Han var ovillig att flytta tillbaka permanent till Sverige och försökte köpa Odinshøj men detta var inte till salu. På hösten 1923 köpte Heidenstam en bondgård norr om Motala, Övra Lid, och ritade själv ett nytt bostadshus som stod klart för inflyttning på hösten 1925. För Bangs två barn blev Heidenstam bedstefar och alla fyra kunde göra dagsutflykter till Heidenstams älskade Tiveden eller Olshammar.
På Övralid hade Heidenstam ordnat med både ett bibliotek och ett arbetsrum men han led av skrivkramp. Hans försök att skriva sina memoarer blev endast några få kapitel och i övrigt skrev han bara några få dikter. I den postuma diktsamlingen Sista dikter är de flesta dikter skrivna före 1915.
Under andra halvan av 1800-talet spreds i Europas länder ett framväxande intresse för den egna nationen. Denna rörelse kom till Sverige under 1890-talet och omfattade framför allt ett stort intresse för svensk kultur och natur. 1885 grundades Svenska Turistföreningen, 1891 öppnades Skansen i Stockholm, 1893 började man fira Svenska flaggans dag. Vid sekelskiftet hade denna nationella tanke kommit att genomsyra hela samhället och omfattades av alla grupper. Även Heidenstam omfattade denna överideologi. I sin programskrift Renässans hade han påstått att naturalismen inte passade "det svenska lynnet". Medan hans första diktsamling var påverkad av hans resor utomlands är det i hans andra samling, Dikter, det svenska landskapet som står i centrum. Diktsamlingen inleds med Tiveden där han hyllade den egna hembygden.
Heidenstam såg sig själv som en anförare för ett fosterländskt program med mål att påverka kulturlivet i Sverige. Han var med och grundade Sveriges författareförening 1893. 1895 gav han sig in i ett projekt för att starta en dagstidning, "ett organ för de bildade klasserna samt för vetenskap och konst". Han ansåg att det saknades en kvalitetstidning som gav uttryck för den nationella tanken och där nittiotalisterna kunde publicera sig. Planerna blev allt mer avancerade och med hjälp av Signe Hansen fick man bankiren Ernest Thiel att skjuta till 100 000 kronor för att köpa en dagstidning på fallrepet, Svenska Dagbladet. Heidenstam blev dock så småningom allt mer missnöjd med tidningen eftersom den inte utvecklades i den riktning han hade tänkt.Heidenstam var 1899 med och grundade Frisinnade klubben. Föreningen samlade Stockholms liberaler och det var främst medlemmar av föreningen som kom att grunda Liberala samlingspartiet som kom i regeringsställning 1905. Vid denna tid var det främsta diskussionsämnet den allmänna rösträtten och Heidenstam skrev flera artiklar till försvar för allmän och lika rösträtt. 
Heidenstam ansåg att varje svensk hade lika stor rätt till sitt land och att existerande sociala skillnader var ett hinder för att ena nationen till ett folk. På dagen för andrakammarvalet 1899 publicerade Heidenstam i Svenska Dagbladet diktsviten Ett folk. Dikten Sverige blev senare tonsatt av Wilhelm Stenhammar: "Sverige, Sverige, Sverige fosterland / vår längtans bygd, vårt hem på jorden". Den tredje dikten, Medborgarsång, är politisk och Heidenstam skriver om rösträtten: "Det är skam, det är fläck på Sveriges baner / att medborgarrätt heter pengar.".Heidenstam var också aktiv i tidningsdebatten inför unionsupplösningen 1905. Den 7 juni förklarade Stortinget att unionen var upplöst. Den 18 juni skrev Heidenstam i Svenska Dagbladet att han såg norrmännen som ett föredöme och gav samtidigt en känga åt de konservativa krafterna som ville hålla fast vid unionen. På hösten samma år höll han ett tal till Lunds studenter där han avvisade svensk dominans över dess grannländer men hyllade Sverige för den fredsvilja och självbehärskning som visades vid unionsupplösningen. De närmaste åren kom Heidenstam att hålla många tal riktade till studentkårer och ungdomsmöten där han uppmanade de unga att ta sitt ansvar för att förändra Sverige i positiv riktning.
Heidenstam hade under åren efter sekelskiftet odlat bilden av sig själv som en man stående ovan klass- och intresseklyftor, samt  politiska trätor, men efter storstrejken 1909 och Strindbergs angrepp på honom i Strindbergsfejden 1910-11 kom nationalskalden att drivas mot en mer paternalistiskt konservativ hållning. Vördnaden för det förgångna och det välordnade kom att dominera över tilltron till en framtid med gemensamma demokratiska projekt. I sitt svar på Strindbergs angrepp hade Heidenstam stämplat både Strindberg och arbetarrörelsen som "proletärfilosofiska" krafter som byggde på avund och lumpet förakt för kulturen, förnuftet och rättvisan. 1911 kom skriften Proletärfilosofiens upplösning och fall, en bitter och ironisk uppgörelse med Strindberg. Strindberg gick segrande ur striden. Under de närmaste åren ökade både konflikterna kring de militära frågorna, oron för ryskt spionage och spänningarna kring frågan om rösträtt och demokrati; allt detta kom att brisera under Borggårdskrisen i början av 1914, då kungen och Högerpartiet gjorde ett medvetet försök att hävda den personliga kungamakten mot riksdagen och demokratin. Heidenstam var vid denna tid relativt nära knuten till kretsen kring kungen och sågs av konservativa i hela landet som en nationell profet. Borggårdstalet skrevs visserligen av Sven Hedin och löjtnant Carl Bennedich men Jan Olof Olsson har påpekat att dess formuleringar hade varit otänkbara utan Heidenstam; hans betoning av den utvalde kungen eller hjälten som samlar sitt folk omkring sig och leder det genom stora händelser hade satt avtryck. Hans dikt Åkallan och löfte uppfattades vid denna tid ofta som en bön om ett förnyat krig - efter hundra års fred, som antogs ha verkat förslappande - vilket skulle rensa bort småttighet och interna konflikter ur folket, en gest för att våga allt eller ett renande offer genom en katastrof som vid Poltava. Både äran och nederlaget tycks ha varit aktuella i Heidenstams sinne 1914, men de flesta rojalister uppfattade främst det ärofulla i ett segerrikt krig som skulle krossa Ryssland; därefter skulle man slå tillbaka de hotande krafterna inom landet, det vill säga arbetarrörelsen.Impulserna både från Karolinerna och från Heidenstams alltmer kritiska uttalanden kring arbetarrörelsen och historien gav en klangbotten åt det kungliga talet samt åt stämningar som, när kriget drabbade Europa, ibland gled över i tyskvänlig aktivism och direkta appeller för en kunglig diktatur. Heidenstam avhöll sig dock från att dra dessa konsekvenser fullt ut; i en artikel "Krigets gåta" i början av 1915 uppehöll han sig mindre vid krigets glans och ära än vid dess omstörtande av det invanda och ärvda. Fredrik Böök som var mera aktiv i frågorna kring aktivism och koncentration av makten till konungen, och som vid denna tid trodde på en nationell pånyttfödelse, noterade med en ton av besvikelse Heidenstams försiktighet i sin biografi 30 år senare.
Från första världskriget och framåt finns det flera uttalanden av Heidenstam som visar att han var politiskt konservativ, allt mera så efter 1920. Under kriget stödde han centralmakterna och han tog det tyska sammanbrottet mycket hårt. Från tiden efter kriget finns det många brev där han uttrycker sin rädsla för bolsjevismen, och dess påstådda ambitioner att erövra världen. I ett brev till Sven Hedin 1921 gjorde han också en koppling mellan bolsjevismen och judendomen, samt uttryckte sig på ett sätt som kan klassificeras som antisemitiskt: "Man häpnar. Hvad ha alla dessa asiater med oss att göra? Hur mycket friskare skulle luften ej vara öfver Europa, om vi sluppit dem." Uttalanden av Heidenstam som kan tolkas som antisemitism är dock relativt få trots att han hyste en stor beundran för Benito Mussolini; huruvida denna beundran även gällde fascismen som ideologi är oklart.I april 1933 intervjuades han av den tyska tidningen Der Tag där han är positiv till de politiska förändringarna i Tyskland: "Jag visste att Tysklands stund skulle komma och hälsar nu nationens uppvaknande." I en intervju med den tyska tidningen Berliner Lokalanzeiger sade Heidenstam: "Min åsikt är nu som förr, att det nya Tyskland genom sin segerrika kamp mot bolsjevismen bringat den kommunistiska vågen i Europa att stagnera och därigenom - som vi hoppas - räddat den europeiska civilisationen." I Tyskland var Heidenstam en uppskattad författare; han utnämndes till hedersdoktor vid universitetet i Heidelberg 1936. 1935 besöktes Övralid av Hitlers ställföreträdare Rudolf Hess. Heidenstam utsattes under 1930-talet för påtryckningar om att uttala sig positivt om nazismen, bland annat av den nazistiske kulturattachén Paul Grassmann. Heidenstam har emellertid aldrig publicerat ett ord om nazismen, och det finns heller inget som talar för att han skulle ha stött nazismen på något annat sätt. Däremot undertecknade han ett upprop mot den tyska förföljelsen av judar och intellektuella under hösten 1933. Han tog också ställning mot sovjetkommunismen.
Vid sin död år 1940 efterlämnade Heidenstam 450 000 kronor. Heidenstams testamente från 1933 slog fast att Övralid skulle ärvas av Kate Bang. Heidenstam hade ett mycket begränsat umgänge de sista åren av sitt liv, däribland upptäcktsresanden Sven Hedin, dennes systrar, arkeologen Otto Frödin, landshövding Eric Trolles hustru Alice Trolle och grevinnan Fanny Wiliamowitz. Gedin (2006) anser att dessa personer gemensamt anordnade ett svindleri så att Bang inte skulle få ärva något utan istället skulle Övralid bli ett nationalmonument över Heidenstam. När Bang sommaren 1937 befann sig i Danmark fick hon ett brev med Heidenstam som avsändare där denne avslutade förhållandet. När hon försökte återvända till Övralid hade Heidenstam rest bort. Det sista testamentet är undertecknat oktober 1937. Nyare forskning av Martin Kylhammar (2019), baserad bland annat på Kate Bangs efterlämnade handlingar, visar emellertid att Heidenstam och Bang glidit isär, och att Bang under allt längre tider valde att bo i Danmark. Kylhammars forskning har också visat att Heidenstam, efter ett uppträde mellan honom och Bang på Övralid 1937, själv i hög grad tagit initiativ till ändringen i sitt testamente.Heidenstam drabbades under sina sista år av två stroke, en mindre i september 1936, och en större i december 1937. Efter den senare visade han tecken på konfusion under flera månader. Men under våren 1938 återhämtade han sig, och kunde åter börja föra resonemang och företa kortare promenader. Under resten av 1938, och under 1939 synes hans hälsa ha varit stabil. I samband med sin 80-årsdag i juli 1939, kunde han göra en resa till Olshammar, och berätta minnen för besökande journalister.
Heidenstam avled den 20 maj 1940 till följd av en lunginflammation, möjligen orsakad av influensa. Officiant vid begravningen var biskop Tor Andræ. Heidenstam ville bli begraven under ett stenblock sydost om huset vid skogskanten. Detta blev inte fallet utan Frödin såg till att flytta gravplatsen. Han ordnade också så att stoftet av Heidenstams mor Magdalena också blev gravsatt där, trots att hon uttryckligen ville vila på Stockholms norra begravningsplats. På Övralid vilar också Heidenstams första hustru Emilia Uggla, avliden 1938.
Efter Heidenstams bortgång togs kvarlåtenskapen om hand av två testamentsexekutorer, Otto Frödin och Allvar Elmström, som därigenom fick laglig rätt att förfoga över dödsboet. När stiftelsen skulle konstitueras 1941 valdes Sven Hedin till ordförande, men eftersom det fanns en åldersgräns på 75 år, ersattes han av Fredrik Böök. Böök, som till att börja med hade en bra relation med Frödin, inledde emellertid en kärleksrelation med Kate Bang. Böök hävdade därefter att Frödin i sin egenskap av testamentsexekutor hade skott sig. Några ekonomiska oegentligheter från Frödins sida har dock inte kunnat påvisas,  men han hade anlitat den danske advokaten Oskar Fich i syfte att avslöja Bangs tidigare kärlekshistoria med advokaten Vagn Aagesen, i syfte att kompromettera henne. Genom att Fichs utredning lades åt sidan, tvingades Frödin 1941 att lämna posten som stiftelsens sekreterare, men satt kvar i styrelsen som vanlig ledamot. De följande åren präglades av ständiga interna strider inom styrelsen. Det första Övralidspriset kunde delas ut 1945 till författaren Bertil Malmberg.Böök började också med att gå igenom Heidenstams efterlämnade papper. 1941 publicerades memoarerna När kastanjerna blommade samt en samling aforismer, Tankar och utkast. 1942 publicerades Sista dikter och följande år Heidenstams samlade verk i 23 band. Dessutom skrev Böök en biografi om Heidenstam och Bang skrev två egna minnesböcker om sin tid med Heidenstam. Heidenstams brev har på senare år publicerats i urval; hans korrespondens, både med andra författare, konstnärer, vänner, fruar, politiker och andra var i likhet med Strindbergs mycket livlig och ofta välformulerad men under lång tid endast tillgänglig för forskare.
Heidenstam förlänades den nyinstiftade Goethemedaljen i samband med av Goethefestligheterna i Frankfurt am Main den 28 augusti 1932.
Från Col di Tenda till Blocksberg : reseskizzer. Stockholm: Bonnier. 1888. Libris 18150847. http://hdl.handle.net/2077/53368 
 Endymion. Stockholm: Bonnier. 1889. Libris 13434646. http://hdl.handle.net/2077/53958 
 Hans Alienus D. 1. Stockholm: Bonnier. 1892. Libris 22093218. http://hdl.handle.net/2077/54638 
 Hans Alienus D. 2. Stockholm: Bonnier. 1892. Libris 22093217. http://hdl.handle.net/2077/54637 
 Hans Alienus D. 3. Stockholm: Bonnier. 1892. Libris 22093213. http://hdl.handle.net/2077/54636 
 Sankt Göran och draken : berättelser. Stockholm: Bonnier. 1900. Libris 13617277. http://hdl.handle.net/2077/58339 
1941 – När kastanjerna blommade är en ofullbordad självbiografi, postumt utgiven 1941 som ett utkast. Denna skildring av Heidenstams barndom i Olshammar är en samling brottstycken av en tid som flytt.
Av kompositörer som tonsatt dikter av Heidenstam, märks bland andra Wilhelm Stenhammar, Wilhelm Peterson-Berger, Hugo Alfvén och Ture Rangström.Stenhammar tonsatte största delen av Heidenstams stora diktcykel Ett folk, som publicerats den 22 september 1899 i Dagens Nyheter (Se Folksångstävlingen). I detta diktverk ingår bland annat sången Sverige. I opus 7 från 1893–95 tonsatte Stenhammar Sju dikter ur Ensamhetens tankar av Heidenstam. I opus 26 finner man När genom rummet fönsterkorsets skugga och Varför till ro så brått från 1908, och opus 37 från 1918 utgörs av Fyra dikter av Verner von Heidenstam (Jutta kommer till Folkungarna, I lönnens skymning, Månljuset och Vore jag ett litet barn).
Hugo Alfvén skrev skådespelsmusik till Heidenstams Spåmannen år 1912. Peterson-Berger tonsatte år 1913 Gullebarns vaggsånger för sångröst och piano, och Höstsång, likaledes för sångröst och piano. Rangström tonsatte dikten Vi människor år 1924.
Den svenska neofolk-gruppen Solblot har tonsatt verk ur "Dikter" (1895), "Ett folk" (1902) och "Nya Dikter" (1915); bland annat Medborgarsång, Åkallan och löfte, En dag och Himladrottningens bild i Heda.
Nobelpriset i litteratur 1916. Priset på 134 610 kronor och 50 öre kvitterades ut först den 1 juni 1917 på grund av världsoroligheterna.
Anderson, Marianne (2015). Örberga berättar: 900 år av liv. Linköping: Ord & Bild i Vadstena. ISBN 978-91-63791307 
Gedin, Per I. (2006). Verner von Heidenstam: ett liv. Stockholm: Bonnier. Libris 10136281. ISBN 91-0-011132-5 
Stenkvist, Jan (1982). Nationalskalden: Heidenstam och politiken från och med 1909. Stockholm: Norstedt. Libris 7153590. ISBN 91-1-823302-3 
Österling, Karin (1989). Älskade Verner!: en romantisk biografi om Heidenstam. Stockholm: Bonnier. Libris 7147721. ISBN 91-0-047650-1 
Kylhammar, Martin (2019). Ett hemligt liv: Verner von Heidenstam och Kate Bang. Stockholm: Albert Bonniers förlag. ISBN 9789100174743
Axberger, Gunnar (1959). Diktaren och elden: en Heidenstamstudie. Stockholm: Bonnier. Libris 8198152 
Björck, Staffan (1946). Heidenstam och sekelskiftets Sverige: studier i hans nationella och sociala författarskap. Stockholm: Natur och kultur. Libris 11739 
Björck, Staffan: Verner von Heidenstam i Svenskt biografiskt lexikon (1969-1971)
Böök, Fredrik (1945-1946). Verner von Heidenstam. Stockholm: Bonnier. Libris 8072981 
Engberg, Magnus (2005). Jag förstår inte vad världen är-: Verner von Heidenstam i biografi, brev och bilder. Linköping: G. Ekström. Libris 9863343. ISBN 91-974791-1-X 
Fries, Erik (1934). Religiositeten hos Verner von Heidenstam: en litteraturpsykologisk studie. Stockholm: Saietz. Libris 8207834 
Gedin, Per I. (2011). Varför får Heidenstam inte vara den han är?: en filippik. Stockholm: Lind & Co. Libris 12027579. ISBN 978-91-7461-026-0 
Gedin, Per I. (2006). Verner von Heidenstam - ett liv. Stockholm: Albert Bonniers förlag. Libris 10136281. ISBN 91-0-011132-5 
 Gäster från jorden: tal på Övralid 1945-2005. Motala: Stiftelsen Övralid i samarbete med Bonnier. 2005. Libris 9882953. ISBN 91-0-010691-7 
Hallengren, Anders (2002). Sunnanvinden vid åttitalets slut: Verner von Heidenstams vandringsår och Anne Charlotte Lefflers renässans. Motala: Heidenstamsällsk. Libris 8407275. ISBN 91-972378-1-7 
Johansson, Anders (2012). Verner von Heidenstam, Bengt Lidforss, några tankar kring liv och dikt. Kalmar: Ängö bok och bild. Libris 13563856. ISBN 978-91-978794-9-1 
Jor Finn, Ødegård Knut, Havran Jiri, red (1999). Hemma hos författare, konstnärer, kompositörer i Norden. Stockholm: Prisma. sid. 182-187. Libris 7408497. ISBN 91-518-3407-3 
Josephson, Ragnar (1959). Vid Heidenstams grav: på hundraårsdagen av hans födelse. Stockholm: Natur och kultur. Libris 634042 
Järnegard, Styrbjörn (2009). "En konstnärs rätta namn det är hans verk": Orienten, pilgrimen och den svenska poesin i Verner von Heidenstams Vallfart och vandringsår. Skellefteå: Norma. Libris 11329078. ISBN 9789172170889 
Kamras, Hugo (1942). Den unge Heidenstam: personlighet och idéutveckling. Stockholm: Gebers. Libris 8073049 
 Kring Verner von Heidenstam: essayer och studier. Stockholm: Carlsson. 1993. Libris 7666144. ISBN 91-7798-567-2 
Kylhammar, Martin (2019). Ett hemligt liv: Verner von Heidenstam och Kate Bang. Stockholm: Albert Bonniers förlag. Libris 2bd11xg90gfksr7v. ISBN 9789100174743 
Lagerkvist, Pär (1940). Verner von Heidenstam: inträdestal i Svenska akademien den 20 december 1940. Stockholm: Bonnier. Libris 1377171 
Lundevall, Karl-Erik (1953) (på eng). Från åttital till nittital: om åttitalslitteraturen och Heidenstams debut och program. Stockholm. Libris 8198119 
Miller, Catharina; Miller David (2015). På spaning efter berömda skrivbord. Norden ; På spaning efter berömda skrivbord. Brittiska öarna. Göteborg: Catharina Sundholm Miller. sid. 28-29. Libris 19347269. ISBN 978-91-637-8935-9 
Nyblom, Andreas (2008). Ryktbarhetens ansikte: Verner von Heidenstam, medierna och personkulten i sekelskiftets Sverige. Linköping studies in arts and science, 0282-9800 ; 433. Stockholm: Atlantis. Libris 10839828. ISBN 9789173532501 
Ollén, Bo (1992). Heidenstam som barnboksförfattare: om Svenskarna och deras hövdingar = Heidenstam as a children's author : on The Swedes and their chieftains. Skrifter / utgivna av Svenska barnboksinstitutet, 0347-5387 ; 46. Hedemora: Gidlund. Libris 7668561. ISBN 91-7844-201-X 
Platen, Magnus von (1994). Verner von Heidenstam och Emilia Uggla: ett äktenskap. Stockholm: Fischer. Libris 7596486. ISBN 91-7054-731-9 
Ranius, Allan (2002). Verner von Heidenstam: en bibliografi. Linköping: [A. Ranius]. Libris 8863549 
Rydén, Per (2006). Verner & Oscar: en kärlekshistoria : Heidenstam och Levertin 1888-1906. Stockholm: Carlsson. Libris 10167281. ISBN 91-7203-786-5 
Sarrimo, Cristine (2008). Heidenstams harem. Stockholm: Brutus Östlings bokförlag Symposion. Libris 10828818. ISBN 978-91-7139-805-5 
Stolpe, Herman (1984). Verner von Heidenstam i liv och dikt på Djursholm: (1899-1902). Libris 10941880 
Söderström, Ole (1994). Heidenstam och våra tystnader. Heidenstamsällskapets skriftserie, 99-2014775-3. Motala: Heidenstamsällsk. Libris 7796977. ISBN 91-972378-0-9
 Wikimedia Commons har media som rör Verner von Heidenstam. Wikisource har originalverk relaterade till  Verner von Heidenstam. 
Kylhammar, Martin. ”Heidenstam som historiker: Några reflektioner med anledning av en ny avhandling”. www.kylhammar.eu. http://www.kylhammar.eu/UserFiles/File/pdf/Heidenstam%20som%20historiker.pdf. 
Kylhammar, Martin. ”Biografiska faktoider – Personhistoriens försanthållna felaktigheter”. www.kylhammar.eu. http://www.kylhammar.eu/UserFiles/File/pdf/Biografiska%20faktoider.pdf. 

Sophia Maria Victoria (även Viktoria) av Baden, född 7 augusti 1862 i Karlsruhe, död 4 april 1930 i Rom, var Sveriges drottning från 1907 genom sitt äktenskap med kung Gustaf V. 
Victoria föddes som prinsessa av Baden och var dotter till storhertig Fredrik I. Då hon gifte sig med Sveriges kronprins Gustaf blev hon svensk kronprinsessa och så småningom svensk drottning. I Norge var hon kronprinsessa fram till unionsupplösningen 1905. Hon var genom sin far barnbarns barn till Gustav IV Adolf av Sverige.
Victoria var under större delen av sitt liv sjuklig och vistades mestadels utomlands, i Tyskland och Italien. Hennes relation med maken blev från 1890-talet allt sämre. Hennes relation till livläkaren Axel Munthe var mycket nära; exakt vilket förhållande de hade till varandra råder det delade meningar om. Villa Solliden på Öland är hennes verk.
Victoria var enda dotter till storhertig Fredrik I av Baden och hans hustru Louise av Preussen och därigenom dotterdotter respektive kusin till de tyska kejsarna Vilhelm I och Vilhelm II. Hon växte upp på slottet i Karlsruhe med sina två bröder Fredrik och Ludvig. På somrarna flyttade familjen ut till sommarslottet i Mainau. Regelbundet besökte man den tyske kejsarens slott Babelsberg utanför Berlin. Ibland gjorde man resor till St Moritz i Schweiz, Frankrikes västkust eller någon engelsk badort. Det har sagts att Louise var mycket sträng mot sina barn och lät dem sova i kalla rum på hårda sängar för att de skulle härdas vilket i sin tur kan ha grundlagt Victorias dåliga hälsa.Skolundervisningen påbörjades på allvar 1871 tillsammans med 15 flickor på slottet. Victoria kunde förutom sitt modersmål tala franska och engelska. Hon lärde sig teckna och måla och blev med tiden en skicklig fotograf. Hon var även en duktig pianist och kunde spela Chopin, Beethoven samt favoritkompositören Wagner. Victoria lärde sig också många av Schillers ballader och Uhlands dikter utantill.Vid sexton års ålder konfirmerades Victoria på adventssöndagen 1878 av Badens primas, prelaten Doll. Efter detta ordnade storhertiginnan Louise kurser på slottet i målning, musik, språk och historia. Den österrikiske dirigenten Felix Mottl lärde Victoria att uppskatta Wagner och när kompositören Franz Liszt besökte slottet fick Victoria vända notbladen när han spelade Schubert.Innan hon träffade den svenske kronprinsen Gustaf (V) var hon förälskad i den ryske storfursten Nikolaj, kusin till tsar Nikolaj. Tsaren sade nej till giftermål mellan de två eftersom hon och Nikolaj var kusiner. Hennes mor ville att hon skulle gifta sig med den tyske arvprinsen Vilhelm men det sade den tyske rikskanslern Bismarck nej till eftersom även det skulle ha inneburit ett kusinäktenskap.Frågan om kronprins Gustafs giftermål hade sysselsatt hans föräldrar från slutet av 1870-talet. Kung Oscar ansåg det lämpligt att närmare knyta banden till Tyskland och att en tysk prinsessa då vore lämplig, till exempel den tyske kronprinsens dotter Charlotte av Preussen. I den svenska pressen spekulerades det om ett giftermål med prinsessan Viktoria av Hessen-Darmstadt. Drottning Sophia ville att man även skulle överväga det brittiska kungahuset och kronprins Gustaf träffade drottning Viktorias yngsta dotter Beatrice av Storbritannien utan att det uppväckte något intresse.Hösten 1879 skickades Gustaf att som observatör följa den tyska höstmanövern utanför Strassburg. Vid besök i London hade Gustaf lärt känna Victorias bror Fredrik och kunde i samband med manövern träffa Victoria och hennes föräldrar. Efter manöverns slut besökte kronprinsen Baden-Baden som storhertigfamiljens gäst men något tycke mellan kronprinsen och Victoria verkar inte ha uppstått vid det tillfället.
I februari 1881 skickades kronprins Gustaf att närvara vid giftermålet mellan prins Vilhelm och Auguste Viktoria av Schleswig-Holstein den 27 februari 1881. På besök hos kejsarinnan Augusta träffade kronprinsen första gången Victoria. I Gustafs brev till sin mor kan man följa förälskelsen: Alla människor hava märkt mer eller mindre att vi tycker om varandra, men det gör mig ingenting alls. Ty jag är alldeles bestämd i mitt val och känner mig överlycklig. Storhertig Fredrik bad Gustaf stanna några dagar extra. Redan en vecka efter det första mötet bad kronprinsen om hennes hand. Den 12 mars – som följande år också blev hennes svenska namnsdag – tillkännagavs trolovningen.Kronprinsen blev därefter tvungen att återvända till Stockholm eftersom kung Oscar hade drabbats av lunginflammation. När denne hade återhämtat sig kunde Gustaf återvända till Karlsruhe och fira påsk med sina blivande svärföräldrar. I maj reste kung Oscar till den tyska kurorten Bad Ems och där fick Victoria tillfälle att träffa honom. Tillsammans med drottning Sofia reste han till slottet Brühl mellan Köln och Bonn för att träffa den tyska kejsarinnan Augusta och bestämma de praktiska arrangemangen i samband med bröllopet.Resten av sommaren uppehöll sig Victoria i Baden och med sina föräldrar i St. Moritz. Victoria fick lära sig svenska språket. Till hennes födelsedag i augusti kom kronprins Gustav åter på besök. För att lära henne de politiska förhållandena i Sverige anlitades professor skytteanus Oscar Alin, och Oscar II gav henne senare personligen en kurs i den svenska historien.Den 20 september gifte de sig i slottskapellet i Karlsruhe. Victoria fördes till altaret av sin svärfar och sin morfar kejsar Vilhelm. Victoria var klädd i en brudklänning dekorerad med myrten, brudgummen i Livregementets dragoners uniform. Vid ringväxlingen sköts salut med tre gånger 12 kanonskott.Efter tre dagars bröllopsfestligheter reste de nygifta till Sverige. Resan gick via Danmark till Fredrikshavn och därefter med fregatten Vanadis till Göteborg och vidare mot Stockholm. I Stockholm vidtog ett par veckors firande med anledning av att Sverige fått en kronprinsessa. Vid den stora galamiddagen den 1 oktober 1881 höll kung Oscar tal och sade: Hennes vagga stod i fjärran land, men hon kommer icke som en främling, ty svenska äro Victorias anor. Måtte dessa murar under en lång och säll framtid hägnande omsluta det hem, till vilket hon genom kärlekens makt nu blivit återbördad.. Följande dag var det högtidsgudstjänst i Slottskyrkan och den 3 oktober hölls en bal på slottet för 2 000 gäster. Den 4 oktober avslutades firandet med en galaföreställning på Kungliga Teatern med framträdande av Christina Nilsson i bland annat tredje akten ur Faust och två akter ur Hallströms opera Den bergtagna.Victoria var en  mycket passande äktenskapspartner. Hennes morfar var kejsar Wilhelm I och hennes farmor prinsessan Sofia Wilhelmina, Gustav IV Adolfs dotter. Hon kunde räkna släktskap med Gustav Vasa, vilket var idealiskt för den då ännu relativt nya Bernadottedynastin som på så vis kunde förankra sig bakåt i den svenska historien.
Paret bosatte sig på Stockholms slott i sedermera Prinsessan Sibyllas våning i den östra längan med utsikt mot Blasieholmen och Logården, den våning där drottning Josefina bott fram till sin död och som senare skulle övertas av prinsessan Sibylla och hennes barn.Efter festligheterna reste det unga paret tillbaka till Tyskland för att åter träffa Victorias föräldrar och träffade sedan släktingar i Neuwied och i Berlin och slutligen tillbringade de några dagar vid det danska hovet för att träffa drottning Louise, Gustafs kusin. I februari–mars 1882 besökte kronprinsparet den norska huvudstaden Kristiania. Victoria kom att besöka Norge ytterligare några gånger, bland annat reste hon med sin make genom Norge upp till Nordkap sommaren 1887.
Victoria deltog livligt i societetslivet i Stockholm, och anordnade baler, basarer, och diverse konstnärliga aftnar. Hon blev känd för sin välgörenhetsverksamhet, som ofta var skälet till de sammankomster och festligheter hon ordnade. Hon hade dock svårt att ställa om sig till de annorlunda traditionerna i det svenska hovet, och försökte förgäves införa tyska ceremonier och monarkiska system som var betydligt mera formbundna. Hon kunde även visa andra sidor, särskilt när det var fråga om konstnärlighet. År 1887 satte hon och hennes make upp skådespelet Legenden om den heliga Elisabeth på Musikaliska akademien, och framträdde själva i huvudrollerna inför ett utvalt sällskap. Behållningen gick till välgörande ändamål. Så länge som hon hade hälsan i behåll, förde Victoria ett aktivt friluftsliv, och brukade rida tillsammans med Gustav.
På sommaren 1882 stod det klart att Victoria var gravid och i november 1882 föddes sonen Gustaf Adolf. Kung Oscar hade förbjudit att prinsen skulle ges tyska namn. Han vill inte att hans sonson skulle kallas Fritz eller Wilhelm, men Victoria gav den nyfödde Fredrik Vilhelm som andra och tredje namn. Efter förlossningen var Victoria klen, hade besvär med luftrören och hon reste till doktor J.G. Metzer i Amsterdam. År 1884 föddes Wilhelm och år 1889 föddes den yngste sonen Erik. Erik var sjuklig, led av epilepsi och hade en utvecklingsstörning. Hans förlossning var svår och efteråt drabbades Victoria av lungsäcksinflammation som hon aldrig riktigt återhämtade sig ifrån.Sommartid flyttade kronprinsparet och barnen ut till Tullgarns slott. Slottet ansågs dock vara alltför fuktigt för Victorias hälsa och hennes föräldrar förklarade sig beredda att bekosta byggandet av en ny sommarvilla på en torrare plats. Riksantikvarien Hans Hildebrand rekommenderade Öland och sommaren 1902 kryssade kronprinsparet längs Ölands västkust på Oskar II:s lustjakt HMS Drott. I Räpplinge socken hittade Victoria själv en lämplig plats i en lövskog nära Borgholms slottsruin. Hon gav uppdraget att rita huset åt en då nästan okänd arkitekt, Torben Grut. Grut hade först ritat villan i nordisk stil men Victoria ville ha ett sommarhus i italiensk stil och de från början rektangulära fönstren ersattes med rundade venetianska fönsteröppningar avdelade med marmorkolonetter. Arkitekten Grut verkar i viss mån endast ha haft en verkställande roll medan alla viktiga beslut fattades av kronprinsessan och hennes läkare Axel Munthe. Hennes förebild var Munthes egen sommarvilla på Capri, San Michele. Sollidens trädgård fylldes med antika statyer, kopior från Munthes skulpturloggia i San Michele. I september 1903 kunde Victoria själv lägga grundstenen och 1906 var Solliden klart för inflyttning.När hennes svärfader kung Oscar II avled 8 december 1907, blev Victoria drottning av Sverige. Året därpå fylldes av emottagna och avgivna statsbesök och andra officiella plikter. Bland annat besökte kung Edvard VII av Storbritannien, drottning Alexandra och deras dotter prinsessan Victoria av England, Sverige den 27 april. Själv reste hon med sin make till bland annat London, Paris, Berlin och Wien. Sommaren 1908 utnämnde kejsar Vilhelm henne till hedersöverste i Das Stettiner Füsilier-Regiment N:o 34. Detta regemente hade före 1815 varit svenskt, och förlagt till Svenska Pommern under namnet Drottningens livregemente till fot.
Under de närmast följande åren blev det många sådana officiella besök. År 1913 tog kungaparet till exempel emot statsbesök av kung Viktor Emanuel III av Italien och drottning Elena. Så länge hon orkade deltog hon också ofta i informella överläggningar med representanter för den svenska partipolitiken. Särskilt Arvid Lindman hade en tät kontakt, bland annat brevledes, med henne.Prins Wilhelm gifte sig 1908 med den ryska storfurstinnan Maria Pavlovna. Victoria närvarade inte vid vigseln utan brudparet besökte henne i Karlsruhe på deras bröllopsresa. Maria vantrivdes i Sverige och i sin dagbok skrev hon: En fruktansvärd tanke – år efter år med denne unge gubbe och omgiven av den där idiotiska familjen! Min Gud! På hösten 1913 förklarade hon för sin make att hon ville skiljas och for genast till Paris. Efter skilsmässan tog Victoria hand om deras 4-åriga son Lennart, som fick flytta in på Stockholms slott och bo i ett rum bredvid Victoria. I sina memoarer beskriver han Victoria som mycket sträng, traditionsbunden och konservativ, med en stark religiös tro: [Victoria] var ofta otroligt hård och sträng, familj och hov darrade i lika måtto. Då var hon hög och kall och oåtkomlig och det var inte möjligt att rubba järnpansaret så mycket som en millimeter. Å andra sidan var hon också mycket kärleksfull och kunde själv hitta på långa sagor som hon berättade för sina barnbarn. Givmildhet var ett utmärkande drag hos henne: Jag har endast sällan, kanske aldrig, upplevt en mänska som så kunde gå upp i givandets glädje.I september 1918 dog hennes yngste son Erik i dubbelsidig lunginflammation. Prinsen var de sista åren av sitt liv bosatt på Drottningholm. Efter hans begravning i Riddarholmskyrkan utropades sex månaders hovsorg.Under kriget reste Victoria fyra gånger till Tyskland för att besöka sin mor i Baden. En månad efter Eriks begravning åkte Victoria, hedersöverste av Stettin, återigen till Baden. Där fick hon uppleva den tyska kapitulationen och i ett brev till Sven Hedin skrev hon: Jag känner mig som jag blödde av obotliga sår och jag blyges för mitt land, mitt stolta härliga Tyskland, som stod så högt och sjunkit så djupt. Guds vägar är sannerligen outgrundliga. Kejsardömet Tyskland föll efter att kejsar Vilhelm II av Tyskland abdikerade 9 november 1918, med anledning av den tyska novemberrevolutionen och kapitulationen. Av rädsla för att bli attackerade flydde alla på slottet, inklusive änkestorhertiginnan Louise, först till slottet i Zwingerberg, sedan till slottet Langenstein vid Bodensjön och slutligen till slottet i Mainau. Victoria tvingades stanna i Tyskland i sex månader tills den politiska situationen i Tyskland lugnat ner sig. Först i juli 1919 kunde hon återvända till Sverige. En månad senare hade monarkin i Tyskland fallit, och Weimarrepubliken utropats.Fastän hennes hälsa var dålig, följde hon med kungen på officiella besök ända långt mot slutet av sitt liv. År 1924 besökte kungaparet Dalarna. Den 21–24 augusti 1925 reste drottning Victoria med kungen och utrikesminister Östen Undén på statsbesök till Finland. Detta var det första statsbesök som avlagts i Finland efter självständigheten, och ett av hennes sista offentliga uppdrag.
Victoria var politiskt konservativ och anhängare av den personliga kungamakten: Nog vet jag att jag är en vanlig dödlig, men kungadömets princip är viktig. Vi representera i landet utanför och över partierna kontinuiteten, som ej beröres av åsikter eller hänsyn till meningar. Jag är fullt medveten om att jag inte är märkvärdigare än andra, men vår furstliga plikt ålägger oss att fordra att principen respekteras. Kungadömets princip innebar att en person var kallad av Gud att personligen leda ett folk, med full handlingsfrihet, för dess eget bästa. Hennes själasörjare var biskop Gottfrid Billing som också var högerledare i riksdagens första kammare.Unionsupplösningen 1905 omtalade hon som en "revolution i Norge".. I efterhand har hon om unionsupplösningen sagt: "Huru har jag icke i min ringa mån försökt att göra uppmärksam på faran som låg uti att sköta denna olyckliga norska fråga som den gjorts; men vad betydde min svaga röst! och man visste ju allt så mycket bättre. Och då jag har den uppfattningen att kvinnor ej skola blanda sig i politiken, ansåg jag mig ej heller vara berättigad att säga mera än ett varningens ord."Den politiska utvecklingen i Sverige under 1910-talet oroade Victoria. I ett brev från 1911 skrev hon till greve Ludvig Douglas och bad honom att bli riksmarskalk: När det ohyggliga ögonblicket är inne – jag kan ej beteckna det med andra ord – då förr eller senare ett vänsterministerium måste bildas, då behöver Konungen en tillgiven och pålitlig man i sin närhet [...]. Samma år tillträdde den liberale/frisinnade Karl Staaff som statsminister en andra gång, medan hon förgäves hade verkat för att få Lindmans högerregering att sitta kvar. Victoria beundrade upptäcktsresanden Sven Hedin och uppvaktade Hedins mor på hennes födelsedag. Hon stödde de krav på försvarspolitiken som framfördes i det av Hedin skrivna Borggårdstalet, och som hon renskrev. Som tiden bjöd, stod hon dock inte med kung Gustaf vid borggården när talet lästes upp – inte heller hade hon stått på slottsbalkongen när hennes make och son steg fram som Sveriges nya kung och kronprins 1907. Hon bevittnade händelserna i säkerhet från sin våning. Borggårdskrisen blev för Victoria något av en personlig triumf – statsminister Staaff och hans ministrar, som hon ömsom hade benämnt ”busar” och ”menedare”, hade tvingats på fall.
När drottning Sofia öppnade Sophiahemmet 1887 hjälpte även Victoria till och efter Sofias bortgång övertog Victoria ledningen för hemmet 1914.Stiftelsen Drottning Victorias Örlogshem bildades i Stockholm år 1908. Syftet var att bereda värnpliktiga vid Flottan, andra försvarsanställda, medlemmar i försvarets frivilligorganisationer och marina kamratföreningar, inkvartering till förmånliga priser i huvudstaden. Det finns fortfarande kvar på Blasieholmen i Stockholm.Vid första världskrigets utbrott var Victoria med och organiserade insamling för de mest nödställda, Centralkommittén för samordning av särskild hjälpverksamhet. Kommittén fördelade bland annat karbidlampor, utsäde och babykläder till de mest behövande. Centralkommittén ordnade så att ett ålderdomshem, Viktoriahemmet, för samer kunde öppnas i Karesuando 1922. Driften övertogs av kommunen 1951.Till Victorias 60-årsdag 1922 anordnades en insamling som fick ihop 170 000 kronor. Pengarna användes för att köpa den gamla kungsgården utanför Borgholm. Kungsgården gjordes om till ett vilohem för kvinnor, en hushållsskola och en trädgårdsskola och det hela stod klart 1924.
Victoria hade redan från ung ålder problem med sin hälsa med ständiga hostningar och luftrörskatarr. Under 1880-talet tillbringade hon vintrarna i Mainau eller vid Bodensjön, och senare vistades hon om vintrarna i Rom. Efter prins Eriks födelse fick hon problem med luftrören och hade svårt med den kalla vintern i Sverige. Oscar II klagade i sina memoarer på att trots att hon reste till Södern varje vinter blev hon tydligen aldrig bättre av dessa resor. Kungens hälsa medgav inte att han kunde tillåta att den ställföreträdande regenten kronprins Gustaf lämnade landet, och han var mån om att kronprinsens värv skulle vara oavbrutet, varför han uttryckligen hindrade makarna att träffas om vintrarna.Under 1890-talet fick Victoria dessutom problem med sin högra arm och gick tidvis med den i band. Hon fick också så småningom problem med ögonen och förlorade synen på ena ögat.
I Rom brukade hon bo på Grand Hotel vid Piazza d'Esedra. Hon brukade alltid besöka Roms sevärdheter och besökte årligen påven Leo XIII fram till hans död 1903. Före resan till Sverige brukade Victoria med uppvaktning stanna en vecka i Venedig.
Victoria hoppades att en långvarig vistelse i ett land med varm och torr luft skulle göra henne bättre. Tillsammans med Gustaf reste hon därför hösten 1890 till Egypten för att stanna där ett halvår. Victoria skrev en reseskildring, Vom Nil. Tagebuchblätter während des Aufenthalts in Egypten im Winter 1890–91, om resan där och Gustafs dagböcker därifrån finns också bevarade. Utgrävningar under resan resulterade också i föremål som donerades till Uppsala universitet och kom att ingå i Victoriamuseet för egyptiska fornsaker, som namngavs efter Victoria.Victoria återkom till Sverige i slutet av juni 1891. Hon stannade på Tullgarns slott men den svenska sommaren visade sig vara ovanligt regnig och i slutet av augusti drabbades Victoria av hög feber. Doktor Ragnar Bruzelius ordinerade därför ytterligare en vinter i Egypten.
I november 1891 reste hon åter till Egypten men den här gången utan sällskap av sin make och hans adjutant, baron Gustaf von Blixen-Finecke. I Stockholm hade det uppkommit en viskningskampanj om att kronprinsessan hade haft en affär med adjutanten under besöket i Egypten. Ryktena nådde både kronprinsen och hans föräldrar. I ett brev till kung Oscar från den 29 augusti 1891 skriver kronprins Gustav att om en ny resa till Egypten blir aktuell blir det bäst om adjutanten stannar hemma, Så att menniskor ej få onödigtvis anledning till prat.Sommaren 1892 tillbringades på Sofiero och på Tullgarns slott. I slutet av oktober flyttade kronprinsparet till Skabersjö slott. Men den 21 november lämnade hon Sverige och for till Karlsruhe, till synes ett mycket hastigt uppbrott som annonserades i Post- och Inrikes Tidningar först i efterhand.
I efterhand står det klart att det under kronprinsparets resa till Egypten hände något mellan Victoria och adjutanten. Exakt vad som hände är oklart och ett brev som kung Oscar skrev till Gustaf i augusti 1891 hålls hemligt av Bernadottebiblioteket. I ett brev till sin mor, drottning Sofia, från december 1892 skriver kronprinsen om ett samtal han haft med Victoria där han konfronterat henne med sin kunskap: Jag slutade med att säga henne att mina känslor för henne ej voro de samma som förr efter allt vad som passerat under hösten, men att jag på samma gång ändå hade den förhoppningen kvar i mitt hjärta att om hon verkligen ville förändra sig i hela sitt uppförande och uppträdande allt åter kunde bliva bra igen en gång i framtiden. Han fortsatte: Ett sådant hjärtesår som hon tillfogat mig kan ej gro ihop på några dagar eller veckor, först måste jag se att det verkligen är allvar med hennes ånger.Det är oklart vad som menas med ... efter allt vad passerat under hösten. Under hösten 1892 stannade kronprinsparet på Skabersjö slott vilket endast ligger 20 kilometer från Näsbyholms slott som är Blixen-Fineckes familjegods. Kronprinsessan och Gustaf von Blixen-Finecke träffades också officiellt vid det danska kungaparets besök i oktober 1892. Möjlighet finns att de två fortsatte att träffas i hemlighet under sommaren och hösten 1892. Enligt Hadenius (2010) är den enda rimliga tolkningen att Victoria och Blixen-Finecke haft ett intimt förhållande. von Platen menar att det hela knappast kan förklaras på annat sätt än en sexuellt fullbordad kärleksförbindelse. Jarlert ställer sig frågande till att det skett ett äktenskapsbrott och påpekar att Blixen-Finecke förblev ordonnansofficer hos kronprinsen till 1900 och sedan adjutant.
Efter kronprinsparets vistelse i Egypten 1890–1891 lämnade de Kairo den 20 april och de skildes åt i Brindisi. Victoria stannade någon vecka i Sorrento, där det regnade, och reste därefter till Capri. Under sin sista dag i Capri, den 18 maj, träffade hon den svenske läkaren Axel Munthe för första gången. Det långa samtal de förde var i sak en medicinsk konsultation eftersom Victoria var missnöjd med sin egen läkare, doktor Vincent Lundberg. Axel Munthe hade inlett sin karriär i Paris men flyttat till Rom där han som expert på nervösa sjukdomar hade blivit en slags innedoktor och hade många patienter bland den europeiska aristokratin.
I december 1892 fick Axel Munthe ett brev från kammarherre Rosenblad med en förfrågan om han kunde bli kronprinsessan läkare under hennes tre månader långa vistelse i Italien. Detta svarade Munthe ja till och han blev hennes läkare när hon kom till Rom den 4 mars 1893. Efter några veckor i Amalfi återkom Victoria till Rom. Tiden därefter började de umgås dagligen och det verkar som om förtroligheten snart har övergått till varmare känslor. I maj reste de två till Venedig och av bevarade brev framgår att något viktigt har skett emellan de två:
Efter besöket i Venedig reste Victoria till sina föräldrar i Karlsruhe. För Munthe, som ju hade sin läkarpraktik i Rom, var det ingen självklarhet att resa till Sverige. För sin korta tid som Victorias läkare blev han den 1 juli utnämnd till riddare av Nordstjärneorden. I mitten av september 1893 flyttade kronprinsparet till Sofiero och där anslöt sig Munthe. För att inte väcka misstankar inledde de ett rollspel där de visade ointresse för varandra eller samtalade på engelska för att inte uppvaktningen skulle förstå.Bevarade brev visar att de två är helt förtroliga med varandra. Victoria berättar att all intim samvaro med kronprinsen har upphört och hon berättar också att hon hellre sitter och har tråkigt i någon tysk kurort än stannar på Tullgarn med kronprinsen. I ett brev från 1903 skriver Victoria hur Gustaf har förbjudit henne att åka och träffa sonen Wilhelm när han medverkar i en flottövning: Jag befinner mig i ett desperat tillstånd av ”låghet”, det är litet bättre nu när Prinsen är borta, men när han är här står jag helt enkelt inte ut. När jag läser i tidningen om ett skilsmässofall avundas jag parterna! Hon fortsätter: Tårarna rinner även när jag skriver dessa rader; jag kan inte rå för det, jag känner mig så fruktansvärt eländig & ensam & övergiven. Varför måste man leva fjättrad på detta vis? Det är så hemskt svårt. Gud välsigne Dig. Var snäll och förlåt mig för att jag skriver så här, men jag måste lätta på hjärtat, annars kan jag inte leva vidare.
Kronprinsessan besökte Italien varje år från 1901 fram till första världskrigets utbrott. När Munthe besökte kronprinsessan på Solliden bodde han i ett gästrum i själva huset. Ett brev från Victoria till Munthe skrivet hösten 1906 efter invigningen av Solliden visar att hennes känslor är lika starka: Ja, tack gode Gud att jag vet att varken tid eller rum kan skilja oss & jag känner mer än någonsin att jag är Din, Din, för evigt. Tack gode Gud att jag kan höra ekot i Ditt hjärta att Du är min också!Under de nära 40 år Munthe och Victoria kände varande måste de ha utväxlat hundratals brev men endast 16 finns bevarade. Att deras relation inleddes med en blixtförälskelse står dock klart. Victoria skriver i ett brev till honom 1893: Vet Du, jag börjar tro att det är helt naturligt & precis som det skall vara, att jag inte kan sova, då Du inte heller kan det! Och eftersom det finns en viss kommunikation mellan våra själar, antar jag att det är en naturlig konsekvens.  Hadenius (2010) menar att det finns skäl att tvivla på ett kärleksförhållande eller åtminstone en erotisk relation mellan de två medan von Platen (2002) benämner henne som Munthes älskarinna. Jarlert menar att det är svårt att anta Victoria skulle ha haft ett långvarigt, sexuellt förhållande med sin läkare.I maj 1907 gifte sig Munthe med en patient, Hilda Pennington Mellor. Hur Victoria reagerade på detta är okänt men hennes resor till Capri fortsatte eftersom hon köpt ett eget hus på Capri, Casa Caprile. Utbrottet av första världskriget satte stopp för hennes resor till Italien. Munthe, liberal och vän av England, lär ha haft ett storgräl med Victoria och lämnade in sin avskedsansökan som hennes läkare, som dock inte godtogs. Under kriget var Munthe fältläkare vid västfronten i Frankrike och skrev romanen Red Cross & Iron Cross som är ett våldsamt angrepp på Tyskland. Romanen gavs ut anonymt av hänsyn till Victoria.Victoria och Munthe träffades först igen sommaren 1921 när han besökte henne på Solliden. Efter hans avresa skrev hon: Den gamla vänskapen är stark & kommer att vara tills jag sluter mina ögon för den sista sömnen! Under 1920-talet försämrades hennes hälsa ytterligare och hon bosatte sig permanent i Rom. Med hjälp av Axel Munthe köpte hon ett hus i Rom med utsikt över Tibern, Villa Svezia, på Via Aldobrandi 27. Sista gången hon besökte Sverige var 1928 när Gustaf V fyllde 70 år.Hösten 1928 kom hon till Rom och stannade där till juni 1929, när hon reste till slottet Mainau, som hon nu hade ärvt efter sin avlidne bror. Enligt Munthe var en förutsättning för hennes hälsa att den kungliga familjen lämnade henne i fred, särskilt kungen, kronprinsen och prins Wilhelm. Efter vintern 1929 blev hon allt svagare och drabbades återkommande av andnöd och kärlkramp. Hon kunde inte längre skriva sina brev själv.I mars 1930 hade Gustaf och prinsarna Gustaf Adolf och Wilhelm kommit till Rom eftersom det var uppenbart att hon inte hade lång tid kvar i livet. Den 31 mars övertalade hon Gustaf och prinsessan Ingrid att lämna Rom och besöka Neapel-bukten. Enligt Munthe berodde detta på att Victoria ville dö ifred utan familjen närvarande. Helst hade hon velat dö på Capri men detta var inte möjligt.
Den 4 april 1930 avled Victoria i Villa Svezia i en hjärtattack. Vid hennes bortgång var ett antal personer närvarande i rummet. Enligt Jangfeldt (2003) som stödjer sig på Munthes egen beskrivning var fyra personer samlade i hennes rum: kung Gustaf, prins Wilhelm, Axel Munthe och Agnes Bergman, drottningens kammarfru. Kungen och Munthe stod på var sin sida om sängen och höll Victoria i handen, när hon vände sig mot Munthe och yttrade sina sista ord: Come soon.  Enligt Jansson (1963) närvarade Gustav V, prins Wilhelm och Agnes Bergman medan Munthe var frånvarande. Jarlert (2012) citerar ett brev av prins Wilhem som uppger att endast prinsen själv, Gustav V och sköterskorna närvarade vid Victorias bortgång.Dagen efter utfärdades en officiell kommuniké om dödsfallet: Det har behagat Herren den Allrahögste att efter sitt outrannsakliga och allvisa råd i går kl. 7 e.m. till ett högre liv kalla Hennes Majestät Drottningen av Sverige Sophie Maria Victoria. Vördande försynens visa skickelse och i undergivenhet för dess vilja skall den med Sveriges trofasta folk i djup sorg försänkta kungafamiljen hämta tröst och styrka ur hågkomsten av den höga hädangångnas ädla och varmhjärtade personlighet.
Söndagen den 6 april var det Munthe personligen som balsamerade den döda kroppen. Hennes stoft fördes till Sverige först med tåg till Swinemünde och därifrån med pansarskeppet som bar hennes eget namn. Den 12 april ägde statsbegravningen rum i Riddarholmskyrkan, och kung Gustaf hade personligen gjort blomarrangemangen vid kistan. Officiant vid begravningen var ärkebiskop Nathan Söderblom. Samtliga de nordiska statsöverhuvudena var närvarande. Särskilda minnesgudstjänster hölls även i Berlin och Rom i närvaro av den tyske rikspresidenten respektive den italienske regeringschefen.
Före sin bortgång hade Victoria bett att alla hennes fotografiska glasplåtar skulle förstöras. På våren 1930 kastades därför tusentals glasplåtar i vattnet utanför Tullgarns slott. Efter Gustaf V:s död brändes alla brev mellan honom och Victoria. Flera frågor om relationen mellan de två kan därför aldrig med säkerhet besvaras. Hennes dagböcker har påståtts vara ointressanta.Barn
Minnesalbum. Drottning Victoria 1862 - 1930, Världslitteraturens förlag, Malmö, 1931
Bernadotte, Lennart (1977). "Käre prins, godnatt!". Stockholm: Albert Bonniers förlag. ISBN 91-0-041935-4 
Fjellman, Margit (1980). Drottning Victoria. Sveriges drottning. Stockholm: Albert Bonniers förlag. ISBN 91-0-044970-9 
Hadenius, Stig (2010). Drottning Victoria av Sverige. Om kärlek, plikt och politik. Stockholm: Norstedts. ISBN 978-91-1-302229-1 
Jarlert, Anders (2012). Drottning Victoria - ur ett inre liv. En existentiell biografi. Stockholm: Carlssons förlag. ISBN 978-91-7331-468-8 
Jangfeldt, Bengt (2003). En osalig ande. Berättelsen om Axel Munthe. Stockholm: Wahlström & Widstrand. ISBN 91-46-18183-0 
Lagerstedt, Lars (red.) (1984). 100 år med Svenska Dagbladet 1884–1984 : Ett sekel speglat i tidningssidor. Stockholm: Svenska Dagbladets förlags AB. ISBN 91-7738-061-4 
Lindman, Arvid (1972). Dagboksanteckningar. Stockholm: Kungl. Samfundet för utgivande av handskrifter rörande Skandinaviens historia. Handlingar del 1, genom Nils F. Holm. ISBN 91-85104-00-0 
Oscar II (1960). Mina memoarer I. Med företal och kommentarer. Stockholm: P.A. Norstedt & Söners förlag, genom Nils F. Holm, Bernadotteska arkivet 
Swahn, Waldemar (1937). 30 år med Konung Gustaf. Stockholm: Saxon & Lindströms förlag 
Platen, Gustaf von (2002). Bakom den gyllne fasaden. Gustaf V och Victoria: Ett äktenskap och en epok. Stockholm: Albert Bonniers förlag. ISBN 91-0-058048-1 
Malin Grundberg, "En roll i förändring - drottningarna i Sverige 1850 - 1950" i Drottningar, kvinnlighet och makt, red Anne Marie Dahlberg, Stockholm, Livrustkammaren 1999.

Vilhelm I, främst känd som Vilhelm Erövraren (William the Conqueror) och på engelska även William the Bastard ("Vilhelm oäktingen"), född omkring 1028 på Château de Falaise, död 9 september 1087 i klostret St Gervaise i Rouen, var den första normandiska kungen av England. Han regerade från 1066 till sin död 1087. Vilhelm härstammade från vikingar och var hertig av Normandie sedan 1035 som Vilhelm II. Hans grepp om herraväldet i Normandie var stabilt runt 1060 och han inledde därefter den normandiska erövringen av England 1066.
Vilhelm var son till den ogifte Robert I av Normandie och hans älskarinna Herleva. Att han var oäkting och mycket ung när han efterträdde fadern gjorde det till en början svårt för honom att regera. Den normandiska aristokratin förde en hård inbördes kamp dels för att få kontroll över den unge Vilhelm, dels för att skjuta fram sina egna maktpositioner. Vilhelm lyckades 1047 kväsa ett uppror och inledde därmed en konsolidering av sitt hertigdöme, något som inte fullbordades förrän omkring 1060. Genom äktenskapet med Matilda av Flandern på 1050-talet fick han en värdefull allians med grevskapet Flandern. Han utsåg sina anhängare till biskopar och abbotar inom den normandiska kyrkan och kunde därmed stärka sin makt och 1062 tog han även kontrollen över Maine, söder om Normandie.
Under 1050-talet och tidigt 1060-tal blev Vilhelm en utmanare i kampen om den engelska kronan som då innehades av Edvard Bekännaren, släkting till Vilhelm och utan direkta arvingar. Den mäktiga earlen Harald Godwinson utsågs till efterträdare vid Edvard Bekännarens dödsbädd i januari 1066. Vilhelm menade att Edvard tidigare hade lovat honom kungatiteln och att Harald hade svurit att stödja Vilhelm i detta. Vilhelm samlade en stor flotta och invaderade England i september 1066 och dödade Harald under slaget vid Hastings den 14 oktober 1066. Efter ytterligare stridigheter kröntes Vilhelm till kung i London på juldagen 1066. Han tillsatte år 1067 personer som kunde styra England i hans ställe och återvände sedan till Normandie. Flera uppror utbröt under åren efter erövringen, men alla slogs ner och 1075 hade Vilhelm säkrat sin position i England och kunde tillbringa större delen av sin regeringstid på kontinenten.
Vilhelms sista år utmärktes av svårigheter med hans besittningar på kontinenten, stridigheter med den äldste sonen och hotet från danernas invasioner av England. Han lät 1086 sammanställa Domesday Book, en kartläggning över alla jordägare i England och deras ägor. Vilhelm avled i september 1087 under ett fälttåg i norra Frankrike och begravdes i Caen. Hans regeringstid kännetecknades av ett omfattande borgbygge, etableringen av en ny normandisk adel i England och en förändring av prästerskapets sammansättning. Han försökte inte foga samman sina olika domäner till ett enat rike utan valde att styra varje del som skilda feodala besittningar. Efter Vilhelms död delades hans områden upp; äldste sonen Robert fick Normandie och den näst äldste Vilhelm II fick England.
Vikingar påbörjade sin plundring av det område som kom att bli Normandie i slutet av 700-talet. De första permanenta skandinaviska bosättningarna grundades 911 efter att vikingaledaren Rollo plundrade Paris ett flertal gånger. Den dåvarande franske kungen Karl den enfaldige erbjöd Rollo området kring Rouen för att slippa fortsatta räder. Området kring Rouen skulle sedan bli kärnan av grevskapet Normandie. Normandie kan ha använts som en bas när skandinaviska attacker mot England återupptogs i slutet av 900-talet, vilket skulle ha försämrat relationen mellan England och Normandie. Ethelred den villrådiga försökte förbättra relationerna genom att gifta sig med Emma av Normandie, syster till hertig Rickard II.De danska räderna mot England fortsatte och Ethelred sökte stöd från Rickard. Efter att Sven Tveskägg 1013 drev Ethelred och hans familj från England gick de i exil i Normandie. Ethelred återvände 1014, efter Sven Tveskäggs död, men möttes av motstånd från Sven Tveskäggs son, Knut den store. Ethelred avled plötsligt 1016 och Knut blev kung av England. Sönerna från Ethelreds äktenskap med Emma, Edvard Bekännaren och Alfred Aetheling, gick åter i exil i Normandie medan modern Emma blev Knuts andra fru 1002.Efter Knuts död 1035 togs den engelska kronan över av Harald Harfot, son till Knut och hans första maka Ælfgifu av Northampton, samtidigt som Emmas son Hardeknut blev kung av Danmark; situationen i England var fortsatt instabil. Alfred återvände till England 1036 för att besöka modern och kanske även för att utmana Harald som kung. Enligt en källa så var Godwin, earl av Wessex skyldig till Alfreds död, medan andra lägger skulden på Harald. Emma gick i exil i Flandern tills Hardeknut blev kung efter Haralds död år 1040. Efter Hardaknuts död 1042 blev hans halvbror Edvard Bekännaren kung.
Vilhelm föddes 1027 eller 1028 i Falaise i Normandie, troligast i slutet av 1027. Han var enda son till Robert I av Normandie och sonson till Rikard II av Normandie. Hans mor, Herleva, var dotter till Fulbert av Falaise som kan ha varit garvare eller balsamerare. Herleva hörde troligen till hertigens hushåll, men var inte gift med Robert. Hon gifte sig senare med Herluin de Conteville och fick med två söner med honom (Odo av Bayeux och Robert, greve av Mortain) och en dotter, vars namn är okänt. En av Herlevas bröder, Walter, tog hand om och stödde Vilhelm när han var minderårig. Robert fick även en dotter, Adelaide av Normandie, med en annan frilla.Vilhelms far Robert blev hertig av Normandie 6 augusti 1027, då han efterträdde sin äldre bror Rikard III som hade varit hertig fram till föregående år. Robert och Rikard hade varit oeniga om vem som skulle bli hertig och Rikards död kom mycket plötsligt. Robert har anklagats för att ha mördat sin bror i vissa källor, något som är möjligt men som inte går att belägga. Läget i Normandie var oroligt eftersom adelsfamiljerna plundrade kyrkan i regionen och Alan III av Bretagne förklarade krig mot hertigdömet, möjligen som ett försök till erövring. Omkring 1031 hade Robert lyckats samla ihop tillräckligt med stöd från adeln, där några av dessa skulle komma att bli betydande under Vilhelms liv. Bland dem fanns Roberts farbror Robert, ärkebiskopen av Rouen, som ursprungligen var en av hertigens motståndare, Osbern, brorson till Gunnor maka till hertig Rikard I, och greve Gilbert av Brionne, barnbarn till Rikard I. Efter att han tillträdde tronen fortsatte Robert att stödja de engelska prinsarna Edvard Bekännaren och Alfred Aetheling, som fortfarande levde i exil i norra Frankrike.Det finns tecken som tyder på att Robert under en kort tid kan ha varit trolovad till en av kung Knuts döttrar, men de gifte sig aldrig. Det är oklart om Vilhelm hade fått ärva hertigdömet om Robert hade haft en legitim son. Det fanns tidigare hertigar som hade varit illegitima och det finns dokument som visar att Vilhelm var Roberts troligaste arvtagare. Hertig Robert beslutade 1034 att bege sig på pilgrimsfärd till Jerusalem. Även om några av hans anhängare försökte övertala honom att inte ge sig av, sammankallade Robert ett råd i januari 1035 och övertygade de normandiska adelsmännen att svära Vilhelm sin trohet som Roberts arvtagare innan han for i väg till Jerusalem. Robert avled i början av juli i Nicea på väg tillbaka till Normandie.
Det finns ingen autentiskt porträtt av Vilhelm; de samtida avbildningarna av honom på Bayeuxtapeten och på hans sigill och mynt är enkla framställningar skapade för att visa hans maktställning. Han beskrivs som kraftig och robust, med en guttural röst. Han höll sig frisk upp i hög ålder, även om han med tiden blev tämligen fet. Han var stark nog att spänna bågar som andra inte lyckades spänna och han var mycket uthållig. Geoffrey Martel menade att det fanns ingen som kunde mäta sig med honom varken som slagskämpe eller som ryttare. Undersökning av Vilhelms lårben, det enda ben som fanns kvar efter att resten av hans kvarlevor förstörts, visar att han var omkring 178 cm lång, vilket var ganska långt på den tiden.Han tycks ha haft två informatorer i slutet av 1030-talet och i början av 1040-talet, men hur mycket boklig bildning Vilhelm hade är oklart. Han verkar inte ha varit beskyddare åt några författare, utfärdat några stipendier eller stött någon intellektuell verksamhet. Orderic Vitalis uppger att Vilhelm i slutet av sitt liv försökte lära sig fornengelska, men kunde inte lägga ned den tid som skulle krävas och gav snabbt upp. Vilhelms favoritsysselsättning tycks ha varit jakt. Medeltida författare kritiserade Vilhelm för hans girighet och grymhet, men hans personliga fromhet hyllades ofta.
Vilhelm hade svårt att bli hertig, då både hans illegitimitet och hans ålder talade emot honom; det verkar som han var antingen sju eller åtta år gammal då fadern dog. Han fick stöd av sin gammelfarbror, ärkebiskop Robert, samt kungen av Frankrike, Henrik I, vilket gjorde att han kunde efterträda sin far som hertig. Stödet till de två engelska prinsarna i exil tyder på att den nye hertigens beskyddare försökte följa faderns principer, men ärkebiskop Roberts död i mars 1037 innebar att en av Vilhelms främsta anhängare försvann och förhållandena i Normandie blev snart kaotiska.Anarkin i hertigdömet fortsatte fram till 1047 och det var många som försökte ta ansvaret över den unge hertigen och därmed makten. Alan av Bretagne var den som först var förmyndare för hertigen, men han avled någon gång 1039 eller 1040. Gilbert av Brionne tog då över, men han dödades några månader senare liksom en annan av Vilhelms beskyddare, Turchetil. En annan av hertigens beskyddare dödades i början av 1040-talet i Vilhelms kammare medan hertigen sov. Det sägs att Walter, Vilhelms morbror, då och då var tvungen att gömma den unge hertigen i böndernas hus, även om denna berättelse kan vara påhittad av Orderic Vitalis. Historikern Eleanor Searle spekulerar att Vilhelm växte upp tillsammans med de tre kusiner som senare kom att bli betydelsefulla för honom i hans karriär: William FitzOsbern, Roger de Beaumont och Roger av Montgomery. Även om många av de normandiska adelsmännen ägnade sig åt sina egna fejder och strider under den tid Vilhelm var minderårig var det fortfarande så att baronerna erkände honom som hertig och även kyrkan stödde Vilhelm.Kung Henrik fortsatte att stödja den unge hertigen, men i slutet av 1046 gick Vilhelms motståndare samman i ett uppror i nedre Normandie, ledda av Guy av Burgund som hade stöd av Nigel, viscount av Cotentin och Ranulf, viscount av Bessin. Enligt berättelser, som delvis kan ha varit påhittade, försökte de kidnappa Vilhelm i Valognes, men han flydde i skydd av mörkret till Henrik. I början av 1047 återvände Henrik och Vilhelm till Normandie och segrade vid slaget vid Val-ès-Dunes nära Caen, även om det inte finns så många detaljer bevarade kring denna strid. Vilhelm av Poitiers hävdade att striden främst vanns tack vare Vilhelm, men tidigare källor menade att kung Henriks mannar och hans ledarskap över dem också spelade en viktig roll. Vilhelm grep åter makten över Normandie och utropade gudsfred, som ett försök att begränsa våld och krig i hertigdömet, genom att begränsa antalet dagar som strid var tillåtet. Slaget vid Val-ès-Dunes räknas visserligen som en vändpunkt när det handlar om Vilhelms kontroll över hertigdömet, men det pågick strider mellan honom och adeln under hela perioden 1047–1054 och några mindre kriser under perioden 1054–1060.
Guy av Burgund drog sig tillbaka till sin borg i Brionne, men Vilhelm belägrade den och lyckades till slut skicka Guy i exil 1050. Geoffrey Martel, greve av Anjou, hade stärkt sin makt så Vilhelm anslöt sig till kung Henriks fälttåg mot greven, vilket är det sista kända samarbetet mellan de båda. De lyckades erövra ett av ätten Angevins fort, men inget annat. Geoffrey försökte erövra Maine, särskilt efter Hugh IV av Maines död 1051. Ätten Bellême, som höll Bellême på gränsen mellan Maine och Normandie, såväl som forten i Alençon och Domfort, spelade en betydande roll. Bellêmes länsherre var kungen av Frankrike och hertig Vilhelm var länsherre över Alençon, men Geoffrey Martel var länsherre över Domfort. Ätten Bellême, vars landområden låg strategiskt mellan tre olika länsherrar, lyckades spela ut dem mot varandra och praktiskt taget säkra självständighet för egen del.Då Hugh IV av Maine avled ockuperade Geoffrey Martel Maine, men Vilhelm och kung Henrik lyckades driva ut honom och samtidigt lyckades Vilhelm erövra ätten Bellêmes fort Alençon och Domfort. Därigenom befäste han sin makt som länsherre över ätten Bellême. Dock vände sig kungen emot Vilhelm 1052 och gick samman med Geoffrey Martel samtidigt som vissa i den normandiska adeln började utmana Vilhelms stärkta maktställning, något som även kungen troligtvis kände sig hotad av. Vilhelm stred mot sina egna adelsmän under 1053, men även mot den nye ärkebiskopen av Rouen, Mauger. I februari 1054 angrep kungen och de normandiska rebellerna hertigdömet från två håll. Henrik ledde anfallet vid Évreux, medan kungens bror Odo, attackerade östra Normandie.Vilhelm delade upp sina styrkor i två grupper. Han ledde själv striden mot Henrik. I den andra gruppen fanns några av de som kom att bli hans främsta anhängare, Robert, greve av Eu, Walter Giffard, Roger av Mortemer och William de Warenne. Den andra styrkan besegrade angriparna vid slaget vid Mortemer, vilket gjorde att båda angreppen avstyrdes. Detta ledde även till att Vilhelms kyrkliga anhängare kunde avsätta Mauger som ärkebiskop av Rouen. Slaget vid Mortemer var en viktig vändpunkt för Vilhelm, då hans makt över Normandie kraftigt stärktes även om striderna mot den franska kungen och greven av Anjou fortsatte till 1060. Henrik och Geoffrey försökte 1057 återigen invadera Normandie, men besegrades av Vilhelm i slaget vid Varaville. Detta var sista gången Normandie invaderades under Vilhelms livstid och då kungen och greven båda avled 1060 ökade Vilhelms makt ytterligare.
Vilhelms äktenskap med Matilda av Flandern, dotter till Balduin V av Flandern, var gynnsamt för honom. Förbundet mellan de två arrangerades 1049, men påve Leo IX förbjöd dem vid konciliet i Reims i oktober 1049 att gifta sig. Bröllopet ägde, trots detta, rum någon gång i början av 1050-talet, möjligen utan påvens godkännande. Exakt datum är okänt, men det är troligt att det ägde rum 1051 eller 1053, men det är säkert att det skedde före slutet av 1053 eftersom Matilda omnämns som Vilhelms maka i ett dokument daterat i slutet av det året. Enligt en sentida källa som generellt inte betraktas som trovärdig fick de inte påvens godkännande förrän 1059, men eftersom normanderna generellt sett hade en god relation med påven på 1050-talet, och det normandiska prästerskapet kunde besöka Rom 1050 utan problem, så fick de troligtvis godkännandet tidigare. För påvens godkännande grundade de två kloster i Caen ett av Vilhelm och ett av Matilda. Äktenskapet stärkte Vilhelms ställning, då Flandern var en av de mäktigaste frankiska territorierna, med band både till det franska kungahuset och till de tyska kejsarna. Samtida författare bedömde att äktenskapet, som gav fyra söner och fem eller sex döttrar, var lyckligt och det finns inga tecken på att han var otrogen mot henne (vilket är ovanligt för en medeltida monark).
Det normandiska styret under Vilhelm liknade tidigare hertigars. Det var ett ganska enkelt administrativt system, uppbyggt kring hertigens hushåll. Hertigen reste runt i hertigdömet, godkände stadgor och samlade in pengar.Vilhelm hade god kontakt med kyrkan i sitt hertigdöme. Han deltog i kyrkoråd och utsåg flera biskopar, däribland Maurilius som blev ärkebiskop av Rouen. Vilhelm utnämnde sin halvbror Odo till biskop av Bayeux 1049 eller 1050. Han rådfrågade även prästerskapet, däribland Lanfranc, en icke-normand som kom att bli en av Vilhelms främsta kyrkliga rådgivare i slutet av 1040-talet och förblev det under 1050- och 1060-talet. Vilhelm var generös mot kyrkan; mellan 1035 och 1066, grundade den normandiska adeln åtminstone tjugo nya klosterbyggnader, däribland Vilhelms två kloster i Caen.
Den barnlösa kung Edvard av England tycks ha valt Vilhelm till sin tronföljare 1051. Anglo-Saxon Chronicle, D-versionen, uppger till och med att Vilhelm besökte England i den senare delen av 1051, kanske för att få tronföljden bekräftad eller så behövde han hjälp på grund av oroligheterna i Normandie. Vilhelm var ättling till Edvards morbror, Rickard II av Normandie. Det är inte troligt att han for på denna resa eftersom han var fullt upptagen med att strida mot Anjou vid denna tid. Oavsett vad Edvard önskade så var Vilhelms anspråk på tronen något som Godwin, earlen av Wessex, motsatte sig. Han tillhörde den allra mäktigaste familjen i England. Edvard hade gift sig med Edith, Godwins dotter 1043, och Godwin verkar ha varit bland de som stått bakom Edvards anspråk på tronen. Omkring 1050 hade dock relationen mellan kungen och earlen försämrats och 1051 gick Godwin och hans familj i exil. Det var vid denna tid som Edvard ska ha erbjudit Vilhelm tronen. Godwin återvände från exilen 1052, med beväpnade styrkor och kungen och earlen kom fram till en överenskommelse och earlen och hans familj fick komma tillbaka till sina ägor. Robert av Jumièges, en normand som Edvard hade utsett till ärkebiskop av Canterbury, ersattes med Stigand, biskop av Winchester. Det finns inga engelska källor som nämner att ärkebiskop Robert skulle uttryckt något löfte om tronföljden och de normandiska källor som nämner det, Vilhelm av Jumièges och Vilhelm av Poitiers, nämner inte när detta skulle ha ägt rum.Greve Herbert II av Maine avled 1062 och Vilhelm, som hade trolovat sin äldste son Robert med en av Herberts systrar, gjorde anspråk på Maine genom sin son. Detta bestreds av den lokala adeln, men Vilhelm invaderade området och lyckades säkra det 1064. Vilhelm utsåg en normand till biskop av Le Mans året efter och lät sin son Robert Curthose svära trohet till den nye greven av Anjou, Geoffrey III, greve av Anjou. Vilhelms västra gräns var därigenom säkrad medan hans gräns mot hertigdömet Bretagne var fortfarande inte säker. Vilhelm anföll Bretagne 1064, ett fälttåg som det inte finns så många detaljer kring. Hertig Conan II tvingades därigenom inrikta sig på att försvara Bretagne, snarare än att försöka utvidga sitt territorium. Conans död 1066 säkrade Normandies gränser ytterligare. Fälttåget mot Bretagne ledde även till att Vilhelm fick stöd från några adelsmän därifrån som sedan hjälpte honom då han erövrade England 1066.Earl Godwin avled 1053 och hans söner fick ökad makt. Harald Godwinson efterträdde fadern och Tostig Godwinson, blev earl av Northumbria. Gyrth Godwinson blev earl av East Anglia 1057 och Leofwine Godwinson blev earl av Kent någon gång mellan 1055 och 1057. Vissa källor menar att Harald deltog i Vilhelms fälttåg mot Bretagne 1064 och att Harald svor att han skulle stödja Vilhelms anspråk på den engelska kronan då fälttåget var över, men detta nämns inte i några engelska källor och det är oklart om det ägde rum. Det kan ha varit normandisk propaganda i syfte att miskreditera Harald, som blivit Vilhelms främsta utmanare i kampen om att få ärva kronan. Ännu en utmanare till kungamakten dök dock upp: Edvard Landsflyktingen, son till Edmund Järnsida och sonson till Ethelred II, återvände till England 1057. Han avled dock kort efter återkomsten, men hade med sig sin familj, döttrarna Margareta och Cristina samt sonen Edgar the Aetheling.Northumbria gjorde uppror mot Tostig 1065 och rebellerna valde Morcar, yngre bror till Edwin, earl av Mercia, till earl istället för Tostig. Harald stödde rebellerna och övertalade kungen att ersätta sin bror Tostig med Morcar, kanske i hopp om att få Edwins och Morcars stöd i sina anspråk på kronan. Tostig gick i exil i Flandern tillsammans med sin maka Judith, som var dotter till Balduin IV av Flandern. Kung Edvard var sjuk och avled den 5 januari 1066. Det är oklart vad som skedde på hans dödsbädd. Enligt en berättelse, hämtad från Vita Edwardi, en biografi över Edvard, fanns hans maka Edit, Harald, ärkebiskop Stigand och Robert FitzWimarc vid hans sida och kungen utnämnde Harald till sin efterträdare. De normandiska källorna bestrider inte detta, men menar att Haralds ed och Edvards tidigare löfte inte skulle ändras på dödsbädden. Senare engelska källor uppger att Harald hade valts till kung av Englands prästerskap och adel.
Harald kröntes den 6 januari 1066 i Westminster Abbey som Edvard låtit bygga i normandisk stil. Engelska källor menar att det var Ealdred, ärkebiskop av York, som utförde ceremonin medan normandiska källor menar att det var Stigand, som inte godkänts som ärkebiskop av påven, som krönte Harald. 
Det fanns dock andra som gjorde anspråk på kronan, däribland hans landsflyktiga bror Tostig Godwinson. Kung Harald Hårdråde av Norge gjorde också anspråk på kronan som farbror och arvtagare till kung Magnus I av Norge, som omkring 1040 hade slutit en pakt med Hardeknut att om någon av dem skulle dö innan de fick barn skulle de ärva varandra. Harald Godwinson väntade även att Vilhelm av Normandie, som gjorde anspråk på kronan, skulle invadera England och han förberedde sig främst på detta.Harolds bror Tostig gjorde attacker längs Englands södra kust i maj 1066 för att undersöka möjligheterna att invadera England. Han landsteg på Isle of Wight med en flotta som han fått av Balduin av Flandern. Han fick dock inget lokalt stöd och räder in i Lincolnshire nära floden Humber misslyckades, så Tostig drog sig tillbaka till Skottland där han stannade en tid. Enligt den normandiska författaren Vilhelm av Jumièges skickade Vilhelm sändebud till kung Harald Godwinson för att påminna honom om hans ed att han skulle stödja Vilhelms anspråk, men det är oklart om detta faktiskt skedde. Harald samlade både armé och flotta för att slå tillbaka de invasionstrupper som Vilhelm förväntades sända. Trupper och skepp placerades ut i engelska kanalen under större delen av sommaren.
Vilhelm av Poitiers beskriver hur hertig Vilhelm sammankallat ett råd, där adelsmännen diskuterade om de skulle ta risken att invadera England eller inte. Även om det förmodligen hölls någon form av formell sammankomst är det föga troligt att någon diskussion ägde rum, eftersom Vilhelm vid denna tid hade makten över sina adelsmän och de som samlats borde ha varit måna om att få en del i det erövringen av England skulle ge. Vilhelm av Poitiers menar även att hertigen fick påve Alexander II:s tillåtelse och ett påvligt baner. Vilhelm av Poitiers hävdar även att hertigen fick stöd av kejsar Henrik och kung Sven II av Danmark, men Henrik var fortfarande minderårig och det är mer troligt att Sven stött Harald, som skulle kunnat stödja honom mot den norska kungen, så dessa uppgifter är osäkra. Även om Alexander gav invasionen sitt godkännande efter den lyckats finns det inga andra källor som visar att det fanns något påvligt stöd innan. Händelser som ägde rum efter invasionen, som den botgöring som Vilhelm gjorde och redogörelser från senare påvar, kan dock stödja påståendena att påvens godkännande fanns. Under invasionen styrdes Normandie av Vilhelms maka Matilda av Flandern.Under sommaren samlade Vilhelm sin armé och en invasionsflotta i Normandie. Även om Vilhelm av Jumièges påståenden om att hertigens flotta bestod av 3 000 skepp är klart överdrivna, så var den troligtvis stor och byggdes till största delen från grunden. Vilhelm av Poitiers och Vilhelm av Jumièges är oeniga om var flottan byggdes upp. Vilhelm av Poitiers menar att den byggdes vid floden Dives mynning medan Vilhelm av Jumièges hävdar att den byggdes vid Saint-Valery-sur-Somme, men de är eniga om att den slutligen avseglade från Valery-sur-Somme. Förutom trupper från Vilhelms områden Normandie och Maine fanns även stora grupper av legosoldater, allierade och frivilliga från Bretagne, nordöstra Frankrike och Flandern ombord, liksom mindre grupper från andra delar av Europa. De var redo att avsegla i början av augusti, men vindförhållandena gjorde att de stannade i Normandie till slutet av september. Det fanns nog även andra orsaker till att Vilhelm avvaktade. Han fick rapporter om att Harald hade trupper längs kusten under sommaren, så Vilhelm hade skäl att avvakta. När skördesäsongen började den 8 september upplöste Harald sin armé.
Haralds bror Tostig och Harald Hårdråde invaderade Northumbria i september 1066 och besegrade Morcars och Edwins trupper vid slaget vid Fulford i närheten av York. Kung Harald fick höra talas om detta och marscherade norrut, besegrade angriparna och dödade Tostig och Hårdråde den 25 september vid slaget vid Stamford Bridge. Den normandiska flottan satte segel två dagar senare och landsteg vid Pevensey Bay den 28 september. Vilhelm begav sig sedan till Hastings, en bit österut, där han byggde en borg som bas. På denna plats väntade han på att Harald skulle återvända söderut. Vilhelm ville inte ta sig alltför långt från kusten, för att inte riskera att tappa kontakten med Normandie.
Efter att ha besegrat Harald Hårdråde och Tostig lämnade Harald en stor del av sin här i norr, däribland Morcar och Edwin av Mercia, och begav sig söderut för att ta sig an den normandiska invasionen som hotade där. Under resan söderut fick han förmodligen reda på var Vilhelm hade landstigit. Han stannade i London i ungefär en vecka innan han gav sig av mot Hastings. Harald försökte att överraska normanderna, men Vilhelm hade spejare ute som rapporterade till honom att de engelska trupperna hade anlänt till området. Exakt vad som hände innan slaget är oklart, då källorna motsäger varandra, men de är eniga om att Vilhelm ledde sina styrkor från sin borg mot fienden. Harald hade intagit en försvarsposition uppe på Senlac Hill (nuvarande Battle, East Sussex), en knapp mil från Vilhelms borg i Hastings.Slaget inleddes omkring klockan 9 på morgonen den 14 oktober och pågick hela dagen. Man känner till vad som hände i stora drag, men källorna motsäger varandra när det gäller specifika händelser. Det var ungefär lika många stridande på båda sidor, men Vilhelm hade både kavalleri och infanteri, däribland många bågskyttar medan Harald endast hade fotsoldater och få, eller inga, bågskyttar. De engelska soldaterna formerade sig som en sköldmur längs åsen och var till en början så framgångsrika att Vilhelms trupper slogs tillbaka och gjorde stora förluster. Vilhelms bretonska trupper drabbades av panik och flydde och blev då jagade av de engelska trupperna. Dessa engelska trupperna hanns dock upp av det normandiska kavalleriet och slogs ned. Det gick rykten bland de normandiska trupperna om att Vilhelm hade dödats då bretonska trupperna flydde, men han lyckades samla sina trupper. Normanderna låtsades att de drog sig tillbaka, vilket fick engelsmännen att jaga dem, vilket ledde till att det normandiska kavalleriet kunde slå ned dem. Källorna är oeniga om vad som skedde under eftermiddagen. Den avgörande händelsen var Haralds död, men hur han dog är oklart. Vilhelm av Jumièges hävdade att Harald dödades av Vilhelm. På Bayeuxtapeten avbildas Harald med en pil i ögat, men det kan bero på att den ändrats senare för att stämma med de berättelser från 1100-talet som beskriver hur Harald dödades av en pil genom huvudet. Haralds lik identifierades dagen efter slaget antingen genom den rustning han burit eller genom kännetecken på kroppen. De döda engelska soldaterna, däribland några av hans bröder och hans hird, lämnades på slagfältet. Gytha, Haralds mor, ska ha erbjudit Vilhelm sin sons vikt i guld i utbyte mot hans lik, men det avvisades. Vilhelm beordrade att Haralds lik skulle slängas i havet, men det är oklart om så verkligen skedde. Personer vid Waltham Abbey, som Harald grundade, hävdade senare att hans lik begravts där i hemlighet.
Vilhelm hade nog hoppats att engelsmännen skulle kapitulera efter hans seger, men det gjorde de inte. En del av det engelska prästerskapet och adeln utsåg Edgar the Aetheling till kung, även om deras stöd för honom var ganska svagt. Vilhelm lyckades erövra Dover, delar av Kent och Canterbury medan han även sände en trupp till Winchester, där den kungliga skattkammaren fanns. Detta säkrade hans reträtt till Normandie, om det skulle behövas. William tågade sedan mot Southwark dit han kom i november. Han ledde sina trupper runt södra och västra London och brände allt i sin väg. Vilhelm gick över Themsen vid Wallingford i början av december. Ärkebiskop Stigand underkastade sig Vilhelm där och hertigen fortsatte sedan till Berkhamsted där Edgar the Aetheling, Morcar, Edwin och ärkebiskop Ealdred också underkastade sig honom. Vilhelm sände trupper in till London för att bygga en borg. Vilhelm kröntes till kung i Westminster Abbey på juldagen 1066.
Vilhelm stannade i England efter kröningen och försökte ena de infödda stormännen. De kvarvarande earlerna (Edwin av Mercia, Morcar av Northumbria och Waltheof av Northampton) fick sina titlar och landområden bekräftade. Waltheof var gift med Judith, som var dotter till Vilhelms syster Adeleide, och äktenskap mellan Edwin och en av Vilhelms döttrar föreslogs. Edgar the Aetheling tycks också ha fått landområden. Biskopar satt kvar på samma kyrkliga poster som före invasionen, däribland Stigand. Dock förlorade Haralds släktingar sina landområden, liksom en del av de som stridit mot Vilhelm vid Hastings. I mars återvände Vilhelm till Normandie och tog med sig Stigand, Morcar, Edwin, Edgar och Waltheof. Hans halvbror Odo, biskop av Bayeux, fick ta över ansvaret över England tillsammans med släktingen William FitzOsbern, son till Vilhelms beskyddare som ung. Båda utnämndes till earler, FitzOsbern av Hereford (eller Wessex) och Odo av Kent. Även om två normander fick det övergripande ansvaret behöll han många av de infödda engelska sherifferna. Vilhelm for till Rouen och klosterkyrkan Fécamp och var närvarande vid helgandet av nya kyrkor vid två normandiska kloster.Under tiden Vilhelm var i Normandie invaderade Eustace II av Boulogne, som tidigare varit allierad med Vilhelm, Dover men drevs tillbaka. Eadric Silvaticus attackerade Hereford och uppror utbröt i Exeter, där Haralds mor Gytha ledde motståndsrörelsen. FitzOsbern och Odo hade svårt att kontrollera befolkningen och började bygga borgar för att kunna behålla makten i riket. Vilhelm återvände till England i december 1067 och tågade mot Exeter, som han belägrade. Staden föll efter 18 dagars belägring och Vilhelm byggde en borg för att säkra sin makt över den. Haralds söner gjorde samtidigt räder i sydvästra England från ett basläger i Irland. Deras trupper landsteg nära Bristol, men besegrades av Eadnoth. Vid påsk befann sig Vilhelm i Winchester dit hans maka Matilda snart kom. Hon kröntes i maj 1068.
Edwin och Morcar gjorde uppror 1068 och stöddes av Gospatric. Orderic Vitalis uppger att orsaken till att Edwin gjorde uppror var att det föreslagna äktenskapet mellan honom och en av Vilhelms döttrar inte blivit av, men det kan även ha berott på att William FitzOsbern fått ökad makt i Herefordshire. Kungen marscherade genom Edwins ägor och lät bygga Warwick Castle. Edwin och Morcar underkastade sig kungen, men han fortsatte till York och Nottingham och lät bygga York Castle och Nottingham Castle innan han vände söderut. Han lät därefter bygga Lincoln Castle, Huntingdon Castle och Cambridge Castle. Han lämnade över ansvaret för dessa nya borgar till anhängare som William Peverel, som fick ansvara över Nottingham Castle och Henry de Beaumont som fick styra över Warwick Castle. Kungen återvände till Normandie i slutet av 1068.I början av 1069 gjorde Edgar the Aetheling uppror och attackerade York. Vilhelm återvände till York och lät bygga ännu en borg. Edgar allierade sig med kung Sven II av Danmark. Den danska kungen hade en stor flotta och attackerade inte bara York utan även Exeter och Shrewsbury. York erövrades av Edgars och Svens gemensamma styrkor. Edgar utropades till kung av sina anhängare, men Vilhelm svarade snabbt trots ett uppror i Maine. Han bar symboliskt sin krona i Yorks ruiner juldagen 1069 och fortsatte sedan med att erbjuda danskarna pengar för att ge sig av. Han marscherade till floden Tees och plundrade landsbygden på vägen. Edgar, som hade förlorade största delen av sina anhängare, flydde till Skottland där kungen, Malkolm III, var gift med Edgars syster Margareta. Waltheof, som deltagit i upproret, underkastade sig kungen, likaså Gospatric, och båda fick behålla sina ägor. Vilhelm gick över Pennines under vintern och besegrade de kvarvarande rebellerna i Shrewsbury och byggde därefter borgarna Chester Castle och Stafford Castle. Detta fälttåg, där de kungliga trupperna brände och förstörde stora delar av landsbygden där de passerade, kallas härjningen av norra England och var över i april 1070, då Vilhelm symboliskt bar sin krona under påsken i Winchester.
Vilhelm träffade tre ablegater (John Minutus, Peter och Ermenfrid av Sion) då han var i Winchester 1070 och de hade blivit ditsända av påve Alexander. Det var de som ceremoniellt krönte Vilhelm under påsken. Historikern David Bates betraktar denna kröning som påvens godkännande av Vilhelms erövring. Ablegaterna och kungen höll sedan flera kyrkliga rådslag i syfte att reformera och omorganisera den engelska kyrkan. Stigand och hans bror Æthelmær, biskop av Elmham, förlorade sina biskopssäten. Vissa infödda abbotar förlorade också sina poster, både vid påsk och senare vid ett rådslag nära Whitsun. Lanfranc utnämndes till ny ärkebiskop av Canterbury och Thomas av Bayeux blev ny ärkebiskop av York. Han efterträdde Ealdred, som hade avlidit i september 1069. Vilhelms halvbror Odo hade kanske hoppats att få bli ärkebiskop av Canterbury, men Vilhelm ville troligtvis inte ge så mycket makt till en familjemedlem. En annan anledning kan ha varit att påven kan ha utövat påtryckningar så att Lanfranc skulle utnämnas. Normandiska präster ersatte de avsatta biskoparna och abbotarna och till slut fanns det bara två infödda biskopar kvar, tillsammans med flera prelater från kontinenten som utnämnts av Edvard Bekännaren. Samma år, 1070, grundade Vilhelm klostret Battle Abbey, där slaget vid Hastings hade ägt rum, delvis som botgörelse för dödandet under slaget och delvis som ett minnesmärke över de döda.
Även om Sven Estridsson hade lovat att lämna England återkom han våren 1070 och gjorde räder längs Humber och East Anglia mot Isle of Ely, där han anslöt sig till den lokala thegnen Hereward the Wake. Herewards trupper anföll Peterborough Abbey, som de erövrade och plundrade. Vilhelm lyckades få Sven och hans flotta att ge sig av 1070 och kunde därefter fara till kontinenten för att ta itu med problemen i Maine, där det i staden Le Mans hade varit ett uppror 1069. Greve Balduin VI av Flandern avled i juli 1070, vilket ledde till en tronföljdskrig. Änkan styrde å sina unga söners vägnar, men detta ifrågasattes av Balduins bror, Robert I, greve av Flandern. Änkan förlovade sig med William FitzOsbern, men han dödades i slaget vid Cassel i februari 1071 och Robert blev greve. Han motsatte sig Vilhelms makt på kontinenten och vid slaget vid Cassel förlorade Vilhelm inte bara en betydelsefull anhängare utan det ledde även till att maktbalansen i norra Frankrike förändrades.Vilhelm slog ned det sista upproret i norr 1071. Earl Edwin förråddes av sina egna män och dödades medan Vilhelm lät bygga en vägbank för att erövra Isle of Ely, där Hereward the Wake och Morcar gömde sig. Hereward flydde, men Morcar tillfångatogs, berövades sin earltitel och fängslades. År 1072 invaderade Vilhelm Skottland där han besegrade Malcolm, som tidigare hade anfallit norra England. Vilhelm och Malcolm skrev under ett fredsfördrag och Malcolm fick lämna över sin son Duncan som gisslan. Att Edgar the Aetheling skulle lämna Malcolms hov kan också ha varit ett villkor i fördraget. Vilhelm återvände till Normandie i början av 1073, då Maine invaderats av Fulk le Rechin, greve av Anjou. Vilhelm lyckades snabbt erövra tillbaka La Mans från Fulks trupper i mars 1073. Detta säkrade Vilhelms makt i norra Frankrike, men den nye greven av Flandern lät Edgar the Aetheling komma till sitt hov. Robert gifte även bort sin halvsyster Bertha med kungen av Frankrike Filip I, som var motståndare till normandernas makt.Vilhelm återvände till England 1073, men for sedan snabbt tillbaka till Normandie och förblev där under hela 1074. Han lämnade ansvaret över England till anhängare som Richard FitzGilbert, William de Warenne och Lanfranc. Att han lämnade England och var borta därifrån i ett helt år är ett tecken på att han kände att han hade säkrat kontrollen över kungariket. Medan Vilhelm var i Normandie återvände Edgar the Aetheling till Skottland. Den franske kungen föreslog att Edgar skulle få en borg i Montreuil-sur-Mer vid engelska kanalen, vilket skulle ha gett Edgar en strategisk fördel gentemot Vilhelm, men Edgar tvingades underkasta sig Vilhelm kort därefter och återvände till Vilhelms hov.
1075, då Vilhelm befann sig på kontinenten, började Ralph de Gael, earl av Norfolk och Roger de Breteuil, earl av Hereford konspirera för att avsätta honom i vad som kom att kallas earlernas revolt. Ralph var delvis bretagnare och hade levt större delen av sitt liv i Bretagne, där han fortfarande hade landområden. Roger var normand, son till William FitzOsbern, men hade inte fått lika mycket makt som fadern hade haft. Ralph tycks också ha haft mindre makt än de som tidigare varit earler av Norfolk och detta var troligtvis anledningen till att de gjorde uppror.Vid ett bröllop i Exning mellan Ralph och en av Rogers släktingar inleddes upproret. Waltheof var också inblandad, trots att han var en av Vilhelms gunstlingar. Det fanns även andra lorder från Bretagne som var villiga att stödja Ralphs och Rogers revolt. Ralph bad om danskt stöd. Vilhelm stannade i Normandie medan hans män kuvade upproret. Roger kunde inte lämna sitt fäste i Herefordshire på grund av Wulfstan, biskop av Worcester och Æthelwig, abbot av Evesham. Odo av Bayeux, Geoffrey de Montbray, Richard FitzGilbert och William de Warenne höll Ralph inne i Norwich Castle. Han lämnade slutligen ansvaret för Norwich till hustrun och lämnade England och for till Bretagne. Norwich belägrades och kapitulerade; garnisonen läts fara till Bretagne. Den danska kungens bror, Knut, kom med 200 skepp men de kom för sent. Danskarna gjorde räder längs kusten innan de begav sig hem igen. Vilhelm återvände senare under 1075, tog hand om det danska hotet och lämnade över ansvaret för Normandie till sin maka Matilda. Vilhelm firade jul i Winchester och tog hand om upprorets efterverkningar. Roger och Waltheof sattes i fängelse och Waltheof avrättades i maj 1076. Vilhelm hade dock återvänt till kontinenten före avrättningen då Ralph hade fortsatt att göra uppror från Bretagne.
Earl Ralph hade tagit kontroll över borgen i Dol-de-Bretagne och i september 1076 gick Vilhelm in i Bretagne och belägrade borgen. Kung Filip befriade senare borgen från belägringen och besegrade Vilhelm i Dol och drev tillbaka honom till Normandie. Detta var Vilhelms första förlust i ett slag.
Angevinernas angrepp mot Maine slogs tillbaka i slutet av 1076 eller 1077 och greve Fulk le Rechin skadades. Simon de Crépy, greve av Amiens, gick i kloster; innan han blev munk lämnade han över grevskapet Vexin till kung Filip. Vexin hade utgjort en buffertzon mellan Normandie och den franska kungens områden. Simon hade varit en av Vilhelms anhängare, även om Vexin var en av Filips vasallstater, vilket var anledningen till att Simon lämnade över grevskapet till kungen då han blev munk. Vilhelm lyckades sluta fred med Filip 1077, få till en vapenvila med greve Fulk i slutet av 1077 eller början av 1078.I slutet av 1077 eller början av 1078 började Vilhelm få problem med sin äldste son, Robert. Även om Orderic Vitalis menar att det hade sin grund i ett bråk mellan Robert och hans yngre bröder, Vilhelm och Henrik, och att det började genom ett bråk där Vilhelm och Henrik skulle ha slängt vatten på Robert, så är det mer troligt att det handlade om att Robert kände sig maktlös.
Orderic beskriver hur han tidigare krävt att få ta kontrollen över Maine och Normandie, men avvisats. Oroligheterna omkring 1077–1078 ledde till att Robert lämnade Normandie tillsammans med en grupp unga män, många av dem söner till Vilhelms anhängare. Bland dem fanns Robert of Belleme, William de Breteuil och Roger, son till Richard FitzGilbert. Dessa unga män begav sig till borgen i Remalard, varifrån de gjorde räder in i Normandie. Detta stöddes av Vilhelms fiender på kontinenten. Vilhelm angrep omedelbart rebellerna och drev ut dem från Remalard, men kung Filip gav dem borgen i Gerberoi dit fler anhängare tog sig. Vilhelm belägrade Gerberoi i januari 1079. Efter tre veckor rusade de belägrade trupperna plötsligt ut från borgen och lyckades överraska motståndarna. Robert fick Vilhelm att falla av sin häst, men han räddades från döden av en engelsman. Vilhelms trupper tvingades bryta belägringen och kungen återvände till Rouen. Den 12 april 1080 lyckades Robert och Vilhelm nå en överenskommelse där Vilhelm försäkrade Robert om att han skulle få Normandie när Vilhelm dog.Informationen om Vilhelms förlust i Gerberoi ledde till oroligheter i norra England. I augusti och september 1079 plundrade kung Malcolm av Skottland området mellan floderna Tweed och Tees. Att normanderna inte kom till deras försvar ledde till befolkningen i Northumbria gjorde uppror mot Walcher, biskop av Durham och earl av Northumbria. Biskopen dödades den 14 maj 1080 och Vilhelm skickade sin bror Odo att ta hand om upproret. Vilhelm gav sig av från Normandie i juli 1080 och på hösten sändes Vilhelms son Robert i ett fälttåg mot skottarna. Robert gjorde räder i Lothian och tvingade Malcolm att gå med på hans villkor och bygga ett fort i Newcastle-on-Tyne. Kungen var i Gloucester under julen 1080 och i Winchester pingsten 1081, bärandes sin krona. Ett påvligt sändebud anlände till England under denna tid, men avvisades av Vilhelm. Vilhelm besökte även Wales under 1081, även om de engelska och de walesiska källorna inte är eniga om orsaken till det besöket. Enligt Anglo-Saxon Chronicle var det ett fälttåg medan de walesiska källorna menar att det var en pilgrimsfärd till St Davids till Sankt Davids ära. Historikern David Bates menar att det är mer troligt att det rörde sig om ett fälttåg. då maktbalansen i Wales hade förändrats under denna tid och det var något som Vilhelm hade velat dra nytta av för att utöka den normandiska makten. I slutet av 1081 återvände Vilhelm till kontinenten för att ta hand om oroligheter i Maine. Ett fördrag slöts med en påvlig legat.
Det finns inte många källor till vad som hände Vilhelm under perioden 1082–1084. Enligt historikern David Bates beror det på att det inte hände särskilt mycket och att Vilhelm befann sig på kontinenten så det fanns inget att skriva ned i Anglo-Saxon Chronicle. Vilhelm lät fängsla sin halvbror Odo 1082, men det är oklart varför. Inga samtida källor nämner osämja mellan bröderna. Orderic Vitalis skriver senare att Odo ville bli påve och att han försökt övertala några av Vilhelms vasaller att invadera södra Italien med honom. Att Odo försökt styra över Vilhelms vasaller är inget som Vilhelm skulle ha tolererat. Odo satt fängslad under resten av Vilhelms regeringstid, men hans landområden beslagtogs inte. 1083 gjorde Vilhelms äldste son Robert återigen uppror, med stöd från den franska kungen. Den 2 november 1083 avled Vilhelms gemål Matilda.
Problemen i Maine fortsatte, Hubert de Beaumont-au-Maine gjorde uppror, troligtvis 1084. Hans borg i Sainte-Suzanne belägrades av Vilhelms trupper i åtminstone två år, men de kunde sluta fred så småningom. Vilhelm var i Normandie under påsken 1084, men han kan ha varit i England innan dess för att samla in danagäld för att inte riskera att bli invaderade av Knut IV av Danmark. Invasionshotet fanns kvar ända fram till Knuts död i juli 1086.
För att säkra England lät Vilhelm bygga många borgar, fästningar och motte-and-bailey-byggnader, däribland White Tower i Towern. Dessa byggnader gjorde att normanderna kunde dra sig tillbaka i säkerhet när de hotades av uppror och skyddade garnisonerna när de befann sig på landsbygden. De tidigaste borgarna var enkla konstruktioner av trä och lera, som senare ersättes av stenbyggnader. I början hade de nyinflyttade normandernas riddare inga egna landområden, men så småningom fick de egna förläningar. Vilhelm krävde även att hans stormän bidrog med ett visst antal riddare, både för fälttåg och borggarnisoner.När Vilhelm dog, efter att ha kväst många uppror, var de flesta ur den infödda anglosaxiska adeln utbytt mot normander och andra stormän från kontinenten. En del av de som följt Vilhelm under erövringen fick inte landområden i England. Många av dem tyckts ha varit skeptiska till att få förläningar i ett land som inte alltid tycktes fredligt. En del av de normanderna i England kom från Vilhelms familj eller den övre normandiska noblessen och en del kom från relativt enkla förhållanden. Vilhelm slog i vissa fall samman landområden som tillhört många olika engelsmän och förlänade dem till en normandisk anhängare, ofta för att stärka makten kring en strategiskt placerad borg.Den medeltida krönikören William av Malmesbury skriver att kungen avfolkade ett stort landområde, 36 församlingar, och skapade det kungliga New Forest-området därför att han roades av jakt. Moderna historiker menar att avfolkningen av New Forest-området var överdrivet; större delen av området är inte dugligt för jordbruk och arkeologiska och geografiska studier visar att det är inte troligt att det var särskilt befolkat när det förvandlades till kunglig skog. Vilhelm älskade jakt och han skapade jaktlagar som reglerade vem som fick jaga och vad som fick jagas.
Vilhelm försökte inte att ena sina områden till ett enda rike med samma lagstiftning efter 1066. På hans sigill, skapat efter 1066, läggs det vikt vid hans roll som kung men den skiljs från hans roll som hertig. I Normandie svor han sin trohet till den franske kungen men inte i England, vilket är ytterligare ett tecken på att hans olika områden behandlades olika och hade olika slags administration. I England användes förordningar som var okända på kontinenten och de stadgor och dokument som skapades i Normandie skilde sig från de som skapades i England.Han tog över ett engelskt styre som var mer komplext än det normandiska. England var uppdelat i shires ("grevskap"') eller counties ("län"), vilka i sin tur var uppdelade i hundreds ("hundare") eller wapentake. Varje shire styrdes av en sheriff, som hade ungefär samma ställning som en normandisk viscount. Sheriffen hade ansvar för kunglig rättskipning och för att samla in kungliga intäkter. Vilhelm var tvungen att resa mycket för att övervaka sina utökade områden. Han reste mellan kontinenten och England åtminstone 19 gånger mellan 1067 och sin död. Vilhelm tillbringade större delen av sin tid i England under tiden mellan 1066 och 1072 och efter det tillbringade han större delen av sin tid i Normandie. Han utsåg personer ur sin familj som kunde fatta beslut åt honom då han var frånvarande, vanligtvis makan Matilda eller hans halvbror Odo.
Vilhelm fortsatte att samla in danagäld, en landskatt. Det var en skatt som baserades på landområdenas värde och kunde variera mellan 2 och 6 shillings per hide. Engelska mynt innehöll mycket silver och var konstnärligt utförda jämfört med de normandiska. I England tilläts inga andra mynt medan det i Normandie accepterades. Det finns inget som tyder på att engelska mynt användes i Normandie, vilket tyder på att det inte gjordes några försök att integrera de båda områdenas monetära system.Han stärkte sin makt, inte bara genom beskattning, utan även genom sina stora ägor. Som kung Edwards arvtagare hade han kontroll över alla de kungliga områdena och de områden han erövrat från Harald och hans familj. Detta gjorde honom till den allra största jordägaren i riket. I Domesday Book kan man se att kungens land var värt fyra gånger så mycket som den näst största jordägarens, hans halvbror Odo, och sju gånger så mycket som den tredje största jordägarens, Roger av Montgomery.
Julen 1085 lät Vilhelm göra en sammanställning över hans och hans vasallers ägor i kungariket, ett verk som numera kallas Domesday Book. Där beskrivs ägorna, vem som ägde området före erövringen, dess värde, taxering och vanligtvis hur många bönder, plogar och andra resurser som hörde till ägorna. Städer redovisades separat. Alla engelska counties söder om floden Tees och floden Ribble finns med och det tycks ha varit i stort sett färdigställt den 1 augusti 1086 då Anglo-Saxon Chronicle uppger att Vilhelm tog emot resultatet och alla stormän svor Salisburyeden, som var en förnyad trohetsed. Det är oklart vilket som var Vilhelms exakta syfte med att Domesday Book, men troligtvis tjänade den flera olika syften som en förteckning över feudala förpliktelser och ett rättfärdigande av skattehöjningar.
I slutet av 1086 for Vilhelm från England. Hans dotter Constance gifte sig med Alan Fergant, greve av Bretagne för att stärka Vilhelms makt mot de franska kungen. Vilhelms son Robert, som fortfarande var allierad med den franske kungen Filip I ställde till problem, vilket fick Vilhelm att leda ett fälttåg mot franska Vexin i juli 1087. Vilhelm erövrade Mantes, men blev antingen sjuk eller skadades av sadelknappen. Han fördes till klostret St Gervase i Rouen, där han avled den 9 september 1087. Vad som hände före hans död är oklart, då det finns två olika beskrivningar: Orderic Vitalis ger en lång redogörelse med olika tal, men detta är troligtvis en redogörelse för hur en kung borde dö snarare än vad som verkligen hände. Den andra, De Obitu Willelmi eller On the Death of William, har visat sig vara en kopia av två redogörelser från 1000-talet med namnen utbytta.Vilhelm efterlämnade Normandie till Robert och England till sin andre son, Vilhelm. Den yngste sonen Henrik fick pengar. Vilhelm Erövraren sände sin son Vilhelm till England den 7 eller 8 september med ett brev till Lanfranc med order till ärkebiskopen att hjälpa den nye kungen. Han efterlämnade även gåvor till kyrkan och pengar som skulle fördelas bland de fattiga. Han gav även order om att alla hans fångar skulle friges, däribland hans halvbror Odo.Efter Vilhelms död utbröt oroligheter. De som hade funnits där vid hans dödsbädd i Rouen skyndade hem för att sköta sina egna affärer. Prästerskapet såg så småningom till att liket forslades till Abbaye aux Hommes (även kallad Saint-Étienne) i Caen, där Vilhelm hade angivit att han ville bli begraven. Begravningen stördes av en invånare i Caen som hävdade att hans familj ägde det landområde där kyrkan hade byggts och att de blivit fråntagna marken olagligen, något som visade sig stämma och mannen kompenserades. När liket sänktes ned i graven visade det sig att den var för stor och när man försökte trycka ned det så sprack det och spred en hemsk stank i kyrkan.På Vilhelms grav finns en stenplatta med en inskription från tidigt 1800-talet. Graven har öppnats vid flera tillfällen; första gången var 1522, då påven krävde att graven skulle öppnas. Kvarlevorna lades tillbaka intakta då men 1562, under franska religionskrigen öppnades den och benen spreds och gick förlorade, förutom ett lårben. Det begravdes 1642 med en ny sten som ersattes hundra år senare av ett monument. Detta förstördes under franska revolutionen, men ersattes så småningom med den nuvarande stenen.
Efter Vilhelms död utbröt ett krig mellan hans söner Robert och Vilhelm över makten i England och Normandie. Vilhelm II avled 1100 och den yngste brodern Henrik efterträdde honom som kung, men stridigheterna mellan Vilhelm Erövrarens söner fortsatte och Robert fängslade Henrik under slaget vid Tinchebray 1106. Oroligheterna ledde till att de förlorade kontrollen i Normandie och adeln tog tillbaka mycket av den makt som de förlorat under Vilhelm Erövrarens tid. Maine gjorde uppror 1089 och lyckades därefter hålla sig i stort sett fria från normandiskt styre.Vilhelms erövring av England innebar djupgående förändringar för kyrkan, adeln, kulturen, språket; något som bestått ända in i modern tid. Bandet med Frankrike blev starkare och varade under hela medeltiden. De tidigare så starka bandet mellan England och Skandinavien bröts. Vilhelm blandade element från engelska och normandiska system och skapade ett styrelseskick som låg till grunden för det senare medeltida kungariket. Hur betydande förändringarna var debatteras bland historiker där somliga, såsom historikern Richard Southern, menar att det var den mest betydande förändringen i den europeiska historien mellan romarrikets fall och 1900-talet. Andra, såsom historikerna H.G. Richardson och G.O. Sayles, menar att de förändringar som erövringen ledde till inte var fullt så radikala som Southern menar att de var. Historikern Eleanor Searle beskriver Vilhelms erövring som "en plan som bara en skandinavisk härskare skulle ha tänkt på".Vilhelms styre orsakade historisk oenighet redan före hans död. Vilhelm av Poitiers hyllade Vilhelms styre, men Anglo-Saxon Chronicle fördömer honom i hårda ordalag i sin minnesruna. Många politiker och ledare har använt hans regeringstid för att illustrera politiska händelse i sin samtid. Under Elisabet I av England ansåg ärkebiskop Matthew Parker att erövringen hade korrumperat den rena engelska kyrkan, som Parker försökte återställa. Under 1600- och 1700-talet menade vissa historiker och jurister att Vilhelm hade lagt ett normandiskt ok på de infödda anglosaxarna. Vissa historiker menar att Vilhelm var en av skaparna av Englands storhet medan andra menar att hans erövring var en av de största förlusterna i den engelska historien. Vissa ser Vilhelm som en fiende mot den engelska konstitutionen, medan andra ser honom som dess skapare.
Vilhelm och Matilda av Flandern hade åtminstone nio barn. Vilken ordning pojkarna föddes i är känt, men inte vilken ordning flickorna föddes.
Robert född mellan 1051 och 1054, död 10 februari 1134. Hertig av Normandie, gift med Sibylla av Conversano, dotter till Geoffrey av Conversano.
Vilhelm född mellan 1056 och 1060, död 2 augusti 1100. Kung av England, dödad i New Forest.
Henrik född i slutet av 1068, död 1 december 1135. Kung av England, gift med Edith av Skottland, dotter till Malkolm III av Skottland. Hans andra maka var Adeliza av Louvain.
Adeliza (eller Adelida/Adelaide) dog före 1113. Enligt rykten trolovad med Harald II av England, troligtvis nunna på St Léger at Préaux.
Cecilia (eller Cecily) född före 1066, död 1127. Abbedissa på Holy Trinity, Caen.
Matilda född omkring 1061, kanske död omkring 1086. Omnämnd i Domesday Book som dotter till Vilhelm William.
(möjligen) Agatha. Trolovad med Alfonso VI av León och Kastilien.Det finns inga källor som tyder på att Vilhelm skulle haft några illegitima barn.
Den här artikeln är helt eller delvis baserad på material från engelskspråkiga Wikipedia, William the Conqueror
Barlow, Frank (2004). ”Edward (St Edward; known as Edward the Confessor) (1003x5–1066)”. Oxford Dictionary of National Biography. Oxford University Press. doi:10.1093/ref:odnb/8516. http://www.oxforddnb.com/view/article/8516. Läst 16 maj 2012.  (Prenumeration eller UK public library-medlemskap krävs)
Barlow, Frank (1979). The English Church 1066–1154: A History of the Anglo-Norman Church. New York: Longman. ISBN 0-582-50236-5 
Barlow, Frank (2004). ”William II (c.1060–1100)”. Oxford Dictionary of National Biography. Oxford University Press. doi:10.1093/ref:odnb/29449. http://www.oxforddnb.com/view/article/29449. Läst 29 juni 2012.  (Prenumeration eller UK public library-medlemskap krävs)
Bates, David (2001). William the Conqueror. Stroud, UK: Tempus. ISBN 0-7524-1980-3 
Bates, David (2004). ”William I (known as William the Conqueror)”. Oxford Dictionary of National Biography. Oxford University Press. doi:10.1093/ref:odnb/29448. http://www.oxforddnb.com/view/article/29448?docPos=2. Läst 26 mars 2012.  (Prenumeration eller UK public library-medlemskap krävs)
Canal Sánchez-Pagín, José María (1991). ”Jimena Muñoz, Amiga de Alfonso VI” (på Spanish). Anuario de Estudios Medievales 21:  sid. 11–40. 
Carpenter, David (2004). The Struggle for Mastery: The Penguin History of Britain 1066–1284. New York: Penguin. ISBN 0-14-014824-8 
Clanchy, M. T. (2006). England and its Rulers: 1066–1307. Blackwell Classic Histories of England (Third). Oxford, UK: Blackwell. ISBN 1-4051-0650-6 
Collins, Roger (1999). Early Medieval Europe: 300–1000 (Second). New York: St. Martin's Press. ISBN 0-312-21886-9 
Crouch, David (2005). The Birth of Nobility : Constructing Aristocracy in England and France, 900–1300. New York: Longman. ISBN 0-582-36981-9 
Douglas, David C. (1964). William the Conqueror: The Norman Impact Upon England. Berkeley, CA: University of California Press. OCLC 399137 
Fryde, E. B.; Greenway, D. E.; Porter, S.; Roy, I. (1996). Handbook of British Chronology (Third revised). Cambridge, UK: Cambridge University Press. ISBN 0-521-56350-X 
Given-Wilson, Chris; Curteis, Alice (1995). The Royal Bastards of Medieval England. New York: Barnes & Noble. ISBN 1-56619-962-X 
Huscroft, Richard (2009). The Norman Conquest: A New Introduction. New York: Longman. ISBN 1-4058-1155-2 
Huscroft, Richard (2005). Ruling England 1042–1217. London: Pearson/Longman. ISBN 0-582-84882-2 
Lawson, M. K. (2002). The Battle of Hastings: 1066. Stroud, UK: Tempus. ISBN 0-7524-1998-6 
Lewis, C. P. (2004). Breteuil, Roger de , earl of Hereford (fl. 1071–1087). Oxford University Press. doi:10.1093/ref:odnb/9661. http://www.oxforddnb.com/view/article/9661. Läst 25 juni 2012  (Prenumeration eller UK public library-medlemskap krävs)
Marren, Peter (2004). 1066: The Battles of York, Stamford Bridge & Hastings. Battleground Britain. Barnsley, UK: Leo Cooper. ISBN 0-85052-953-0 
Miller, Sean (2001). ”Ætheling”. i Lapidge, Michael; Blair, John; Keynes, Simon; and Scragg, Donald. Blackwell Encyclopaedia of Anglo-Saxon England. Malden, MA: Blackwell Publishing. ss. 13–14. ISBN 978-0-631-22492-1. 
Pettifer, Adrian (1995). English Castles: A Guide by Counties. Woodbridge, UK: Boydell. ISBN 0-85115-782-3 
Reilly, Bernard F. (1988). The Kingdom of Leon-Castile Under Alfonso VI. Princeton, NJ: Princeton University Press. ISBN 978-0-691-05515-2 
Rex, Peter (2005). Harold II: The Doomed Saxon King. Stroud, UK: Tempus. ISBN 978-0-7394-7185-2 
Salazar y Acha, Jaime de (1992–1993). ”Contribución al estudio del reinado de Alfonso VI de Castilla: algunas aclaraciones sobre su política matrimonial” (på Spanish). Anales de la Real Academia Matritense de Heráldica y Genealogía 2:  sid. 299–336. 
Searle, Eleanor (1988). Predatory Kinship and the Creation of Norman Power, 840–1066. Berkeley, CA: University of California Press. ISBN 0-520-06276-0 
Thomas, Hugh (2007). The Norman Conquest: England after William the Conqueror. Critical Issues in History. Lanham, MD: Rowman & Littlefield Publishers, Inc. ISBN 0-7425-3840-0 
Thompson, Kathleen (2004). ”Robert, duke of Normandy (b. in or after 1050, d. 1134)”. Oxford Dictionary of National Biography. Oxford University Press. doi:10.1093/ref:odnb/23715. http://www.oxforddnb.com/view/article/23715. Läst 3 april 2012.  (Prenumeration eller UK public library-medlemskap krävs)
van Houts, Elisabeth (2004). ”Adelida (Adeliza) (d. before 1113)”. Oxford Dictionary of National Biography. Oxford University Press. doi:10.1093/ref:odnb/164. http://www.oxforddnb.com/view/article/164. Läst 26 mars 2012.  (Prenumeration eller UK public library-medlemskap krävs)
van Houts, Elisabeth (2002). ”Les femmes dans l'histoire du duché de Normandie (Women in the history of ducal Normandy)” (på Franska). Tabularia "Études" (2):  sid. 19–34. http://www.unicaen.fr/mrsh/craham/revue/tabularia/print.php?dossier=dossier2&file=03vanhouts.xml. 
Walker, Ian (2000). Harold the Last Anglo-Saxon King. Gloucestershire, UK: Wrens Park. ISBN 0-905778-46-4 
”William the Conqueror”. History of the Monarchy. The Royal Household. 2009. http://www.royal.gov.uk/HistoryoftheMonarchy/KingsandQueensofEngland/TheNormans/WilliamItheConqueror.aspx. Läst 3 januari 2012. 
Williams, Ann (2003). Æthelred the Unready: The Ill-Counselled King. London: Hambledon & London. ISBN 1-85285-382-4 
Williams, Ann (2004). ”Godwine, earl of Wessex (d. 1053)”. Oxford Dictionary of National Biography. Oxford University Press. doi:10.1093/ref:odnb/10887. http://www.oxforddnb.com/view/article/10887. Läst 27 maj 2012.  (Prenumeration eller UK public library-medlemskap krävs)
Williams, Ann (2004). ”Ralph, earl (d. 1097x9)”. Oxford Dictionary of National Biography. Oxford University Press. doi:10.1093/ref:odnb/11707. http://www.oxforddnb.com/view/article/11707. Läst 25 juni 2012.  (Prenumeration eller UK public library-medlemskap krävs)
Young, Charles R. (1979). The Royal Forests of Medieval England. Philadelphia, PA: University of Pennsylvania Press. ISBN 0-8122-7760-0

Vitbröstad nötväcka (Sitta carolinensis) är en fågelart i familjen nötväckor. Fågeln häckar i urskogsmiljöer i stora delar av de tempererade områdena i Nordamerika. Det är en satt fågel, med stort huvud, kort stjärt, kraftig näbb och starka fötter. Ovansidan är blekt blågrå, och ansiktet och undersidan är vita. Den har svart hjässa och kastanjebrun underbuk. Arten delas upp i nio underarter som morfologiskt främst skiljer sig i färgen på fjäderdräkten.
Liksom andra nötväckor födosöker vitbröstad nötväcka efter insekter på trädstammar och grenar, och har förmåga att röra sig med huvudet före nedför träd. Frön utgör en betydande del av dess vinterföda, liksom ekollon och hickorynötter som fågeln lägger på lager under hösten. Boet placeras i en trädhåla, och det häckande paret kan smeta insekter runt öppningen för att avvärja ekorrar. Adulta fåglar och ungfåglar kan bli dödade av hökar, ugglor och ormar, och skogsavverkning kan leda till lokala habitatförluster, men arten är vanlig och det finns ingen oro för dess fortlevnad i de större delarna av dess utbredningsområde.
Nötväckorna tillhör släktet Sitta vilka är små tättingar. Vitbröstad nötväcka beskrevs första gången av den engelske ornitologen John Latham i hans verk från 1790, Index Ornithologicus.Nötväckornas taxonomi är komplicerad och geografiskt väl åtskilda arter kan ibland likna varandra mycket. Den vitbröstade nötväckans utseende och kontaktläte liknar vitkindad nötväcka (Sitta leucopsis), som lever i Himalaya, och dessa ansågs tidigare tillhöra samma art.Tidigare har släktet Sitta ibland delats upp i de fyra undersläktena; Homositta (typart kastanjenötväcka (S. castanea)), Micrositta (typart kinesisk nötväcka (S. villosa)), Leptositta (typart vitkindad nötväcka (S. leucopsis)) och Sitta (typart nötväcka (S. europeae)). Vitbröstad nötväcka placeras med denna indelning som enda nordamerikansk art i undersläktet Leptositta, medan övriga nordamerikanska arter placeras i Micrositta.Nyligen utförda genetiska studier visar att vitbröstad nötväcka är närmast släkt med den ovanliga sydostasiatiska jättenötväckan (Sitta magna). Dessa två är relativt avlägset släkt med nästan alla andra nötväckearter.Vitbröstad nötväcka brukar delas upp i nio underarter som i sin tur ibland delas in i de tre grupperna carolensis-gruppen, mexicana-gruppen och aculeata-gruppen. För underarternas utbredning, se Geografisk variation nedan.
Vitbröstade nötväckans häckningshabitat är skogsmark tvärsöver Nordamerika, från södra Kanada till norra Florida och södra Mexiko. I den östra delen av utbredningsområdet föredrar den öppen urskog i form av lövskog eller blandskog, samt fruktträdgårdar, parker, villatomter och begravningsplatser. Den återfinns mestadels i lågländerna, men häckar på 1 675 meters höjd i Tennessee. I väster och i Mexiko återfinns arten i öppna bergsbelägna tall- och ekskogar, och häckar på upp till 3 200 meters höjd i Nevada, Kalifornien och Mexiko. Pinyon- och enskogar och skogar vid flodstränder kan användas lokalt där sådana är tillgängliga. 
Vitbröstad nötväcka är den enda nordamerikanska arten av nötväckor som vanligtvis återfinns i lövträd. Rödbröstad nötväcka, dvärgnötväcka och brunhuvad nötväcka föredrar tallar.Det är nödvändigt att det finns mogna eller ruttnande träd med hålor lämpliga för bobygge, och i öster föredrar fågeln träd som ek, bok och hickory eftersom de har ätliga frön. Lämpliga miljöer finns utspridda över hela Nordamerika, men inte sammanhängande, och de olika populationerna av arten har skilt sig åt och bildat regionala underarter.Denna art är liksom de flesta i släktet stannfågel, och adulta fåglar stannar normalt i sitt revir året om. Under vissa år kan mer märkbara spridningar ske på grund av missväxt eller hög häckningsframgång, och arten har förekommit som tillfällig gäst på Vancouver Island, Santa Cruz Island och Bermuda. En fågel landade på RMS Queen Mary när den åkt sex timmar österut från New York i oktober 1963.
Liksom andra medlemmar av dess släkte har vitbröstad nötväcka stort huvud, kort stjärt, korta vingar, kraftfull näbb och starka fötter. Den är 13–14 cm lång, med ett vingspann på 20–27 cm och en vikt på 18–30 g.Den adulta hanen av nominatformen S. c. carolinensis har blekt blågrå undersida, glänsande svart hjässa och ett svart band på överryggen. Vingtäckarna och vingpennorna är mycket mörkt grå med blekare kanter, och den slutna vingen är blekt grå och svart, med en tunn vit vingstrimma. Ansiktet och undersidan är vita. De yttre stjärtfjädrarna är svarta med breda diagonala vita band tvärsöver de tre yttersta fjädrarna, vilka är tydligt synliga i flykten.Honan har i genomsnitt ett smalare svart ryggband, något mattare ovansida och mer mattgul undersida än hanen. Hennes hjässa kan vara grå, men många honor har svarta hjässor och är svåra att skilja från hanar i fält. I nordöstra USA har minst 10% av honorna svarta hjässor, men andelen stiger till 40–80% i Klippiga bergen, Mexiko och sydöstra USA. Ungfåglar liknar adulta fåglar, men har mattare fjäderdräkt.
Liksom andra nötväckor är denna art högljudd och har en uppsättning olika läten. Hanens häckningssång är ett snabbt nasalt qui-qui-qui-qui-qui-qui-qui. Kontaktlätet mellan medlemmar av ett par, som hörs mest ofta på hösten och vintern, är ett tunt pipigt nit, som yttras upp till 30 gånger i minuten. Ett mer distinkt ljud är ett gällt kri som upprepas snabbt med stigande oro eller upphetsning kri-kri-kri-kri-kri-kri-kri-kri. Underarterna i Klippiga bergen och Great Basin har ett högre, snabbare yididitititit-läte, och fåglar vid Stilla havskusten har ett mer nasalt biirf.
Vitbröstad nötväcka brukar delas upp i nio underarter, men skillnaderna är små och förändras gradvis över utbredningsområdet. Underarterna behandlas ibland som tre grupper grundat på likheter i morfologi, habitatanvändning och läten. Dessa grupper täcker östra Nordamerika, Great Basin och centrala Mexiko, samt Stilla havets kustområden. Underarterna i västra inlandet har de mörkaste ryggarna, och den östliga S. c. carolinensis har den blekaste. Den östliga underarten har också tjockare näbb och bredare mörk hjässtrimma än underarterna i inlandet och vid Stillahavskusten. De tre gruppernas läten skiljer sig åt, som beskrivs ovan.
Tre andra, betydligt mindre, nötväckor har utbredningsområden som överlappar med vitbröstad nötväckas; rödbröstad nötväcka (Sitta canadensis), brunhuvad nötväcka (Sitta pusilla) och dvärgnötväcka (Sitta pygmaea). Dock har ingen av dess arter vit fjäderdräkt som helt omger ögat. Andra skillnader är att rödbröstad nötväcka har ett svart ögonstreck och rödaktig undersida, och brunhuvad nötväcka och dvärgnötväcka har båda brun hjässa och vit fläck på nacken.
Vitbröstade nötväckan är monogam och bildar par efter en uppvaktning där hanen böjer sig inför honan, breder ut sina stjärtfjädrar, och sänker sina vingar medan han vaggar fram och tillbaka. Dessutom ger han henne små bitar föda att äta. Paret upprättar ett revir på 0,10–0,15 kvadratkilometer i skogsmark, och upp till 0,2 kvadratkilometer i halvskogiga miljöer, och förblir sedan tillsammans året runt tills en partner dör eller försvinner. Bohålan är vanligen en naturlig hålighet i ett ruttnande träd, ibland ett gammalt hackspettshål, och i vissa fall en konstgjord fågelholk som avsetts för östsialia.Bohålan är vanligen 3–12 m högt upp i ett träd och fodras med päls, fint gräs och strimlad bark. Kullen består av fem till nio ägg som är gräddvita med rödbruna fläckar och i genomsnitt 19 x 14 mm stora. Äggen ruvas av honan i 13 till 14 dagar innan de kläcks. Ungarna är bostannare och blir flygga efter 18 till 26 dagar. Båda föräldrarna utfodrar ungarna i boet och ungefär två veckor efter att de blivit flygga. Hanen utfodrar honan när hon ruvar. När ungfåglarna väl blivit oberoende lämnar de föräldrarnas revir och upprättar antingen ett eget revir eller blir "luffare", oparade fåglar utan revir. Det är troligen dessa luffare som är inblandade i de oregelbundna spridningarna hos denna art. Arten övernattar i trädhålor eller bakom lös bark när den inte häckar och har den sällsynta vanan att plocka bort sin avföring från sovplatsen på morgonen. Den sover vanligen ensam utom under mycket kallt väder, då upp till 29 fåglar har setts sova tillsammans.
Predatorer på vuxna nötväckor är bland andra ugglor och dagaktiva rovfåglar (såsom amerikansk sparvhök (Accipiter striatus) och Cooperhök (Accipiter cooperii)), och boungar och ägg kan ätas av hackspettar, små ekorrar och klättrande ormar som Opheodrys vernalis. Vitbröstad nötväcka reagerar på predatorer nära boet genom att flaxa med vingarna och göra hn-hn-läten. När en fågel lämnar bohålan, torkar den omkring ingången med en bit päls eller växtlighet. Detta gör det svårare för predatorer att hitta boet med hjälp av luktsinnet. Vitbröstad nötväcka kan kleta oljebaggar runt ingången till boet, och det har föreslagits att den obehagliga lukten från de krossade insekterna avskräcker ekorrar, den främsta konkurrenten om naturliga trädhålor.
men rekordet är tolv år och nio månader.Vitbröstad nötväckas reaktioner på predatorer kan vara knutna till häckningsstrategier. I en amerikansk undersökning mättes villigheten hos hanar av arterna vitbröstad respektive rödbröstad nötväcka att utfodra ruvande honor i boet när de visades modeller av en amerikansk sparvhök, som jagar vuxna nötväckor, respektive en husgärdsmyg, som förstör ägg. Vitbröstad nötväcka är mer kortlivad än rödbröstad nötväcka, men har fler ungar, och fanns reagera starkare på äggpredatorn, medan rödbröstad nötväcka visade större oro för höken. Detta stöder teorin att mer långlivade arter gynnas av överlevnad bland vuxna och framtida möjligheter till häckning medan fåglar med kortare livslängd sätter större värde på överlevnaden för sina större kullar.
Vitbröstad nötväcka födosöker längs trädstammar och grenar på liknande sätt som hackspettar och trädkrypare, men använder inte sin stjärt som stöd, utan tar sig fram i ryckiga skutt med användning av sina starka ben och fötter. Alla nötväckor är särpräglade när de söker föda eftersom de kan ta sig nedför trädstammar med huvudet före och hänga uppochned under kvistar och grenar.Arten är allätare och äter insekter och frön. Den placerar stora bitar föda som ekollon eller hickorynötter i skrevor i trädstammar, och hamrar sedan dem öppna med sin starka näbb. Överskottsfrön göms under lös bark eller i skrevor i träd. Födan på vintern kan vara nästan 70% frön, men på sommaren är det mestadels insekter. De insekter som äts av vitbröstad nötväcka är bland andra skalbaggar, myror, och skadedjur som snytbagge, kommasköldlus och andra sköldlöss, samt bladloppor. Fågeln födosöker emellanåt på marken, och besöker gärna fågelbord för att hitta nötter, ister och solrosfrön. De sistnämnda tar den ofta med sig för att lägga på lager.Vitbröstad nötväcka färdas ofta med små blandflockar av olika arter på vintern, så kallade meståg. Dessa flockar leds av mesar och har nötväckor och dunspett (Picoides pubescens) som vanliga medföljande arter. Det antas att deltagarna i sådana flockar gynnas vid födosök och undvikande av predatorer. Det är troligt att de medföljande arterna även får tillgång till information från mesarnas läten reducerar sin egen vaksamhetsnivå därefter.
Vitbröstad nötväcka är en vanlig art med stort utbredningsområde, som uppskattas till 8,6 miljoner kvadratkilometer. Dess totala population uppskattas till 10 miljoner individer, och det finns tecken på en sammantagen populationsökning. Därför anses arten inte komma nära vare sig storlekskriteriet (färre än 10 000 vuxna individer) eller populationsminskningskriteriet (minskning på mer än 30% på tio år eller tre generationer) på IUCN:s rödlista. Av dessa anledningar bedöms arten som livskraftig (Least Concern).Bortförande av döda träd från skogar kan orsaka problem lokalt för denna art eftersom den behöver håligheter i träd för sina bon. Minskningar har noterats i Washington, Florida och mer allmänt i sydöstra USA västerut till Texas. Däremot ökar häckningsutbredningen i Alberta, och antalet fåglar ökar i nordöst på grund av återväxt i skog. 
Arten är skyddad enligt en konvention om skydd av flyttfåglar, som alla tre länder där den förekommer (Kanada, Mexiko och USA) har undertecknat.
Det svenska trivialnamnet nötväcka syftar på att vissa arter har benägenheten att kila fast bitar av föda i sprickor och hacka på föremålet med sina starka näbbar. Väcka är ett verb som förekommer i svenska dialekter med betydelsen "hugga spånor ur furuträ". 
Det vetenskapliga släktnamnet Sitta härrör från sittē, vilket är ordet för nötväcka i klassisk grekiska, 
och artepitetet carolinensis betyder "från Carolina" på latin, och syftar på dess geografiska utbredning.
Den här artikeln är helt eller delvis baserad på material från engelskspråkiga Wikipedia, White-breasted Nuthatch, 31 december 2008.

Vitbukig havsörn (Haliaeetus leucogaster) är en stor dagaktiv rovfågel som tillhör familjen hökartade rovfåglar. Den beskrevs taxonomiskt första gången 1788 av Johann Friedrich Gmelin och är närbesläktad med salomonhavsörn (Haliaeetus sanfordi); de båda arterna beskrivs ibland som en superart. 
Som adult är vitbukig havsörn en distinkt fågelart med vitt huvud, bröst, undre vingtäckare och stjärt. Ovansidan är skiffergrå och de svarta undre vingpennorna kontrasterar mot de vita vingtäckarna. Stjärten är kort och solfjäderformad som hos alla havsörnar. Den är ganska smal och långhalsad med litet huvud och breda vingar. Som hos merparten av rovfåglarna är honorna något större än hanarna och kan mäta upp till 90 cm på längden, med ett vingspann på upp till 2,2 meter, och väga 4,5 kg. Subadulta fåglar har brun fjäderdräkt som gradvis blir vitare genom ruggning, och den anlägger adult dräkt vid fem till sex års ålder. Den har ett gåsliknande skall.
Vitbukig havsörn förekommer från Indien och Sri Lanka över Sydostasien till Australien, utefter kuster och utmed större vattendrag. Den häckar och födosöker i närheten av vatten och fisk utgör ungefär hälften av dess föda. Vitbukig havsörn är revirhävdande och bildar monogama par. Den är opportunistisk och tar as och en stor mängd olika djur. 
Den globala populationen kategoriseras som livskraftig men har minskat i delar av Sydostasien, som i Thailand, och i sydöstra Australien. Den kategoriseras som hotad i Victoria och sårbar i South Australia och Tasmanien. Det största hotet mot arten är mänsklig aktivitet, både från störningar under häckningsperioden och från avverkning av lämpliga boträd. Vitbukig havsörn är helig för ursprungsfolk i olika delar av Australien, och förekommer i en mängd folksagor över hela dess utbredningsområde.
Vitbukig havsörn beskrevs taxonomiskt första gången 1788 av den tyska naturalisten Johann Friedrich Gmelin, men John Latham hade redan 1781 gjort noteringar om arten utifrån ett specimen inhämtat i februari 1780 på ön Panaitan utanför Java under James Cooks sista resa. Dess artepitet härstammar från gammalgrekiskans leuko som betyder "vit" och  gaster som betyder "buk".Dess närmsta släkting är den förhållandevis outforskade arten salomonhavsörn (Haliaeetus sanfordi) som förekommer på Salomonöarna. Tillsammans bildar de en superart, och som med andra havsörnssuperarter så har den ena (i detta fall vitbukig havsörn) vitt huvud och den andra mörkt. Båda arternas näbb och ögon är mörka, och klorna är mörkgula som hos alla havsörnar på södra halvklotet. Båda arterna har mörka partier på stjärten men det är inte alltid så tydligt hos den vitbukig havsörnen. Data från DNA-sekvenser av cytokrom-B undersöktes 1996 och visade att trots att de båda taxonen har tydliga skillnader i utseende och ekologi så indikerar deras genetiska divergens på 0,3% att de separerats så sent som för 150 000 år sedan. Studiens författare sammanfattar att trots att deras genetiska divergens bättre överensstämmer med underarter, så utgör deras distinkta skillnader i utseende och beteende tillräckliga grunder för att betrakta dem som separata arter.Utöver salomonhavsörnen är den vitbukiga havsörnens släktband oklara. Molekulära fylogenetiska studier indikerar att de tillhör en grupp med fyra tropiska havsörnar, tillsammans med skrikhavsörn (Haliaeetus vocifer) och madagaskarhavsörn (Haliaeetus vociferoides), medan studier av allozym indikera att de kan ha närmre släktskap med havsörnarna på norra halvklotet.
Vitbukig havsörn ganska smal och långhalsad havsörn med litet huvud och breda vingar. Den har vitt huvud, övergump och undersida, och svart till skiffergrå ovansida. I flykten syns de svarta vingpennorna tydligt som kontrasterar mot de vita undre vingtäckarna. Dess kraftiga näbb och även vaxhuden är blygrå med en mörkare spets och dess iris är mörkbrun. Tarsen är mörkgul eller grå med långa svarta klor. Till skillnad från örnarna inom släkte Aquila så har den inte befjädrade fötter. Den vita stjärten har svarta partier, som kan vara svåra att observera, och den är kort och solfjäderformad. Könen är lika. Hanen är 70–80 cm lång och väger 1,8–3 kg. 
Honan är något större med sina 80–90 cm och en vikt på 2,5–4,5 kg. Vingspannet varierar från 1,8 till 2,2 meter. En studie från 2004 av 37 individer från Australien och Papua Nya Guinea (3 °S till 50 °S) visade att det är tillförlitligt att könsbestämma arten utifrån storlek och att de sydligare individerna var större än de nordliga. Den uppvisar inga skillnader i fjäderdräkt beroende på säsong. Det finns liten kunskap om dess ruggningsstrategi men allt tyder på att den tar över ett år att slutföra och att den kan avbrytas för att sedan återupptas vid ett senare tillfälle.I glidfykt hålls armen i en vinkel ovanför kroppen medan handen hålls mer horisontell. I siluett har den lång hals, huvud och näbb som sticker ut framtill nästan lika mycket som stjärten sticker ut baktill. I aktiva flykt alternerar den vitbukiga havsörnen mellan kraftfulla djupa vingslag och glidflykt.En ung vitbukig havsörn under sitt första levnadsår är övervägande brun med ljusa krämfärgade stråk på huvud, nacke, mantel och övergump. Sedan ruggar den till en allt vitare fjäderdräkten tills den har anlagt sin adulta fjäderdräkt under sitt fjärde eller femte levnadsår.Den yttrar ofta sitt ljudliga gåsliknande skall, speciellt under häckningssäsongen och paren yttrar ofta detta läte i samtidigt. Hanens läte är snabbare och mer högfrekvent än honans. I den australiska fågelfaunan utgör lätet av den vitbukiga havsörnen ett av de volymstarkaste och vittljudande.Den adulta vitbukiga havsörnen är omisskännlig och svår att missta för någon annan fågel förutom med den mörkhuvade salomonhavsörnen, men deras dessa båda arter förekommer inte i samma utbredningsområde. Subadulta vitbukiga havsörnar kan förväxlas med kilstjärtörn, men den senare har mörkare fjäderdräkt, längre stjärt och befjädrad tars. Den kan också förväxlas med svartbröstad glada (Hamirostra melanosternon), men den arten är mycket mindre har vita partier på vingundersidan och har en grund bågande flykt. Subadulta individer kan också förväxlas med subadult gråhövdad fiskörn (Ichthyophaga ichthyaetus) men kan särskiljas genom dess helmörka undersida och kilformade stjärt. Smutsgam, vars utbredningsområde överlappar med vitbukig havsörn i Indien, har också vit fjäderdräkt, men är mindre och har vitare rygg och vingar. På Filippinerna kan den förväxlas med apörnen som bland annat kan särskiljas genom sin tofs på huvudet.
Merparten av vitbukig havsörn förekommer från Mumbai (ibland så långt norr ut som till Gujarat, och förr även på öarna i Lakshadweep) och österut till Indien, Bangladesh, och Sri Lanka i södra Asien, kring alla kustområden i Sydostasien inklusive Burma, Thailand, Malaysia, Indonesien, Indokina, på  Filippinerna och dess kringliggande öar, och södra Kina, inklusive Hongkong, Hainan och Fuzhou, och österut genom Nya Guinea och Bismarckarkipelagen, och Australien. Kring Salomonöarna finns den bara på ön Nissan och på de övriga delar av ögruppen häckar istället salomonhavsörnen. I Victoria, där den annars är ovanlig, är den lokalt vanlig kring Corner Inlet och Gippslandssjöarna. På samma sätt är det i South Australia, där den är vanligare utmed den norra kusten av Kangaroo Island. Utbredningsområdet sträcker sig till öarna i Bass Strait och Tasmanien. Det finns en obekräftad observation av arten från Lord Howeön och flera från Nya Zeeland.Vitbukig havsörn förekommande främst i kustområden men observeras även i inlandet. Den är vanligtvis stannfågel och revirhävdande men kan förflytta sig stora sträckor. Bland annat tillryggalägger de stora sträcker uppströms utmed floder för att födosöka, och de kan förflytta sig från öar till fastlandet. Populationer i Australien nomadiska då vattensamlingar i inlandet uppstår för att sedan torka ut. Exempelvis häckade ett par vid sjön Albacutya i nordvästra Victoria då sjön åter vattenfyllts efter att ha varit uttorkad i över 30 år. Arten är mycket störningskänslig för mänsklig påverkan, speciellt under häckningstid och uppträder därför i större koncentrationer i områden med få människor.
Vitbukig havsörn är revirhävdande. Vissa bildar permanenta par som besitter ett revir året runt, medan andra är mer nomadiska. De lever i monogama förhållanden och paren håller ihop tills den ena parten dör, då den andre snabbt försöker finna en ny partner. Detta kan leda till att vissa häckningsplatser är kontinuerligt bebodda under flera år. Exempelvis var en häckningsplats i Mallacoota i Victoria bebodd under mer än femtio år. Subadulta fåglar drar ofta runt och många förflyttar sig över 50 km bort från området där de växte upp. En juvenil som växte upp i Cowell, South Australia rapporterades 3000 km bort, vid Fraser Island i Queensland. Den observeras ofta sittande på en gren högt upp i ett träd, eller glidflygande över vattendrag eller närliggande landområden. De observeras oftast enskilda eller i par. Mindre flockar med vitbukiga havsörn samlas ibland där det finns gott om föda, som vid ett kadaver eller i närheten av fiskebåtar som släpper ut fiskrens. Många delar av dess ekologi, speciellt dess häckningsekologi, är fortfarande okända. Den uppskattas kunna bli runt 30 år gammal.
Vitbukig havsörn är en opportunistisk köttätare som lever av en mängd olika byten och även av as. Den fångar ofta fisk genom att flyga tätt över vattenytan och greppa den med sina kraftiga klor. Inför en sådan fångst håller den sina fötter långt fram, ofta under huvudet, och sedan greppar den fisken med en svepande rörelse bakåt samtidigt som den slår kraftigt med vingarna för att få lyftkraft. Ofta greppar den bytet med bara ena foten. Den kan även dyka från en sittplats i cirka 45° vinkel och under en kort stund vara under vattnet för att fånga en fisk som befinner sig i närheten av ytan.
Vitbukig havsörn jagar mest vattenlevande djur, som fisk, sköldpaddor och havsormar, men den tar även fåglar som dvärgpingvin, sothöna och liror, och däggdjur. I Bismarckarkipelagen har den observerats fånga två olika arter av klätterpungdjur, nordlig grå kuskus (Phalanger orientalis) och fläckkuskus (Spilocuscus maculatus). Vitbukig havsörn är en skicklig jägare och kan ta byten stora som svart svan. Den lever även av as som döda får, fåglar eller fisk som den hittar utmed kusterna, och den tar fisk från nät.Vitbukig havsörn mobbar mindre rovfåglar som australisk kärrhök (Circus approximans),  visselglada (Haliastur sphenurus), brahminglada (Haliastur indus) och fiskgjuse, och tvingar dem att släppa sitt byte. Andra fåglar som mobbas är silvermås (Larus novaehollandiae), grovnäbbad trut (Larus pacificus), skarvar och australisk sula (Morus serrator). De kan även stjäla byten från artfränder eller sin egen partner. Havsörnen attackerar dessa fåglar genom att slå dem med sina utspärrade klor från ovan eller genom att flyga uppochned underifrån och slita bytet från den mindre rovfågeln. Det finns även observationer av hur vitbukig havsörn attackerat och tagit fisk från nyzeeländsk pälssäl.Vitbukig havsörn födosöker ensamma, i par eller i familjegrupper. Ett par kan samarbeta i jakten på föda. Bytet kan ätas i flykten eller när den har landat, exempelvis i boet. Bytet flås av fågeln under tiden som den äter.Den smälter bytet mycket effektivt och får bara upp mindre spybollar med fragment av ben, päls och fjädrar.I en studie från 2006 undersöktes inlandsvatten i ett område runt Canberra där både kilstjärtsörnar och vitbukiga havsörnar födosöker visade en liten överlappning vad gäller bytesdjur. Kilstjärtsörnarna tog kaniner, olika kängurudjur, fåglar som kakaduor och papegojor, och vissa tättingar som australisk skata och stare. Vitbukig havsörn fångade istället fisk, vattenlevande reptiler som ormhalssköldpaddan Chelodina longicollis och australisk vattenagam (Physignathus lesueurii), och sjöfåglar som änder, doppingar och sothöna. Båda arterna tog manand (Chenonetta jubata) medan kanin bara utgjorde en liten del av den vitbukiga havsörnens föda. Trots att de båda rovfåglarna häckar i närheten av varandra så interagerade de sällan med varandra då kilstjärtsörnen jagade bort från vattnet medan vitbukig havsörn födosökte utefter stränderna. Dock har konflikter mellan de båda arterna observerats kring boplatser på Tasmanien.
Vitbukiga havsörn börjar häcka vid ungefär sex års ålder. Häckningssäsongen varierar beroende på utbredningsomårde. Den pågår under torrperioden på savannen och i gräsmarkerna kring floden Fly och i de centrala delarna av Papua Nya Guinea och från juni till augusti i Australien. Innan paret kopulerar spelar de för varandra då de utför skickliga flyguppvisningar med branta dyk, glidflygning och de jagar även varandra under gälla rop. Ibland flyger de bredvid varandra med ett mellanrum på 2–3 meter och kopierar varandras rörelser. De kan också greppa varandras klor i luften och tumlar då nedåt tillsammans innan de släpper greppet. Detta beteende har också observerats under en attack mot en kilstjärtsörn.Vitbukig havsörn väljer ofta höga träd eller master och pyloner som boplatser, ofta i närheten av ett stort dött träd, eller en kraftig gren högt upp, varifrån sikten är god där havsörnen kan sitta och hålla uppsikt över sitt revir. Reviret ligger ofta i ett långlandsområde i närheten av vatten och där delar är täckt av skyddande skog. Runt sittplatsen samlas snabbt exkrement, spybollar och rester från byten. Boet är en  djup, skålformig konstruktion av pinnar och grenar, som fodras med växtdelar som gräs och vass. Boet renoveras årligen varför det ständigt blir större. Boet placeras oftast i grenklykan på ett stort träd i närheten av vatten. De kan också använda bon byggda av kilstjärtsörn eller visselglada (Haliastur sphenurus). Ibland placeras boet på en klippavsats och på öar förekommer det att boet placeras direkt på marken. 
Innan honan lägger sina ägg bygger eller renoverar paret boet i tre till sex veckor, och i detta arbete är hanen den mest aktiva. Vanligtvis består kullen av två ägg som är matt vita. De ovala äggen mäter 73x55 mm, och ruvas i över sex veckor innan de kläcks. Ungarna är bostannare och när de kläcks är de täckta med vitt dun. I början hämtar hanen föda som ges till ungarna av honan men när ungarna blir större matas de av båda föräldrarna. Trots att det är vanligast med två ägg per kull är det ovanligt att båda ungarna klarar sig tills att de blir flygga. Ett ägg kan vara obefruktat, den ena ungen kan dö i boet eller i brist på föda så dödas den ena ungen och ges som föda till den andra starkare ungen. Om första kullen misslyckas kan de försöka lägga en andra. Juvenilerna blir flygga efter 70-80 dagar och förblir i föräldrarnas revir i upp till sex månader eller fram till nästa häckningssäsong.
Vitbukig havsörn kategoriseras som livskraftig (LC) av IUCN. Man uppskattar den globala populationen till 10-100 tusen individer, men populationen verkar minska. De främsta hoten mot arten är störning under häckningstid, habitatförstörelse, tjuvjakt, förgiftning, kollisioner med kraftledningar och vindkraftverk, och miljögifter. Arten har blivit ovanlig i Thailand och i vissa områden av Sydostasien. I Hongkong har istället populationen ökat, från 39 till 57 individer under åren 2002-2009. En fältstudie utförd på Kangaroo Island i South Australia visade att i områden där häckande havsörnar utsattes för mycket störningar från människor (vilket definierades utifrån nedhuggna skogsområden och hög mänsklig närvaro) hade lägre häckningsframgångar. På Eyre Peninsula i South Australia har bon övergivits när människor har inkräktat på havsörnarnas revir. På vissa håll har uthuggning av lämpliga häckningsträd resulterat i att arten lokalt nästan helt försvunnit, vilket skett i exempelvis Visakhapatnamdstriktet i Andhra Pradesh i Indien där bestånden av Casuarina equisetifolia huggits ner. I Indien har botätheten uppmätts till ett bo per 4,32 km i Sindhudurg och ett bo per 3,57 km i Ratnagiridistriktet i Maharashtra.Bruket av DDT har haft stor påverkan på rovfåglar över hela världen, främst genom att äggskalen blir tunnare av detta ämne. 
En studie om DDT:s påverkan på Australiens rovfåglar under åren 1947 till 1993 visade att äggskalen genomsnittligen hade blivit 6% tunnare. Denna förtunning ansågs inte utgöra en hot för en förhöjd mängd krossade ägg generellt, däremot kan vissa ägg var skal är ännu tunnare spricka. Samma studie visade att just vitbukig havsörn var en av de arter som påverkats mest förmodligen på grund av dess vana att födosöka i område där mycket bekämpningsmedel används, exempelvis i våtmarker. Användningen av DDT nådde sin höjdpunkt 1973, förbjöds 1987 och användningen har nästan helt upphört 1989.
Vitbukig havsörn är fredad i Australien enligt Environment Protection and Biodiversity Conservation Act 1999. Arten är sårbar för habitatförstöring vilket är en effekt att den ökade urbaniseringen av kustområdena, speciellt i södra och östra delarna av landet, där arten har minskat. Dock finns det indikationer på att populationen istället har ökat i inlandet som en sekundär effekt av skapande av reservat och dammar, och spridandet av den introducerade karpen (Cyprinus carpio). Men trots detta är den numera ovanlig utefter Murray River där den en gång var vanlig. Den listas som hotad i Victoria med färre än 100 häckande par. På Tasmanien finns det färre än 1000 adulta individer och arten listas där som sårbar (VU).
Vitbukig havsörn har varit viktig för olika stammar av Australiens ursprungsfolk och har varit ett totem och en symbol för grupper och flera viktiga historiska personer inom aboriginerkulturen.På flera platser har den ansetts helig och den har varit förbjuden att döda. Dess läte har tolkats som en varning, exempelvis att någon ska dö men även som ett gott tecken som exempelvis visade fiskaren var fisken håller till i havet. Den förekommer också i en mängd folksagor över hela dess utbredningsområde.Vitbukig havsörn förekommer på sedeln för $10,000 i Singapore, som släpptes 1980. Den förekommer på emblemet för den Malaysiska staten Selangor. Den malaysiska magnaten Loke Wan Tho byggde ett 40 meter högt torn bara för att kunna observera och fotografera de häckande havsörnarna i sin trädgård i Istana Bukit Serene i Johor Bahru. Bilder tagna därifrån 1949 publicerades senare i The Illustrated London News 1954.
Texten bygger på en översättning från engelskspråkiga Wikipedias artikel White-Bellied Sea Eagle, läst 2011-11-21
Abbi, Anvita (22 mars 2010). ”Maya Jiro Mithe”. Salt Spring Island, British Columbia: Terralingua. http://www.terralingua.org/bcdconservation/?p=869. Läst 21 november 2011. 
Acharya, Hari Narayan G (1936). ”The Whitebellied Sea-Eagle (Haliaeetus leucogaster Gmelin) in North Gujarat”. Journal of the Bombay Natural History Society 38 (4):  sid. 828. 
Ali, S.; Ripley, S. D. (1978). Handbook of the Birds of India and Pakistan: Volume 1 (2). New Delhi, India: Oxford University Press. sid. 287–89. ISBN 0195655060 
Baldwin, Amanda (2010). ”The White-bellied sea-eagle in the Jervis Bay region: an exploration of the cultural, ecological and conservation significance” (sammanfattning). School of Earth & Environmental Sciences, University of Wollongong. http://ro.uow.edu.au/theses/3166. Läst 21 november 2011. 
Beruldsen, Gordon (2003). Australian Birds: Their Nests and Eggs. Kenmore Hills, Queensland: self. sid. 200. ISBN 0-646-42798-9 
BirdLife International 2009 Haliaeetus leucogaster Från: IUCN 2011. IUCN Red List of Threatened Species. Version 2011.1 <www.iucnredlist.org>. Läst 21 november 2011.
Clunie, Pam (2003). ”Flora and Fauna Guarantee Action Statement: White-bellied Sea Eagle (Haliaeetus leucogaster)”. East Melbourne, Victoria: Department of Sustainability and Environment, State Government of Victoria. Arkiverad från originalet den 20 mars 2012. https://web.archive.org/web/20120320032004/http://www.dse.vic.gov.au/__data/assets/pdf_file/0018/103185/060_White-bellied_Sea-Eagle_1994.pdf. Läst 21 november 2011. 
Coates, Brian J. (1985). The Birds of Papua New Guinea. "1". Alderley, Queensland: Dove Publications. ISBN 0-9590257-0-7 
Daiyi, Linda Ford; Rose, Nancy Deborah (2002). ”Life in Country:Ecological Restoration on Aboriginal Homelands”. Cambridge, Massachusetts: Cultural Survival.org. http://www.culturalsurvival.org/ourpublications/csq/article/life-countryecological-restoration-aboriginal-homelands. Läst 21 november 2011. 
Debus, Stephen D. J. (2008). ”Biology and diet of the White-bellied Sea-Eagle Haliaeetus leucogaster breeding in northern inland New South Wales”. Australian Field Ornithology 25:  sid. 165–93. ISSN 1448-0107. Arkiverad från originalet den 2012-03-04. https://web.archive.org/web/20120304102702/http://www.une.edu.au/ers/staff-profile-doc-folders/steve-debus/debus-white-bellied-sea-eagle.pdf. Läst 23 november 2011. 
Dennis, Terry E. (2004). ”Conservation status of the white-bellied sea-eagle, osprey and peregrine falcon on western Eyre Peninsula and adjacent offshore islands in South Australia”. South Australian Ornithologist 34:  sid. 222–28. Arkiverad från originalet den 2011-09-29. https://web.archive.org/web/20110929142150/http://www.birdssa.asn.au/SAOpdf/Volume%2034/2004V34P222.pdf. Läst 23 november 2011. 
Dennis, Terry E.; Kinloch, Martine A. (2005). ”The distribution and breeding status of White-bellied Sea-Eagle and Osprey populations on Kangaroo Island in 2005”. Kingscote, Kangaroo Island: Kangaroo Island Resources Board, Government of South Australia. Arkiverad från originalet den 23 april 2011. https://web.archive.org/web/20110423042444/http://www.kinrm.sa.gov.au/LinkClick.aspx?fileticket=emVRLYUE9-g%3D&tabid=1152&mid=3045. Läst 21 november 2011. 
Dennis, Terry E.; Brittain, Ross (2006). ”Attempted kleptoparasitism by white-bellied sea-eagles on fur-seal”. South Australian Ornithologist 35 (1–2):  sid. 68. Arkiverad från originalet den 2011-09-26. https://web.archive.org/web/20110926200233/http://www.birdssa.asn.au/SAOpdf/Volume%2035/2006V35P068.pdf. Läst 23 november 2011. 
Dennis, Terry E.; McIntosh, Rebecca R.; Shaughnessy, Peter D. (2011). ”Effects of human disturbance on productivity of White-bellied Sea-Eagles (Haliaeetus leucogaster)”. Emu 111 (2):  sid. 179–85. doi:10.1071/MU10044. 
Farfor, Susannah; Andrew, David; Finlay, Hugh (2003). Northern Territory. Lonely Planet. sid. 140. ISBN 1740591992. http://books.google.com/books?id=TsEMaLqw7OUC&pg=PA140 
Favaloro, Norman (1944). ”The White-breasted Sea-eagle along the Murray Valley”. Emu 43 (4):  sid. 233–42. doi:10.1071/MU943233. 
Ferguson-Lees, James; Christie, David A. (2001). Raptors of the World. Chicago, Illinois: Houghton Mifflin Harcourt. ISBN 0618127623. http://books.google.com/books?id=hlIztc05HTQC&pg=PA390 
Fleay, David (1948). ”Notes on the White-breasted Sea-Eagle”. Emu 48:  sid. 20–31. doi:10.1071/MU948020. 
Gopi, G. V.; Pandav, Bivash (2006). ”White-bellied Sea-Eagle Haliaeetus leucogaster preying on salt-water crocodile Crocodylus porosus”. Indian Birds 2 (6):  sid. 171. ISSN 0973-1407. Arkiverad från originalet den 2011-06-24. https://www.webcitation.org/5zfqvNefy?url=http://www.indianbirds.in/pdfs/White-bellied%20Sea-Eagle%20Haliaeetus.pdf. Läst 23 november 2011. 
Hadden, Don (2004). Birds and Bird Lore of Bougainville and the North Solomons. Alderley, Queensland: Dove Publications. ISBN 0-9590257-5-8 
Heinsohn, Tom (2000). ”Predation by the White-breasted Sea Eagle Haliaeetus leucogaster on phalangerid possums in New Ireland, Papua New Guinea”. Emu 100 (3):  sid. 245–46. doi:10.1071/MU00913. 
Hollands, David (2003). Eagles, Hawks and Falcons of Australia. Melbourne, Victoria: Bloomings Books. ISBN 1-876473-19-3 
Huxley, John (18 October 2010). ”When baby eagles dare, we will be watching”. Sydney Morning Herald (Fairfax Publications). http://www.smh.com.au/environment/conservation/when-baby-eagles-dare-we-will-be-watching-20101017-16p6j.html. Läst 21 november 2011. 
Katdare, Vishwas; Mone, Ram (2003). ”Status of the white-bellied sea-eagle in Ratnagiri District, Maharashtra”. Journal of the Bombay Natural History Society 100 (1):  sid. 113–16. 
Kennedy, Robert S. (2000). A Guide to the Birds of the Philippines. Oxford, United Kingdom: Oxford University Press. ISBN 0198546688. http://books.google.com/books?id=fPDxk551AhkC&pg=PA54 
Lerner, H. R. L.; Mindell, D. P. (2005). ”Phylogeny of eagles, Old World vultures, and other Accipitridae based on nuclear and mitochondrial DNA”. Molecular Phylogenetics and Evolution 37 (2):  sid. 327–346. doi:10.1016/j.ympev.2005.04.010. ISSN 1055-7903. PMID 15925523. http://www-personal.umich.edu/~hlerner/LM2005.pdf. Läst 21 november 2011. 
Liddell, Henry George; Scott, Robert (1980) [1871]. A Greek-English Lexicon (abridged). Oxford, United Kingdom: Oxford University Press. ISBN 0-19-910207-4 
Lindgren, E. (1972). ”Courtship display of the White-breasted Sea Eagle Haliaeetus leucogaster”. Australian Bird Watcher 4:  sid. 132. 
Marchant, S.; Higgins, P. J., reds (1993). Handbook of Australian, New Zealand and Antarctic Birds. "2". Melbourne, Victoria: Oxford University Press. ISBN 0195530691 
Olsen, P.; Fuller, P.; Marples, T. (1993). ”Pesticide-related Eggshell Thinning in Australian Raptors”. Emu 93:  sid. 1–11. doi:10.1071/MU9930001. 
Olsen, Jerry; Fuentes, Esteban; Rose, A. B. (2006). ”Trophic relationships between neighbouring White-bellied Sea-Eagles (Haliaeetus leucogaster) and Wedge-tailed Eagles (Aquila audax) breeding on rivers and dams near Canberra”. Emu 106 (3):  sid. 193–201. doi:10.1071/MU05046. 
Pwee, Timothy (2002). ”White-bellied sea eagle”. National Library Board Singapore. Arkiverad från originalet den 27 augusti 2012. https://www.webcitation.org/6AECx5FMV?url=http://infopedia.nl.sg/articles/SIP_579_2005-01-05.html. Läst 21 november 2011. 
Rasmussen, P. C.; Anderton, J. C. (2005). Birds of South Asia. The Ripley Guide. Volume 2.. Washington DC and Barcelona: Smithsonian Institution and Lynx Edicions. ISBN 8487334660 
Rose, Deborah Bird (1996), Nourishing Terrains: Australian Aboriginal Views of Landscape and Wilderness, Canberra, ACT: Australian Heritage Commission, s. 29, ISBN 9780642235619, OCLC 221843038, http://www.environment.gov.au/heritage/ahc/publications/commission/books/pubs/nourishing-terrains.pdf, läst 21 november 2011 
Sadvi, K. M. (2009). ”Occurrence of the White-bellied Sea Eagle Haliaeetus leucogaster in inland waters”. Indian Birds 5 (2):  sid. 50. ISSN 0973-1407. Arkiverad från originalet den 2011-07-20. https://web.archive.org/web/20110720175540/http://www.indianbirds.in/Archives2009_5.2.html. Läst 23 november 2011. 
Sanger, Clyde (1995). Malcolm MacDonald: Bringing an End to Empire. Montreal, Quebec: McGill-Queen's Press. ISBN 0773513035. http://books.google.com/books?id=mCYcnOs8LwIC&pg=PA316 
Schreiber, Arnd; Weitzel, Thomas (1995). ”Biochemical systematics of sea eagles (genus Haliaeetus Savigny 1809), with a note on allozyme differentiation between black and red kites (genus Milvus L. 1758)”. Biochemical Systematics and Ecology 23 (3):  sid. 235–44. doi:10.1016/0305-1978(95)00001-B. 
Seibold, Ingrid; Helbig, Andreas J. (1996). ”Phylogenetic relationships of the sea eagles (genus Haliaeetus): reconstructions based on morphology, allozymes and mitochondrial DNA sequences”. Journal of Zoological Systematics and Evolutionary Research 34 (2):  sid. 103–112. doi:10.1111/j.1439-0469.1996.tb00815.x. ISSN 0947-574. 
Sekhar, P.S. Raja; Kumar, P. Kanna; Anil, K.; Babu,  A. Suresh (2004). ”Sighting of the white-bellied sea eagle (Haliaeetus leucogaster) in Andhra University Campus, Visakhapatnam, Andhra Pradesh”. Zoos' Print 19 (5):  sid. 20. Arkiverad från originalet den 2012-03-21. https://web.archive.org/web/20120321092139/http://www.zoosprint.org/ZooPrintMagazine/2004/May/20.pdf#. Läst 21 november 2011. 
Shephard, Jill M.; Catterall, Carla P.; Hughes, Jane M. (2004). ”Discrimination of sex in the White-bellied Sea-Eagle, Haliaeetus leucogaster, using genetic and morphometric techniques”. Emu 104:  sid. 83–87. doi:10.1071/MU03043. 
Simmons, R. E.; Mendelsohn, J. M. (1993). ”A critical review of cartwheeling flights of raptors”. Ostrich 64:  sid. 13–24. doi:10.1080/00306525.1993.9634190. 
Smith, Keith Vincent (July 2005). ”Port Jackson People”. NLA News (National Library of Australia) XV (10). ISSN 1444-1845. http://www.nla.gov.au/pub/nlanews/2005/jul05/article2.html. Läst 21 november 2011. 
So, Ivy W. Y.; Lee, W. H. (2010). ”Breeding ecology of white-bellied sea eagle (Haliaeetus leucogaster) in Hong Kong - a review and update”. Hong Kong Biodiversity (18):  sid. 1–8. http://www.afcd.gov.hk/tc_chi/publications/publications_con/files/IssueNo18.pdf. Läst 21 november 2011. 
Spencer, Jennifer A.; Lynch, Tim P. (2005). ”Patterns in the abundance of White-bellied Sea-Eagles (Haliaeetus leucogaster) in Jervis Bay, south-eastern Australia”. Emu 105 (3):  sid. 211–16. doi:10.1071/MU04030. 
Sriram, Mythili; Sriram, Tara; Anand, M. O. (2008). ”Sighting of the White-bellied Sea Eagle Haliaeetus leucogaster at the Lakkavalli Dam”. Indian Birds 4 (2):  sid. 71. ISSN 0973-1407. Arkiverad från originalet den 2011-07-20. https://web.archive.org/web/20110720175555/http://www.indianbirds.in/Archives2008_4.2.html. Läst 23 november 2011. 
Strange, Morten (2000). Photographic Guide to the Birds of Southeast Asia. Singapore: Periplus. ISBN 962-593-403-0 
Stresemann, Erwin (1950). ”Birds collected during Capt. James Cook's last expedition (1776-1780)”. Auk 67 (1):  sid. 66–88. Arkiverad från originalet den 2007-03-16. https://web.archive.org/web/20070316230021/http://elibrary.unm.edu/sora/Auk/v067n01/p0066-p0088.pdf. Läst 21 november 2011. 
Tarr, H.E. (1962). ”Observations on the White-breasted Sea-Eagle”. Australian Bird Watcher 1:  sid. 194–97. 
Threatened Species Section, DPIW (2006) (PDF). Threatened Tasmanian Eagles Recovery Plan 2006-2010. Hobart, Tasmania: Department of Primary Industries and Water, Tasmanian Government. ISBN 0 7246 6346 0. http://www.environment.gov.au/biodiversity/threatened/publications/pubs/tasmanian-wedge-tailed.pdf. Läst 23 november 2011  Arkiverad 6 juni 2011 hämtat från the Wayback Machine.
Thurstans, Shaun D. (2009). ”Modelling the nesting habitat of the White-bellied Sea-Eagle Haliaeetus leucogaster in Tasmania”. Corella 33 (3):  sid. 51–65. 
Wink, Michael; Heidrich, P.; Fentzloff, C. (1996). ”A mtDNA phylogeny of sea eagles (genus Haliaeetus) based on nucleotide sequences of the cytochrome b gene” (PDF). Biochemical Systematics and Ecology 24 (7–8):  sid. 783–791. doi:10.1016/S0305-1978(96)00049-X. http://www.uni-heidelberg.de/institute/fak14/ipmb/phazb/pubwink/1996/20_1996.pdf. Läst 21 november 2011. 
Wink, Michael; Sauer-Gurth, H. (2004). ”Phylogenetic relationships in diurnal raptors based on nucleotide sequences of mitochondrial and nuclear marker genes”. Raptors Worldwide. Berlin: WWGBP. sid. 483–98. http://abcdef.uni-hd.de/institute/fak14/ipmb/phazb/pubwink/2004/31.2004.pdf

Området som nu är känt som Wales har bebotts av den moderna människan i åtminstone 29 000 år men kontinuerlig mänsklig bosättning dateras till perioden efter den senaste istiden. Wales har många kvarlevor från den neolitiska perioden (främst gravkammare) samt från brons- och järnåldern. 
Wales nedtecknade historia börjar med romarnas ankomst och deras kamp mot de britanniska stammarna. Britannerna hade en gemensam kultur och ett enhetligt språk men var splittrade på ett flertal stammar. De var spridda över hela södra Storbritannien, inklusive det som idag är England. Två av de större stammarna i nuvarande Wales, silurerna och ordovikerna, gjorde motstånd mot det romerska styret i några år, men ordovikerna kuvades till slut år 79. Britannerna samlades i den romerska provinsen Britannien och stod under romerskt styre ända tills legionerna drogs tillbaka runt år 400. Ungefär vid denna tid kristnades britannerna. De följande århundradena kännetecknades av kamp mot de inträngande anglosaxarna, som kom att bli engelsmännens förfäder.
Under den tidiga medeltiden var Wales indelat i ett antal kungariken och några kungar kunde kombinera flera riken och utöka sitt styre till stora delar av landet. Gruffydd ap Llywelyn kontrollerade i mitten av 1000-talet hela Wales och vissa delar av England under en period. Dessa århundraden kantades av strider mot engelska kungariken som Mercia, sedan mot det förenade engelska kungariket och till slut mot normanderna, som nådde de walesiska gränserna runt 1067. Krigen fortsatte i över två hundra år, ända tills Llywelyn den sistes död 1282 ledde till Wales anslutning till det engelska kungariket. Owain Glyndŵr ledde ett uppror under tidigt 1400-tal och hade kontrollen över Wales under några år innan den engelska kronan kunde återta sitt styre. På 1500-talet antogs lagar som fullständigt införlivade Wales i England.
Två händelser under 1700-talet hade stor effekt på Wales; den industriella revolutionen och metodismen. Under 1800-talet upplevde särskilt sydöstra Wales snabb industrialisering och en dramatisk folkökning. I dessa områden talades kymriska, men de blev mer och mer anglifierade under slutet av århundradet. Under 1800-talet blev också Wales alltmer nonkonformistiskt inom religionen. Under 1900-talet innebar perioden efter andra världskriget en långvarig nedgång i kol- och järnindustrin och inom politiken ersattes det liberala partiet av labourpartiet som den ledande kraften. Under senare delen av århundradet blev home rule en del av den politiska agendan. En folkomröstning 1979 angående home rule slutade med "nej", men i en andra folkomröstning 1997 vann "ja"-sidan med knapp marginal och ledde till att Wales nationalförsamling upprättades i Cardiff.
Den tidigaste kända lämningen efter människor i nuvarande Wales är en mänsklig tand, som hittats i en grotta i floden Elwys dalgång i norra Wales. Tandens ägare levde för omkring 250 000 år sedan under tidigpaleolitikum. Red Lady of Paviland, ett mänskligt skelett färgat i röd ockra, upptäcktes 1826 i en kalkstensgrotta på Gowerhalvön i södra Wales. Trots benämningen tillhörde skelettet en ung man som levde för ungefär 26 000 år sedan vid slutet av senpaleolitikum. Detta anses utgöra den äldsta kända rituella begravningen i Västeuropa. Skelettet hittades tillsammans med smycken tillverkade av elfenben och snäckskal och en mammutskalle.
Efter den senaste istiden fick Wales ungefär samma form som det har idag omkring 8000 f.Kr. och var befolkat av mesolitiska jägare och samlare. De tidigaste jordbrukssamhällena tros nu ha förekommit omkring 4000 f.Kr. Detta var början av den neolitiska perioden. Under denna period restes många megalitgravar, av vilka Bryn Celli Ddu och Barclodiad y Gawres på ön Anglesey tillhör de mest anmärkningsvärda.Omkring 2500 f.Kr. började man använda metallredskap i Wales, först av koppar och senare av brons. Klimatet under den tidiga bronsåldern (cirka 2500-1400 f.Kr.) anses ha varit varmare än det nuvarande, eftersom det finns många lämningar från denna period i vad som nu är kala högländer. Under den sena bronsåldern (cirka 1400-750 f.Kr.) utvecklades mer avancerade bronsredskap. En stor del av den koppar som användes i bronstillverkningen kom troligen från koppargruvan vid Great Orme, där mycket storskalig gruvdrift skedde, särskilt vid mitten av bronsåldern.Det tidigaste järnredskap som har hittats i Wales är ett svärd från Llyn Fawr i Rhonddas floddal. Detta tros härstamma från omkring 600 f.Kr. Under järnåldern byggdes fornborgar, som är särskilt vanliga i Wales. Några exempel är Pen Dinas nära Aberystwyth och Tre'r Ceiri på Lleynhalvön. Ett särskilt betydelsefullt fynd från denna period gjordes 1943 vid Llyn Cerrig Bach på Anglesey, när man skulle bygga en bas för Royal Air Force. I fyndet fanns vapen, sköldar, vagnar med tillbehör, och slavkedjor och redskap. Många hade slagits sönder med flit och ser ut att ha varit votivgåvor.Traditionellt har historiker trott att flera olika invandringsvågor införde olika kulturer i området, och till stor del ersatte den tidigare befolkningen. Den sista invandringsvågen skulle då ha varit kelterna. En del modern genetisk forskning tyder nu på att detta inte stämmer, och att införandet av keltiskt språk under bronsåldern kan ha berott på invandring i mindre skala. Oaktat vilket har Wales en otvetydigt keltisk kultur, som är en direkt fortsättning på den tidigare britanniska kulturen innan den anglosaxiska invasionen.
Fram till och med den romerska ockupationen av Britannien, var Wales inget separat land och skildes inte från det övriga Britannien med vilket det delade språk och kultur. Området var uppdelat på ett antal stammar, av vilka silurerna i sydöstra Wales och ordovikerna i centrala och nordvästra Wales var de största och mäktigaste. Dessa två stammar var de som gjorde starkast motstånd mot den romerska invasionen. 
Den första attacken på de britanniska stammarna i det som idag är Wales utfördes under legaten Publius Ostorius Scapula omkring 48 e.Kr. Ostorius attackerade först Deceangli i nordöst, vilka tycks ha givit upp utan stort motstånd. Han ägnade sedan flera år att kriga mot silurerna och ordovikerna. Deras motstånd leddes av Caratacus, som hade flytt från det som nu är sydvästra England när det erövrades av romarna. Han ledde först silurerna och flyttade sedan till ordovikernas territorium, där han besegrades av Ostorius år 51 e.Kr. Caratacus flydde till briganterna, vars drottning lämnade över honom till romarna. 
Silurerna blev dock inte kuvade utan bedrev effektiv gerillakrigföring mot de romerska styrkorna. Ostorius dog medan denna stam fortfarande inte hade besegrats, och efter hans död fick de en seger över romarnas Legio II Augusta. Det förekom inga fler försök att utöka romersk överhöghet i Wales förrän under guvernören Caius Suetonius Paulinus, som gjorde angrepp längre norrut och erövrade ön Anglesey år 60 eller 61 e.Kr. Han blev dock tvungen att möta hotet från Boudiccas uppror. Silurerna underkuvades slutligen av Sextus Julius Frontinus i en serie fälttåg som avslutades omkring 78 e.Kr. Hans efterträdare Gnaeus Julius Agricola underkuvade ordovikerna och återerövrade Anglesey i början av år 79.Romarna ockuperade hela Britannien, där de byggde vägar och fort, utvann guld och bedrev handel, men deras intresse för det senare Wales var begränsat på grund av den svåra terrängen och bristen på jordbruksland. De flesta romerska lämningar i Wales är av militär natur. Området kontrollerades av legionbaser vid Deva (Chester) och Isca Silurum (Caerleon), med vägar som förband dessa baser med understödjande fort som Segontium (Caernarfon) och Maridunum (Carmarthen). Romarna grundade såvitt känt endast en stad i Wales, Caerwent (Venta Silurum), men utgrävningar har tytt på att det också kan ha funnits en stad vid (Maridunum). Wales anses ha varit en del av den romerska provinsen Britannia Superior och senare av provinsen Britannia Prima, som också innefattade västra England.
När den romerska militära närvaron drogs tillbaka från Storbritannien 410 blev de olika delarna självstyrande. Det finns tecken på fortsatt romerskt inflytande efter att legionerna hade lämnat Wales, i form av en inskrift på en sten från Gwynedd som dateras till mellan slutet av 400-talet och mitten av 500-talet och som är ett minnesmärke över en viss Cantiorix, som beskrevs som en medborgare (cives) i Gwynedd och kusin till domaren (magistratus) Maglos. En betydande irländsk kolonisering förekom i Dyfed i sydvästra Wales, där det finns många stenar med oghaminskrifter.En av anledningarna till att romarna drog sig tillbaka var den påfrestning på imperiets militära resurser som orsakades av anfall av stammar österifrån. Dessa stammar, som innefattade angler och saxare fördrev britannerna från östra och södra Britannien (som då blev England). Germanerna lyckades dock inte göra inbrytningar i nuvarande Wales (dit många av britannerna flydde), förutom möjligen längs Severndalen fram till Llanidloes. Ytterligare britanniska frizoner var ursprungligen Cornwall och Cumbria, vilka kallades Västra Wales och Norra Wales, som dock så småningom dukade under för den anglosaxiska kulturen. Wales blev kristet, och "helgonens tidsålder" (ungefär 500–700) kännetecknades av att kloster upprättades i olika delar av landet, av religiösa ledare som Sankt David, Illtud och Teilo.I slaget vid Chester 613 eller 616 besegrades Powys styrkor av northumbrierna under Æthelfrith. En av de stupade var kung Selyf ap Cynan. Det har föreslagits att detta slag slutgiltigt skar av landförbindelsen mellan Wales och de nordbrittiska kungarikena Rheged, Strathclyde och Elmet, där fornkymriska talades.
Wales var indelat i ett antal skilda kungariken, av vilka de största var Gwynedd i nordvästra Wales och Powys i östra Wales. Gwynedd var det mäktigaste av dessa riken under 500- och 600-talen, med härskare såsom Maelgwn Gwynedd (död 547) och Cadwallon ap Cadfan (död 634/5) vilka bildade en allians med Penda av Mercia och lyckades leda hans arméer så långt som till Northumbria och behärska det under en period. Efter Cadwallons död på slagfältet följande år gick även hans efterträdare Cadafael ap Cynfeddw i allians med Penda mot Northumbria, men därefter ägnade sig Gwynedd, liksom de andra walesiska rikena, mestadels åt försvarskrig mot Mercias växande makt.
Powys som var det östligaste av de större rikena i Wales utsattes för det största trycket från engelsmännen. Detta kungarike sträckte sig ursprungligen österut in i områden som nu tillhör England, och dess forna huvudstad, Pengwern, har identifierats som antingen nuvarande Shrewsbury eller en plats norr om Baschurch. Dessa områden förlorades till kungariket Mercia. Den jordvall som kallas Offa's Dyke (som vanligen anses ha uppförts av Offa, kung av Mercia på 700-talet) kan ha markerat en överenskommen gräns.Det var ovanligt att en enda man behärskade hela landet under denna period. Detta tillskrivs ofta det arvssystem som tillämpades i Wales. Alla söner erhöll en lika del av faderns egendom (inklusive utomäktenskapliga söner), vilket ledde till att territorier delades upp. Emellertid föreskriver de walesiska lagarna detta uppdelningssystem för mark i allmänhet, inte för kungariken, där det finns utrymme för att en arvtagare till kungariket utses, vanligtvis av kungen. Vilken son som helst, inom- eller utomäktenskaplig, kunde väljas till arvtagare och det fanns ofta besvikna kandidater som var beredda att utmana den utvalde arvtagaren.Den förste som härskade över en betydande del av Wales var Rhodri Mawr, ursprungligen kung av Gwynedd under 800-talet, som lyckades utöka sitt herravälde till Powys och Ceredigion. Efter hans död blev hans riken uppdelade mellan hans söner. Rhodris sonson, Hywel Dda (Hywel den gode), bildade kungariket Deheubarth genom att slå ihop mindre kungariken i sydväst och hade tagit kontroll över större delen av Wales vid år 942. Han förknippas traditionellt med kodifieringen av walesisk lag vid ett rådslag som han sammankallade i Whitland. Lagarna från och med då kallas vanligen "Hywels lagar". Hywel förde en fredlig politik gentemot engelsmännen. Efter hans död 950 behöll hans söner kontroll över Deheubarth men förlorade Gwynedd till det rikets traditionella dynasti.Wales utsattes nu i ökande utsträckning för vikingaräder, särskilt från Danmark under perioden mellan 950 och 1000.Gruffydd ap Llywelyn var nästa härskare som lyckades ena de flesta walesiska rikena under sitt styre. Från början var han kung av Gwynedd. Vid år 1055 hade han lagt under sig nästan hela Wales och hade annekterat delar av England omkring gränsen. Han besegrades dock av Harald Godwinson 1063 och dödades av sina egna män. Hans territorier uppdelades igen i de traditionella kungarikena.
Vid tiden för den normandiska erövringen av England 1066 var den dominerande härskaren i Wales Bleddyn ap Cynfyn, som var kung av Gwynedd och Powys. De inledande framgångarna för normanderna var i söder, där William Fitz Osbern invaderade Gwent före 1070. 1074 härjade earlen av Shrewsburys styrkor i Deheubarth.När Bleddyn ap Cynfyn dödades 1075 utbröt inbördeskrig, vilket gav normanderna möjlighet att erövra land i norra Wales. 1081 lurades Gruffydd ap Cynan, som just hade tagit makten i Gwynedd från Trahaearn ap Caradog vid slaget i Mynydd Carn till ett möte med earlerna av Chester och Shrewsbury och greps och fängslades genast, vilket ledde till att stora delar av Gwynedd togs över av normanderna. I söder avsattes Iestyn ab Gwrgant, den siste härskaren över riket Morgannwg, omkring 1090 av Robert Fitzhamon, lord av Gloucester, som upprättade ett välde styrt från Cardiff och därefter erövrade låglandsdelen av Glamorgan. Rhys ap Tewdwr av Deheubarth dödades 1093 då han bekämpade normandernas angrepp i Brycheiniog, och hans rike erövrades och delades mellan olika normandiska domäner. Den normandiska erövringen av Wales verkade nästan fullständig. 
1094 skedde dock ett allmänt walesiskt uppror mot det normandiska styret, och gradvis återtogs territorier. Gruffydd ap Cynan kunde slutligen bygga upp ett starkt rike i Gwynedd. Hans son, Owain Gwynedd, allierad med Gruffydd ap Rhys av Deheubarth, vann en förkrossande seger över normander i slaget vid Crug Mawr 1136 och annekterade Ceredigion. Owain efterträdde sin far på Gwynedds tron året därpå och härskade till sin död 1170. Han gynnades av oenighet i England, där Stefan av Blois och Matilda av England stred om tronen, och kunde flytta Gwynedds gränser längre österut än någonsin tidigare.
Powys hade också en stark härskare vid denna tid i Madog ap Maredudd, men sedan denne år 1160 hade dött och även hans arvtagare, Llywelyn ap Madog, snart dog delades Powys i två delar och blev aldrig senare återförenat. I söder dödades Gruffydd ap Rhys 1137, men hans fyra söner, som alla härskade i Deheubarth i turordning, kunde efterhand ta tillbaka det mesta av sin farfars rike från normanderna. Den yngste av de fyra, Rhys ap Gruffydd härskade från 1155 till 1193. 1171 mötte Rhys Henrik II av England och gjorde en överenskommelse med honom, som innebar att Rhys måste betala tribut men att alla hans erövringar erkändes. Rhys höll en poesi- och sångfestival vid sitt hov i Cardigan över julen 1176. Denna anses i allmänhet som den första belagda Eisteddfod. Efter Owain Gwynedds död delades Gwynedd mellan hans söner, och Rhys gjorde Deheubarth till det dominerande riket i Wales under en tid.
Från maktkampen i Gwynedd framträdde småningom en av de största av Wales ledare, Llywelyn ab Iorwerth, även känd som Llywelyn Fawr (den store), som var ensam härskare över Gwynedd vid 1200  och vid sin död 1240 i praktiken behärskade en stor del av Wales. Llywelyn upprättade sin "huvudstad" och högkvarter vid Garth Celyn på nordkusten vid Menaisundet. Hans son Dafydd ap Llywelyn efterträdde honom som härskare av Gwynedd, men kungen tillät honom inte att ärva sin faders ställning i övriga delar av Wales. Krig bröt ut 1245, och frågan var fortfarande inte avgjord när Dafydd plötsligt dog i det kungliga hemmet Garth Celyn i Gwynedd tidigt 1246 utan att efterlämna någon arvinge. Llywelyn den stores andre son, Gruffudd hade dödats när han försökte fly från Tower of London 1244. Gruffudd hade fyra söner, och en period av strider mellan tre av dessa slutade med att Llywelyn ap Gruffudd (även känd som Llywelyn den siste) kom till makten. Fördraget i Montgomery 1267 gav Llywelyn kontroll, direkt eller indirekt, över en stor del av Wales. Llywelyns ambition att ena Wales under sin ledning kom dock i konflikt med Edvard I av Englands ambitioner i Wales, och krig följde 1277. Llywelyn blev tvungen att söka fred, och fördraget i Aberconwy begränsade hans makt kraftigt. Krig bröt ut igen när Llywelyns bror Dafydd ap Gruffudd attackerade Hawarden Castle på palmsöndagen 1282. Llywelyn tycks ha tvekat innan han anslöt sig till upproret, men stödde så småningom sin bror. Den 11 december 1282 lurades Llywelyn till ett möte med bröderna Mortimer i Builth Wells Castle, där han tillfångatogs och avrättades. Hans bror Dafydd ap Gruffudd fortsatte motståndet, men var ingen match för den välrustade engelska armén. Han tillfångatogs på berget Bera i högländerna över Aber Garth Celyn i juni 1283 och avrättades genom hängning, dragning och fyrdelning i Shrewsbury Castle.
Efter att ha genomdrivit Rhuddlanstadgan som begränsade walesiska lagar, lät kung Edvard uppföra en ring av imponerande stenborgar som bidrog till att behålla herraväldet över Wales, och han krönte sin erövring genom att ge titeln prins av Wales till sin son och arvinge 1301. Wales blev i praktiken en del av England, fastän dess befolkning talade ett annat språk och hade en annan kultur. Engelska kungar låtsades utföra sina skyldigheter genom att utse ett walesiskt råd, som ibland leddes av tronföljaren. Detta råd satt vanligen i Ludlow, som nu ligger i England men som på den tiden var en del av det omstridda gränsområdet. Walesisk litteratur, i synnerhet poesi, fortsatte dock att blomstra. Den lägre adeln tog nu över från furstarna som poeternas gynnare. Dafydd ap Gwilym som var verksam i mitten av 1300-talet anses av många som den störste av de walesiska poeterna.
Det förekom ett antal uppror, däribland några som leddes av Madog ap Llywelyn 1294–5 och av Llywelyn Bren, Lord av Senghenydd, 1316–18. På 1370-talet planerade den siste representanten på manssidan för det styrande huset i Gwynedd, Owain Lawgoch, två gånger att invadera Wales med franskt stöd. Den engelska regeringen svarade på hotet genom att skicka en agent för att mörda Owain i Poitou 1378.År 1400 gjorde en walesisk adelsman, Owain Glyndŵr (eller Owen Glendower), uppror mot kung Henrik IV av England. Owain åsamkade de engelska styrkorna ett antal förluster och kontrollerade i några år större delen av Wales. Bland de saker som han åstadkom var att hålla det första walesiska parlamentet någonsin i Machynlleth. Han gjorde planer för två universitet. Så småningom kunde kungens styrkor återta kontrollen över Wales och upproret dog ut, men Owain själv blev aldrig tillfångatagen. Hans uppror orsakade ett stort uppsving för den walesiska identiteten och han fick utbrett stöd av walesare runtom i landet.Som svar på Glyndŵrs uppror antog det engelska parlamentet strafflagarna 1402. Dessa förbjöd walesarna att bära vapen, att inneha ämbeten och att bo i befästa städer. Dessa förbud gällde också för engelsmän som gifte sig med walesiska kvinnor. Lagarna kvarstod efter upproret, men i praktiken mildrades de gradvis.
Under rosornas krig, som började 1455, använde båda sidor i stor utsträckning walesiska soldater. De viktigaste personerna i Wales var de två earlerna av Pembroke, yorkisten earl William Herbert och lancastriern Jasper Tudor. 1485 landsteg Jaspers brorson, Henrik Tudor, i Wales med en liten styrka för att sätta igång sitt försök att ta över Englands tron. Henrik var av walesisk härkomst och hade furstar som Rhys ap Gruffydd (Lord Rhys) bland sina förfäder, och han fick mycket stöd i Wales. Henrik besegrade kung Rikard III av England i slaget vid Bosworth Field med en här som bestod av många walesiska soldater och tillträdde tronen som kung Henrik VII av England.Under hans son, Henrik VIII av England, antogs Laws in Wales Acts 1535-1542 som införlivade Wales i England juridiskt, avskaffade det walesiska rättssystemet och förbjöd användning av kymriska i officiella sammanhang. Det innebar också att gränsen mellan England och Wales för första gången blev fastställd och möjliggjorde för personer att bli valda till det engelska parlamentet från valkretsar i Wales. De avskaffade också juridiska skillnader mellan walesare och engelsmän, och avskaffade därmed i praktiken strafflagen även om denna inte officiellt upphävdes.
Efter att Henrik VIII hade brutit med den romersk-katolska kyrkan följde Wales till största delen Englands exempel och antog reformationen i  dess anglikanska form, även om ett antal katoliker var aktiva i att försöka motverka detta och producerade några av de tidigaste tryckta böckerna på kymriska. 1588 utförde William Morgan den första fullständiga kymriska översättningen av Bibeln.Wales var överväldigande rojalistiskt under krigen i början av 1600-talet, även om det fanns några nämnvärda undantag som John Jones Maesygarnedd och den puritanske författaren Morgan Llwyd. Wales var en viktig källa till soldater för kung Karl I av Englands arméer, men inga större slag ägde rum i Wales. Det andra engelska inbördeskriget började när obetalda parlamentstrupper i Pembrokeshire bytte sida i början av 1648. Överste Thomas Horton besegrade de rojalistiska rebellerna i slaget vid St. Fagans i maj och rebelledarna gav sig till Cromwell 11 juli efter den utdragna två månader långa belägringen av Pembroke. 
Utbildningen i Wales var mycket bristfällig under denna tid, då den enda tillgängliga utbildningen var på engelska medan majoriteten av befolkningen endast talade kymriska. 1731 började Griffith Jones (Llanddowror) med cirkulerande skolor i Carmarthenshire. Dessa hölls på ett ställe i ungefär tre månader och flyttade ("cirkulerade") sedan till en annan plats. Undervisningsspråket i dessa skolor var kymriska. Vid tiden för Griffith Jones' död 1761 uppskattas upp till 250 000 människor ha lärt sig läsa i skolor runtom i Wales.Under 1700-talet skedde också en kristen metodistisk väckelsei Wales, ledd av Daniel Rowland, Howell Harris och William Williams Pantycelyn. I början av 1800-talet bröt sig de walesiska metodisterna ur den anglikanska kyrkan och bildade sitt eget samfund, det nuvarande Presbyterian Church of Wales. Detta medförde också att andra nonkonformistiska riktningar stärktes, och vid mitten av 1800-talet var Wales till stor del religiöst nonkonformistiskt. Detta hade stor betydelse för kymriskan, eftersom den var huvudspråket i de nonkonformistiska kyrkorna i Wales. Söndagsskolorna som blev ett viktigt inslag i livet i Wales gjorde en stor del av befolkningen läs- och skrivkunnig på kymriska, vilket var viktigt för språkets överlevnad då det inte lärdes ut i skolan. 
I slutet av 1700-talet skedde de inledande delarna av industriella revolutionen, och förekomsten av järnmalm, kalksten och kol i sydöstra Wales innebar att det snart upprättades järnverk och kolgruvor i detta område.
I början av 1800-talet blev delar av Wales kraftigt industrialiserade. Järnverk upprättades i dalarna söder om Brecon Beacons, särskilt kring den nya staden Merthyr Tydfil. Järnproduktionen spreds senare västerut till inlandet vid Neath och Swansea där man redan utvann antracitkol. Från 1840-talet spreds gruvdriften till Aberdare- och Rhonddadalarna. Detta ledde till en kraftig befolkningsökning i dessa områden.De sociala effekterna av industrialiseringen ledde till bittra sociala motsättningar mellan de walesiska arbetarna och de engelska fabriksägarna. Under 1830-talet skedde två väpnade uppror, i Merthyr Tydfil 1831, och det chartistiska upproret i Newport 1839, lett av John Frost. Rebeccaupploppen, som skedde mellan 1839 och 1844 i södra och mellersta Wales hade sitt ursprung på landsbygden. De var en protest inte bara mot de höga tullar som måste betalas på vägarna utan mot fattigdomen på landsbygden..Delvis som en följd av dessa oroligheter utfördes en statlig utredning om utbildningssituationen i Wales. Utredningen gjordes av tre engelska kommissionärer som inte talade kymriska och som litade till information från informanter, av vilka många var anglikanska kyrkomän. Deras rapport, som publicerades 1847 med titeln Reports of the commissioners of enquiry into the state of education in Wales, avgjorde att walesarna var okunniga, lata och omoraliska, och att detta berodde på det kymriska språket och nonkonformismen. Detta ledde till en rasande reaktion i Wales.Socialismen fick snabbt spridning i de industrialiserade delarna av södra Wales i slutet av århundradet, samtidigt som den religiösa nonkonformismen i tilltagande grad blev politiserad. Den första parlamentsledamoten för Labourpartiet, Keir Hardie, invaldes i den walesiska valkretsen Merthyr Tydfil and Aberdare 1900. På samma sätt som i många andra europeiska länder framväxte en nationalistisk rörelse på 1880- och 1890-talen då Cymru Fydd bildades under ledning av liberala politiker såsom T. E. Ellis och David Lloyd George.En annan rörelse som växte i styrka under 1880-talet var den för skilsmässa mellan kyrka och stat. Många kände att eftersom Wales till stor del var nonkonformistiskt var det olämpligt att Church of England skulle vara statskyrka i Wales. Rörelsen pågick till slutet av århundradet och vidare in på nästa, fram till att Welsh Church Act 1914 antogs och slutligen tillämpades 1920, efter första världskrigets slut.Under 1800-talet växte Wales befolkning kraftigt, liksom övriga Storbritanniens, vilket till stor del berodde på höga födelsetal. 1801 hade Wales strax över 587 000 invånare. 1901 hade detta ökat till över 2 012 000. De mest betydande folkökningarna skedde i industrialiserade grevskap – Denbighshire, Flintshire, Monmouthshire och Glamorgan. 1800-talet var en övergångstid från ett samhälle som var till övervägande del lantligt (omkring 80 % bodde utanför städerna 1800) till ett i mycket urbaniserat, industriellt samhälle (1911 bodde bara 20% på landsbygden).
Under den första delen av 1900-talet stödde Wales fortfarande i allmänhet Liberal Party, särskilt när David Lloyd George blev premiärminister under första världskriget. Labourpartiet växte dock stadigt i inflytande, och under åren efter kriget övertog de liberalernas ställning som det dominerande partiet i Wales, särskilt i de industrialiserade dalarna i södra Wales.Plaid Cymru bildades 1925 men i början växte det sakta och fick få röster i parlamentsval.
1936 brändes ett träningsläger och flygfält för Royal Air Force i Penyberth nära Pwllheli av tre medlemmar av Plaid Cymru. Detta var en protest både mot att träningslägret uppfördes och mot att ett historiskt hus hade rivits för att lämna plats för det. Denna aktion och fängslandet av de tre gärningsmännen gjorde Plaid Cymru betydligt mer känt, åtminstone i de kymrisktalande områdena.Under perioden efter andra världskriget skedde en tillbakagång för flera av de traditionella industrinäringarna, särskilt kolindustrin. Antalet anställda i kolbrytningsområdena i södra Wales, som vid dess höjdpunkt omkring 1913 var över 250 000, sjönk till omkring 75 000 på mitten av 1960-talet och till 30 000 1979. 
Under denna tid skedde också katastrofen i Aberfan 1966, då en tipp kolslam gled ned och täckte en skola. 144 människor dog, de flesta barn. Vid början av 1990-talen fanns bara en gruva i drift i Wales. En liknande nedgång skedde i stålindustrin, och Wales ekonomi, liksom andra utvecklades samhällens, blev i stigande grad baserad på tjänstesektorn. 
Wales blev officiellt avskilt från England inom Storbritannien 1955, då termen "England" ersattes av "England och Wales", och Cardiff utnämndes till Wales huvudstad. Nationalismen blev en stor fråga först under andra hälften av 1900-talet. 1962 höll Saunders Lewis ett anförande i radio med titeln Tynged yr Iaith ("Språkets öde"), där han förutsåg att kymriskan skulle dö ut om inte åtgärder vidtogs. Detta ledde till bildandet av Cymdeithas yr Iaith Gymraeg (the Welsh Language Society) samma år.
Nationalismen växte särskilt efter Tryweryndalen hade satts under vatten 1965, då byn Capel Celyn dränktes för att ge plats för en reservoar som skulle förse Liverpool med vatten. 1966 tog Gwynfor Evans mandatet för valkretsen Carmarthen för Plaid Cymru i ett fyllnadsval. Detta var partiets första mandat i underhuset.Ett annat svar på att Capel Celyn sattes under vatten var att våldsamma grupper som Free Wales Army och Mudiad Amddiffyn Cymru (MAC - Walesiska försvarsrörelsen) bildades. Under åren som föregick prins Charles investitur som prins av Wales 1969, utförde dessa grupper ett antal bombattentat där de förstörde vattenledningar och skattekontor. Två medlemmar av MAC, George Taylor och Alwyn Jones, "Abergelemartyrerna", dödades av en hemgjord bomb i Abergele dagen före investiturceremonin.
Plaid Cymru hade framgång i de två parlamentsval som hölls 1974, då de fick tre parlamentsplatser. Det fanns ökat stöd i Labourpartiet för självstyre för Wales och ett lagförslag om detta lades i slutet av 1976.
När en folkomröstning hölls om att införa en vald församling för Wales 1979 ledde till en stor majoritet för nejsidan. Den nya konservativa regeringen som valdes i valet 1979 hade lovat att upprätta en kymriskspråkig tv-kanal, men tillkännagav i september 1979 att den inte skulle hålla det löftet. Detta föranledde att medlemmar av Plaid Cymru vägrade att betala sina tv-licenser och att Gwynfor Evans tillkännagav 1980 att han skulle hungerstrejka till döds om inte en kymrisk kanal inrättades. I september 1980 tillkännagav regeringen att kanalen ändå skulle bildas, och S4C kom igång i november 1982. Welsh Language Act 1993 gav kymriskan samma satus som engelskan inom den offentliga sektorn.I maj 1997 valdes en Labourregering med löfte om att öka självstyret för Skottland och Wales. I slutet av 1997 hölls en folkomröstning i frågan där "ja"-sidan vann med knapp majoritet. Wales nationalförsamling upprättades 1999 (som en konsekvens av Government of Wales Act 1998) och har makten för hur budgeten för Wales används och administreras.
Under 1900-talet ökade befolkningen i Wales från strax över 2 miljoner 1901 till 2,9 miljoner 2001, men ökningen skedde inte stadigt. 430 000 människor lämnade Wales mellan 1921 och 1940, mycket på grund av den ekonomiska depressionen under 30-talet. Invandring från England blev en stor faktor efter 1910 då man hade en nettoinflyttning på 100 000 personer från England. De flesta bosatte sig i de expanderande industriområdena och bidrog också till anglifieringen av södra och östra Wales. Förhållandet mellan kymrisktalande och engelsktalande inom den walesiska befolkningen sjönk från knapp 50 % 1901 till 43,5 % 1911 och fortsatte falla till så lågt som 18,9 % 1981. Under århundradet hade det också varit en markant ökning i antalet invånare som fötts utanför Wales. Folkräkningen 2001 visade att 20 % av invånarna var födda i England, 2 % i Skottland eller Irland och 3 % var födda utanför Storbritannien och Irland.
2001 års folkräkning visade att antalet kymrisktalande hade ökat till 21 %, jämfört med 18,7 % 1993 och 19,0 % 1981. Detta bryter mönstret av stadig minskning som 1900-talets folkräkningar visat.I Cardiff invigdes Millennium Stadium (officiellt namn Principality Stadium) 1999, och följdes 2004 av Wales Millennium Centre, som är ett kulturcentrum, särskilt för opera. Wales nationalförsamlings nya byggnad, som kom att kallas Senedd, färdigställdes i februari 2006 och invigdes officiellt på St. David's Day samma år.2006 fick Government of Wales Act kungligt samtycke vilket innebar att nationalförsamlingen fick utökade befogenheter från lokalvalen i maj 2007. Nationalförsamlingens verkställande utskott omvandlades till en separat juridisk person, Wales regering, och nationalförsamlingen fick makt att stifta lagar, Measures, inom vissa avgränsade områden. Efter lagens genomförande tituleras drottningen "Her Majesty in Right of Wales" när hon representerar den walesiska regeringen, som består av ministrar och kan utfärda förordningar. Lagen tillät också en framtida folkomröstning för att fråga om folket vill att Wales nationalförsamling ska få makten att stifta Acts.
Den här artikeln är helt eller delvis baserad på material från engelskspråkiga WikipediaDär anges följande som referenser:
Cunliffe, Barry (1987): Iron Age communities in Britain (Routledge & Kegan Paul, andre utgåva) ISBN 0-7100-8725-X.
Davies, R.R. (1987): Conquest, coexistemce and change: Wales 1063-1415 (Clarendon Press, University of Wales Press) ISBN 0-19-821732-3.
Williams, Glanmor (1987): Recovery, reorientation and reformation: Wales c.1415-1642 (Clarendon Press, University of Wales Press) ISBN 0-19-821733-1.
Jenkins, Geraint H. (1987): The foundations of modern Wales, 1642-1780  (Clarendon Press, University of Wales Press) ISBN 0-19-821734-X.
Morgan, Kenneth O. (1981): Rebirth of a nation: Wales 1880-1980  (Oxford University Press, University of Wales Press) ISBN 0-19-821736-6.
Lloyd, John Edward (1911): A history of Wales: from the earliest times to the Edwardian conquest (Longmans, Green & Co.)
Lynch, Frances (1995): Gwynedd (A guide to ancient and historic Wales series) (HMSO) ISBN 0-11-701574-1.
Lynch, Frances (1970): Prehistoric Anglesey: the archaeology of the island to the Roman conquest (Anglesey Antiquarian Society)
Maund, Kari (2006): The Welsh kings: warriors, warlords and princes (Tempus) ISBN 0-7524-2973-6.
Moore, David (2005): The Welsh wars of independence: c.410–c.1415 (Tempus) ISBN 0-7524-3321-0.
Stephenson, David (1984): The governance of Gwynedd (University of Wales Press) ISBN 0-7083-0850-3.
Williams, Gwyn A. (1985) When was Wales?: a history of the Welsh (Black Raven Press) ISBN 0-85159-003-9.
