
Merkurius (symbol: ) är den innersta och minsta planeten i solsystemet, med en omloppstid runt solen av ungefär 88 dygn. På grund av sin närhet till solen är den svår att observera från jorden och kan bara ses i gryningen eller skymningen för blotta ögat eller med en fältkikare. Merkurius har ändå en observationshistoria på åtminstone 3 400 år, eftersom den finns dokumenterad i MUL.APIN, det babyloniska verk som behandlar babylonisk astronomi och astrologi.Man vet relativt lite om Merkurius. Mycket av informationen om planeten samlades in av den första rymdsonden som varit i närheten, Mariner 10 (1974–1976). Den 14 januari 2008 passerade dock den betydligt mer avancerade sonden MESSENGER planeten. Ytterligare två passager har gjorts av sonden.Ytan är ganska lik månens då den har relativt många kratrar. Merkurius har i princip ingen atmosfär, och yttemperaturen varierar mellan –173 grader Celsius i botten av kratrarna vid polerna och +427 grader Celsius på de varmaste ställena på solsidan. Planeten saknar, liksom Venus, naturliga satelliter (månar).
Planetens namn kommer från romarna, som namngav den efter den romerske guden Mercurius. Den astronomiska symbolen för Merkurius är en stiliserad kaducé.
Merkurius är en av de fyra stenplaneterna, vilket innebär att den likt jorden har en fast yta i form av en skorpa av sten. Den är den minsta av stenplaneterna, med en diameter på 4 879 kilometer vid ekvatorn, vilket är ungefär två femtedelar av jordens. Merkurius består av uppskattningsvis sjuttio procent metalliska ämnen och trettio procent silikater. Planetens densitet är den näst högsta i solsystemet med 5,43 gram per kubikcentimeter, endast något mindre än jordens 5,515 g/cm3. Merkurius okomprimerade densitet beräknas till 5,3 g/cm3 jämfört med jordens 4,4 g/cm3.
Merkurius höga densitet kan användas för att dra slutsatser om dess inre struktur. Medan jordens höga densitet till stor del orsakas av den kompression som den stora tyngden av jordens massa orsakar på dess inre regioner så är Merkurius mycket mindre och inte alls lika komprimerad. Därmed kan slutsatsen dras att kärnan måste vara mycket stor i förhållande till planetens storlek och rik på järn. Merkurius kärna har beräknats ha en radie på cirka 2 030 kilometer och upptar därmed ungefär 58 procent av Merkurius volym, medan jordens kärna endast upptar ungefär 16 procent av jordens volym.
Den stora järnrika kärnan lämnar endast omkring 410 km kvar för de yttre strukturerna av Merkurius, varav skorpan har beräknats vara cirka 20–50 km tjock, vilket ungefär motsvarar tjockleken på jordens kontinentalskorpor. En mycket utmärkande detalj för Merkurius yta är det stora antalet kammar, som i vissa fall sträcker sig över flera hundra kilometer. Man tror att de bildades när Merkurius kärna och mantel svalnade och krympte efter det att skalet hade stelnat.Merkurius har en mycket högre järnhalt än någon annan planet i solsystemet. Flera hypoteser har lagts fram för att förklara Merkurius höga metallhalt. Den mest accepterade teorin är att kvoten metall delat med silikat ursprungligen var av samma storleksordning som kondritmeteorernas och massan var ungefär 2,25 gånger dess nuvarande massa, men att planeten tidigt i solsystemets historia träffades av en planetesimal som hade ungefär en sjättedel av Merkurius massa. Detta nedslag skulle ha rivit bort en stor del av den ursprungliga skorpan och manteln och lämnat kärnan ensam. En liknande teori har för övrigt föreslagits för att förklara hur månen bildats.
Enligt en alternativ hypotes kan Merkurius ha formats från solens nebulosa innan dennas energiproduktion hade stabiliserats. Planeten skulle då ha haft ungefär dubbelt så stor massa som nu. När sedan protosolen utvidgade sig skulle temperaturen nära Merkurius kunna ha nått upp till mellan 2 500 och 3 500 Kelvin, och kanske även upp till så högt som 10 000 Kelvin. Mycket av Merkurius ytsten skulle ha förångats i sådana temperaturer och bildat en atmosfär av förångad sten vilken skulle ha förts bort av solvinden.En tredje hypotes säger att friktion mot solnebulosan förorsakade lättare partiklar som befanns sig i närheten av Merkurius ackretionsskiva fördes bort av solvinden och bara lämnade kvar tyngre material. Alla dessa hypoteser förutspår olika ytsammansättningar, och två kommande rymduppdrag, MESSENGER och BepiColombo, har båda som mål att pröva dessa hypoteser.
Merkurius yta är mycket lik jordens måne, och uppvisar vidsträckta havsliknande slätter och stora mängder kratrar, vilket tyder på att den har varit geologiskt inaktiv i miljarder år. På grund av det låga antalet rymdsonder som har sänts till Merkurius är dess geologi den minst utforskade av stenplaneternas. 
Valles – dalar (se Lista över geologiska strukturer på Merkurius)Under och tidigt efter Merkurius bildande blev den bombarderad av kometer och asteroider över en period som tog slut för ungefär 3,8 miljarder år sedan. Under denna period av intensivt kraterbildande tog planeten emot kollisioner över hela sin yta, vilket underlättades av avsaknaden av en betydande atmosfär. Under denna tid var planeten vulkaniskt aktiv och slätter som Calorisbassängen fylldes av magma från planetens inre, vilket producerade jämna slätter liknande månhaven.
Kratrar på Merkurius varierar mellan några få meter till hundratals kilometer i diameter. Den största kända kratern är den enorma Calorisbassängen med en diameter på  1 300 kilometer. Det nedslag som skapade Calorisbassängen var så kraftfull att den orsakade lavautbrott och över 2 kilometer höga koncentriska ringar kring kratern. Vid Calorisbassängens motpol finns ett stort område ovanlig, kullig terräng känd som den bisarra terrängen. En hypotes om skapandet av detta underliga geologiska område är att chockvågor genererades under nedslaget och färdades runt planeten, och när de möttes vid nedslagets motpol kolliderade de och skapade denna säregna terräng.Slätterna på Merkurius kan delas in i två skilda grupper:
de äldre slätterna med mycket kratrar.På planetens yta finns även ett ovanligt stort antal veckningar som korsar varandra på slätterna. Man tror att när planetens inre svalnade drog den ihop sig och att ytan sedan började deformeras. De veckningar man kan se på andra objekt, som på kratrar och jämna slätter, indikerar att de är yngre. Merkurius yta visar också spår av betydande tidvattenkrafter som orsakats av solen. Tidvattenskrafterna är omkring 17 procent starkare än de månen skapar på jorden.Likt månen drabbas Merkurius yta antagligen av de återkommande effekterna av rymdväder. Solvind och mikrometeroitnedslag kan förmörka albedon och förändra reflektiva områden på ytan.
Den genomsnittliga yttemperaturen på Merkurius är 452 Kelvin (179 grader Celsius), men varierar mellan 90 Kelvin (minus 183,2 grader Celsius) och 700 Kelvin (427 grader Celsius). De stora variationerna beror på avsaknaden av en atmosfär. Solljuset på Merkurius yta är 5,5 gånger så starkt som på jorden, med ett strålningsvärde på 9,13 kilowatt per kvadratmeter.
Trots de allmänt höga temperaturerna på dess yta antyder observationer i hög grad att is existerar på Merkurius. Bottnarna i djupa kratrar nära polerna blir aldrig utsatta för direkt solljus och temperaturen ligger under den globala medeltemperaturen. Is reflekterar radar tydligt, och fläckar med mycket hög radarreflektivitet nära polerna har observerats. Trots att is inte behöver vara den enda möjliga orsaken till de reflektiva områdena tror astronomer att det är den mest troliga förklaringen.
Man tror att de isiga regionerna är täckta till ett djup av några få meter och innehåller endast ungefär 1014–1015 kilogram is. Som jämförelse väger istäcket på Antarktis omkring 4 · 1018 kilogram, och Mars södra polkalott innehåller omkring 1016 kilogram vatten. Man vet ännu inte hur isen kom till Merkurius, men sannolikt härstammar den från kollisioner med kometer.
Merkurius gravitation är för liten för att planeten skulle kunna behålla någon betydande atmosfär över en längre tidsperiod; den har en tunn atmosfär bestående av syre, natrium, väte, helium och kalium. Atmosfären är inte stabil, vilket innebär att atomer kontinuerligt försvinner och ersätts av nya från ett flertal olika källor. Väte och helium kommer troligtvis från solvinden och diffunderar in i Merkurius magnetosfär. Nedbrytning av radioaktiva ämnen är en annan källa till helium samt till natrium och kalium. Troligen finns det även vattenånga som förts till Merkurius med kometer.
Trots sin långsamma rotation har Merkurius ett relativt starkt magnetfält med en styrka som är en procent av jordens magnetfält. Det är möjligt att detta magnetfält bildas på ungefär samma sätt som jordens, genom en dynamo i form av en cirkulerande flytande kärna. Forskare är dock osäkra på om Merkurius kärna fortfarande är flytande, även om senare uppgifter alltmer stödjer teorin att kärnan åtminstone är delvis flytande. Detta kan bero på tidvatteneffekterna under perioder av hög excentricitet. Det är också möjligt att Merkurius magnetfält är en kvarlämning av en tidigare generatoreffekt som nu upphört.
Merkurius magnetfält är starkt nog att skärma av solvinden runt planeten och bilda en magnetosfär som solvinden inte kan tränga genom.
Merkurius omloppsbana är den mest excentriska bland solsystemets större himlakroppar, med ett avstånd från solen som varierar mellan 46 000 000 och 70 000 000 kilometer. Det tar 88 dagar för Merkurius att färdas ett varv runt solen.
Bilderna till vänster illustrerar effekterna av excentriciteten, genom att visa Merkurius position utritad med ett intervall på fem dagar tillsammans med en cirkulär bana med samma radie. Den högre hastigheten när planeten är nära perihelium, det vill säga vid det kortaste avståndet till solen, syns tydligt.  
Detta varierande avstånd till solen, kombinerat med en unik 3:2-banresonans av planetens rotation runt sin axel resulterar i en komplex variation av yttemperaturen. Banresonansen medför att ett dygn på Merkurius varar exakt två merkuriusår, eller ungefär 176 jorddygn.Merkurius omloppsbana har en inklination på sju grader i förhållande till jordens omloppsbana, vilket visas i den understa bilden. Merkuriuspassager (då Merkurius befinner sig på en linje mellan jorden och solen) blir därför ganska sällsynta trots den korta omloppstiden. I genomsnitt sker merkuriuspassager var sjunde år.Merkurius axellutning är endast 0,01 grader. Det är en trehundradel av Jupiters, som är den näst minsta axellutningen bland planeterna på 3,1 grader. Detta betyder att en observatör vid Merkurius poler aldrig skulle se solens centrum stiga mer är 2,1 bågminuter över horisonten.På bestämda platser på Merkurius yta skulle en observatör under en enda Merkuriusdag kunna se solen stiga halvvägs, för att sedan gå ner innan den går upp igen. Detta är en följd av att Merkurius banhastighet ungefär fyra dagar före perihelium är exakt lika med dess rotationshastighet så att solens skenbara rörelse upphör.
När man upptäckte att Merkurius omloppsbana långsamt precesserar kunde man inte förklara detta med Newtons rörelselagar, och i många år trodde man att en annan planet med en omloppsbana ännu närmare solen existerade, vilket skulle kunna förklara precessionen. Det fanns också andra förklaringar som byggde på en liten tillplattning av solen. Framgångarna med sökandet efter Neptunus, baserat på störningar i Uranus omloppsbana, ledde astronomerna att tro på den förra teorin och den hypotetiska planeten fick namnet Vulkan. I början av 1900-talet kunde dock Albert Einsteins allmänna relativitetsteori ge en fullständig förklaring av den observerade precessionen. Merkurius precession beror på massdilatation, och gav en viktig bekräftelse av Einsteins teori. Merkurius är något tyngre vid perihelium än vid aphelium eftersom den där rör sig snabbare. Effekterna är mycket små: skillnaden i periheliums inträffande enligt respektive teori är endast 43 bågsekunder per århundrade. Effekten är än mindre för andra planeter: 8,6 bågsekunder per århundrade för Venus, 3,8 för jorden och 1,3 för Mars.Forskning tyder på att excentriciteten i Merkurius omloppsbana varierar kaotiskt från noll (cirkulär) till det höga 0,47 över flera miljoner år. Man tror att detta förklarar Merkurius 3:2-banresonans mellan omloppstiden runt solen och rotationen runt den egna axeln (i stället för det mer vanliga 1:1), då sannolikheten för ett sådant tillstånd är högre under en period med hög excentricitet.
Merkurius skenbara magnitud varierar från -2,6 (ljusare än Sirius) till 5,5.  Observationer av Merkurius är komplicerade på grund av dess närhet till solen, då den dränks i solens strålar nästan hela tiden. Merkurius kan endast observeras under en kort period på morgonen eller kvällen. Rymdteleskopet Hubble kan inte observera Merkurius då detta skulle skada dess känsliga instrument.
Merkurius ser ut att ha faser, precis som månen, när den observeras från jorden. Den är så att säga ny vid lägre konjunktion och full vid övre konjunktion. Planeten tenderar att vara osynlig under dessa tillfällen.  Halvmerkuriusfasen inträffar vid den största elongationen, när Merkurius stiger tidigast före solen vid största västliga elongation, och går ner senast efter solen vid östlig elongation. Dess avstånd från solen varierar från 17,9 grader vid perihelium till 27,8 grader i aphelium.Merkurius är i undre konjuktion i genomsnitt var 116:e dag, men detta intervall kan variera från 111 till 121 dagar på grund av planetens excentriska omloppsbana. Dess period av retrograd rörelse sett från jorden kan variera från åtta till femton dagar på båda sidorna av undre konjunktion.Merkurius ses oftare från den södra hemisfären än den norra, då de största möjliga västra elongationerna alltid sker när det är tidig höst på den södra hemisfären, medan dess största möjliga östra elongationer sker när det är senvinter på den södra hemisfären. I båda fallen är Merkurius vinkel till ekliptikan som allra störst, vilket gör att den börja stiga flera timmar innan solen i länder som tillhör det södra tempererade området, som Argentina och Nya Zeeland.  Vid de norra tempererade områdena stiger Merkurius aldrig över horisonten under mörka nätter. Merkurius kan, likt många andra planeter och de ljusaste stjärnorna, ses under en total solförmörkelse.Merkurius ses som ljusast från jorden när den är i växande fas, mellan halv och full. Fast planeten är längre bort vid växande fas än då den är en månskära, kompenserar det större belysta området det större avståndet. Det motsatta gäller för Venus, som är ljusast från jorden sett när den endast är en tunn skära.
Merkurius har varit känd sedan åtminstone 3000 f.Kr. Planeten var då känd av sumererna i Mesopotamien som Ubu-idim-gud-ud och under flera andra namn. Efter sumererna följde babylonierna (2000–1000 år före Kristi födelse). Observationshistorien är dokumenterad ända tillbaka dit, för 3 400 år, i lertavlorna MUL.APIN, det babyloniska verk som behandlar babylonisk astronomi och astrologi. Babylonierna kallade planeten Nabu eller Nebu efter ett sändebud till gudarna i deras mytologi.Antikens greker gav planeten två namn: Apollon, när den var synlig på morgonhimlen, och Hermes, när den syntes på kvällshimlen. Grekiska astronomer kom snart underfund med att dessa två namn syftade på samma himlakropp. Pythagoras var den förste grek att lägga fram denna teori.
Den första observationen av Merkurius från teleskop gjordes av Galileo Galilei under det tidiga 1600-talet. Trots att han kunde observera Venus faser var hans teleskop inte tillräckligt starkt för att kunna se Merkurius faser. År 1631 gjorde Pierre Gassendi de första observationerna av en transit av en planet då hans såg Merkurius passera solen just så som hade förutsagts av Johannes Kepler. År 1639 studerade Giovanni Zupi planeten i ett teleskop och upptäckte då att Merkurius hade faser likt månen och Venus. Dessa observationer visade entydigt att Merkurius kretsade kring solen.En mycket sällsynt händelse inom astronomin är när en planet passerar framför en annan sett från jorden, vilket kallas för ockultation. Det går flera århundraden mellan de tillfällen då Merkurius och Venus ockulterar varandra. En sådan händelse inträffade den 28 maj 1737 och är den enda historiska observationen av en ockultation med dessa båda planeter   Nästa gång Venus ockulterar Merkurius kommer att äga rum år 2133.De naturliga svårigheterna att observera Merkurius gör att planeten är mindre observerad än de övriga planeterna. På 1800-talet gjorde Johann Schröter observationer av ytdetaljer på Merkurius, men uppskattade felaktigt rotationstiden till 24 timmar. På 1880-talet kartlade Giovanni Schiaparelli planeten mer precist, och föreslog att Merkurius rotationstid var 88 dagar, samma som dess år på grund av tidvattenlåsningar. Detta fenomen är känt som bunden rotation, och uppvisas även av månen.
Teorin om att Merkurius rotation var bunden var vida spridd och det var en stor chock för astronomerna när radioobservationer på 1960-talet ifrågasatte detta. Om Merkurius skulle ha en låst rotation skulle den mörka sidan vara extremt kall, men mätningar av radiostrålning visade att den var mycket varmare än vad man tidigare trott.
Astronomerna var motvilliga att lägga teorin om Merkurius låsta rotation åt sidan och föreslog alternativa mekanismer såsom kraftiga vindar som skulle sprida värmen till baksidan för att förklara observationerna, men 1965 visade samstämmiga radioobservationer att planetens rotationstid var omkring 59 dagar. Data från Mariner 10 bekräftade därefter detta.Jordbaserade observationer spred inte mycket mer ljus över den innersta planeten, och det var inte förrän rymdsonder besökte Merkurius som man förstod de mest grundläggande egenskaperna. Nyligen gjorda tekniska framsteg har dock lett till förbättrade jordbaserade observationer. År 2000 gav högupplösta bilder från Mount Wilson-observatoriet de första vyerna över delar av Merkurius som Mariner 10 aldrig fotograferade.
Att utforska Merkurius från jorden innebär stora tekniska utmaningar, eftersom planeten kretsar mycket närmare solen än vad jorden gör. En rymdsond med målet Merkurius, uppskjuten från jorden, måste färdas över 91 miljoner kilometer mot solen, vilket dels kräver mycket energi för att upphäva en del av jordens omloppshastighet (trettio kilometer per sekund) för att över huvud taget komma in en omloppsbana runt Merkurius som ligger närmare solen än vad jordens omloppsbana gör; dels krävs mycket energi för att bromsa in sonden då den kommer till rätt avstånd från solen, efter att sonden har samlat på sig fart längs den 91 miljoner kilometer långa utförsbacken mellan jordens och Merkurius banor. Vidare måste denna energi för inbromsningen föras med som raketbränsle i sonden eftersom Merkurius mycket tunna atmosfär inte ger någon möjlighet till att gå ner i atmosfären och bromsa med hjälp av luftmotståndet. 
Faktum är att det krävs mer energi för att nå till Merkurius än vad det gör för att helt lämna solsystemet.
Bara två rymdsonder har hittills nått Merkurius: Mariner 10 1974 och 1975 samt Messenger 2008, 2009 och 2011.
Den första rymdsonden som passerade Merkurius var Nasas Mariner 10 som besökte Merkurius tre gånger mellan åren 1974 och 1975). Rymdsonden använde sig av Venus gravitation för att ändra sin bana så den skulle kunna närma sig Merkurius, och blev därmed den första att använda sig av denna så kallade gravitationsslunga. Mariner 10 tog de första närbilderna av Merkurius yta, vilka direkt visade på dess många kratrar, och avslöjade också många olika geologiska strukturer, såsom jättelika ärr som senare antogs vara ett resultat av att planeten minskat något i storlek under sin barndom. Dessvärre kunde bara en sida av Merkurius fotograferas, vilket resulterade i att endast 45 procent av ytan kartlades.Rymdsonden passerade nära Merkurius tre gånger och kom som närmast 327 kilometer från ytan. Vid den första passagen upptäckte sondens instrument ett magnetfält. Detta kom som en stor överraskning för planetgeologerna, då man trott att Merkurius rotation skulle vara för långsam för att generera en tillräckligt betydande dynamoeffekt för att upprätthålla ett magnetfält. Den andra passagen användes mest för fotografering, men vid den tredje passagen lyckades man skaffa fram ytterligare information om magnetfältet. Informationen avslöjade att Merkurius magnetfält var mycket likt jordens, och att det också stötte bort solvinden runt planeten. Ursprunget till Merkurius magnetfält är dock fortfarande osäkert, och det finns flera konkurrerande hypoteser.Endast några dagar efter Mariner 10:s sista passage tog dess bränsle slut, varför dess omloppsbana inte längre kunde kontrolleras och man bestämde sig för att låta rymdsonden stänga av sig själv. Man tror att Mariner 10 fortfarande kretsar kring solen, och att den passerar nära Merkurius med några månaders mellanrum.
Ett andra Nasa-uppdrag till Merkurius, benämnt MESSENGER (MErcury Surface, Space ENvironment, GEochemistry, and Ranging), startade den 3 augusti 2004, från Cape Canaveral AFS ombord på en Delta II-raket. Messenger kom att göra flera närpassager av planeter innan den gick in i en omloppsbana för att kretsa kring Merkurius. Rymdsonden passerade jorden i februari 2005, Venus i oktober 2006 och i juni 2007. Tre passager av Merkurius gjordes 2008 och 2009, och den 18 mars 2011 gick sonden in i omloppsbana runt Merkurius. Den 24 april 2015 fick sonden slut på bränsle och 30 april 2015 kraschade sonden planenligt på planeten.Rymdsonden var utformad för att öka kunskapen inom sex nyckelområden: 
var den tunna atmosfären kommer ifrån.Rymdsonden bar med sig utrustning för att fotografera Merkurius i högre upplösning än vad Mariner 10 gjorde. Sonden bar även med sig spektrometrar för att undersöka ämnen i kärnan och magnetometrar för att mäta laddade partiklars hastighet. Detaljerade mätningar av sondens hastighet när den kretsar har använts för att komma fram till information om Merkurius inre struktur.
Japan tillsammans med European Space Agency har skjutit upp en satellit med namnet BepiColombo, som kommer att kretsa kring Merkurius med två rymdsonder: den ena för att kartlägga planeten och den andra för att studera dess magnetosfär. I den ursprungliga planen fanns även en landare med, men den har tagits bort.  Precis som Messenger kommer BepiColombo att göra nära passager av planeter och passera Merkurius några gånger. Uppskjutningen genomfördes den 20e oktober 2018 och sonderna planeras att ligga i omloppsbana runt Merkurius sent 2025 och ska studera Merkurius i ungefär ett år.Sonderna kommer att bära med sig utrustning som liknar Messengers, bland annat flera spektrometrar som kommer att studera planeten i flera olika våglängder:
gammastrålning.Förutom mätningarna av själva planeten kommer BepiColombo att pröva den allmänna relativitetsteorin med ökad noggrannhet.Rymdsonden är namngiven efter forskaren Giuseppe (Bepi) Colombo, som var den förste att förklara Merkurius 3:2-banresonans med solen och som 1974 var inblandad i planeringen av Mariner 10.

Minggravarna (明十三陵, Míngshísānlíng) är ett kejserligt gravfält från den kinesiska Mingdynastin (1368–1644). Gravfältet ligger cirka 45 km norr om centrala Peking i Kina. Minggravarna innehåller mausoleer för tretton av Mingdynastins totalt sexton kejsare och dessutom sju satellitgravar för konkubiner och eunucker. Graven Dingling för kejsar Wanli är utgrävd och det underjordiska palatset där kejsaren låg begraven hålls öppet för turister.
Sedan år 2000 är Ming- och Qingdynastiernas kejserliga gravar, där Minggravarna ingår, listade som världsarv av Unesco. Gravfältet är en av Pekings populäraste turistattraktioner.
När Mingdynastins tredje kejsare Yongles kejsarinna Xu avled 1407, började Yongle sökandet efter en lämplig begravningsplats, och platsen för Minggravarna valdes. Uppbyggnaden av gravfältet började 1409 med graven Changling där kejsarinnan Xu begravdes 1413. Kejsare Yongle dog och begravdes i samma grav 1424. Utbyggnaden av gravfältet med ytterligare tolv kejsargravar pågick fram till 1644, då Mingdynastin föll.  I samband med dynastins fall förstörde, plundrade och brände Li Zicheng delar av Minggravarna under sin väg söderut mot Peking.Tre av Mingdynastins kejsare ligger inte begravda i Minggravarna. Dynastins grundare, kejsar Hongwu, är begravd i Xiaoling i Nanjing. Dynastins andre kejsare (Jianwen) har ingen grav eftersom han försvann i samband med att Yongle tog makten 1402. Mingdynastins sjunde kejsare Jingtai blev av politiska skäl begravd i Jingtailing, i Pekings nordvästra utkant.Minggravarna listas sedan år 2000 tillsammans med de övriga Ming- och Qingdynastiernas kejserliga gravar som världsarv.
I dalen längs foten av Tianshouberget i Changpingdistriktet 45 km norr om centrala Peking i Kina är de tretton Minggravarna uppförda. Utöver kejsargravarna finns även sju satellitgravar för konkubiner och eunucker. Gravarna och dess tillhörande byggnader är jämfört med kinas äldre kejsargravar väl bevarade. Platsen för gravarna är noga utvald och är optimal ur ett feng shui-perspektiv med omslutande berg på norra sidan och vatten i söder. Gravfältet upptar en yta av totalt 80 kvadratkilometer.Utförandet på varje kejsargrav varierar i storlek och komplexitetsnivå med grundlayouten är snarlik för alla gravarna. Varje grav är byggd i riktning mot en kulle och inleds med en stenbro. Därefter följer huvudporten och en stele. Graven fortsätter med Ling'enporten och därefter Ling'enpalatset (隆恩殿). Ling'enpalatset är en offersal och användes när en efterföljande kejsare visade sin vördnad för sina förfäder. Efter Ling'enpalatset kommer ytterligare en port, Lingxingporten, som följs av ett stenaltare. Efter stenaltaret står Andetornet (明楼) som omges av en kvadratisk borg. Den kvadratiska borgen ansluter till den Runda borgen eller Skattborgen (宝城) som är en cirkulär mur som omsluter gravhögen. Gravhögen är en konstgjord cirkulär kulle av packad jord. Under gravhögen finns det underjordiska palatset där de gravsatta vilar.
Från södra delen av Minggravarna upp mot Changling leder en drygt 7 km lång processionsväg. Processionsvägen inleds med en stor och mycket detaljrikt utsmyckad stenport med fem ingångar som leder rakt mot Changling och den högsta toppen av Tianshouberget. En dryg kilometer efter stenporten följer Stora röda porten med tre genomgångar som är huvudentrén in till Minggravarna. Fortsätter man genom Stora röda porten kommer man till Stelepaviljongen som är en paviljongbyggnad innehållande en hög stele som bärs av en sköldpadda av sten. Efter Stelepaviljongen kommer processionsvägens mest karakteristiska del där vägen är kantad av 30 stenstatyer av drakar, lejon, kameler, elefanter, hästar, generaler och tjänstemän. Slutligen passerar processionsvägen en stenbro men sju halvcirkelformade brospann innan vägen fortsätter fram till Changling. Det leder även mindre processionsvägar till de övriga gravarna som ansluter mot huvudprocessionsvägen.
Dingling är den första kejsargrav i Kina som officiellt har öppnats och grävts ut av de kinesiska myndigheterna. Det finns andra kejsargravar som är utgrävda, men de har initialt öppnats av gravplundrare och har senare formellt grävts ut. Med start i maj 1956 och under ett år framåt grävdes Dingling ut och över 3 000 föremål hittades i det underjordiska palatset. Föremålen var huvudsakligen konstskatter av guld, silver, jade och porslin. Det påträffades även kejserliga kläder som gav värdefull information om Mingdynastins begravningsriter. År 1959 öppnades det underjordiska palatset för allmänheten.Utgrävningen av Dingling har kritiserats för att inte ha varit så planerad och strukturerad som officiellt påstås. Det råder tveksamheter om huruvida gravöppningen var formellt godkänd. Dessutom har hanteringen av de upphittade fynden kritiserats. Framför allt kritiseras det sätt på vilket de kejserliga kvarlevorna och annat organiskt material såsom träkistor och kläder omhändertogs. En stor del av det organiska materialet förstördes efter att ha utsatts för fukt. Resterna av träkistorna slängdes efter att replikor producerats och de kejserliga skeletten brändes 1966 av rödgardister under inledningen av Kulturrevolutionen. Den misslyckade utgrävningen av Dingling har använts som argument mot att öppna andra kejserliga mausoleer såsom Qianling från Tangdynastin och den första kejsaren Qin Shi Huangdis mausoleum.
I dag är Minggravarna ett av Pekings populäraste turistmål och besöktes under åren 1981 till 2000 årligen av ungefär 5 000 000 turister, varav som mest 40 000 per dag. Tre av kejsargravarna är öppna för turism: Changling, Zhaoling och Dingling, där man även kan gå ner i Dinglings underjordiska palats. Även processionsvägen med dess stenskulpturer är öppen för turister. Minggravarna besöks ofta i kombination med besök på kinesiska muren som passerar precis norr om gravfältet.
Wang, Yonglin (2011) (på engelska). Thirteen Imperial Tombs of the Ming Dynasty. Peking: Foreign Languages Press. ISBN 978-7-119-06755-1 
Lu, Baouchun (2006) (på engelska, kinesiska). Imperial mausoleums of China 中国皇帝陵. China national art photograpg publishing house. ISBN 7-80069-732-0 
Paludan, Ann (1991). The Ming Tombs. Hong Kong: Oxford University Press. ISBN 0195850033
Brown, J. D.; Mapps John, Rydén Bo, Nowitz Richard (2005). Beijing: [med fakta om förbjudna staden, Himmelska fridens torg, Sanlitun, Sommarpalatset, kinesiska muren, Minggravarna och mycket mer!]. Berlitz reseguide, 99-0191263-6 (1. uppl.). Stockholm: Wahlström & Widstrand. Libris 9941851. ISBN 91-46-21358-9

MissingNo. (japanska: けつばん, Hepburn: Ketsuban?) är en icke-officiell typ av Pokémon som finns med i datorspelen Pokémon Red, Blue och Yellow, där den är en av över 60 stycken så kallade glitch-Pokémon som förekommer i dessa spel. MissingNo., vars namn står för "Missing Number", existerar som hjälp för Game Freaks programmerare vid undantagshantering och återfinns när spelen försöker få tillgång till data för icke-existerande Pokémon; spelen var från början utvecklade för 190 Pokémon, men endast 151 av dessa kom med i de slutgiltiga versionerna.
MissingNo. är oftast formad som ett vanställt och bakvänt "L" eller ett "d" och återfinns i spelarens Pokédex under numret 000. Den är av typerna Bird och Normal, är drygt tre meter lång, väger knappt 1 600 kilogram och har tre attacker. MissingNo. dokumenterades först av Nintendo i Nintendo Power i maj 1999. Efter att en spelare stridit mot den kan temporära grafikglitchar förekomma, vilket gjorde att Nintendo avrådde alla försök att strida mot MissingNo. Trots Nintendos officiella varning beskrevs tillvägagångssättet för att strida mot MissingNo. i flera speltidskrifter och spelguider. 
IGN har uppmärksammat MissingNo. som ett av de tio mest framstående påskäggen i datorspel. Fans av spelen har försökt göra MissingNo. till en del av Pokémons kanon, främst genom fanart och fanfiction, och dess påverkan på spelare har även varit föremål för flera sociologiska studier.
Pokémon började som två datorspel, Pocket Monsters: Red och Green (ポケットモンスター 赤・緑), till Game Boy. Dessa spel är utvecklade av Game Freak, utgivna av Nintendo och släpptes först i Japan den 27 februari 1996. I spelen antar spelaren rollen som en nybliven Pokémontränare, vars uppgift är att fånga och träna vilda varelser som kallas för Pokémon; namnet är ett teleskopord skapat av orden "Pocket" och "Monster". Spelaren använder sig sedan av varelsernas egenskaper för att i strid möta och besegra andra tränares Pokémon. Några av dessa egenskaper kan även göra det möjligt för spelaren att navigera spelvärlden på nya sätt, såsom att surfa över vattendrag eller flyga till tidigare onåbara platser.Nintendo dokumenterade först glitch-Pokémon MissingNo.:s uppkomst i Nintendo Power i maj 1999 och gick då ut med en varning om att även om spelaren inte ens försökte fånga MissingNo. kunde all kontakt med den radera spelarens sparfil eller störa spelets grafik. MissingNo. påträffas oftast genom att använda sig av den så kallade Old Man-tricket, som aktiveras när spelaren tar sig till Viridian City och talar med spelfiguren Old Man. Efter att han har demonstrerat hur Pokémon fångas flyger spelaren till Cinnabar Island och där används förmågan Surf för att surfa upp och ned på den östra kusten av ön, utan att lämna kustlinjen, tills det att MissingNo. påträffas. Nintendo har även sagt att MissingNo. kan påträffas för spelare som utför det så kallade Fight Safari Zone Pokémon-tricket.
Anledningen till att MissingNo. kan påträffas i spelen beror på tre orsaker. Den första är beroende av spelens slumpmässiga stridssystem, där spelaren själv inte alltid kan påverka när eller var en Pokémonstrid ska äga rum. Varje område i spelen tilldelar ett värde till olika Pokémon i en buffert, varifrån spelen sedan hämtar dessa värden för att bestämma vilken vild Pokémon som spelaren ska möta i nästa strid. Dock är områdena runt de östra kustlinjerna vid både Cinnabar och Seafoam Island inte tilldelade några värden i denna buffert utan istället hämtas de värden som fanns i området spelaren senast befann sig. Städerna i spelen har inga områden där vilda Pokémon kan påträffas och på grund av detta uppdateras inte datan när spelaren tar sig till en stad; samma princip gäller när spelaren flyger från en stad till en annan.
Den andra orsaken är den demonstration Old Man ger spelaren i Viridian City. Under denna demonstration byts spelarens namn ut mot Old Man och istället för att lagra spelarens namn i en temporär variabel, vilket skulle tagit upp för mycket minne, lagras namnet i en separat tabell där vilda Pokémon normalt lagras. Spelarens namn är uppbyggt av sex hexadecimala värden, som alla är en byte i längd. Spelen använder sig av tre shortvärden, som är två byte stora, för att specificera nycklarna för vilken art och nivå de olika Pokémon ska vara. Pokémon som påträffas runt kustlinjerna vid Cinnabar och Seafoam Island får sina arter bestämda av det tredje, femte och sjunde tecknet i spelarens namn medan deras nivå bestäms av det andra, fjärde och sjätte tecknet; spelen läser även av det åttonde, nionde, tionde och elfte tecknet men eftersom en spelares namn enbart kan vara maximum sju tecken långt är dessa värden antingen null eller noll, vilket leder till att en glitch-Pokémon vid namn 'M (00) kan påträffas.Den tredje orsaken ligger i spelens undantagshantering. Om spelen väljer ett värde från bufferten som inte matchar det av en existerande Pokémon startas en funktion som gör det möjligt för spelaren att i strid möta MissingNo., vars namn står för "Missing Number". Precis som med andra vilda Pokémon i spelen kan spelaren välja att fly från, strida mot eller försöka fånga MissingNo.MissingNo. existerar i spelen enbart för att fylla upp tomma datablock. Eftersom block lagras exponentiellt kräver spelen 256 datablock; 128 datablock räckte inte för att lagra de 151 Pokémon som finns i spelen. Shigeki Morimoto, en av spelens programmerare, har sagt att det från början var tänkt att finnas 190 Pokémon i spelen. De 39 datablock som blev över fram till den tänkta Pokémon nummer 190 fylls istället upp av MissingNo. och de övriga datablocken upp till nummer 255 fylls av andra glitch-Pokémon. På samma sätt som för Pokémon används 128 datablock för att lagra de saker spelaren har med sig i en lista, vilket leder till att den sak spelaren har på plats sex i denna lista får sitt antal ökat till 128 efter att MissingNo. påträffats (trots att det tänkta maximiantalet är 99). Utöver detta utsätts spelarens Hall of Fame, vilket är ett sorts Pokémongalleri som blir tillgängligt efter spelaren har besegrat Elite Four, för en glitch som är permanent. Temporära grafikglitchar kan förekomma, men försvinner när spelaren studerar en annan Pokémons statistiksida eller när spelkonsolen startas om.
MissingNo. kan påträffas i den japanska versionen av Pokémon Blue och har i spelarens Pokédex beskrivningen コメント さくせいちゅう, vilket kan översatt till "kommentar kommer att skrivas". MissingNo. existerar i Pokémon Yellow, men kräver att spelaren använder sig av Trainer escape-tricket; formen på MissingNo. finns i flera olika varianter i detta spel och skiljer sig från utseendet i Pokémon Red och Blue. MissingNo. har framgångsrikt importeras in i Pokémon Stadium och Pokémon Stadium 2, men har då annorlunda utseenden än i Red och Blue. MissingNo. finns även tillgänglig i Pokémon Red och Blue som lanserades på Nintendo 3DS Virtual Console i februari 2016.MissingNo. uppgavs av fans vara synlig i Pokémon X och Y, men det visade sig kort därefter att objektet i spelen inte var MissingNo. Via överföringsapplikationen Pokémon Bank försökte fans exportera MissingNo. från Pokémon Red och Blue till Pokémon Sun och Moon. Försöken misslyckades, men orsakade glitchar för de Pokémon som framgångsrikt överfördes.
En fångad MissingNo. är en fullt fungerande Pokémon och återfinns i spelarens Pokédex under numret 000. MissingNo. är alltid av typerna Bird och Normal, är drygt tre meter lång, väger knappt 1 600 kilogram, har tre attacker (2× Water Gun och Sky Attack) och avger ständigt samma ljud när den möts i strid. MissingNo. är formad som ett vanställt och bakvänt "L" eller ett "d", men kan även anta skepnaderna av en Kabutops, Aerodactyl eller Ghost.
Trots att MissingNo. enbart finns med i några enstaka spel har den fått mycket uppmärksamhet. Nintendo benämnde den som en "programmeringsnyck" och varnade spelare för att försöka påträffa den, där de hävdade att MissingNo. kunde leda till att spelaren var tvungen att starta om spelet från början för att bli av med grafikglitcharna. Detta påstående har senare motbevisats, där den enda permanenta glitchen är den som vanställer spelarens Hall of Fame. Trots Nintendos varning trycktes information om hur MissingNo. kunde påträffas i flera speltidskrifter och spelguider på grund av de positiva effekterna den påstods ge spelaren efter en strid. Vissa spelare försökte sälja "tips" på hur man fångade MissingNo. för upp till $200. Den 8 april 2009 tog IGN med MissingNo. på sin lista över de topp tio mest framstående påskäggen i datorspel, där de särskilt lyfte fram den nytta spelaren fick genom att påträffa vad de benämnde "en mytomspunnen 'glitchimon'." IGN skrev att "det verkligen säger något om Pokémon-fans när de tar det som skulle kunna vara en spelförstörande glitch och använder den som en genväg för att öka på sina Pokémons nivåer" och de benämnde MissingNo. som en oförglömlig glitch som hjälpte Pokémon Red och Blue att bli två väldigt berömda spel.Det har utförts sociologiska studier av spelares mottagande av MissingNo. Sociologen William Sims Bainbridge konstaterade att Game Freak hade skapat "en av de mest populära glitcharna någonsin i datorspelshistorian" och han beskrev de kreativa sätt spelarna brukade använda glitchen på. I boken Pikachu's Global Adventure: The Rise and Fall of Pokémon skrev professorn Julian Sefton-Green om sin studie av sin sons reaktioner över MissingNo.:s användbarhet som ett "fusk" till spelen och han noterade att barnets upplevelse av spelen ändrades drastiskt. Sefton-Green nämnde att i och med MissingNo.:s existens raserades illusionen av spelens slutna värld och istället påmindes barnet om att det enbart var ett datorprogram. Boken Playing with Videogames innehåller en ingående studie av MissingNo., vilken främst berör spelarnas nyfikenhet när de påträffar denna glitch-Pokémon. I studien framkommer det hur spelarna jämför varandras anteckningar om MissingNo.:s utseende och hur de bedömer och kritiserar varandras upptäckter. I boken skrivs det om hur spelarna försökte göra MissingNo. till en del av Pokémons kanon, främst genom fanart och fanfiction, och att spelarna på så sätt hyllade Pokémon-spelens imperfektioner. Författaren skrev att på grund av denna popularitet är MissingNo. ett unikt fall av en glitch. Den 1 augusti 2016 delade Tokiya Sakuba, en av illustratörerna av Pokémon Trading Card Game, med sig av en illustration av MissingNo.:s olika skepnader.
Den här artikeln är helt eller delvis baserad på material från engelskspråkiga Wikipedia, MissingNo., 26 januari 2014.
Loe, Casey (1999) (på engelska). Official Pokémon Perfect Guide Includes Red-Yellow-Blue. Versus Books. ISBN 1930206151 
Newman, James (2008) (på engelska). Playing with Videogames. Taylor & Francis. ISBN 0415385237 
Ota, Shigeru (1999). Moyse, Claude M.. red. Pokémon: Officiell strategiguide. Kungsbacka: Nintendo, Bergsala AB. 3420358S 
Schlesinger, Hank (2001) (på engelska). Pokémon Future: The Unauthorized Guide. St. Martin's Paperbacks. ISBN 0312977581 
Sefton-Green, Julian (2004) (på engelska). "Initiation Rites: A Small Boy in a Poké-World" i Joseph Jay Tobins Pikachu's Global Adventure: The Rise and Fall of Pokémon. Duke University Press. ISBN 0822332876 

Modernism är en rörelse inom arkitektur som uppkom på 1920-talet med CIAM (Congrès Internationaux d'Architecture Moderne) som språkrör. Denna ideologi var dominerande inom arkitektur och stadsplanering under större delen av 1900-talet. Rörelsen omfattar ett flertal olika stilar, bland annat funktionalism, brutalism och high tech-arkitektur. Modernismen karakteriseras av en avskalad och geometriskt enkel arkitektur, fri från ornament då det är själva formerna och konstruktionen som står för det arkitektoniska och konstnärliga värdet.
Rörelsen uppkom i Europa i efterdyningarna av första världskriget, då man ansåg att det behövdes en ny stilinriktning för den nya värld som måste byggas upp. Detta tankesätt kombinerades dessutom med ett ökat industriellt byggande vid denna tidpunkt. Den modernistiska rörelsen har däremot rötter längre tillbaka, till exempel i 1800-talets ingenjörsarkitektur, amerikanen Louis Sullivans skyskrapearkitektur och de avantgardistiska stilarna i början av 1900-talet, till exempel futurism och konstruktivism. Den "nya sakligheten", eller[källa behövs] funktionalismen, kom att dominera rörelsen före andra världskriget och det var Weimarrepublikens Tyskland som blev utvecklingens centrum, till stor del genom Bauhausskolan i Dessau.
Den stora internationella spridningen av modernismen skedde efter andra världskriget, då rörelsen till stor del kom att dominera arkitekturen. Samtidigt hade stilyttringarna ändrats och fick till exempel uttryck genom dels mer grova former i form av beton brut-arkitektur och brutalismens obehandlade fasadmaterial å ena sidan och high tech-arkitekturens lätta, ofta uppglasade konstruktioner å andra. På 1960- och 1970-talen kom modernismen att kritiserats hårt av den postmodernistiska rörelsen, som präglades av eklekticism och inrymde vissa element av mer klassiska ideal, och som kom att ta över en större del av arkitekturscenen, särskilt i USA. Huruvida modernismen är död eller inte är omdebatterat, men under 1990-talet uppkom begrepp som nyfunktionalism och supermodernism (eller nymodernism), som dragit inspiration från modernismen. Även inriktningar som dekonstruktivism och kritisk regionalism vilar på en modernistisk bas.
Redan innan modernismen fick sitt ideologiska genombrott på 1920-talet existerade flera tankeriktningar som visade åt vilket håll arkitekturen var på väg. Stilar som futurismen och konstruktivismen banade väg för den omvandling av arkitekturen som skulle komma. En del i detta var utnyttjandet av nya och bättre material, som armerad betong och mer effektivt stål, samt inflytande från industrin som sökte effektivare byggnadsmetoder. Under det tidiga 1900-talet började också flera arkitekter röra sig bort från ornamentiken, till exempel Adolf Loos, som 1908 publicerade sin bok Ornament und Verbrechen (Ornament och brott), där han kraftigt kritiserar den ornamentrika jugendstilen. En av de första arkitekterna som formgav byggnader för en effektiv industriproduktion var Peter Behrens, som kom att bli en stor förebild för de kommande modernisterna, bland annat hans lärling Walter Gropius. Bland ett av Behrens mer betydelsefulla verk finns AEG:s turbinfabrik i Berlin, med stränga och odekorerade former. I projektet Une Cité Industrielle, utvecklat mellan 1901 och 1904, visade den franske arkitekten Tony Garnier betongens konstruktiva egenskaper.
I Italien växte stil- och tankeriktningen futurismen fram, vars förespråkare förkastade det gamla och hyllade förändring (gärna i form av krig), de stora metropolerna och industrialismen. Filippo Tommaso Marinetti skrev 1909 ett futuristiskt manifest där han hyllade industriålderns tempo, fara och våldsamhet. Den främste arkitekturteoretikern inom futurismen var Antonio Sant'Elia, som lanserade sin Città Nuova, en vision av framtidens städer i form av en samling skisser. Byggnaderna på skisserna består av stora, sammanhängande höghuskomplex, till formen inspirerade av vattenkraftverk, fulla av vertikala och horisontella kommunikationer. En annan av futurismens arkitekter var Virgilio Marchi och bådas verk karakteriseras av byggnader som stod i samband med teknik eller trafik. Futuristernas hyllning av kriget gjorde att flera av dem tog värvning under första världskriget, där många av dem dog på slagfältet, bland dem Sant'Elia. Skisserna i Città Nuova gjorde dock stort intryck på flera arkitekter, bland dem Erich Mendelsohn, som i liknande karaktärsfulla skisser skapade fabriker, järnvägsstationer och hangarer. Mendelsohn fick däremot inte förverkliga några av dessa, utan den första byggnad som blev verklighet var Einsteinobservatoriet i Potsdam (1919–20). Denna betongbyggnad kan sägas tillhöra betongexpressionismen, en av de tre större inriktningarna av en arkitekturform som använde olika material till sin yttersta spets i fantasifulla former. 
De andra två var glasexpressionismen och tegelexpressionismen. Särskilt tegelexpressionismen kom att utvecklas kraftigt på grund av att tegel fortfarande var det vanligaste byggnadsmaterialet. I de delar av Europa där tegel traditionellt varit ett dominerande byggnadsmaterial, till exempel norra Tyskland, Nederländerna och till viss del Skandinavien, nådde tegelexpressionismen sin högsta nivå. Den nederländska varianten av tegelexpressionism hade sitt centrum i Amsterdam och kom därför att kallas Amsterdamskolan. Här var de drivande krafterna arkitekterna Michael de Klerk och Piet Kramer. Ett framstående exempel för Amsterdamskolan är de Klerks stora bostadsområde Eigen Haard i Amsterdam. När de Klerk dog 1923 ebbade Amsterdamskolans inflytande ut, samtidigt som funktionalismen började växa sig stark i Europa.
En arkitekturinriktning som uppvisade samma entusiasm för de nya byggnadsteknikernas obegränsade möjligheter som futurismen och expressionismen, var konstruktivismen. Denna fick sin upprinnelse till största delen i det nyskapade Sovjetunionen, där bröderna Naum Gabo och Antoine Pevsner år 1920 författade Konstruktivismens grundprinciper. Dessa var: inga fasta kroppar, inga slutna rum, ingen användning av färg för rent dekorativt syfte, ingen användning av dekor och inga statiska formelement. Byggnadernas konstruktion skulle vara synlig och läsbar och rummens olika funktioner skulle kunna uttydas genom dess utformning. Bland de mest kända projekten från konstruktivismen var Vladimir Tatlins Monument för den tredje internationalen. Detta, liksom de flesta av de mer storslagna projekten, blev dock aldrig realiserade. En person som kom att ha stor betydelse för konstruktivismens fortsatta spridning inom arkitekturen, var multikonstnären El Lissitskij. Lissitskij var även verksam i Tyskland, där han var en av arrangörerna bakom den första ryska konstutställningen i Berlin 1922. Denna utställning gjorde stort intryck på framför allt De Stijl-rörelsen och Bauhausskolans arkitektur.
I efterdyningarna av första världskriget vände sig många inom den konstnärliga världen bort från krig och man ansåg att en helt ny värld måste byggas upp. Inom byggsektorn hade kriget lett till en brist på arbetskraft och som resultat såg man en allt större industrialisering av arkitekturen. Bidragande var även det faktum att krigsindustrin, särskilt i Tyskland, nu var tvungen att ställa om till mer fredliga syften. Risken för att industrialismen återigen skulle spåra ur och urarta till krig ignorerades då man såg den nya socialistiska ideologin som en garant för freden. Inspirationen till den nya arkitekturen togs däremot inte från industrin, utan från bildkonsten; samspelet mellan konstnärer och arkitekter hade redan under kriget funnits inom konstruktivismen och senare De Stijl. I Tyskland innebar nederlaget i första världskriget en uppgörelse med nationens förflutna, vilket innebar att det inom flera konstinriktningar fanns efterfrågan på nya principer. I och med detta förlorade expressionismen, som trots sin kritiska karaktär gentemot kejsardömet förknippades med det gamla Tyskland, initiativet.Inom den modernistiska rörelsen kom flera olika stilar att utvecklas. En av Behrens lärlingar, Adolf Meyer, förespråkade en strikt och geometrisk modernism, som särskilt ses i Fagusfabriken (1910–1914), en byggnad han ritade i samarbete med Walter Gropius. I denna byggnad kan man se en föregångare till den arkitektur som senare kom att renodlas i Gropius Bauhausskola i Dessau. Mot Meyers strikta form av funktionalism uppkom på 1920-talet en mer organisk funktionalism, med arkitekter som Mendelsohn, Hugo Häring och Hans Scharoun som förgrundsmän.
År 1917 utkom första numret av tidskriften De Stijl i Holland, i vilken den nya konstinriktningens manifest formulerades för första gången. Grundmeningen var att människan i det moderna samhället vänder sig bort från naturen och mot en ny och ren realitet. Gruppens frontfigurer var de holländska konstnärerna Piet Mondrian och Theo van Doesburg, där van Doesburg var den mer utåtriktade som reste runt i Europa och aktivt propagerade för den nya stilen. Mondrian var däremot mer inåtvänd, men han formulerade dock den nya tidskriftens första artikel, som han inleder: 
 Mondrian stod även för det sätt att måla som kom att bli mest representativt för den nya stilen: neoplasticism. Neoplasticismen bestod av målningar som med hjälp av tjocka svarta linjer delas in i ett flertal mindre rektanglar, som antingen är vita, grå eller i någon av primärfärgerna blått, rött och gult. Endast horisontella och vertikala formelement fick förekomma.Med inspiration från tavlorna skapades några av de fåtal byggnader som stilen lämnade efter sig. Först märktes influenserna i en villa av Robert van 't Hoff och senare i flera byggnader i trädgårdsstaden Hilversum, ritade av stadens stadsarkitekt Willem Marinus Dudok. Dudok kom även att rita stadens rådhus, ett antal skolor och bostadsområden i en stil inspirerad av både De Stijl-gruppens lätthet och den amerikanske arkitekten Frank Lloyd Wrights något klossiga stil. Den byggnad som däremot mer än någon annan kommit att förknippas med De Stijl är Gerrit Rietvelds Villa Schröder, som på ett mycket klart sätt anknyter till Mondrians konst med sina betongskivor i olika nivåer, målade i vitt eller olika nyanser av grått, för att ge olika djupverkan. De Stijl-rörelsen nådde sin mest inflytelserika nivå under 1923–24, men lämnade däremot inte efter sig så många färdigställda projekt, utan de flesta stannade på projektstadiet. Dock kom rörelsen att bli en av de viktigaste inspirationsgivarna till modernismen. Det var dock J.J.P. Oud som kom att bli den mest betydande modernistiska arkitekten i Holland. Ouds tidiga projekt var påverkade av De Stijl, men han rörde sig med tiden allt närmre den tyska funktionalismen. Även van Doesburg kunde vid vissa tillfällen överge sin neoplasticism, vilket till exempel kan ses i dennes kompakta hus i funktionalistisk stil som han byggde i Paris 1931.
Bauhausskolan i Weimar grundades 1919 när Walter Gropius tog över Weimars konsthantverksskola efter belgaren Henry van de Velde och slog ihop denna med stadens konstskola. Resultatet kom att bli en av modernismens mest inflytelserika institut. I den allt mer radikala miljön lämnade flera av de mer hantverksinriktade lärarna skolan och ersattes då av nya. I den nya lärarkåren ingick en stor del av den tidens frontfigurer inom arkitektur, formgivning och konstpedagogik, flera var representanter för den abstrakta konstruktivismen. Bland de som anställdes fanns László Moholy-Nagy, en konstruktivist, som kom att ha stor betydelse för skolans utveckling och som till exempel gav upphov till skolans moderna typografi. Arkitektoniskt blandades här den ryska konstruktivismen med den holländska De Stijl-rörelsen tillsammans med den franske arkitekten Le Corbusiers renodlade arkitekturteori. 1925 tvingades skolan flytta från det något konservativa Weimar till det socialdemokratiska Dessau, där Gropius ritade nya byggnader åt skolan, trogna den nya stilen. I byggnaderna betonade Gropius dess horisontalitet, särskilt med hjälp av fönsterband. Man visade även på nya konstruktiva möjligheter, till exempel genom ett djärvt spann i en överbyggnad som sammanbinder två byggnadskroppar.
Den arkitektur som uppstod i Bauhausskolan i Tyskland, liksom i Nederländerna och Tjeckoslovakien, benämndes av utövarna själva helst som "ny saklighet" (neue Sachlichkeit) eller "ny arkitektur". Man ville undvika en kategorisering av den nya rörelsen in i en särskild stil. Man ansåg att detta skymde arkitekturens nya område: det sociala ansvaret. Man såg sig inte som endast arkitekter, utan även som samhällsomdanare, inte endast i ett regionalt eller nationellt perspektiv utan även internationellt. För att undvika stilindelningen motsatte sig flera arkitekter benämningen "funktionalism", en term som troligen yttrades för första gången 1923, men denna term har ändå blivit den mest använda i bland annat Tyskland och Skandinavien. En klar inspirationskälla för funktionalisterna var också den amerikanske arkitekten Louis Sullivans devis: "Form follows function". Inom funktionalismen rymdes flera olika riktningar: De Stijl, konstruktivismen, rationalismen och den organiska funktionalismen. Även om motsättningarna ibland var stora var samarbetet mellan de olika modernisterna mycket utbrett, även på en internationell nivå, vilket var en av grunderna till att de som förespråkade en mer traditionell arkitektur allt mer tappade initiativet. 1928 organiserade sig de modernistiska arkitekterna i det internationella samarbetsorganet CIAM (Congrés Internationaux d'Architecture Moderne).
En annan benämning som tillkom på 1930-talet var International style, som härstammar från titeln på en utställning på Museum of Modern Art i New York 1932, organiserad av arkitekten Philip Johnson. Till utställningen skrev Johnson tillsammans med arkitekturhistorikern Henry-Russel Hitchcock en bok med titeln The International Style: Architecture since 1922, som också den bidrog till termens spridning. I boken hävdar författarna att den nya arkitekturen kan ses som en helt ny stilinriktning, som de beskriver som "fullt jämförbar med de historiska stilarna". De båda urskiljer tre huvuddrag för den nya arkitekturen:
Byggnaderna behandlas som volymer och inte som fasta kroppar som förr. Tidigare gjorde den begränsade byggnadstekniken att de flesta väggarna i en byggnad var bärande och därför mycket kompakta. Nu var väggarna endast underordnade element då de bärande delarna bestod av bjälklag i betong och pelarkonstruktioner. Väggarna användes därmed endast som utanpåliggande skärmar eller rumsavskiljare.
Byggnadernas nya stål- eller betongkonstruktioner skapar en regelbundenhet och en underliggande rytm, eftersom de bärande delarna oftast är placerade på jämna avstånd för att fördela krafterna jämnt. Byggnadernas horisontalitet betonades även, eftersom "rum vanligtvis är bredare än de är höga, och för det mesta har fönster med samma proportioner".
Alla former av påklistrad dekor eller ornament togs avstånd ifrån. De arkitektoniska elementen var dekorationer i sig själv, det räckte till exempel med fint behandlade väggytor, fönsterdetaljer, räcken och skyltar med modern text. Färg kunde även användas för att understryka de arkitektoniska elementen. Muralmålningar fick användas, men skulle inte i onödan bryta sönder väggytan. Även skulpturer kunde förekomma, dock skulle dessa stå isolerade från själva byggnaderna.
De tidiga frontfigurerna för funktionalismen var förutom den förutnämnda Gropius, den schweiziskfödde franske arkitekten Le Corbusier och den tysk-holländske arkitekten Ludwig Mies van der Rohe. Le Corbusier var förutom arkitekt även målare och skulptör och man kan se drag från purismen, hans utveckling av kubismen med rena geometriska former, i flera av hans funktionalistiska byggnader. Andra av hans utgångspunkter är den klassiska läran om proportioner tillsammans med den nya tidens byggnadsteknik med stål och betong och transporttekniken med bilar, flygplan och båtar. Dessa tre inspirationskällor kan läsas ut i en av Corbusiers tidigaste byggnader, Villa Stein. Just inspiration från fartyg var något som flera funktionalistiska arkitekter tog till sig. Corbusier utformade ett program i fem punkter för hur byggnaderna borde utföras. Först ska de lyftas från marken, stödda av smala pelare, så kallade pilotis, som ska bära hela konstruktionen. Detta skapar möjligheten för de två efterföljande punkterna: en fri fasad av icke-bärande väggar, som kan utformas efter arkitektens vilja, och en öppen planlösning, där rum kan skapas utan att hänsyn behöver tas till bärande väggar. Den fjärde punkten är horisontella fönsterband för att ge kontakt med omgivningen och den femte punkten är takträdgården, vars syfte är att kompensera den markyta som byggnaden tagit i anspråk. Alla dessa punkter presenteras på ett mästerligt sätt i Corbusiers Villa Savoye, byggd 1929–30.
Mies van der Rohe var den siste ledaren för Bauhausskolan till dess att den stängdes av nazisterna 1932. Flera av förgrundspersonerna på Bauhausskolan hade konstruktivismen som förebild, men Mies tog mer intryck av De Stijl och de neoplastiska målningarnas horisontala och vertikala linjer. Denna inspiration kan ses i flera planlösningar till Mies byggnader, där det mest framstående exemplet är Barcelonapaviljongen från 1929. Här kan man se hur Mies behandlar de olika väggelementen som skivor, vare sig de är av marmor eller glas. Det plana taket bärs upp av regelbundet utplacerade blanka stålpelare. Ett annat beundrat verk är Villa Tugendhat i Brno. Villan är en renodlad lyxbostad med en raffinerad planlösning där huset och dess inredning bildade en orubblig komposition. Huset ligger på en sluttande tomt och mot trädgården är fasaden helt uppglasad. Liksom i Barcelonapaviljongen använde sig Mies här av blanka stålpelare, som reflekterade sin omgivning så att de nästan försvann mot bakgrunden.
Le Corbusiers tankar hade svårt att få genomslag i det konservativa Frankrike och funktionalismen utvecklades därför till största delen i Tyskland, men även i Nederländerna och Tjeckoslovakien. Det sistnämnda landet brukar ofta förbises i sammanhanget. Redan under första världskriget hade det här uppkommit en egen stilinriktning, vilken man benämnde Purism, men detta hade inget samband med Le Corbusiers konst, även om också denna sprungit fram ur kubismen och dess arkitektur. Denna inriktning influerades senare av De Stijl och konstruktivismen och närmade sig slutligen den tyska funktionalismen. I Österrike och Schweiz accepterades inte den internationella stilen lika lätt och endast ett fåtal arkitekter gjorde några avtryck där. 1922 hade fascisterna tagit makten i Italien och där kämpade nyklassicism och den italienska varianten av modernismen, rationalism, om fascisternas gunst. Rationalisterna hade liksom Le Corbusier de antika proportionssystemen som förebild, något som exemplifieras till sitt yttersta i Casa del Fascio av Giuseppe Terragni. Rörelsen fick sitt slut 1936 då Mussolini tog ställning för den mer konservativa nyklassicismen.Norden dominerades länge av 20-talets nyklassicism, vilket försenade funktionalismen i dessa länder. Norge var det första nordiska landet att introducera funktionalismen med Lars Backers restaurang Skansen i Oslo 1927. I Sverige dröjde det till 30-talet innan den nya stilen slog igenom på riktigt. Sitt stora genombrott fick modernismen i och med Stockholmsutställningen 1930 och programskriften Acceptera av Uno Åhren som kom året efter. Förgrundsfigurerna var främst Gunnar Asplund och Sven Markelius. Villaområdet Södra Ängby (1933–1939) i Bromma, Stockholm, räknas idag som ett av Europas största bevarade funktionalistiska villaområden, och skyddas av det svenska Riksantikvarieämbetet som riksintresse. I Danmark propagerade Poul Henningsen för den nya stilen bland annat genom tidskriften Kritisk Revy, men hade svårt att få gehör i det klassicistiska Danmark. Endast några få arkitekter tog till sig funktionalismen, till exempel Arne Jacobsen, vars Bellevueteater och bostadsområdet Bellavista i Klampenborg norr om Köpenhamn är några av landets mer renodlade funktionalistiska byggnadsverk. En anpassning av det funktionalistiska byggandet till danska förhållanden utvecklades av Kay Fisker, som kallade det "den funktionella traditionen", där man istället för slät puts bland annat använde blottade tegelmurar, valv och sadeltak. I Finland blev Alvar Aalto den drivande kraften och han var en av de få nordiska arkitekter som lyckades utveckla funktionalismen i en personlig riktning med sina mer organiska former, likt Häring och Scharoun. När de totalitära regimerna allt mer tog makten på kontinenten och införde en mer klassicistiskt inriktad arkitektur blev det i de nordiska länderna och på de engelska öarna som funktionalismen utvecklades vidare.
I USA fanns under denna period samma strävan mot enkelhet, ärlighet och klarhet, särskilt i verk från Louis Sullivan och Frank Lloyd Wright, som på många sätt både föregick och inspirerade den modernistiska rörelsen i Europa. Sullivan var en föregångsfigur för både jugendstilen och modernismen med sin avskalade skyskrapearkitektur i det sena 1800-talets Chicago. Men även om hans kända fras form follows function blev många av de modernistiska arkitekternas credo var han inte främmande för att dekorera sina byggnader i rik, ofta naturinspirerad, ornamentik. Wrights verk stod, som tidigare nämnts, som förebild för flera av arkitekterna inom De Stilj-rörelsen, men även för funktionalister som Gropius och Mies van der Rohe, liksom den organiska modernismen. Trots att Wrights karriär på många sätt utvecklades parallellt med de europeiska modernisterna vägrade han däremot att kategoriseras tillsammans med dem. En av Wrights lärlingar, Rudolf Schindler, som kom till USA 1914 från Österrike, kom att bli en av den amerikanska modernismens förgrundsfigurer. Den amerikanska modernismen kom senare att allt mer påverkas av européer. Dels de som valt att fly undan de allt mer totalitära regeringarna i sina hemländer, till exempel Marcel Breuer, Gropius samt Mies van der Rohe, som motvilligt lämnade Tyskland 1937. Den andra delen var modernister som hade svårt att få gehör för sina idéer i hemländerna och därför sökte sig till USA. Bland dessa fanns Schindlers vän Richard Neutra, som lämnade ett Österrike där modernismen hade svårt att nå genomslag 1924.En annan våg av arkitekter, bland annat Bruno Taut, Mart Stam, Hannes Meyer och Ernst May valde 1930 att emigrera österut, till Sovjetunionen, där de tog sig an flera stadsplaneprojekt, ibland genom att hela städer byggdes upp från grunden. Denna insats kom dock att bli en stor motgång när Stalin år 1936 utvisade gruppen från Sovjetunionen samtidigt som Hitler vägrade att ta emot dem i Tyskland. Dessa kom på så sätt att bli statslösa och gruppen, tillsammans med dess studenter, upplöstes och spreds till Turkiet, Frankrike, Mexiko, Venezuela, Kenya och Indien, vilket på ett sätt bidrog till en internationell spridning av modernismen. Några av de främsta exemplen på modernism utanför Europa kan ses i Ciudad Universitaria de Caracas i Caracas i Venezuela respektive Den vita staden i Tel Aviv i Israel, som utsågs till världsarv av Unesco år 2000 respektive 2003. På flera håll blandade arkitekter modernismen med regionalt traditionella stilar. Ett exempel på detta är den modernistiska khmerarkitekturen som utvecklades i Kambodja mellan åren 1953 och 1970.
Modernismen fick sitt genombrott och sin ideologiska bas på 1930-talet, men det var inte förrän efter andra världskrigets slut som byggnadsstilen nådde den stora spridning den har idag. I flera av de europeiska länderna existerade den parallellt med klassicismen och många ansåg enligt professor Olle Svedberg att modernismen endast var en parentes i arkitekturhistorien; de klassiska idealen skulle till slut återvända. Men eftersom det var i de europeiska diktaturerna under 30-talet, både de fascistiska och kommunistiska, som klassicismen kom att dominera, blev denna stil i hög grad förknippad med dessa. Modernismen, som under kriget hade utvecklats och använts i de demokratiska staterna, kom däremot att symbolisera demokrati.Bland de modernister som kom att bli uppmärksammade efter kriget fanns Hans Scharoun, som trots att han hade stannat kvar i krigets Berlin aldrig kompromissat med det styrande nazistpartiet. Efter kriget var han bland de som genast tog tag i återuppbyggnaden av den förstörda tyska huvudstaden. Även Le Corbusier hade stannat kvar i det ockuperade Frankrike under kriget och återkom på arkitekturscenen med ett helt nytt formspråk, som kan ses i verket Unité d'Habitation (1947–52). Här höll han fortfarande fast vid sina fem punkter, men istället använde han sig till exempel av en mycket grövre fasadbehandling i råbetong - beton brut - samt grova och bastanta pelare till skillnad från de mer smäckra man sett tidigare. Mies van der Rohe kom att utöva ett stort inflytande över arkitekturen i USA, till exempel genom IIT:s campus (1940–56) och Lake Shore Drive Apartments (1951). I båda exemplen använde han sig av enkla utsmyckningar i form av standardbalkar. Särskilt Lake Shore Drive, med sin curtain wall-fasad och vertikala i-balkar längs byggnadskroppen, kom att användas som förebild för flera efterföljande arkitekter, dock var dessa exempel inte alltid lika lyckade.I bland annat Sverige och England, hade det under kriget utvecklats en typ av modernism, som likt den danska "funktionella traditionen" tog upp traditionella drag och byggnadsmaterial från regionen, som till exempel sadeltak och naturmaterial. Detta berodde dels på den materialbrist som uppstod under kriget och dels på ett motstånd mot modernismen, som ansågs vara för doktrinär. I England kom denna riktning att kallas New Empiricism och efter kriget spreds den till delar av Italien där den benämndes Nyrealism (Neorealismo). I USA hade under kriget idén om mer monumentalism växt fram, här kallad New Monumentality; en idé som först formulerats av europeiska och amerikanska modernister på 1930-talet. Dock inte i ordets ursprungliga betydelse, utan i en mer abstrakt betydelse och en återgång till mer underliggande principer istället för särskilda historiska stilar. Ett exempel på detta är Le Corbusiers pilgrimskyrka Notre Dame du Haut vid Ronchamp, uppförd 1951–55. Elizabeth Mock, dåvarande kurator vid MoMA i New York, formulerade tanken att även demokratiska system behöver monumentala byggnader som höjer vardagslivet till ett mer högtidligt plan. Två stora byggnadsprojekt i form av Brasiliens nya huvudstad Brasilia, vars administrativa byggnader ritades av Oscar Niemeyer, och den Indiska provinshuvudstaden Chandigarh, vars capitolium utformades av Le Corbusier, kom båda att omfatta idén om monumentalitet inom modernismen. De stora glaspartierna i Niemeyers byggnader visade sig dock mindre lyckade i ett varmt klimat, medan Le Corbusiers capitolium i Chandigarh däremot förmådde att i form och material bättre anpassa sig till ett varmare klimat, utan att överge sin modernistiska kompromisslöshet.
Den modernistiska samarbetsorganisationen CIAM höll 1951 sitt första möte efter kriget i den engelska staden Hoddesdon, totalt det åttonde i ordningen. På detta möte började en yngre generation arkitekter kritisera de funktionalistiska stadsbyggnadsprinciperna som bland annat stadgats i dokumentet Charte d'Athènes. Vid den nionde kongressen i den franska staden Aix-en-Provence 1954 ökade den nya grupperingens inflytande allt mer och denna fick därför ansvaret att arrangera nästa kongress, planerad att hållas i Dubrovnik 1956. Gruppen, ledd av Jakob Bakema, George Candilis, samt Alison och Peter Smithson, tog sig namnet Team X, då kongressen skulle bli den tionde i ordningen. Detta möte kom att bli CIAM:s sista på grund av de stora motsättningar som skapade häftiga diskussioner under mötet och som resultat upplöstes organisationen. Det var inte endast Charte d'Athènes som Team X motsatte sig, utan även New Monumentality. Där den nya monumentaliteten vill skapa en samfällighet med hjälp av monument och symboler ville Team X att arkitekturen själv skulle uttrycka en känsla av samfällighet. Vidare ansåg man, till skillnad från de tidiga modernisterna, att det inte var arkitekternas uppgift att omforma samhället, utan dessa skulle endast avspegla världen i det kalla krigets skugga som den var; rå och brutal, full av arbetslöshet, bostadsbrist och massinvandring.Men trots att man på många punkter motsatte sig tidigare modernistiska principer fascinerades man av Le Corbusiers efterkrigsbyggnader, med dess nakna och obehandlade material, vilket man såg som att man lämnade materialen i deras "naturliga" tillstånd. 1959 samlades Team X i Otterlo i Nederländerna för vad som skulle bli gruppens enda gemensamma kongress. På denna kongress framträdde, förutom de tidigare medlemmarna, bland annat Aldo van Eyck och Kenzo Tange. Man förenades av en gemensam syn på en ny sorts stadsbyggnad, baserad på integrerade urbana strukturer, där samhällsfunktionerna var invävda i bosättningarna och därför stod i större kontakt med kärnfamiljerna. Peter Smithson hade till exempel i Golden Lane-projektet från 1952 infört systemet med "street-deck"; en slags breddade loftgångar på vartannat våningsplan som skulle utnyttjas som gemensamma ytor och binda samman byggnaderna ovan mark. I bostadsbristens Europa efter andra världskriget var denna nya arkitektur, som baserades på industriellt byggande och enkla material, ett billigt alternativ för att bygga nya bostadsområden. Sådana uppfördes i bland annat stadsdelen Mirail i Toulouse och Park Hill-området i Sheffield, båda från 1961. I USA slog stilen igenom samtidigt med en utbyggnad av flera universitet och därför kan man här finna flera campusområden utförda i brutalistisk stil.
Den råa materialbehandlingen i kombination med sociologisk spekulation och storskaligt tänkande, ledde i många fall till något annat än vad arkitekterna hade tänkt sig, och en slags "betongghetton" uppstod. Där vände vissa invånare sina aggressioner mot den byggda miljön vilket ledde till vandalisering och förslumning. I Pruitt-Igoe-området i St Louis i USA, byggt 1956, gick det så långt att man tvingades att demolera hela bostadsområdet redan 1972.
I slutet av 1950-talet började Europa återhämta sig från andra världskrigets härjningar, vilket ledde till en kraftig ökning av konsumtion och en ökad efterfrågan på bostäder. Som svar på detta utvecklades en massproduktion av bostäder som i sin tur skapade ett behov av nya planerings- och produktionssystem. Många drog slutsatsen att framtiden skulle erbjuda en snabbt föränderlig värld, där människors individualism skulle ge upphov till, för arkitekterna, alltmer oförutsebara behov. Man talade om behovet av systembyggande, med nya uttryck som cybernetik, nätverksplanering, totalentreprenad och social engineering. Flera arkitekter ansåg att man i den nya arkitekturen skulle erbjuda en större, fast konstruktion, ofta i form av ett slags ramverk, där man efter behov kunde lägga till, ta bort eller ändra vissa bostadsenheter efter olika önskemål. Till exempel arbetade den holländske arkitekten Wim van Bodegraven med att skapa byggnader som kunde förändras över tid, men ändå behålla ett sammanhängande uttryck. Denna byggnadsstil, som i Holland kom att benämnas Strukturalism, initierades av Piet Blom och Joop van Stigt med projektet "Barnens by", bestående av prefab-system som skapar flexibilitet samtidigt som de olika enheternas uttryck är desamma. Inom strukturalismen i USA och Japan delades synen att storstädernas expansion inte borde förhindras utan bejakas. Man förkastade de gamla igenkänningsbara byggnadssätten och ville skapa en byggd miljö utan kulturella normer och som är i ständig förändring. Dessa kallade man "super"- eller "megastrukturer". I Japan framkom vid Världsdesignkonferensen i Tokyo 1960 även en rörelse som kallade sig Metabolister, samtidigt som Kenzo Tange presenterade sitt projekt för Tokyos bukt. Med biologisk terminologi, som cell och metabolism, beskrev Tange en ny stad med 10 miljoner invånare, spänd över Tokyobukten. Där metabolisternas visioner inte hade några skarpa gränser mellan utopi och pragmatism, var den brittiska rörelsen Archigram som kontrast både utopisk och apokalyptisk. Rörelsen, som grundats av Peter Cook 1961, hämtade sin ikonografi från pop-konst, serietidningar och science fiction-noveller, samt arkitektonisk inspiration från oljeraffinaderier och undervattensforskning. Några av de mest kända projekt gruppen stod bakom är Cooks Plug-in-city (1964), en tillfällig och utbytbar stad, och Walking City av Ron Herron (1964), en stad bestående av massiva, mobila robotstrukturer, med egen intelligens, som rör sig vart än deras resurser behövs.
Strukturalismens visioner ledde sällan till några konkreta byggnadsprojekt, men den inspirerade ändå i olika grad den arkitektur som senare kom att benämnas high-tech-arkitektur. Det var däremot inte endast strukturalismen som påverkade High Tech, utan inspiration kom även från konstruktivismen, futurismen och Le Corbusier. Denna inriktning var den första på länge som lät själva konstruktionen diktera villkoren för byggnadens form och karaktär. High Tech-arkitekturen kom däremot att komma i flera olika former, bland annat i form av en strävan efter att upplösa byggnadernas ytterväggar med hjälp av tunna glasfasader, vilket till exempel kan ses i Norman Fosters byggnad till försäkringsbolaget Willis, Faber & Dumas i Ipswitch, byggt 1970–75. En annan typ kan ses i amerikanen Buckminster Fullers geodesiska kupoler och den tyske ingenjören Frei Ottos membrankonstruktioner, vilka till exempel kan ses i Münchens Olympiastadion (1968–72). En av High Tech-arkitekturens signaturbyggnader kom att bli Centre Pompidou i Paris, ritat av Renzo Piano och Richard Rogers, och uppfört 1971–77. Här förläggs den tekniska utrustningen, som rulltrappor, hissar, våtrum, vattenledningar och ventilationsschakt till byggnadens utsida och betonas samtidigt med skarpa färger och expressiva material. Rogers förde denna stil vidare i Lloyd's Building i London (1978–86), ett höghus med externt liggande servicefunktioner, ofta i högblank metallfinish. Ett annat framstående verk är Fosters Hong Kong and Shanghai Bank Building i Hong Kong, byggd 1979–85, där konstruktionen tydligt synliggörs i exteriören.
Colquhoun, Alan (2002), Modern Architecture. Oxford: Oxford University Press. ISBN 978-0-19-284226-8
Delius, Peter (red.) (1998), Arkitekturens historia: Från antiken till våra dagar. Köln: Könemann. ISBN 3-8290-0943-7
Svedberg, Olle (2000), Planerarnas århundrade: Europas arkitektur 1900-talet. Stockholm: Arkitektur förlag AB. ISBN 91-86050-39-7
Curtis, William J. R.: Modern architecture since 1900. Oxford: Phaidon Press, 1982. (engelska)
Frampton, Kenneth: Modern architecture, a critical history. London: Thames & Hudson, 1980. (engelska)
Jencks, Charles: Modern movements in architecture. London: Penguin Books, 1973. (engelska)
Le Corbusier: Vers une architecture. Paris: Éditions Crès et Cie, 1923. (franska)
Rudberg, Eva: Stockholmsutställningen 1930 : modernismens genombrott i svensk arkitektur. Stockholm: Stockholmiana, 1999.
Söderqvist, Lisbeth: Att gestalta välfärd. Från idé till byggd miljö. Stockholm: Forskningsrådet Formas och RAÄ, 2008.
Docomomo: International working party for documentation and conservation of building sites and neighbourhoods of the modern movement
De Botton, Alain: Architecture and Modernism. California Literary Review, 26 mars 2007.

Mogaogrottorna (莫高窟, Mògāokū), även kallad  De tusen buddhastatyernas grottor (千佛洞, qiān Fódòng) eller Dunhuanggrottorna, består av fler än 700 grottor uthuggna i en bergssida utanför Dunhuang i Gansuprovinsen i Kina. De flesta grottorna är rikt utsmyckade tempel med målade statyer och väggmålningar huvudsakligen i buddhistisk stil. Grottorna byggdes med början på 300-talet e.Kr. fram till 1300-talet. På grund av grottornas placering längs Sidenvägen och den långa byggnadstiden uppvisar utsmyckningarna i grottorna influenser från många kulturer och epoker.  Grottorna utgör världens största samling av buddhistisk konst. År 1900 hittades Dunhuangmanuskripten, en stor mängd historiskt mycket värdefulla dokument i en dold och förseglad grotta. I dag är grottorna en välbesökt turistattraktion. Sedan 1987 är Mogaogrottorna listade av Unesco som världsarv.
Sidenvägen, som var Kinas handels- och kommunikationslänk västerut, öppnades 119 f.Kr. Vid passagen för att komma in söder om Kinesiska muren och norr om Tibetanska högplatån passerar Sidenvägen oasstaden Dunhuang. Dunhuang var Kinas västligaste militära utpost och blev i och med Sidenvägen även en viktig knutpunkt för handelsresande. Under Norra Weidynastin år 366 såg munken Le Zun (乐尊) den vackra solnedgången vid berget Mingsha utanför Dunhuang, och han kände att detta måsta vara en helig plats. Samma år lät han gräva den första grottan i berget, vilket var starten för den långvariga uppbyggnaden av Mogaogrottorna. Det finns även en källa som pekar på att den första grottan skulle ha grävts år 353. Under de kommande 1 000 åren fram till 1300-talet under Yuandynastin fortsatte det att byggas nya grottor i området och dessa grottor målades och utsmyckades till buddhistiska tempel.Mogaogrottorna hade sin mest intensiva utveckling och sin gyllene ålder under Tangdynastin (618–907). Då var det mycket intensiv trafik längs Sidenvägen mot Kinas dåvarande huvudstad Chang'an, och folk från många kulturer sammanstrålade i Dunhuang. När Mingdynastin etablerades 1368 upphörde en stor del av handeln västerut längs Sidenvägen. Mogaogrottornas vidare utvecklingen avstannade och grottorna kom att successivt överges.De grottor som kunnat dateras är uppförda under följande dynastier:
I början på 1000-talet gömdes en mycket stor samling av buddhistiska texter, kända som Dunhuangmanuskripten, i Biblioteksgrottan. Dokumenten låg dolda i mer än 800 år och hittades först år 1900 av munken Wang Yuanlu. Wang Yuanlu förstod inte manuskriptens värde, utan sålde en stor del av dem 1907 och 1908 mycket billigt till den brittiska arkeologen Aurel Stein och den franska sinologen Paul Pelliot. Mogaogrottorna besöktes även av japanerna Tachibana Zuicho och Yoshikawa Koichiro 1911 liksom av ryssen Sergei Oldenburg 1914–1915, och de fick alla med sig betydande delar av Dunhuangmanuskripten till sina hemländer.År 1924 besökte den amerikanske arkeologen Langdon Warner Mogaogrottorna. Warner lyckades få färgen att släppa från väggarna i grottorna 324 och 328 genom att trycka skivor med bindemedel mot väggmålningarna, och kunde på så vis överföra några målningar till skivorna. Dessa målningar finns idag på Fogg Museum i Boston.År 1961 fick Mogaogrottorna skydd av den kinesiska lagen om kulturskatter. Grottorna hotades av ökensandens slitage och riskerade att bli övertäckta. Med början 1963 och fyra år framåt byggdes betongväggar längs bergssidorna för att skydda grottorna. Väggarna kom slutligen att täckas med ökensand för att ge ett miljöanpassat utseende. Mogaogrottorna blev 1987 listade av Unesco som världsarv. År 2002 togs beslut om en plan som under sitt verkställande 2006–2025 är menad att ta fram metoder för det långsiktiga framtida bevarandet av Mogaogrottorna.
Mogaogrottorna är belägna 15 km sydost om Dunhuang i Gansuprovisen i Gobiöknen i Kina längs en 50 meter hög brant av berget Mingsha. I dag finns över 700 grottor uthuggna i bergssidan och dessa grottor är utspridda över nästan två kilometer i nord-sydlig riktning med ingångarna vända mot öster. Det uppskattas att det som mest funnis ungefär 1 000 grottor. Grottorna är uppdelade i en nordlig och en sydlig del. I den södra delen finns 492 utsmyckade och målade tempelgrottor och i den norra delen finns det 243 mer spartanska och icke utsmyckade grottor. I de norra grottorna bodde munkar och pilgrimer, och dessa grottor fungerade ibland även som begravningsplatser.Storleken på grottorna varierar från mycket små på endast några kvadratmeter till riktigt stora, såsom grotta 96 som är 42 meter hög och grotta 158 som är 17 meter bred. De flesta grottorna är kvadratiska och består av bara ett rum. De äldre grottorna är överlag mindre. De största grottorna byggdes under Tangdynastin. Ofta har grottorna ett altare eller en central kvadratisk pelare i mitten. En del är större med djupa nischer i väggarna och vissa grottor är fördelade på flera våningar. Ingångarna till grottorna befinner sig på varierande höjder ovan mark, och vissa grottor är placerade ovanför varandra.
De södra grottorna är mycket väl utsmyckade med målningar och statyer. Ofta är hela väggarna och taken täckta med målningar. I grottorna finns totalt 45 000 kvadratmeter väggmålningar och ungefär 2 500 målade statyer. Målningarna och statyerna är till dominerande del i buddhistisk stil, men med stora variationer i utförandet. Variationen i utseendet beror dels av att grottorna har tillverkats under en lång tidsperiod på ungefär 1 000 år, dels på att konstnärer från många kulturer har medverkat i skapandet. Dunhuang var en mycket mångkulturell stad på grund av sitt strategiska läge längs Sidenvägen.De tidiga grottorna har till stor del en mix av indisk och kinesisk stil. Under den relativt korta Suidynastin (581–618) uppfördes många grottor. Dessa var ofta utsmyckade med motiv bestående av en trio av buddhafigurer, men uppvisar även en viss influens från väst. Under Tangdynastin (618–907) pryddes grottorna ofta av en grupp av sju statyer med buddha i mitten. Målningarna fick med tiden större influens från väst och kom att föreställa exempelvis änglar, fast då avbildade i kinesisk stil. Mellan åren 790 och 851 var Dunhuang ockuperat av tibetanerna och detta fick till följd att en del målningar med taktiska motiv utfördes i Mogaogrottorna. Konsten i grottorna är inte bara buddhistisk, utan många bilder speglar livet på Sidenvägen, krigsscener, porträtt på dem som styrt Dunhuang, historiska skeenden och bilder från det dagliga livet. Även turkisk konst och bilder från flera kinesiska minoriteter är representerade i grottorna. Till stor del är målningarna utförda med blybaserad färg. Överlag har färgerna bevarats mycket bra, men den rosa hudfärgen har ofta oxiderat och blivit grå. Många grottor har genom historien blivit ommålade, vilket försvårar dateringen av konstverken. Nästan samtliga konstnärer är anonyma.
År 1900 hittades Dunhuangmanuskripten i den tidigare försvunna Biblioteksgrottan. Dunhuangmanuskripten består av ungefär 50 000 texter, målningar och sidentryck. 90 % av manuskripten utgörs av religiösa texter från många religioner, såsom buddhismen, daoismen,  manikeismen, zoroastrismen och nestorianismen. De övriga dokumenten består av en blandning av privat och officiell korrespondens, Konfucius verk, ekonomiska dokument, kalendrar, medicinsk litteratur, recept, etc. Dokumenten är från perioden 400-talet fram till 1000-talet Det äldsta daterade dokumentet är från år 406 och det yngsta år 1004.  Texterna är huvudsakligen skrivna på kinesiska, tibetanska, sanskrit, uiguriska, sogdiska, fornturkiska och tokhariska språk.I början på 1000-talet, sannolikt i inledningen av Västra Xiadynastin, gömdes Dunhuangmanuskripten i Biblioteksgrottan där ingången förslöts och doldes av en väggmålning. Det är inte fastslaget exakt när grottan stängdes, men olika teorier pekar på åren år 1035, 1046 eller 1054. Varför grottan förseglades är inte känt, men kanske som skydd mot invasionen från Västra Xia eller för att skydda dokumenten från de muslimer som då började komma in i Kina.Efter upptäckten av dokumenten år 1900 blev de eftersökta för västerländska arkeologer. Munken Wang Yuanlu som ansvarade för Mogaogrottorna vid denna tid förstod inte dess värde, utan sålde 1907 en stor del av dokumenten för endast 130 pund till den brittiska arkeologen Aurel Stein och 1908 för bara 90 pund till den franska sinologen Paul Pelliot. Ett av manuskripten som Aurel Stein fick med sig var Diamond Sutra från år 868, som är världens i dag äldsta kända tryckta bok. Diamond Sutra finns att se på British Library. Efter att manuskripten blev kända försvann 80 % av alla dokument till främmande nationer och finns nu att se i museer i exempelvis Storbritannien, Frankrike, USA, Tyskland, Ryssland och Japan.
Mogaogrottornas huvudsakliga landmärke är den utmärkande 42 m höga grotta 96 i nio våningar. Inuti grottan står en 36 m hög lerskulptur av buddha som når upp till sjunde våningen. När grottan ursprungligen byggdes på sent 600-tal under Tangdynastin hade den bara fyra våningar. En femte våning kompletterades på 800-talet. Under 900-talet förstördes den ursprungliga trästrukturen och alla väggmålningarna av en jordbävning, men grottan återuppbyggdes år 966. År 1898 fick grottan sju våningar och så sent som 1935 fick grottan nio våningar, och är nu nästan lika hög som klippan bakom. Buddhastatyn målades om 1928. Den ursprungliga golvnivån i grottan är 1,5 m lägre än dagens nivå. Flera nya golv har lagts ovanpå varandra genom grottans över 1 300 år långa historia. De olika nivåerna av golvstenar från de olika dynastierna är nu utställda i grottan.
Den äldsta grottan som också är öppen för besök är grotta 275, vilken byggdes på 400-talet e.Kr. under Norra Weidynastin. och är över 1 500 år gammal. Grottan är liten, men innehåller en relativt stor buddhastaty föreställande en 3,4 meter hög Maitreya; den kommande buddha. Grottans sidoväggar har tre nischer i varje vägg och grottan har ett tak gjort i traditionell kinesisk arkitektur. Några av nischerna är inredda i indisk stil. Den ursprungliga frontväggen kollapsade och en ny byggdes under Norra Songdynastin (960–1127) då även vägg- och takmålningarna gjordes om. När väggen från Songdynastin togs bort år 1990 hittades delar av den ursprungliga väggmålningen på en plats där den nya väggen hade anslutit mot den ursprungliga.
Den 17 m breda och 8 m djupa grottan fylls nästan helt av en drygt 14 m lång liggande buddha som nått parinirvana. Buddha omsluts på baksidan av fler än 72 mindre statyer föreställande buddhas sörjande följare. Dessa statyer renoverades under Qingdynastin. Taket till grottan har formen av ett välvt kistlock. Det är en nisch i varje gavel på grottan. De ursprungliga statyerna i nischerna har gått förlorade och är numera ersatta med andra statyer. Längs grottans södra, västra och norra väggar löper en totalt 23 m lång målning bestående av 66 scener och fler än 500 figurer. Detta är den största och bäst bevarade målningen om nirvana i Dunhuang. Grottan uppfördes under mitten av Tangdynastin.
Direkt ovanpå grotta 16 finns grottorna 365 och 366 och deras ingångar är hopbyggda i en trästruktur och kallas tillsammans för Trevåningshuset. Grotta 16 är en av de större grottorna och har ett pyramidformat tak med ett stort altare med nio statyer i mitten. Grottan byggdes under slutet av Tangdynastin, men statyerna och en del av väggmålningarna är från Songdynastin.I norra väggen till korridoren som leder in till grotta 16 hittades år 1900 dörren till grotta 17. Grottan kallas även Biblioteksgrottan och här förvarades de mer än 50 000 Dunhuangmanuskripten. Grottan som är mindre än 8 kvadratmeter byggdes under perioden 851 till 867 som ett minneskapell för munken Hong-bian (död 850). En staty av Hong-bian står mot grottans norra vägg. Statyn innehöll ursprungligen även Hong-bians aska, men askan är nu flyttad till Dunhuangs Museum. Väggarna är klädda med målningar.
Mogaogrottorna innehåller en ovärderlig informationskälla om buddhismens utveckling i nordvästra Kina. Målningarna och skulpturerna skildrar olika aspekter av medeltida politik, ekonomi, kultur, konst, religion, etniska relationer och klädsel i regionen. Nischerna i den 1 500 år gammal grotta 275 har gett mycket information om den kinesiska arkitekturen från denna tid.Dunhuangmanuskripten som Aurel Stein och Paul Pelliot hämtade i Biblioteksgrottan har givit mycket forskningsmaterial om den antika orientaliska kulturen. Den utgör en ovärderlig referens för att studera den komplexa historien om det äldre Kina och om Centralasien.
År 1979 öppnades Mogaogrottorna för allmänheten och är i dag ett välbesökt turistmål. Ett urval av grottorna är öppna för besök, och det är bara tillåtet att besöka dem med guide. År 2007 besöktes grottan av 300 000 turister och besöksantalet är stigande. Den stora mängden besökare har fått temperaturen, fuktigheten och koldioxidhalten i grottorna att öka vilket riskerar att förstöra konstverken. På grund av detta är besöksantalet från september 2014 begränsat till maximalt 6 000 personer per dag. På bergsväggen utanför grottorna har det uppförts trappor och gångar av trä för underlätta besöken i grottorna.
Hopkirk, Peter (1980) (på engelska). Foreign Devils on the Silk Road: The Search for the Lost Cities and Treasures of Chinese Central Asia. The University of Massachusetts Press. ISBN 0-87023-435-8 
Trudy Ring,Robert M. Salkin,Sharon La Boda (1997) (på engelska). International Dictionary of Historic Places. Fitzroy Dearborn Publishers. ISBN 9781884964046 
Phuoc, Le Huu (2010) (på engelska). Buddhist Architecture. Grafikol. ISBN 0984404309
Mölle är en tätort på Kullahalvön i Brunnby socken i Höganäs kommun, Skåne län. 
Samhället var från början ett fiskeläge, men kom att spela en stor roll i den framväxande turismen i Sverige i slutet av 1800-talet. Till detta bidrog – och bidrar – Mölles natursköna läge invid Öresunds norra utlopp, med Kullaberg som bakgrund. Gemensamhetsbad för män och kvinnor introducerades i Ransvik i början av 1900-talet. Storhetstiden som turistort inträffade strax före första världskriget, men även under mellankrigstiden var turistströmmarna stora. Fortfarande är Mölle en populär turistort med en tredubbling av invånarantalet under sommarmånaderna.
I ett danskt brev från 1491 skrevs ortnamnet Myllæ, år 1569 Mölle leye. I en jordbok från 1651 läser man Mylle Leyit och på 1684 års karta över Skåne Mölle Läger. 1765 förekommer Mölle Fiske-Läje, och 1820 nämns första gången Mölle. Det är uppenbarligen en mölla som givit upphov till ortnamnet, men exakt var denna mölla legat, vet man inte med säkerhet. Man tror dock att det kan ha rört sig om en vattendriven kvarn som legat vid den bäck som rinner genom Mölle, och att kvarnen låg strax norr om nuvarande Kullabergsvägen. På en arkeologisk karta från 1860 finns ordet "mölla" på denna punkt.
Mölletrakten har varit bebyggd sedan stenåldern. Orten Mölles existens har kunnat visas sedan 1491, genom handlingar i ett arkiv i Köpenhamn. Därför firades ortens 500-årsjubileum 1991. Samhället var från början ett fiskeläge under Krapperups slott. Det var bönderna i Mölle by, Gylleröd, Bärekull, Krapparp och Möllehässle som använde sig av detta "läge". Den första kända kartan från 1685 visar ingen hamnanläggning. En sådan förekommer för första gången på en karta från 1755. Fiskeläget bestod år 1569 av tio fiskarehus. Bakom dem, en bit inåt land, fanns från början en gård. Så småningom tillkom ytterligare en gård, och dessa gårdar tillsammans bildade Mölle by. På 1680-talet fanns totalt 22 hus, och kring sekelskiftet 1800 var antalet uppe i 66.På tidigt 1700-tal befarade man att Skåne skulle kunna återtas av danskarna. Karl XII lät därför uppföra och förstärka ett antal befästningar längs den skånska kusten. En av dessa är Karl XII:s skansar i Mölle. De ligger 400 m nordväst om hamnen och uppfördes under åren 1715–16. Skansarna bestod från början av tre redutter med mellanliggande linjer. Endast en redutt, den högra, återstår. De övriga har förstörts genom bebyggelse.Mölles karaktär av kompakt fiskeläge förändrades efter en storbrand i augusti 1890, som lade 16 av byns 129 hus i aska. De två bondgårdar som utgjorde Mölle by brann även ner då. Branden ledde till att stenhus i villastil ersatte fiskarlängor och korsvirkeshus med halm- och vasstak. Brandrisken minskade dessutom när avstånden mellan husen ökade.
Rusthållshemmanet Bökebolet, omfattande 24 ha, låg tidigare i Mölles nordvästra utkanter och ingick från början inte i själva fiskeläget. Bökebolet kan från början ha varit en avstyckning från Kullagården, eftersom Bökebolet och Kullagården förr hade ett gemensamt ansvar för skötseln av Kullens fyr. Idag har Bökebolets marker växt samman med det övriga Mölle. Bökebolet infogades administrativt med Mölle i samband med municipalsamhällets bildande (se nedan), och bidrog till detta med 43 hus.Mölle var och är beläget i Brunnby socken och ingick efter kommunreformen år 1862 i Brunnby landskommun, där för orten 18 oktober 1907 inrättades Mölle municipalsamhälle. Då fanns i samhället 158 hus och 620 invånare, och omfattade 99 ha. Municipalsamhället upplöstes 31 december 1965, och vid kommunreformen 1971 blev Brunnby landskommun en del av Höganäs kommun.
Till tidiga "turister" i Mölle kan räknas Carl von Linné som besökte Mölle på sin skånska resa den 14 juli 1749, Ernst Moritz Arndt som vid sin resa år 1804 besökte Mölle den 28 augusti, och Jonas Carl Linnerhielm som beskrev ett möllebesök i Bref under nya resor i Sverige (1806). Något senare besökte riksantikvarien Oscar Montelius Mölle och berättade i sin reseberättelse från 1872 om besöket.Redan år 1845 avtalade värdshusägaren Nils Corfitzon med ett danskt rederi om båttrafik till Mölle, och då började framför allt danska besökare anlända till Mölle med ångbåt på somrarna.  På 1850-talet gästade svenska och danska kungligheter Kullagården som ägdes av Gustaf Elfverson, samme man som 1886–87 lät anlägga Italienska vägen mellan Mölle och Kullens fyr. Elfverson hade stor betydelse för marknadsföringen av Mölle och Kullaberg, en roll som så småningom kom att övertas av fotografen Peter P Lundh (se nedan). Detta gjorde att Mölle på 1890-talet blev känt som en av Sveriges första badorter. Till detta bidrog även att den tyske kejsaren Vilhelm II den 30 juli 1907 stannade till här med sin yacht "Hohenzollern" några dagar. Snart efter nyheten om den tyske kejsarens inofficiella besök, inleddes en snabb omställning från fiskeläge till turistort som gjorde hela samhället till en del av turistindustrin.  
I början av 1870-talet startade fru Katarina Jönsson rumsuthyrning i liten skala, en verksamhet som med åren kom att utvecklas till pensionatsverksamhet och hotell, men den verkligt stora turistinvasionen kom igång först i början av 1880-talet när den stora hamnen stod klar. Så småningom byggdes ett tjugotal hotell och pensionat med milsvid utsikt mot Mölle hamn, Kattegatt, Öresund och Danmark: Hotel Kullaberg (1890), Hotell Corfitzon (1895), Hotell Mölleberg (1898), Hotel Elfverson (1902), Pensionat Mölle / Turisthotellet (1903), Hotell Sjöhem (1904), Hotell Lindström (1905), Grand Hotell Ahlbäck (1909), Hotell Olympia (1913), Villa Storhallen (1914), Strandpensionatet (omkring 1920).
I Tyskland badade redan män och kvinnor tillsammans. Detta spred sig till Mölle under åren efter 1905, och med detta uppkom epitetet Synden i Mölle. Det handlade dock inte om nudism – både män och kvinnor bar sina ofta tvärrandiga baddräkter. Gemensamhetsbaden ägde rum vid Ransvik, ett stycke nordväst om samhället. Mölleturismens syndfulla rykte förstärktes av massproducerade badvykort av den lokale hovfotografen Peter P Lundh, av ett 15-tal stumfilmer producerade på orten och av otaliga revynummer med ironier över Mölleturismen. Detta gav god PR och ytterligare ökade turistströmmarna.
År 1885 invigdes Skåne–Hallands Järnväg. Man kunde då lätt ta sig med tåg till Höganäs, och därifrån med häst och vagn till Mölle. Året därpå, 1886, fick Mölle en fast ångbåtsförbindelse med Helsingborg via Viken. År 1907 startade Sveriges första reguljära busslinje, som gick mellan Höganäs och Mölle. Bussarna kunde dock bara ta tio sittande personer, och den kapaciteten var för liten. Man byggde därför en järnväg mellan Höganäs och Mölle, Möllebanan, som invigdes år 1910. Snart gick det t.o.m. direktvagnar mellan Berlin och Mölle.
Under åren före 1914 var Mölle mer en tysk och dansk turistort än en svensk. Mölle blev något av en tysk koloni med återkommande tyska flottbesök. All tysk turism upphörde med första världskriget. Under mellankrigsåren fick Mölleturismen ett nytt starkt uppsving innan de tyska besöken upphörde med nazisternas maktövertagande 1933. Då satte stränga tyska valutaregler stopp för nästan all tysk utlandsturism. Efter andra världskriget gjordes försök att åter blåsa liv i de utländska turistströmmarna. Men nya semestervanor och en ökande bilism har gjort Mölle och Kullaberg mer till ett populärt mål för dagsutflykter och mindre en mondän kurort av kontinentalt snitt.
Till följd av invasionen av Danmark under andra världskriget byggde en pluton under ledning av fänrik Karl Erik Rosén ett kulsprutevärn som de kallade Lilla Gibraltar. I juli 1940 flög ett tyskt bombplan av modell Heinkel in över Mölle hamn, varpå det sköts ner. Besättningen räddades av en tysk jagare.
Några Möllehotell omvandlades på 1960-talet till sjukhemmen Bokelid (f.d. Hotell Elfverson)
och Möllegården (f.d. Hotell Storhallen), vilka sedan omvandlades till bostadslägenheter, samt 1973 Strandpensionatet vilket då bytte namn till Strandgården, och är sedan 2003 hotell. Fortfarande har Mölle drygt 700 bofasta invånare, som på somrarna utökas till ca 2 200. Det finns sex fungerande sommarhotell, två närbelägna golfbanor (Mölle GK och S:t Arilds GK), en populär campingplats, flera dykområden och en välbesökt småbåtshamn. I Mölle finns ett par konstgallerier, varav ett i den gamla järnvägsstationen. Mittemot stationen ligger Mölle krukmakeri. Orten saknar livsmedelsaffär och annan permanent service.
Mölle är alltjämt ett populärt utflyktsmål för danskar, som vid Kullen har sin närmaste vildmark. Kullaberg är dessutom hemmaberg för danska bergsklättrare, som namngivit flera av klätterlederna.
Dagens hamnanläggning började byggas 1878 och stod färdig 1881. Hamnen består av Stora hamnen, inkluderande gästhamn, och Lilla hamnen. En rad lägre byggnader och bodar omgärdar hamnen. I byggnaderna ligger bl.a. kiosk, matställen, hamnkontor och bokaffär. Ett blickfång i hamnen är Mölles äldsta hotell, Hotel Kullaberg, vackert restaurerat på 1990-talet. I hamnen ligger också Ruffen, en bod som är samlingsplats för ortens båtfolk. Längst ut på den större piren ligger Mölle fyr.
Genom att hamnpiren skyddar endast från ett håll är vågor tidvis ett problem. Beslut om en ny yttre vågbrytare fattades därför år 2008. Avsikten var att den skulle bli 25 m lång och 5 m bred.I början av 1990-talet upptäckte en grupp vågsurfare att hamnen i Mölle rymmer Sveriges bästa surfvågor. Sedan dess har Mölle blivit en av de populäraste platserna för vågsurfing i Skandinavien, och platsen för flera tävlingar. Byggandet av den nya vågbrytaren överklagades av surfarna, som även har ifrågasatt underhåll av en äldre vågbrytare från 1700-talet.
Bebyggelsen i Mölle är av blandad karaktär, och kan möjligen betecknas som vildvuxen. De flesta husen är vita till färgen. Gatunätet är anpassat efter terrängen. Det är denna oregelbundenhet som ger Mölle dess speciella charm, men som också av en del besökare uppfattats som mindre tilltalande. Hustyperna varierar mellan de för Mölle så typiska 1½-plans trävillorna med snickarglädje, till italienskinspirerad (Villa Italienborg) och alpinspirerad (Villa Marga) arkitektur, och vidare till 1970-talets modernism (till exempel Corfitz väg 10). Det finns också närmast herrgårdsliknande villor mitt i bebyggelsen, till exempel Villa Ekebo och Villa Trianon. Mölles skyline domineras av de stora hotellen, främst Grand Hotel Dahlberg och Hotel Elfverson, det senare idag bostadsrättsförening. I bebyggelsen ingår också Mölle kapell, invigt 1935, vid infarten till Mölle söderifrån, och Mölle stationshus, idag hemvist för byföreningen. Vid stationshuset ankommer buss från Höganäs.
Det finns även stugbebyggelse av lite enklare slag i Mölle. Längst upp vid Kullabergsvägen ligger Samfälligheten Grindstugorna, bestående av ett antal stugor om 32 m², som från början utgjorde del av en hotellanläggning. På gränsen mot naturreservatet ligger också SCA:s anläggning omfattande 20 stugor som hyrs ut till anställda.Huvudgatorna i Mölle är dels Kullabergsvägen, som utgör fortsättningen på Länsväg 111, och efter Mölle övergår i Italienska vägen, dels stråket Mölle Hamnallé - Gyllenstiernas Allé, som går till hamnen från Kullabergsvägen, och slutligen Möllelägevägen, samhällets gamla huvudgata, som avgår i sydvästlig riktning från Kullabergsvägen.
1975 inleddes en ny epok i Mölles gamla historia. Då tillkom Gylleröd - ett villaområde med 73 nya 1,5 plansvillor, öster om stationsområdet mellan landsvägen och den gamla banvallen. Gylleröd byggdes modellerat efter en gammal fiskeby med små gator, gränder, öppna ytor och trädgårdar. Området blev ett bra exempel på modern villabebyggelse och ökade ortens befolkning med några hundra bofasta. År 2002 byggdes Mölle ut ytterligare med 29 bostäder genom tillkomsten av lägenhetsbyn Vita Byn mellan Gylleröd och stationsområdet, ett Bauhaus-inspirerat tillskott till Mölles redan varierade bebyggelse.
Eftersom Mölle omfattas av 30 olika detaljplaner av varierande ålder, ålade Länsstyrelsen Höganäs kommun år 2009 att ta fram nya detaljplaner för byn. Ett planprogram för Mölle presenterades av kommunen under hösten 2013. I detta program prioriteras hamnen, eftersom de byggnader som finns där endast har tillfälliga byggnadslov. Man har även lyft möjligheten att bygga ett nytt kallbadhus i anslutning till hamnen. Områden för bilparkering i hamnen behöver också ses över.
Ett annat område som aktualiserats i planprogrammet, är området vid Mölle gamla järnvägsstation. En tänkbar utveckling kan vara byggnation av seniorbostäder där. Vidare berörs önskemålet om att utvidga bebyggelsen i SCA:s stugby.
Det finns tre badplatser nära Mölle. Solviken ligger där bebyggelsen slutar, och Kullabergs naturreservat tar vid, omedelbart nordväst om Mölle. Vid Solviken finns ett särskilt dambad, och det finns dessutom en bassäng för barn. Från Solviken kan man via en stig ta sig till nästa badplats, Ransvik, där gemensamhetsbaden ägde rum i början av 1900-talet. Ransvik ligger ca 400 m nordväst om Mölle, och dit kan man även ta sig via Italienska vägen. Den tredje badplatsen är Fågelviken som ligger utmed Södra Strandvägen, ca 200 m söder om hamnen. Fågelviken, som är relativt långgrund, är det mest barnvänliga badet. Där finns också en kort sandstrand. Badplatserna domineras annars av klippor. Goda möjligheter till bad finns även i vikar på Kullabergs-området, till exempel Josefinelust.
Tidigare har det funnits åtminstone två olika kallbadhus vid Mölle hamn. Det största av dem, med separata dam- och herravdelningar, stod kvar till isvintern 1942. Varje höst monterades anläggningen ner, för att åter byggas upp till våren. Det har även funnits ett varmbadhus vid Norra Strandvägen 50. Där erbjöds varma saltvattenbad, tångbad och bastu. Varmbadhuset fanns från 1910 till in på 1960-talet, då ledningssystemet kollapsade på grund av det salta vattnets inverkan.
Mölle omges av Kullaberg och Kattegatt, utom söderut där ett slättlandskap breder ut sig. På Kullaberg finns ett omfattande stignät. Italienska vägen leder från Mölle ut till Kullens fyr, och passerar på vägen dit Mölle golfklubb, en av landets äldsta golfbanor. Stora möjligheter finns till promenader och grottbesök i Kullabergs-området, som består av två naturreservat, Östra och Västra Kullaberg. I Östra Kullaberg ligger hembygdsgården Himmelstorp med kaffeservering och midsommarfirande. Söder om Mölle ligger Möllehässle naturreservat mellan den gamla banvallen och havet. Området hålls öppet genom bete. Mellan Höganäs och Mölle, längs huvudvägen, ligger Krapperups slott, med en park som är öppen för allmänheten. Sommartid hålls där en del av konserterna i musikfestivalen Musik i Kullabygden.
Sillens dag avhölls tidigare första helgen i augusti. Denna har nu ersatts med Mölledagen, som hålls i slutet av juli. Attraktionerna inkluderar torghandel, aktiviteter för barnen, artistuppträdanden, dans och andra evenemang.
Pykdagar är en utställning som hålles årligen under tiden juni – augusti fr.o.m. 2012. Den baseras på en samling lokalhistoriska dokument, skänkta till Mölle bysförening av möllebon Hans-Otto Pyk. Samlingen förvaltas av Folklivsarkivet i Lund. 2012 års dagar handlade om bebyggelsen i Mölle, 2013 års dagar handlade om Kullabergs kust och 2014 års dagar kommer att ha titeln "Fartyg, fiske och fina besök".
Kullamannen trail är en löpartävling går årligen på lördagen under Kristi himmelsfärdshelgen.Till andra regelbundna evenemang hör konserter i Mölle kapell på onsdagar sommartid.
Mölle var ett populärt tillhåll för författare. Litteraturvetaren Georg Brandes uppehöll sig i Mölle sommaren 1890. August Strindberg beskrev ett förvirrat besök i Mölle (i Legender) 1896. Selma Lagerlöf besökte Mölle sommaren 1906 tillsammans med Sophie Elkan. Hon bodde då i Villa Godthem vid Åsvägen. Hjalmar Söderberg träffade danskan Emilie Voss, som han senare gifte sig med, vid ett besök i Mölle 1907. Andra författare som gärna besökte Mölle var Vilhelm Ekelund, Anders Österling, Ola Hansson, Ivar Lo-Johansson, Gabriel Jönsson, Hasse Zetterström alias "Hasse Z" och Olle Länsberg. Författarna höll gärna till på Turisthotellet.Även om grannorten Arild var mer känd för sitt konstnärsliv, var också ett antal konstnärer förknippade med Mölle. Tidigt ute var Carl Fredrik Hill, som gästade Mölle år 1873. Han gjorde ett antal oljemålningar med motiv från Kullen och Mölle vid sitt besök. Samma år besökte Carl Locher, en av skagenmålarna, Mölle. Andra målare som besökte Mölle var Victoria Westberg, Axel Erdmann samt de danska målarna John Lübschitz och Peter Tom-Petersen. Konstnären Lars Norrman hade anor från Mölle, och bodde tidvis i sina föräldrars hus, den gröna trälängan i hamnen, fram till 1957.En intressant skara konstnärer och konsthantverkare har under decennierna före och efter sekelskiftet 1999/2000 haft Mölle som sin bas. Bland konsthantverkarna märks exempelvis keramikerna Hertha Bengtson, Rolf Palm, Kerstin Tillberg och Lisa Wohlfart, vidare textilarna Ingrid Dessau, Marianne Richter och Gunilla Petersson samt målarna Alma Öhrström, Ulla Hurtig-Ason och Henrik Bager.
Bland stumfilmer som spelats in i Mölle kan nämnas Badende damer (Kullen) (1907), Badlif vid Kullen (1909), Et budskab til Napoleon paa Elba (1909), Kusten vid Mölle (1909), Badlif vid Mölle (1911), Champagneruset (1911), Opiumhålan (1911), En tur till Kullen (1912), Svartsjuka/Kärleksdrömmar (1912), Das Opfer (1912), Um das Glück Betrogen (1913), Ihre Hoheit (1913), Petter och hans båda fästmör (1913), Moderns afskedsbref (1913), Midnattssol (1914), Det gamle fyrtaarn (1914), Under kærlighedens aag (1916) Verdens undergang (1916), och Gyurkovicsarna (exteriörer, 1920).Bland ljudfilmer som spelats in i Mölle kan nämnas En sjöman till häst (1940), Livet på landet (1943), Kärlek, solsken och sång (1947), Gycklarnas afton (1953), Den gula bilen (1963), Kullamannen (1967), Deadline (1971), Bara en flicka (Kun en pige, 1995) och Bjergkuller (2002). Våren 2006 spelades TV-serien Emblas hemlighet till stora delar in i Mölle.
En känd sång där Mölle omnämns är "The Gräsänkling Blues" av Povel Ramel, lanserad 1951. I denna myntades begreppet "Mölle by the Sea". Andra sånger som berör Mölle är "Möllevalsen" (1930), "Möllebergsvalsen" (1932) och "Måne över Öresund" (1948). Fläskkvartetten spelade 2006 in skivan Voices of Eden på Turisthotellet i Mölle.
Dahlberg, Marie; Koller Lena, Ravegård Maria (2004). Havsbad: femtioen svenska badpärlor. Stockholm: Wahlström & Widstrand. Libris 9357373. ISBN 91-46-20358-3 (inb.) 
Ek, Hjördis m.fl. (1977). Byggnadsmiljöer på Kullahalvön. Höganäs: Kulturnämnden i Höganäs. Libris 364558 
Granvik, Madeleine (2000). Mölle by the sea. Uppsala: M. Granvik. Libris 7455063. ISBN 91-631-0027-4 (inb.) 
Högberg, Leif (2010). Spår av ett försvar. Fort & Bunker. sid. 5-7,390. Libris 11889168. ISBN 978-91-976075-2-0 
Knafve, Bert; Svendsen Jens Martin, Knafve Kirsten (1981). Bilder från Kullabygden. Stockholm: LiberFörlag. Libris 7268567. ISBN 91-38-90065-3 (inb.) 
Magnusson, Erik (2009). Det vackra huset i Möllebergsbacken: om 150 år av turism vid Kullabergs fot. Kristianstad: Monitorförlaget. Libris 11661897. ISBN 978-91-85517-11-4 (inb.) 
Magnusson, Erik; Täckström, Frederic (2012). Här ha vi det ljufveligt - Hotell och pensionat i Mölle och Arild genom tiderna. Mölle: Stilbildarna i Mölle. ISBN 978-91-980333-0-4 
Mölleryd, Anders W. (1959–1981). Mölle-Kullen genom tiderna: bidrag till Kullabygdens historia. Del I-VII. [Stockholm]: Eremit-press. Libris 173621 
Ohrlander, Lasse (red.) (2003). Kullabygd (årgång LXXVI). Kullens Hembygdsförenings årsskrift 
Olsheden Jan, Olson Stellan, red (1967). Vad gjorde farfar i Mölle?: [stämningar kring en liten bit av verlden åren 1886-1914 med bilder ur Peter P. Lundhs efterlämnade arkiv]. Stockholm: Norstedt. Libris 1183805 
Pyk, Hans-Otto (1991). Mölle 500 år: Mölle genom fem sekler 1491-1991 : jubileumsbok. Mölle: Mölle byförening. Libris 1233408 
Wijkander, Klara (1978). Ortnamn på Kullaberg (3:e uppl.). Höganäs: Kullens hembygdsförening. Libris 368588 
Wounsch, Gunnel (2010). Vandra i Kullabygden. Höganäs Bokhandel & Förlag. ISBN 978-91-979057-0-1
Bengtsson, Hans (2010). ”När synden slog till i skånska Mölle”. Allt om historia (nr. 7):  sid. s. 40-43. ISSN 1653-3224.

Mongolernas invasion av Kina pågick i 74 år från 1205 till 1279 då Mongolväldet i flera steg erövrade de tre samtida kinesiska dynastierna Songdynastin, Västra Xia, Jindynastin och även kungariket Dali. Invasionen resulterade i att mongolerna grundade Yuandynastin som varade från 1271 till 1368.
År 1206 utropade sig Temüdjin till mongolernas Djingis khan. I stället för att strida internt kom nu mongolerna att expandera sitt rike åt alla håll såsom åt Kina, Centralasien, Persien och Ryssland och bildade världshistoriens största sammanhängande imperium. Invasionen av Västra Xia och Jindynastin påbörjades redan innan Djingis khan gjorde mongolernas första stora invasionskampanj i Centralasien (1218–1225), och invasionen av Songdynastin avslutades först efter att Hülegü kommit hem från den tredje stora kampanjen till Bagdad och Damaskus (1255–1260).
Det första mongoliska anfallet mot tanguterna i Västra Xiadynastin kom på våren 1205, redan innan Temüdjin blivit khan, då mongolerna förstörde städer och kidnappade folk och boskap. Som Djingis khan följde han upp med ett nytt anfall år 1207 i Västra Xias norra utposter. År 1209 omringade mongolerna tanguternas huvudstad Xingqing (dagens Yinchuan) och påbörjade en belägring. Tanguterna sökte nu hjälp av Jindynastin utan resultat. Xingqing hade ett kanalsystem för att förse staden med vatten från Gula floden. I ett försök att dränka staden förstörde mongolerna kanalens vallar, men landskapet runt staden var flackt, så även mongolernas läger svämmade över.. Bakslaget gjorde att de avbröt belägringen och drog sig tillbaka. Mongolerna och tanguterna träffade även ett fredsavtal med villkor om militärt samarbete.År 1221 inledde mongolerna under ledning av general Muqali ett anfall mot Jindynastin över Västra Xias territorium. Mongolerna utnyttjade fredsavtalet med Västra Xia och krävde oupphörligt mer militär hjälp, samtidigt som de förtryckte befolkningen. Detta försatte tanguternas kejsare Shenzong i en svår situation gentemot sin befolkning; ett tillstånd som ledde till att han år 1223 tvingades abdikera . Den efterkommande kejsar Xianzong bytte taktik och bildade tillsammans med Jindynastin en allians mot mongolerna. Som hämnd för det brutna samarbetsavtalet ledde Djingis khan (som nyligen var hemkommen från sin kampanj i Centralasien) personligen år 1225 en arme på 180 000 man in på Västra Xias territorium. Mongolerna mötte förvånansvärt stort motstånd, men ödelade systematiskt stad efter stad. På våren 1227 samlade Djingis khan sina trupper för den slutliga belägringen av Västra Xias huvudstad; en belägring som varade i fem månader. I augusti avled Djingis khan i sitt läger nära den belägrade staden. Kort efter khanens död kapitulerade Västra Xia. Enligt mongolisk tradition mördades alla i huvudstaden och de plundrade även de kejserliga gravarna väster om staden.
År 1196 hade Temüdjin (som senare blev Djingis khan) tagit Tatarernas khan tillfånga och belönades av jurchena i Jindynastin med titeln "Gränsernas väktare" vilket senare skulle visa sig vara ett ödets ironi. Jindynastin hade tidigare korsfäst Ambaghai som var Djingis khans farfars farbror, och detta var kanske en av anledningarna att Djingis khan år 1211 ledde 50 000 (eller så mycket som 100 000) ridande bågskyttar, som var och en hade tre hästar mot Jindynastins huvudstad Zhongdu (dagens Peking). Armen bestod inte bara av mongoler, utan också av avhoppade jurchen och khitaner. Jin-armen bestod av ett kavalleri på 150 000 man och därtill 300 000 eller 400 000 kinesiska fotsoldater. Mot slutet av 1211 tvingades Jindynastin överge deras västra huvudstad (dagens Datong). Mongolerna rundade Kinesiska murens östra ändpunkt (Jindynastins mur var helt annorlunda dragen än "dagens" mur från Mingdynastin) och intog militärposteringar och städer norr om Zhongdu. Fortet vid Gubeikou nordost om Zhongdu föll helt utan strid, medan fortet vid Juyongguan nordväst om Zhongdu gav en del militärt motstånd.
Sent 1211 nådde mongolerna Jindynastins centrala huvudstad Zhongdu (dagens Peking) och gjorde sitt första försök att belägra staden. De gav upp tidigt 1212 och gav sig tillbaka norrut och plundrade Jindynastins östra huvudstad (dagens Liaoyang). På hösten 1213 mördades Jindynastins kejsare under en intern militärkupp och kejsar Xuanzong tog makten över Jindynastin. Senare samma år återkom mongolerna till Zhongdu igen och gjorde ett nytt belägringsförsök samtidigt som mongoliska trupper plundrade och förstörde de norra delarna av Jindynastin. 1214 hade Djingis khan erövrat allt land norr om Jindynastins huvudstad men konstaterade att Zhongdu med sin imponerande stadsmur inte skulle gå att erövra utan en riktigt långvarig belägring. Djingis khan drog tillbaka sina styrkor ännu en gång efter ett ha slutit ett, för Jindynastin mycket dyrt och förnedrande, fredsavtal i början på 1214. Trots fredsavtalet lämnar kejsar Xuanzong huvudstaden och flyr till Bianing, dagens Kaifeng som från sommaren 1214 blir Jindynsstins huvudstad.Djingis khan tolkar jurchenas flytt av huvudstaden som falskhet och ett brott mot fredsavtalet. Sent 1214 återkom den nu arga Djingis khan till Zhongdu och påbörjade en sista belägring av staden som hämnd för avtalsbrottet. Zhongdu faller i juni 1215 efter en mycket hård belägring, för att sedan bli plundrad och nerbränd och stadens utsvultna befolkning blev mördade.
Djingis khan lämnade Kina 1218 för att göra sin stora kampanj väster ut i Centralasien och delegerade erövringen av Jindynastin till general Muqali med 75 000 man varav ungefär en tredjedel var mongoler. Under 2017 till 1221 drev Muqali kampanjer i dagens Shanxi, Hebei och Shandong. År 1221 till 1223 kampanjade han genom Västra Xias territorium (som mongolerna nu hade fredsavtal med) mot Qinghai och Shaanxi. Muqali dog 1223 i Shanxi efter att ha etablerat mongolisk kontroll i norra Kina.År 1229 tillträder Ögedei som khan för mongolerna och återupptar erövringsförsöken av Jindynastin efter general Muqali. Under 1230 och 1231 var det blandade framgångar och Ögedei drar tillbaka sina trupper för att sätta in en hårdare och mer planerad stöt 1232. I slutet av året attackerades Jindynastins nya södra huvudstad och kejsare Aizong flyr söderut till Guide (dagens Shangqiu) och sedan vidare till Caizhou (dagens Runan). På våren 1233 faller den södra huvudstaden och blir plundrad efter vanligt mongoliskt mönster. I februari 1234 erövrade mongolerna Caizhou, och kejsar Aizong begick självmord för att undgå fångenskap, och två dagar senare var Jindynastin utplånad.
Som en del i invasionen av Songdynastin beordrade Möngke 1253 sin bror Khubilai att invadera Yunnan för att kunna angripa Songdynastin från väster. Khubilai kringgick Tibet hela vägen ner till södra Yunnan där han besegrade kungariket Dali 1254 och fick kontroll över Yunnan. Dali var militärt starkt med gav av taktiska skäl upp när mongolerna kom, och den kungliga familjen blev lokala ståthållare.Kampanjen var också en test för att Möngke ville se om Khubilai var en duglig militär ledare.
Efter att Jindynastin var erövrad fortsatte mongolerna successivt att attackera Songdynastin. Ögedei khan gjorde några anfall på 1230-talet i Sichuan, och under en kampanj år 1253–1254 erövrades Yunnan som en bas för att kunna attackera Songdynastin från väster som en del av ett flerfrontsanfall. Efter mycket förberedelser attackerade nu Möngke men hjälp från Khubilai Songdynastin igen 1258. Möngke erövrade Sichuan och Khubilai gick in i Hubei samtidigt som väntande styrkor i Yunnan anföll från väster. Dock blev Möngke sjuk och dog 1259 i Sichuan efter en misslyckad invasion av ett fort, och invasionsplanerna avbröts för flera år framåt.
På de blöta risfälten i söder fungerade mongolernas kavalleri inte så bra så mongolerna anpassade sig till den blöta terrängen och byggde upp en flotta. På grund av sitt mycket strategiska läge som försvarspost vid Hanfloden som leder till Yangtzefloden var Xiangyang Songdynastins sista bastion norrut och mycket viktig för mongolerna att erövra. År 1268 var starten för mongolernas slutliga kampanj och Xiangyang belägrades under tre år från 1268 till 1271 av mongolerna vilket var en av de största belägringarna i den kinesiska historien. Xiangyang föll slutligen 1273.
1271 bildar mongolerna Yuandynastin och 1272 blir Dadu (dagens Peking) huvudstad för Yuandynastin.Efter att Xiangyang fallit 1273 hade mongolerna fri väg ner mot Yangtzefloden och 1274 invaderats Songterritorierna storskaligt över land och floder och Songdynastin tvingades backa söderut. I januari 1275 korsar Khubilai khan Yangtzefloden och 1276 är Lin'an och Hangzhou erövrade och mongolerna tillfångatar kejsare Gongzong och hans kejsarinnor som skickades till Dadu.
Songdynastins kejsare Duanzong dog 1278 i Guangzhou och premiärminister Lu Xiufu tillsatte barnkejsaren Bing på tronen. Songdynastins trupper var nu hårt pressade av mongolerna och flydde till ön Yaishan vid kusten 100 km söder om Guangzhou. Songdynastins epok slutade 1279 med den slutliga attacken från mongolerna vid Slaget vid Yamen nära dagens Xinhui i Guangdong vilket var ett av de absolut största sjöslagen i världshistorien. När Lu Xiufu insåg att riket var förlorat till mongolerna tog han den nioåriga kejsare Bing i famnen och hoppade i vattnet och båda drunknade. Det är oklart om självmordet begicks genom att de hoppade i vattnet från berget Ya, eller från en båt. I och med att slaget var förlorat och kejsaren var död var hela Songdynastin erövrad, och Kina styrdes därefter av mongolerna under den redan etablerade Yuandynastin (1271-1368.).
Gernet, Jacques (1996) (på engelska). A History of Chinese Civilization. Cambridge University Press. ISBN 0521497817. http://www.amazon.com/History-Chinese-Civilization-Jacques-Gernet/dp/0521497817 
Lovell, Julia (2006). Den stora muren. Norstedts. ISBN 91-1-301594-X. http://www.bokus.com/bok/9789172638501/den-stora-muren-kinas-historia-under-3000-ar/ 
Hägerdal, Hans (2012). Kinas historia. Historiska media. ISBN 978-91-87031-24-3 
张, 英聘 (2003) (på engelska). THE HISTORY AND CIVILIZATION OF CHINA. 中央文献出版社. ISBN 7-5073-1360-3. http://www.amazon.com/History-Civilization-China-Zhang-Yingpin/dp/7507313603 
Mote, F.W. (2003) (på engelska). Imperial China 900-1800. Harvard University Press. ISBN 0674012127. http://www.amazon.com/Imperial-China-900-1800-F-Mote/dp/0674012127 
Turnbull, Stephen (2003) (på engelska). Genghis Khan & the Mongol Conquests 1190-1400. Osprey Publishing. ISBN 1841765236. http://www.amazon.com/Essential-Histories-57-Conquests-1190-1400/dp/1841765236 
Lorge, Peter (2005) (på engelska). War, Politics and Society in Early Modern China, 900-1795. Routledge. ISBN 041531691X. https://books.google.se/books?id=htPxVEh3owAC&pg=PA88&lpg=PA88&dq=mongol+conquer+guangzhou+1278&source=bl&ots=ZY_ApemNZd&sig=fVig90SQcVNV0NOtIMWR0Iqzl9s&hl=sv&sa=X&ved=0ahUKEwiez9LTvKPKAhVFiQ8KHcFFALQQ6AEIUTAI#v=onepage&q=mongol%20conquer%20guangzhou%201278&f=false 
Man, John (2005) (på engelska). The Mongols. Transworld Publishers Ltd. ISBN 9780553814989. http://www.adlibris.com/se/bok/genghis-khan-9780553814989
Moss Järnverk var ett järnverk i Moss i Norge, grundat 1704. Verket var i många år stadens största industri, och med kraft från Mossefossen blev malm, huvudsakligen från Arendalsfältet i nuvarande Arendals kommun, nersmält och bearbetad till en mängd olika produkter. Från mitten av 1700-talet var verket Norges ledande försvarsindustri och göt hundratals tunga kanoner i järn. Norges första valsverk för järn anlades också där.
Moss Järnverk hade flera framträdande ägare, bland andra Bernt Anker och Herman Wedel-Jarlsberg, och särskilt under den förstnämndes ägande var verket något av en attraktion för besökande. Moss Järnverks administrationsbyggnad, den så kallade Konventionsgården, är känd för att den användes under förhandlingarna av Konventionen i Moss år 1814.
Vid mitten av 1800-talet fick verket ökad konkurrens från svenska och engelska järnverk. I kombination med stigande priser på träkol försvann lönsamheten varvid järnverksdelen lades ner år 1873. Moss Järnverk såldes för 115 000 spesiedaler (en gammal norsk myntenhet) år 1875, och området verket låg på togs över av vad som sedan blev emballagefabriken Peterson som fortfarande finns kvar.
I vad som idag är Norge har järn utvunnits och bearbetats i över tiotusen år. Den första järnproduktionen använde limonit som förädlades, med en metod kallad järnutvinning, till råjärn för ytterligare bearbetning. Sådan tillverkning av järn var emellertid lokal och skedde i liten skala. Mycket arbete krävdes för att utvinna små kvantiteter av järn.
På 1500-talet växte intresset för utvinning av malm i Europa, och grunden för modern bergsvetenskap lades av tysken Georgius Agricola. I den norska delen av Danmark-Norge hittades bland annat förekomst av järnmalm. I södra Norge var järnfynden rikast i Arendalsfältet vid Arendal, men på grund av behovet av trä till produktionen av träkol för masugnarna och forskraften för att driva masugnarnas blåsbälgar, anlades ofta järnverk på andra platser än vid malmgruvorna. Vid Moss var det god tillgång på kraft från Mossefossen, det fanns mycket skog och läget vid fjorden gjorde inskeppning av råvaror och utskeppning av färdiga produkter enkel.
År 1704 började den danske ämbets- och förrättningsmannen Ernst Ulrich Dose arbetet med att etablera ett järnverk vid Moss, och samma år besökte den dansk-norske kungen Frederik IV Moss två gånger, något som påverkade etableringen positivt. Utöver att köpa upp tomter och få tilldelat sig fallrätt och tillgång till järnmalm, fick det planerade verket en så kallad cirkumferens, ett område med en radie på cirka 2,5 mil där bönderna var tvungna att producera och leverera träkol och andra råvaror till verket. I november 1704 blev Moss med omnejd besiktigat av anställda från oberbergamtet i Kongsberg, och de utsåg Moss Järnverks privilegiebrev den 6 december samma år. Brevet innehöll totalt 24 punkter om Moss Järnverks privilegier för skog, vatten, areal för själva verket, tillgång till körväg, malm, tullfrihet och flera andra punkter.
Särskilt intressant för samtiden är att funktionärer och arbetare var fritagna från skatter och militärtjänst, de skulle dömas av bergretten (en egen rätt för bergverk och bergverksanställde i Kongsberg), och vid behov av fackmän kunde de hämtas från utlandet, utan hänsyn till vilken nation de tillhörde. Med sina omfattande kungliga privilegier var alltså Moss Järnverk vid upprättelsen en stat i staten.Den driftige Ernst Ulrich Dose fick aldrig uppleva vanlig verksamhet vid Moss Järnverk, han dog redan år 1706.
Efter Doses död lades järnverket ut på auktion och i maj 1708 såldes det till Jacob von Hübsch (3/4) och Henrich Ichsen (1/4). Tidpunkten för övertagandet av verket var gynnsam; kriget hotade och Moss Järnverk låg nära de tre stora fästningarna i Østlandet: Akershus, Fredrikstad och Fredriksten. Hübsch berättade själv år 1713 att han köpte det ofärdiga verket för att utrusta kungens styrkor med kanoner, ammunition och gevär. Kriget bröt ut år 1709, och 1711 levererade Moss Järnverk granater (kanonkulor i järn i olika storlekar) till ett fälttåg in i Sverige. Fälttåget blev kortvarigt, utan bruk av ammunition, och Hübsch hade stora problem med att få en uppgörelse för leveransen.Ett av privilegierna som Moss Järnverk fick vid etableringen var tiondefrihet i tre år efter att masugnen var i kontinuerlig drift. Verket blev av generalkrigskommissarie H. C. von Platen stämt av bergretten i Kongsberg 1712 för att driva in tionde, men på grund av kolbristen var masugnen i drift endast periodvis. Bönderna blev ålagda att leverera 4733 läster (1 läst är cirka 2 m3) träkol årligen, men år 1714 hade verket hela 24 600 läster kol till godo hos bönderna. Böndernas pliktleverering av träkol var otvivelaktigt en extraskatt, och bönderna försökte undvika att leverera. Verket blev på grund av problem vid starten beviljat tiondefrihet för åren fram till och med 1715.
År 1716 blev Norge invaderat av svenskarna och den 17 mars blev Moss och järnverket erövrat av svenska trupper. Redan den 26 mars vid det första slaget om Moss kördes ockupanterna bort av norska trupper, men dagen efter erövrades verket igen och ockuperades i fem veckor. Under denna tid plundrades verket av de svenska trupperna. Krigsåren var svåra för verket. Förutom plundring var bönderna upptagna med transporter för trupperna och hade liten kapacitet till produktion och transport av träkol. Under tiden som de andra norska järnverken tjänade mycket pengar på kriget, gick det dåligt för Moss Järnverk och dess huvudägare Hübsch. På grund av alla problem ansökte Hübsch hos kungen för fler tiondefria år och fick det till och med år 1722, år 1723 var verket tvunget att betala 300 riksdaler och från år 1724 samma summa som de andra järnverken, alltså 400 riksdaler.
I oktober 1724 dog Jacob von Hübsch och hans änka, Elisabeth Hübsch (född Holst), tog över verket. Detta blev en tung börda för en ensam kvinna med sju barn. För att kunna följa upp verksamheten flyttade hon och barnen från Köpenhamn till Moss. Konkurrensen från billigt, svenskt järn var ödeläggande och många norska järnverk upphörde med verksamheten. Fru Hübsch var tvungen att ta stora lån för att driva verket och borgenärerna blev så småningom påstridiga. Trots att det från år 1730 infördes ett monopol för norska järnverk att leverera järn till Danmark var verkets ekonomi fortsatt ansträngd.Verkets minoritetsägare, etatsråd Ochsen, måste ständigt täcka oundvikliga utgifter, och år 1738 var hans tålamod slut. Ochsen skickade sin personlige fullmäktige Jens Bondorph från Köpenhamn för att verkställa en så kallad kvarstadsförrättning (beslagstagning) för att få kontroll över företaget. Elisabeth Hübsch försökte avslå och förhala det hela och i rättsarkiven är verkets verksamhet och skuldsituation ganska grundligt dokumenterat. Den 21 januari 1739 bestämde oberbergamtet i Kongsberg att Jens Bondorph skulle, å Ochsens vägnar, driva den del av verket som tillhörde fru Hübsch, tills tvisten mellan de två var avgjord. Efter ytterligare några års rättslig strid lades Moss Järnverk ut på auktion och Henrich Ochsen övertog hela verksamheten.
Ett järnverk på 1700-talet representerade en kapitalintensiv tung industri av stor vikt för landet och det fanns en rad utmaningar för att få en tillfredsställande drift. Vid kvarstadsförrättningen år 1738 nedtecknades Moss Järnverks rörelsetillgångar, något som med förvaltaren Knud Wendelboes rapport till eftervärlden ger en bra bild av verksamheten. I styckena under beskrivs de olika sidorna av verksamheten på verket, från upprättandet år 1704 till nedläggningen 1874.
De gruvor som enligt verkets privilegier var förpliktade att leverera malm kunde inte leverera tillräckliga mängder, så verkets direktör Peter Windt blev år 1706 försäkrad att Løvold gruva i Arendal årligen skulle leverera 1000 tunnor malm. Kvalitén på den levererade malmen var så varierande att det gick till rätten, detta slutade med att två bergskunniga skulle kontrollera att malmen var fritt från gråberg. Gruvorna i Arendal var de viktigaste för de norska järnverken då de levererade ungefär två tredjedelar av all järnmalm. Trots att de viktigaste gruvorna låg långt ifrån Moss Järnverk blev transporten ändå billig eftersom den skedde sjövägen.I sin rapport om verkets tillstånd från år 1723 påpekar förvaltaren Knud Wendelboes att man måste spara malm i 2-3 år för att få tillräckligt till en blåsning. År 1736 var, förutom några mindre lokala gruvor i Moss, också de större gruvorna Østre Buøy, Vestre Buøy, Langsæ och Bråstad i Agder tillhörande Arendalsfältet underordnade Moss Järnverk. Verkets ledning var dock inte uppmärksam nog med att följa upp att gruvorna levererade malm av tillräckligt god kvalité.År 1749 nämns också Weding gruva i Arnedal. Malm därifrån utmärkte sig för sin allsidighet och kännetecknades som verkets bästa. Vid sidan om gruvorna i Arendal var Skien ett centrum för verkets gruvverksamhet, och en rad olika gruvor drevs där. Verket hade ombud i Skien och Arnedal som följde upp gruvorna, betalade gruvarbetarna och såg till så att de så kallade mutingsbrevene (drifttillstånden) inte löpte ut. I de många år som Lars Semb var föreståndare på verket reste han nästan varje år till malmfälten och bodde hos de ombud som var verkets lokala representanter.
Verket var helt beroende av träkol som bönderna runt verket producerade i kolmilor. I slutet av vintern 1719-1720 hade eftersläpningen i böndernas leverering av träkol nått totalt 28 000 läster, alltså en restskuld på 33 726 läster. De saknade leveranserna skylldes dels på att skogen var nerhuggen, dels på kriget men också på att bönderna var motvilliga att efterleva levereringsplikten.Bristen på träkol fortsatte under Ancher & Wærn, trots att de betalade bättre än andra verk och gav bonusar till dem som levererade mer än begärt parti. Den största orsaken till dåliga leveranser var att kolbrytning nästan alltid var mindre lönsamt än annan användning av skogen. Under Bernt Anker försökte verket att få myndigheternas tillåtelse till repartering (ett bestämt parti per gård). Det fick han inte igenom och det var tydligt att myndigheterna inte önskade att gå för hårt åt bönderna för att få dem till att efterleva levereringsplikten. För hela perioden 1750-1808 tog verket i genomsnitt emot 6 000 läster träkol medan behovet i full drift var över det dubbla. Det mesta av träkolet blev bränt och levererat av bönderna på vintern och då transporterna var endast en läst blev det många turer för att få allt levererat.
Wendelboe påpekade i sin rapport från år 1723 att det var brist på vatten. Detta skylldes dels på att forsen var utan damm som kunde samla upp svämvattnet, och dels på de andra användarna av forsen (kvarnar och sågverk) använde den mer än de skulle. Avstannade vattentillförseln till masugnsbälgarna skulle ugnen snart slockna, vilket skulle medföra stora förluster.Med de stora arbetena år 1750 fick verket en stor vattenränna som gick över kungsvägen, den föregående hade gått under vägen. Vattenrännan var 8-9 fot bred, 6 fot djup och fallhöjden var 48 fot.  Vattenbristen blev ett mindre problem än det hade varit verkets första år, men under en ovanlig torka 1795 började man att spränga i Krapfors och bygga dammar ovanför, något föreståndare Lars Semb menade borde ha gjorts för länge sen. På själva järnverket (inte innefattande kvarnar och sågverk) var det runt år 1810 totalt 24 vattenhjul, en del av dem var väldigt stora.
Själva järnverket bestod av en rad byggnader norr om älven i Moss. Huset med masugnarna var den centrala byggnaden. Här stod det två 31 fot (ungefär 9,5 meter) höga ugnar under samma tak men endast den östra var i bruk. Förutom själva masugnen fanns olika tyngre utrustningar, till exempel en vinsch för hantering av tunga gjutstycken. Öster om masugnen låg formhuset där det flytande järnet göts. Vid masugnshuset låg ett stenhammarhus med en vattendriven hammare för att krossa malmen. Det var två kolhus till masugnen, den västra mätte 56 x 25 alnar (ungefär 550 m2) medan det östra mätte 45 x 20 alnar (ungefär 350 m2).Brandrisken var stor så det fanns också en brandstation med en dubbel brandspruta (två slangar) på området. Öster om formhuset fanns en smedja där finare smidesarbeten utfördes. Vid sjön anlades en brygga med en stor åttakantig knuttimrad sjöbod med två överloft. Verkets ägare bodde i en stor huvudbyggnad med nio rum och två våningar. I ett annat tvåvåningshus var det skrivkammare, alltså kontor. Vid sidan om fanns andra byggnader, som uthus för hästar, lada, höloft och tio hus åt arbetarna. Viktigt för verket var också brosågen, där det var tillåtet att såga nödvändigt timmer för nybyggen, reparationer och så vidare. Verket kunde såga 12 900 bord på brosågen, vidareförsäljning var dock strängt förbjudet och medförde avstängning.Förutom de olika utbyggnader och förnyelser genom de 170 år verket var i bruk, var delar av verket tvunget att återuppbyggas efter bränder. På 1760-talet brann till exempel det dyrbara hammarverket och den nedre hammaren stod nyrest år 1766.På flera områden var Moss Järnverk tekniskt framstående, det var det första verket i Norge med höga masugnar, kanongjutning, spikfabrik och valsverk, det sista restes år 1755 efter en engelsk förebild och till den betydliga kostnaden av runt 12 00 riksdaler.
Vid etableringen av Moss Järnverk var ammunitionsproduktion planerad. Enligt Wendelboe gick det mesta av järnet fram till år 1723 till granater och kulor, endast en mindre del av det gråa tackjärnet gick vidare till bearbetning med hammare. I en översikt från Landetatens Generalkommissariat (landsförsvaret) den 2 maj 1720 gavs följande översikt: 
Priset för den grovkalibrerade ammunitionen angavs vara 11,5 riksdaler för skeppundet, medan det för smågranater var 14,5 riksdaler, alltså ganska stora summor totalt. Enligt kontrakten från år 1716 levererade verket fram till år 1720 totalt runt 2 500 skeppund till ett värde av nästan 30 000 riksdaler. År 1713 producerades också 1000 gevärspipor.Vid sidan om den militära produktionen fanns det en mindre och varierande civil produktion. Moss Järnverk producerade städ, hjulstokkringer (ringar i järn till hjulen på hästkärror), smidde sågblad, göt grytor, munkpannor, våffeljärn och bryggpannor. Verket levererade också specialbeställningar, som en hel sockerugn till ett större sockerraffinaderi i Fredrikshald på 1750-talet. På 1800-talet gjorde de också strykjärn. Under Bernt Ankers tid, var tunnbandsjärn en av huvudprodukterna, som också exporterades.Verkets produktion av järnugnar (ofta felaktigt kallade kakelugnar) är särskilt intressant, både på grund av att flera är bevarade och för deras konstnärliga dekorationer. Flera av ugnarna blev av konsthistorikern och riksantikvarien Arne Nygård-Nilssen uppskattade att vara formgivna av Torsten Hoff, en erkänd ugnskonstnär, som tog burskap som bildhuggare i Christiania 1711 och verkade där fram till hans död 1754.Ancher & Wærn investerade också i upprustning av ugnsproduktionen, och genom en av sina förbindelser i Köpenhamn fick de Henrik Lorentzen Bech (1718–1776) att komma till Moss där han arbetade med ugnsutformningar från sankt Hans (midsommar) 1750 till året efter, och därefter nästan hela år 1769. Från Bechs sista tid vid verket är tre främsta utformningar kända; ”Medaljongen”, ”Herkules” och ”Altertavlen”, Moss Järnverk producerade dessa mycket populära former åren som kom.
Förutom kanonleveranserna i tabellen ovanför producerades 29 stycken 12-pundskanoner som sjönk vid en transport år 1759. Kvalitén på kanonerna hade från Bernt Ankers tid varit bra, enligt Lars Semb hade ingen spruckit på 30 år. Under Ancher & Wærn blev kanonerna märkta ”AW”, medan senare användes ”MW”. En vanlig inskription på kanonerna var Liberalitate optimi (med största generositet), som visade på privilegiet och det stora lånet från statskassan.Moss Järnverk levererade kanoner upp till 36 pund, men också 1/8 punds kanoner producerades, som kunde anses som en leksak. År 1789 började man misstänkta att 18- och 12-pundskanonerna inte var pålitliga och provskjutning i flera städer bekräftade misstanken. Detta bidrog till att man gick över till svenska kanoner, och kanonerna från Moss fasades ut. Så sent som vid Slesvig-holsteinska kriget 1848–1850 blev emellertid bastionerna vid Fredericia i Danmark beskjutna av 12-pundskanoner från Moss Järnverk.
Moss Järnverk var ett samhälle i sig självt där det låg norr om staden Moss. Förmannen på verksamheten blev vanligtvis betecknad som förvaltare, och den första var Niels Michelsen Thune, från verkets start till 1716. Vid sidan om Thune var en Peter Windt direktör åren 1706-1708. Efter Thune övertog sannolikt Knud Wendelboe, som skrev flera utfyllande rapporter om verket. Efter kvarstadsförrättningen tog Jens Bondorph över, men då Ochsen sålde verket hette förvaltaren Wichman.
Arbetarna på verket var mer anonyma, men typiskt för den högteknologi som dåtidens järnverk hade så kom de flesta av dem från andra länder, namnen bär spår av Sverige och Tyskland. Hur viktiga yrkesarbetarna var för verket visade sig när Hübsch i ett brev till kungen 27 december 1719 berättar att han, under tiden krigen pågick och verket var overksamt, alltjämt måste betala sina arbetare för att inte förlora dem.På 1730-talet var det brist på arbetskraft, och arbetarna på Moss Järnverk utnyttjade detta genom att strejka och kräva högre lön vid kvarstadsförrättningen år 1738. Förhållanden för arbetarna var trots det magra. Carl Hübsch skrev år 1738 att verket inte förde någon översikt över arbetarna som byggde hus på verkets mark, då de var så fattiga att man ändå inte kunde få någon markhyra av dem.Järnverkssamfundet hade på flera sätt ett ansträngt förhållande till staden Moss; ett var verkets privilegier med tullfri införsel av matvaror, när stadens medborgare måste betala konsumtionsskatt på alla varor som passerade stadsgränsen. Ett annat var både användandet av vattnet i Mossefossen och bron över forsen, underhållet av den var bekostat av stadens medborgare, något de fann orättvist. Förutom dessa friktionspunkter fanns också juridiken. Järnverket hade en domstolsmyndighet över sina arbetare, med bergamtsretten i Kongsberg som överklagarinstans, vilket rådhuset ogillade. I praktiken blev rättssaker nästan alltid avgjorda lokalt, med ett så kallat verksdom. Två pojkar som hade stulit potatis från en bondgård blev av föräldrarna straffade med piska i verkets fängelse, något föräldrarna till synes var nöjda med och: ”ödmjukt anhåller om att straffen inte blir annorlunda och att pojkarna blir befriade från att resa till Kongsberg för att bli bestraffade där”.Kyrkoherden Christian Grave i Rygge och Moss var inte heller positiv till verket, något han visar i ett uttalande från år 1743:
Verket hade också ett stort behov av outbildad arbetskraft, och många kvinnor arbetade där, till exempel rullade en Thore Olsdatter slagg, jord och stenkol för 10 skilling om dagen. Bara i det kyrkliga var järnverksarbetarna underlägsna den lokala administrationen. De var friade från militärtjänst, men bildade en egen kår i oroliga tider. Verket gav år 1786 tillåtelse till två värdshushållare att driva sin verksamhet innanför verkets område, efter uppföranderegler och mot en årlig avgift som skulle gå till verkets fattiga. Värdshushållaren fick inte skänka alkohol mot matvaror; hembränning, kortspel och dans var också förbjudet och värdshusen måste stänga klockan 22 på kvällen.Föreståndare Lars Semb upplyste år 1809 att skolan på verket var upprättat ungefär 40 år tidigare, alltså runt 1770. Innan dess hade barnen gått i skola inne i Moss. Från andra skildrare är det emellertid känt att verket redan år 1758 betalade skollärare Andreas Glafstrøm 6 riksdaler i månaden. År 1796 annonserade verket efter en lärare, och i annonsen stod det bland annat att han skulle kunna: ”påvisa goda intyg om sin skicklighet och duglighet till att lära barn läsa, skriva och räkna”.Moss Järnverk hade från slutet av 1700-talet en ”skola- och fattigkassa”, arbetarna drog in ungefär 2 % till denna, de fick då gratis läkarvård och mediciner, men bara för sig själva, inte till deras familjer. År 1790 sändes en kvinna från verket till Köpenhamn för att utbildas till barnmorska. Hon arbetade sedan som barnmorska på verket och i området fram till 1816.Verkets fattigkassa gav ett litet underhåll till änkor, barn och utarbetade arbetare – mest i form av husrum och tjänster. Det verkade som att verkets ledning inte önskade fasta regler för stöden, de skulle komma som nådegåvor, och Bernt Anker var svag för sådana gester. Antal fattiga ändrades över tiden, år 1820 angav Lars Semb till exempel antalet till 30. Verkets många gruvarbetare hade inga plikter eller rättigheter till skola- och fattigkassan, men verkets ägare tog hand om dem.
Efter århundradeskiftet blev antalet utländska arbetare vid verket färre. Mantalet år 1872 visade att det var 270 personer som arbetade på verket, åtta svenskar och två tyskfödda: förvaltare Ignatius Wankel och hans bror Frantz. År 1845 gick flera av arbetarna med i Moss stads Maadeholdsselskab (ett sällskap som förespråkade måttlighet med alkoholhaltiga drycker) och året efter var antalet verksarbetare i föreningen hela 30 stycken. Arbetarna från verket var också aktiva i Thranebevegelsen (ett sällskap som förespråkade rösträtt för arbetare). Det bildades en lokal förening efter Marcus Thranes besök i staden 16 december 1849.
Ochsen sålde verket år 1748 för 16 000 riksdaler till Erich Ancher och Mathias Wærn som båda kom från Fredrikshald där de drev en framstående verksamhet med tobaksfabrik och sågproduktion. Det kan ha funnits flera orsaker till att Ancher & Wærn köpte verket; det gav prestige, det gav firman ytterligare en förutsättning i dåliga tider, tullpolitiken kunde ändras så att införsel av varor från Sverige blev dyrare, men det viktigaste var nog verkets potential för produktion av krigsmaterial.Då Ancher & Wærn köpte verket var det i dåligt skick och de var tvungna att investera mycket för att kunna producera stora kanoner. Redan i april 1740 skrev de till Landetatens Generalkommissariat om att få anlägga ett kanongjuteri vid verket. Kung Frederik V av Danmark var positiv, men enligt Anchers senare berättelser skedde genombrottet under kungens besök i Norge sommaren 1749. Kungen besökte Erich Ancher i Fredrikshald och var hela tre gånger i Moss, så det är rimligt att tro att kungen både besökte järnverket och blev introducerad för planerna om kanonproduktion.Under hösten 1749 fick Ancher & Wærn sin ansökan om privilegier till kanonproduktion behandlad av Landetatens Generalkommisariat, stödd av företagets representant Johan Frederik Classen. Den 5 november 1749 fick Ancher & Wærn privilegium exclusivum, en 20 år lång exklusiv rätt till gjutning av järnkanoner och mörsare. Detaljerna i kontraktet upprättades 7 februari 1750.
Bland de många punkterna i kontraktet var ett förskott på 20 000 riksdaler (14 000 omedelbart och 6 000 efter provgjutning) och krav på att två 12-pundskanoner skulle produceras och prövas innan hela förskottet utbetalades. Varje år skulle minst 20 stycken 18-punds- och 30 stycken 12-pundskanoner prövas av kunniga artilleriofficerare innan leverering. Priset blev satt till 12 riksdaler och 48 skilling per skeppund.Arbetet med kanonproduktionen började redan år 1749. Två kanoner blev gjutna, men båda sprack under provskjutningen. Under våren och sommaren 1750 pågick ett arbete för att möjliggöra en utökning av verket. Anställda vid verket blev skickade utomlands för att lära sig processerna, och yrkesarbetare hämtades från utlandet. Det producerades mindre kanoner det året, men gjutning av 12- och 18-pundskanoner till den avgörande provskjutningen stod still på grund av den ständiga kolbristen; till produktionen av så tungt artilleri krävdes båda masugnarna. Frampå vintern och våren 1751 uppstod ytterligare problem och de två första 12-pundskanonerna var inte färdiggjutna och klara för provskjutning förrän vid årets slut. Den 18 december kom överste Kaasbøll från Christiania för att följa provskjutningen, resultatet blev emellertid att båda kanonerna sprack vid den kraftigaste laddningen. Verket skyllde på bristen på yrkesarbetare och Mathias Wærn bad i ett brev den 14 april 1751 hans bror Morten Wærn, på resa i Frankrike, att försöka få tag i en erfaren kanongjutare.I januari 1752 skrev Erich Ancher ett långt brev till generalkommissariatet, som handlade om de olika problemen vid kanonproduktionen, med förslag till lösningar. Kanonerna borde gjutas med tjockare gods, mindre villkorlig prövning och ett fast räntefritt förskott på 50 000 riksdaler (inklusive de utbetalade 14 000 och de utlovade 6 000). Enligt Erich Ancher hade företaget förlorat runt 10 000 riksdaler på verksamheten, och om myndigheterna i Köpenhamn så önskar, kunde de gärna avbryta, kanonproduktionen hade inletts för fäderneslandets bästa.  Den 30 augusti 1752 gavs ett kungligt beslut att Moss Järnverk skulle få ett utvidgat förskott, med pant i verket och med lyckade provskjutningar, nu i Köpenhamn, som villkor.Den 17 april 1753 blev två 12-pundskanoner från verket provskjutna i Köpenhamn, den ena sprack medan den andra höll. För att få tillfredsställande leveranser av kol arbetade verket med att utvidga omkretsen, och den 27 augusti 1753 var en kommission i Moss för att förhöra fogdar, länsmän och andra om gårdar, skog och avstånd till verket. I ett kungligt beslut 20 maj 1754 bekräftades emellertid endast verkets gamla cirkumferens, det blev alltså ingen utvidgning, och området som var angett vid upprättelsen förblev oförändrat till verket lades ner.Avslaget och de många andra problemen gjorde att Ancher sände en längre petition till kungen personligen, daterat 28 juli 1754, där han gav en utförlig beskrivning av alla svårigheter verket hade mött vid etableringen av kanonproduktionen. Petitionen innehöll följande sorgsna mening:
Efter en längre utredning begärde Ancher kungen i petitionen om en ny cirkumferens, eftergivning av tionden och att verket skulle få tillbaka gamla kasserade kanoner (de kunde smältas ner och järnet användas på nytt). I november 1754 tog kungen ställning till saken, återföring av kasserade kanoner blev godkänt, men i huvudsak var svaret ja till mindre viktiga punkter och beslut om de avgörande punkterna sköts upp. Från år 1755 gick det successivt bättre med gjutningen. Trots att det år 1756 inte göts en enda större kanon som blev godkänd, var kampen mellan järnverksägarna och generalkommissariatet på väg att upphöra.
Medan Erich Ancher bodde i Fredrikshald och skötte kompanjonens fabriker där, var det Mathias Wærn som från år 1750 ledde det dagliga arbetet på Moss Järnverk. Det är sannolikt att Ancher gav Wærn skulden för problemen med kanonproduktionen, i varje fall blev verksamheten i Fredrikshall såld år 1756 och Ancher flyttade till Moss. Totalt antal levererade kanoner åren 1749–1756 under Wærn var inte fler än 32. Verket ska ha haft en skuld på 150 000 riksdaler då Ancher flyttade dit år 1756.Under Anchers ledning tycktes verket gå bättre. Åren 1757–1759 göts det 86, 99 och 106 stycken 12-pundskanoner utan fel, men först år 1760 levererades det ett större antal 18-pundskanoner. Ancher sände sina söner (Carsten Anker och Peter Anker) utomlands för att studera. I Glasgow blev de utnämnda till stadens hedersmedborgare, och den kände professorn Adam Smith skrev erkännande om dem. På bergseminariet i Freiberg fick de en grundlig utbildning för senare arbete vid järnverket.Förhållandet mellan Erich Ancher och Mathias Wærn blev dåligt efter att Ancher flyttat till verket, och år 1716 ansökte Ancher till kungen om en delning mellan dem, något som blev bifallet den 5 juni 1761, med ett påföljande preliminärt avtal tio dagar senare. Wærn gick emellertid strax ifrån förlikningen och en årslång process påbörjades, där flera framstående personer blev involverade, bland annat den erkände juristen Henrik Stampe. Konflikten mellan de två affärspartnerna blev först slutligen avgjord i Anchers favör av bergamtsretten år 1765, och en slutlig uppgörelse mellan parterna skrevs under den 17 mars 1766. Från och med då var Erich Ancher helägare av Moss Järnverk. Moss Järnverk drevs på den tiden bra och blev rosande omtalad av en känd fransk bergverkskunnig.På 1760-talet minskade orderna för kanonproduktion, Danmark-Norge hade dåliga statsfinanser, något som kom att drabba Moss Järnverk särskilt då det var beroende av rustningsproduktionen. Verket hade stora skulder, och Erich Ancher var beroende av sin bror Christian, och efter dennes död, hans brors firma Karen. Christian Anchers & Sønner. I enlighet med det slutgiltiga avtalet med Mathias Wærn var Erich Ancher tvungen att utfärda en pantobligation som senare skulle ge honom mycket problem.I samband med pantobligationerna var Ancher tvungen att ge upp bergamtsretten och underlägga sig staden Moss jurisdiktion. Flera tillgångar blev också pantsatta. Verket fick tiondefrihet för åren 1765-1770, det betydde dock lite då det var en kompensation för ett kostbart hammarverk som hade brunnit ner. Frampå 1770-talet ökade Erich Anchers skuldproblem med järnverksverksamheten, hans egendomar blev undan för undan pantsatta eller sålda, innan han till sist gav upp den 22 november 1776 och överlät Moss Järnverk till sina syskonbarn Bernt och Jess Anker.
Med bröderna Bernt och Jess Anker fick Moss Järnverk ägare med en helt annan finansiell stabilitet än föregångarna. Bröderna Anker försökte trots allt att få så gynnsamma villkor som möjligt från sin viktigaste affärskontakt, som var staten, och då var kusinen Carsten Anker som ämbetsman paradoxalt nog (med tanke på verkets förra ägare var Carstens far) bra att ty sig till. Då deras monopol på kanongjutning hade gått ut var verket också tvunget att slåss mot konkurrens, särskilt från Fritzøe Jernverk. De första åren bodde den yngre brodern, Jess Anker, på järnverket, med titeln Proprietair af Moss Werk. Jess fullföljde uppbyggnaden av huvudbyggnaden som påbörjades av hans farbror Erich Ancher.Efter några års uppehåll tog, från år 1776, kanongjutningen under de nya ägarna fart, och det förbrukades mer kol än någonsin, nära 10 000 läster om året. I samband med ett arrenderingskontrakt som Jess Anker ingick med familjeföretaget år 1781, gav verkets redovisning ett nettovärde värderat till 177 689 riksdaler. Bröderna Anker hade inte gjort upp med boet efter sin far Christian Anchers död 1767: i praktiken styrdes det av Bernt Anker, och han löste ut sin bror år 1783 och tog då också över Moss Järnverk för en summa på 80 000 riksdaler till Jess Anker.
Bernt Ankers omedelbara övertagande av Moss Järnverk (han hade i verkligheten kontrollerat verksamheten redan från den tid hans farbror sålde) markerade verkets sista storhetsperiod, och det var också en tydlig förändring i och med att ägaren inte bodde på verket. Den första föreståndaren på verket var Lars Semb, en dansk från Thyholm på Jylland. Han var vid verket hela sitt arbetsliv, och hans första verksamhetsanteckningar ger en bra bild av verksamheten. År 1793 var det 278 människor som bodde på verket; det var mellan 150-200 personer på Verlesanden, i Moss stad och på Jeløyen som levde av företaget. Till det kom alla som arbetade med att bryta malm i gruvorna, timmerhuggning och bränning av träkol.
I Bernt Ankers stora samling av olika egendomar anknutet till skogsbruk och malmutvinning var Moss Järnverk den med störst värde.
Mot värdelistan ovanför stod skuld, totalt 15 långivare med 89 000 riksdaler utlånade, där den största posten var det fasta lånet på 50 000 från statskassan. Förutom det var Moss Järnverk skyldig moderföretaget Karen sal. Christian Anchers & Sønner 26 680 riksdaler. Totalt låg alltså värdet runt 170 000 riksdaler i Moss Järnverk i början av år 1791.Anker hävdade att företaget hade förlorat 150 000 riksdaler på verket då han tog över det ensam, och han genomförde en nedskärning av arbetsutgifterna. Dessutom överfördes större arbetskapital till olika besparingar. Under Anker nådde verket aldrig tillbaka till tidigare produktionsvolym, innovation och konstnärlig utsmyckning, men ekonomisk gick det bra de första åren, som tabellen nedan visar.
Produktionen av järn blev främst styrt av tillgången på träkol; när det var goda tider för trävirkeshandeln, levererade bönderna hellre timmer till sågarna än producera träkol och trotsade därmed levereringsplikten. Tabellen ovan visar också att Moss Järnverks intäkter var ungefär lika fördelade mellan produktion av järn och trävirke. År 1793 var verket tvunget att låta en order på 22 kanoner gå till konkurrenten Fritzøe Verk på grund av brist på träkol. Den största orsaken till de goda ekonomiska tiderna var, som tabellen visar, oroligheterna i Europa, Franska revolutionskriget (1792–1802) och Napoleonkriget (1803–1815), och att kungariket Danmark-Norge klarade att hålla sig neutralt till år 1807.
För eftervärlden har Moss Järnverks tid under Bernt Anker varit den största, bland annat på grund av omnämningar som dessa: ”En av de vackraste anläggningarna i staden, som besökare beundrar, är Moss Järnverk.” För kanonproduktionens del hade höjdpunkten passerat, den var aldrig så omfattande under Bernt Ankers tid, och det göts inte några grovkalibrerade kanoner mellan åren 1789 och 1797. Det mesta av produktionen tycktes ha varit tunnbandsjärn, spikar och obearbetat järn. Det skedde heller inga större förbättringar eller tillbyggnader; de två masugnarna som länge ansetts vara i dåligt skick, fick duga så länge Bernt Anker levde.
Efter Bernt Ankers död år 1805 lades hans företagsimperium in i ett Fideikommiss (en typ av stiftelse), där föreståndaren Lars Semb från Moss Järnverk var en av tre i styrelsen. För åren som kom fick Semb tämligen fria händer när det gällde skötseln av verket. 1805 var ett väldigt bra år för verket men år 1807 ändrades situationen när Danmark-Norge attackerades av Royal Navys (Slaget om Köpenhamn) och blev indraget i Napoleonkriget. Moss Järnverk blev en central industri under krigsåren då behovet av kanoner till krigsskepp, fästningar och armén var stort. På grund av förlorade krigsskepp i attacken måste nya, mindre krigsskepp byggas för det så kallade Kanonbåtskriget, och en väsentlig del av dem fick kanoner från verket. Med utbrottet av krigen försvann också problemen med bristen på träkol, dels på grund av minskad träkolsexport och dels på grund av böndernas patriotiska sinnelag.
Föreståndaren Semb började redan hösten 1807 gjutning av 3- och 6-pundskanoner, och under vintern gjordes masugnarna i ordning så att gjutning av stora 24-pundskanoner till flottan kunde börja i februari. Det fanns också ett behov för kanoner till fartygen som byggdes för kaparna, till exempel till kaparen "Christiania" levererade verket två stycken 6-pundskanoner, fem stycken 12-pundskanoner och fyra stycken 18-pundskarronader (korta skeppskanoner). Det göts 18-pundskanoner till landetaten, som bland annat Slevik batteri i Onsøy utrustades med.1808 var ekonomiskt ett bra år för verket, men på grund av det hårda arbetet och den tidiga starten på vintern så slets masugnarna hårt, den östra användes för sista gången år 1809. Detta år gav ett västentligt dåligt resultat, det var kolbrist igen, och undernäring gjorde att en stor del av de anställda blev sjuka och dog i epidemier. Föreståndare Semb uppgav att en fjärdedel av arbetarna dog år 1809, däribland en kanonborrare och den bästa kanongjutaren. En del produkter måste för en lång tid utgå ur produktionen på grund av brist på arbetare eller yrkesmän. År 1810 göts det runt 50 korta 18-pundskanoner för utrustning av några briggar; dessa var de sista kanoner av grov kaliber som gjordes på Moss Järnverk.
Trots att förhållandena var dåliga, så var det Moss Järnverk som dessa år gav överskottet till fideikommissen, mot slutet av kriget var det baserat på timret som sågarna levererade. När det gällde själva verket, så var masugnarna inte i drift från april 1812 till juli 1814, produktionen i smedjan drevs av järn från lager eller från andra norska järnverk, särskilt från Hakadals verk. Utrustningsproblemen var till stor del på grund av blockaden av den brittiska flottan (Kontinentalsystemet), den lokale redaren David Chrysties brigg ”Refsnes” togs till exempel i besittning vid ett försök att hämta en större last med korn i Ålborg.Vid freden i Kiel, då Danmark var tvungna att ge Norge till Sverige, uppstod en ny situation och Sjökrigskommissariatet i Christiania förhörde sig om verkets kapacitet för vapen till landets försvar. Moss Järnverk var emellertid så slitet att det år 1814 bara kunde leverera en del ammunition. En del tunnringar producerades, och verket fick ett överskott på 37 000 riksdaler, en summa som emellertid inte kunde liknas med föregående år, då inflationen på grund av kriget var stor.Efter att freden slöts år 1814 förvärrades situationen för verket igen. När Danmark-Norge upplöstes avskaffades järnmonopolet, och konkurrensen från svenska och särskilt engelska järnverk, som producerade järn på nya och billigare sätt, var svår. Det var också dåliga tider för trävirkeshandeln, och år 1817 var överskottet inte mer än 6 000 spesiedaler, det sämsta resultatet föreståndare Lars Semb hade levererat på de 33 år han skötte verket.Den ekonomiska situationen för Bernt Ankers fideikommiss blev stadigt sämre under och efter Napoleonkriget, och den 13 december 1819 var föreståndare Lars Semb tillsammans med de andra administratörerna tvungen att skriva under en ansökan till kungen om konkurs för verksamheten. En del av verksamheten vid Moss Järnverk såldes på auktion, men Bernt Ankers bror Peder Anker, med svärsonen Herman Wedel-Jarlsberg, köpte huvuddelen för 30 330 spesiedaler.
Moss Järnverk var några år till knutet till familjen Anker, Peder Anker bodde dock aldrig på verket, utan på den gedigna Bogstad gård, och företaget drevs av Lars Sembs son Andreas Semb, tillsammans med Ankers svärson greve Herman Wedel-Jarlsberg. Anker ägde redan Bærum Jernverk, och arbetet på Moss blev anpassat efter detta. År 1824 blev en ny masugn byggd, bortsett från detta så skedde inte mycket vid verket under Peder Ankers år vid verket. Vid Ankers död övertogs Moss Järnverk av dottern Karen och hennes man Herman Wedel-Jarlsberg.
För staden Moss med omnejd var verket otvivelaktigt av stor betydelse, både för den växande industrin och för lantbruket. En rad olika redskap kunde produceras; några serieproducerades, medan andra gjordes på beställning. Verkets tekniska kompetens var troligtvis också en drivkraft i områdets näringsutveckling.Moss Järnverk var inte bara en verksamhet som bearbetade järnmalm, det var också en mötesplats för dåtidens ledande skikt inom näringsliv, kultur och politik. Sitt första kungabesök fick verket med stor sannolikhet redan etableringsåret 1704, då den dansk-norske kungen Fredrik IV besökte Moss två gånger. Landsvägen till Christiania, Frederikshaldske Kongevei, gick dessutom tvärs genom bruket, och efter år 1760 var verket vitt omtalat i reselitteraturen.
Den nya huvudbyggnaden, Konventionsgården, stod färdigt år 1778, och var mycket representativ. Det måste också nämnas att speciellt Bernt Anker, landets rikaste man, var en mycket gästfri ägare. Bland de nöjen som Anker gav sina gäster var amatörteaterföreställningar på en teater han hade inrättat på verket. Bernt Anker spelade själv huvudrollen, var författare, regissör och skådespelare.År 1787 var till exempel den sydamerikanske greven av Miranda gäst och besiktigade verket, forsen, parken och kanongjuteriet. År 1788 var kronprinsen (senare kung Fredrik VI av Danmark) och prins Karl II av Hessen-Kassel på besök. Detta var precis före fälttåget mot Sverige, som senare blev känt som Teaterkriget, och de kungliga fick både se kanongjutning, borrning och ett kanonprov där Bernt Anker själv avfyrade kanonen.Moss Järnverk centrala position på denna tid bevisades med att Anker involverade det i nya och djärva framstötar, hösten 1791 låg till exempel den första norska ostindiefararen, ”Carl, Prince af Hessen”, vid verket för att utrustas. Företaget omfattades av ett enormt intresse, och tidningen Norske Intelligenssedler skrev med jämna mellanrum hyllningsdikter och nyheter om färden. Fartyget återvände med en stor last peppar, kaffe, socker, arrak och annat den 30 april 1793.Gästfriheten vid verket fortsatte efter Ankers död, och vid Karl Augusts genomresa till Sverige år 1810, där han blev vald till tronföljare, ansträngde man sig mycket för att ge honom ett värdigt boende. Huvudbyggnaden fungerade eftersom som kungabostad, år 1816 bodde till exempel kronprinsen (senare kung Karl XIV Johan) på verket under ett besök i Moss.
Moss Järnverk gjorde en viktig insats för landet under krigen 1807-1814. Sommaren 1814 stod emellertid verket och huvudbyggnaden (Konventionsgården) mitt i händelserna centrum. Danmark hade avstått Norge till Sverige, ett norskt grundlagsmöte hölls, och den danska ståthållaren Kristian Frederik blev utnämn till kung.
Den 21 juli etablerade den nyvalde kungen sitt huvudkvarter på verket i väntan på en invasion från Sverige, och förhandlingar pågick, med hjälp av utsända från dåtidens stormakter, för att försöka att få till en fredlig lösning. De utsända kom till Moss med ett sista kompromissförslag den 27 juli, det blev förkastat av den norska sidan dagen efter, och Fälttåget mot Norge hade börjat. De överlägsna svenska styrkorna ryckte snabbt fram, omringade Fredrikshald och var klara att avancera vidare in i Smålenene (Østfold). Då statsråd blev hindrade vid huvudkvarteret i Moss den 3 augusti, var den norska ställningen kritisk.
Den 10 augusti började vapenförhandlingarna, och de svenska generalerna Magnus Björnstjerna och Anders Fredrik Skjöldebrand anlände till kungen och regeringens huvudkvarter på Moss Järnverk. De möttes av den norske förhandlaren Jonas Collett, och så småningom också Nils Aall. Efter förhandlingarna med de svenska utsända lades resultaten fram till regeringen vid statsrådet på Moss Järnverk den 13 augusti. Dagen efter, den 14 augusti, kom de till ett avgörande och avslutade förhandlingarna, där Norge accepterade att ingå i en union med Sverige, den norska grundlagen blev accepterad, och i en hemlig paragraf lovade Christian Frederik att överlåta Norge. Det hela blev senare känt som konventionen i Moss.
Christian Frederik uppehöll sig endast några dagar till på verket och skickade den 16 augusti ut en kungörelse till det norska folket, en kort men gripande tillkännagivande, som förklarade de sista månadernas händelser, vapenstilleståndet och konventionen. Dagen efter, den 17 augusti, seglade Christian Frederik från Moss till Bygdøy. Det norska huvudkvarteret fortsatte i några dagar att hålla till på verket, först den 31 augusti beslutade statsrådet, efter råd från generallöjtnant Arenfeldt, att flytta huvudkvarteret till Christiania.
I många år såg norrmännen det kortvariga kriget, nederlaget och de påföljande förhandlingarna i Moss som ett nederlag, och valde att hellre fokusera på Eidsvollsförhandlingarna. Gradvis ändrades synen på utkomsten, och historiken Yngvar Nielsen karakteriserade år 1887 händelserna i Moss som ”tyngdpunkten” av händelserna på den norska sidan år 1814.
Moss Järnverk blev i realiteten övertaget av greve Herman Wedel-Jarlsberg år 1824, men rent juridiskt ägde han det formellt först åren 1826-1829. Situationen för näringslivet var väldigt förändrat, och på 1820-talet förlorade de norska järnverken också det sista av tullskyddet mot svenskt järn. Av princip stämde greve Wedel för upphävelsen, som ägare av järnverk själv förlorade han stort personligen på utvidgandet av frihandeln. Efter övertagandet fick Wedel reda på att verket fortfarande var skyldig staten 50 000 riksdaler, det var fasta lånet från år 1755 som inte var återbetalat. Efter år av handläggning och rättegång dömde den norska högsta domstolen att skuldebrevet var giltigt, och oåterkalleligt så länge kanongjuteriet var igång.Åren 1830-1831 byggdes det ett nytt stort vals- och skärverk, och 1834 byggdes det i masugnshyttan en kupolugn (en liten masugn) som efterhand bistod eller till viss del ersatte masugnen. I kupolugnen kunde det smältas avfallsjärn och metall. 1830-talet var en svår tid för järnverken i Norge, Moss Järnverk var inget undantag, och under femårsperioden 1836-1840 var masugnen ur drift i 3 år.År 1840 dog greve Wedel och hans son Harald Wedel-Jarlsberg tog över hans fars företag, däribland Moss Järnverk. Verket drevs nu av föreståndaren, från år 1836 tysken Ignatius Wankel. De glada dagarna var förbi, och kungligheterna blev inte längre inlogerade i huvudbyggnaden när de reste genom Moss. Moss Järnverk blev allteftersom ett underbruk till Bærums Järnverk, särskilt efter år 1840. Marknadsförhållanden blev bättre på 1840-talet, norskt järn fick bland annat tillträde till Nordamerika, och förbättringar gjordes efter modeller av utländska verk.Andra halvan av 1840-talet var marknadsmässigt bra för verket, och produktionen ökade kraftigt: malmutbytet och fördelningen mellan specialiteter mellan verken i Bærum och Moss fortsatte. Spikproduktionen upphörde till exempel i Moss på 1830-talet, medan valsverket var det klart största i Norge. I slutet av 1850-talet revs det gamla valsverket, och ett nytt och mycket större byggdes, bara för maskineriet betalades det år 1858 nästan 10 000 spesiedaler. Nu var dock den sista goda tiden för de norska järnverken över. Vid slutet av Krimkriget blev marknadsförhållanden väldigt dåliga, och de norska verken konkurrerade igen med de svenska och engelska.Frampå 1860-talet lades de norska järnverken gradvis ner, pressade av billigt stål från den väldigt effektiva Bessemermetoden. Moss Järnverk höll ut i några år, troligtvis för att det nya valsverket var konkurrensdugligt, och mot slutet av 1860-talet kom det stora mängder järn från Bærum för valsning. Ett par år efter Fransk-tyska kriget (1870–1871) uppstod en ny kris med den långa depressionen; detta blev verkets nådastöt. Driften försvårades också av att järnbanan (Smaalensbanen), som blev godtagen år 1873, planerades att gå tvärs över verkets tomt. Det sista året järn bearbetades var 1873. Åren 1874 och 1875 var endast sågbruk, gårdsbruk och kvarn i bruk. Moss Järnverk såldes för 115 000 spesiedaler (460 000 norska kronor) år 1875 till den lokala firman M. Peterson & Søn. Området verket låg på togs över och används idag av emballagefabriken Peterson.
I över 150 år, från mitten av 1600-talet till runt år 1814, spelade de norska järnverken en mycket viktig roll i landets näringsliv, åren före och runt 1814 också i politik och andeliv. Tillsammans med trävirke, fisk och skeppning, var koppar och järn det Norge exporterade på den tiden. Järnverkens nationella betydelse kulminerade under Napoleonkriget, och medan åren före 1807 var förträffliga rent ekonomiskt, så var åren efter motsvarande dåliga. Tiden efter unionsupplösningen år 1814 var svår för järnverken något som en dramatisk nedgång i produktionsvolym också visade.Samtidigt som verken efter norska mått mätt var stora verksamheter, var de små internationellt. Vid slutet av 1700-talet utgjorde världens samlade årliga förbrukning av järn ungefär 2/3 miljoner ton, varav de norska järnverken producerade runt 9 000 ton. Den svenska produktionen av järn var till exempel ungefär åtta gånger så stor som den norska.Av de runt sexton järnverk i den sydostliga delen av Norge var Moss Järnverk ett av de mellanstora om man ser till själva järnproduktionen. Åren 1780-1800 var den årliga förbrukningen av träkol vid norska järnverk runt 140 000 läster (ungefär 270 000 m³), och av detta förbrukade Moss Järnverk under 10 000 läster.
Både under och efter tiden med järnverk drivna av träkol hävdades det att träkolsproduktionen bidrog till att utarma skogen, men enligt Vogts skildring i "De gamle norske jernverk" så verkar inte detta stämma, trävirkesexporten under samma tidsperiod var till exempel över sju gånger så stor. Samtidig var träkol den viktigaste faktorn, och det var de ökande träkolspriserna som till slut tvingade järnverken att slå igen.Den dansk-norska staten såg järnverken som strategiskt viktiga och subventionerade dem på flera olika sätt, dels genom att verken fick ett område där bönderna som bodde innanför, var förpliktade att leverera träkol, dels genom en stor beskyddstull och dels genom statliga beställningar, som kanoner och ammunition till armén och flottan. Järnverken var tvungna att betala skatt, så kallat tionde: i praktiken var den ungefär 1,5 % av produktionsvärdet. Bortsett från relativt korta perioder under 1600-talet, då Bærums Jernverk och Eidsvolls Jernverk ägdes av respektive en nederländare och en furste från Kurland, var verken i dansk-norska händer.I samtiden var Moss Järnverk särskilt känt för kanongjuteriet, vid etablering det första i landet. Bland dåtidens experter blev verket erkänt, fransmannen Gabriel Jars nämner till exempel år 1767 Moss Järnverk tillsammans med Fritzøe Jernverk och Kongsberg Jernverk som de främsta i Norge. Man har i efterhand erkänt järnverkets viktiga bidrag till införseln av teknologi och industrialiseringen av Norge; den kände juristen och socialekonomen Anton Martin Schweigaard skrev bland annat år 1840 att: ”Bergverksdriften har blivit en skola för mekaniska och tekniska färdigheter och kunskaper".Det är inte mycket som står kvar efter Moss Järnverk, det mesta av byggnaderna från verket är rivna. Bland det som står kvar är administrationsbyggnaden (Konventionsgården) och arbetarbostäderna längs gatan norr om den. Kvarnen vid forsen har också blivit bevarad.
Den här artikeln är helt eller delvis baserad på material från norskspråkiga Wikipedia
Cristophersen, H. O. 1974: Fra jernverkenes historie i Norge. Grøndahl & Søn, Oslo, ISBN 82-504-0077-1
Knut Dørum, «Opprør eller legitim politisk praksis?», Inlägg på Historiedagarna i Bergen 20 juni 2009. Också som ”Opprør eller legitim politisk praksis? : Kommunalisme og folkelige aksjoner i Norge ca. 1750–1850”  I: Demokratisk teori og historisk praksis. Redigerad av Hilde Sandvik. Scandinavian Academic Press, 2010. ISBN 978-82-304-0054-8
Fritz Hodne, An Economic History of Norway 1815-1970, Tapir 1975, ISBN 82-519-0134-0
Fritz Hodne och Ola Honningdal Grytten, Norsk økonomi i det 19. århundre, Fagbokforlaget, Bergen, 2000, ISBN 82-7674-352-8
Oskar Kristiansen, Penge og kapital, næringsveie: Bidrag til Norges økonomiske historie 1815-1830, Cammermeyers boghandels forlag, Oslo 1925
J.H.L. Vogt, De gamle norske jernverk[1], Norges Geologiske Undersøkelse nr. 46, Christiania 1908
Arne Nygård-Nilssen, Norsk jernskulptur, 2 bind., dr. avh., 1944, utgivning Næs jernverksmuseum, 1998 ISBN 9788276270174
«Kanonen från Lyngør hamn», artikel på maritimt.net om en kanon från Moss Järnverk (på norska)

MTV Unplugged in New York är det amerikanska grungebandet Nirvanas enda akustiska livealbum, släppt den 31 oktober 1994 via skivbolaget Geffen Records. Albumet innehåller de fjorton låtar bandet uppträdde med under MTV Unplugged, vilket ägde rum den 18 november 1993 i Sony Music Studios i New York. Nirvanas uppträdande regisserades av Beth McCarthy och sändes, i en något förkortad version, för första gången på MTV den 14 december 1993. Bandet valde att inte framföra sina mest kända låtar utan spelade istället sex coverversioner av andra artisters låtar, såsom "The Man Who Sold the World" av David Bowie och "Where Did You Sleep Last Night" av Leadbelly.
Inför uppträdandet på MTV Unplugged hade Kurt Cobain som önskemål att scendesignen skulle bestå av vita liljor, levande ljus, gardiner och en kristallkrona, vilket enligt MTV-producenten Alex Coletti fick det hela att se ut som en begravning. Cobain hade även bjudit in bröderna Curt och Cris Kirkwood från Meat Puppets att spela med Nirvana och tillsammans med dem uppträdde även gitarristen Pat Smear och cellisten Lori Goldston. Repetitionerna gick dåligt och Cobain var väldigt nervös inför att medverka på MTV Unplugged. Han led även av buksmärtor och utsättningsbesvär från sitt heroinmissbruk. Trots detta gick uppträdandet över förväntan och Nirvana klarade av alla låtar under en och samma tagning, vilket var ovanligt. Cobain var till en början missnöjd med Nirvanas medverkan på MTV Unplugged, men ändrade sin åsikt redan någon timme efter uppträdandet. Den 8 april 1994 hittades Cobain död i sin bostad i Seattle och dödsorsaken stämplades som självmord genom ett hagelskott avlossat mot huvudet. I och med denna händelse upplöstes Nirvana.
Efterfrågan på nytt Nirvana-material ökade lavinartat efter Cobains död och MTV Unplugged in New York släpptes redan samma år i ett försök att möta denna efterfrågan; det dröjde till november 2007 innan videoinspelningen av Nirvanas uppträdande på MTV Unplugged lanserades officiellt. Både CD- och DVD-utgåvorna av MTV Unplugged in New York mottogs med främst positiva reaktioner. Recensenterna uppmärksammade hur intimt och känslomässigt albumet var, men påpekade samtidigt att Cobains smärta och självmordsbenägenhet lyste igenom. CD-utgåvan av MTV Unplugged in New York har certifierats för platina i flera länder och i Sverige har albumet certifierats för guld. MTV Unplugged in New York vann 1996 en Grammy Award i kategorin Best Alternative Music Performance och Rolling Stone placerade 2003 albumet på plats 311 på listan "The 500 Greatest Albums of All Time".
MTV Unplugged är ett TV-program som sänds på MTV, där termen "unplugged" syftar på att artisterna som uppträder har kopplat ur sina instrument från all elektrisk utrustning; termen är därmed synonym med att spela akustisk musik. Programmet började sändas den 26 november 1989 och i det första avsnittet uppträdde Squeeze, Syd Straw och Elliot Easton. MTV Unplugged fick sitt genombrott mycket tack vare Paul McCartneys uppträdande den 25 januari 1991, även om tidigare uppträdanden av bland annat Sinéad O'Connor och Aerosmith också hade uppmärksammats. Eric Claptons uppträdande på MTV Unplugged den 16 januari 1992 fick stor uppmärksamhet och med det tillhörande albumet Unplugged vann han 1993 sex stycken Grammy Awards. Roxettes uppträdande i programmet den 9 januari 1993 blev det första av ett band som inte hade engelska som modersmål.
Nirvana fick sitt genombrott 1991 i och med lanseringen av deras andra album, Nevermind, som innehåller flera av deras mest kända låtar såsom "Smells Like Teen Spirit", "Come as You Are", "Lithium" och "In Bloom". MTV hade varit i kontakt med Nirvana och utan framgång försökt få dem att uppträda i programmet under ett tag. Det var först när Nirvana turnerade med Meat Puppets under 1993 som Kurt Cobain valde att acceptera MTV:s erbjudande att uppträda på MTV Unplugged. Cobain hade varit ett fan av Meat Puppets sedan han som tonåring sett dem vara förband åt Black Flag under en konsert. Under Nirvanas turné med Meat Puppets föreslog Cobain att de skulle uppträda tillsammans på MTV Unplugged med några av Meat Puppets låtar från deras andra album Meat Puppets II som lanserades 1984. Tre låtar ("Plateau", "Oh, Me" och "Lake of Fire") valdes ut från albumet eftersom Meat Puppets redan hade uppträtt akustiskt med dessa tidigare. När Cobain berättade för MTV om sina planer att uppträda tillsammans med Meat Puppets blev producenterna på MTV förvånade och besvikna eftersom de hade förväntat sig artister som var mer välkända.Nirvana ville att deras uppträdande skulle bli speciellt. De hade sett andra avsnitt av MTV Unplugged och Dave Grohl kommenterade att många av de artister som uppträdde i programmet agerade som om de spelade på elektriska instrument och att de inte behandlade sina låtar annorlunda när de väl spelades akustiskt. Nirvana hade inga planer på att spela en akustisk version av deras genombrottslåt "Smells Like Teen Spirit", vilket gjorde producenterna på MTV nervösa. När MTV-producenten Alex Coletti fick en lista över de låtar Nirvana tänkte uppträda med ansåg han att inga av bandets mest kända låtar fanns med förutom "Come as You Are". Detta fick MTV att be Nirvana att välja några av deras mer kända låtar att spela, men bandet stod på sig och vägrade att ändra sin låtlista. Inför uppträdandet hämtade Nirvana inspiration från Mark Lanegans album The Winding Sheet från 1990 och Grohl har sagt att han fick känslan av att Cobain ville göra ett avskalat uppträdande i stil med Leonard Cohen. Nirvana fick även idén att göra coverversioner av David Bowies låt "The Man Who Sold the World" och Leadbellys låt "Where Did You Sleep Last Night" istället för att bara göra akustiska versioner av låtar från Nevermind.
Nirvanas uppträdande på MTV Unplugged planerades att äga rum den 18 november 1993 i Sony Music Studios i New York. Cobain hade själv valt ut scendesignen som skulle användas och hans önskemål var att det skulle finnas en speciell sorts vita orientaliska liljor (Lilium orientalis 'Stargazer') på plats samt att levande ljus, gardiner och en kristallkrona skulle pryda scenen. Coletti påpekade för Cobain att detta skulle få Nirvanas uppträdande att se ut som en begravning, men Cobain svarade att det var det han ville. Curt och Cris Kirkwood från Meat Puppets, som medverkade under uppträdandet, har sagt att de kände att scendesignen gjorde dem lugna och att de såg den som en sorts kokong.Cobain var väldigt nervös inför uppträdandet; produktionschefen Jeff Mason sade att Cobain var skräckslagen och han noterade även att Cobain varken log eller skämtade innan bandets uppträdande. Nirvanas turnéchef Alex MacLeod har sagt att det var ovanligt för bandmedlemmarna att vara nervösa inför ett uppträdande och MacLeod antog att deras nervositet berodde på att de skulle öppna upp sig musikaliskt på ett helt annat sätt än vad de tidigare gjort. Det var på grund av denna nervositet som Cobain såg till att varken hans dåvarande fru Courtney Love eller deras dotter Frances Bean Cobain skulle vara närvarande under uppträdandet. Cobain led även av buksmärtor och utsättningsbesvär från sitt heroinmissbruk. På dagen innan uppträdandet fick MTV panik och de övervägde att se till att skaffa fram heroin åt Cobain för att stilla hans besvär; detta skedde dock aldrig utan Cobain klarade sig på några Valium istället. På morgonen innan deras uppträdande fyllde Cobain i ett formulär över sina matvanor eftersom han tidigare hade kräkt upp galla och blod.Som en följd av deras nervositet hade Cobain och Grohl en dispyt under repetitionerna. Cobain kände att Grohl trummade för högt och trots att Grohl försökte trumma mer försiktigt fick han tillsägelser av Cobain. Cobain hade tidigare klagat på Grohls trummande, men det hela eskalerade under repetitionerna till MTV Unplugged. Det var först när Coletti gav Grohl ett par andra trumpinnar och några trumvispar som Cobain accepterade trummandet; Grohl själv beskrev det som att det var tack vare detta som Nirvana kunde hålla sitt uppträdande.Repetitionerna ägde rum i SST Rehearsal Facility i New Jersey den 16 och 17 november 1993. Cobain dök upp sent till dessa repetitioner och enligt Curt Kirkwood såg Cobain ut som Jacob Marley. Nirvana och bröderna Kirkwood spelade igenom låtarna några gånger, men de övade aldrig på hela sitt uppträdande på en och samma gång. Under repetitionerna ska låtar ha spelats som Nirvana inte uppträdde med senare under programmet, däribland "Old Age", "Molly's Lips" och "Marigold". Repetitionerna gick dåligt och Earnie Bailey, som hjälpte Nirvana med deras instrument, har sagt att deras sound lät obearbetat och krångligt och han sade att det vore som om det var första gången bandmedlemmarna spelade tillsammans. Den 17 november sade Cobain till MTV att Nirvanas uppträdande inte kommer att äga rum längre. Kort därefter drog han tillbaka sitt uttalande och bandet höll den 18 november sin generalrepetition inför uppträdandet på MTV Unplugged. Även denna repetition gick dåligt och Nirvana hade stora problem att slutföra både "Pennyroyal Tea" och "The Man Who Sold the World". Det slutgiltiga beslutet var dock att Nirvanas uppträdande skulle hållas som planerat senare samma dag även om bandmedlemmarna kände att de inte hade övat tillräckligt mycket.
Sony Music Studios var fullsatt när Nirvana började sitt första akustiska uppträdande någonsin. Tillsammans med Nirvana och bröderna Kirkwood (som var närvarande under tre av låtarna) uppträdde även gitarristen Pat Smear och cellisten Lori Goldston, som båda hade turnerat med Nirvana tidigare. Uppträdandet gick över förväntan och Coletti har sagt att Nirvana klarade av alla låtar under en och samma tagning, vilket var ovanligt. Några band i videokamerorna behövde inte heller bytas, vilket även det var sällsamt. Totalt uppträdde Nirvana med 14 låtar under cirka 56 minuter; av låtarna var en från Bleach, fyra från Nevermind, tre från In Utero och de resterande sex låtarna var coverversioner. Inför uppträdandet med "Pennyroyal Tea", en låt Nirvana hade haft ständiga problem med under repetitionerna, frågade Cobain om han skulle spela den solo, varpå Grohl uppmanade honom att göra så. Under "Jesus Doesn't Want Me for a Sunbeam" fick Krist Novoselic spela dragspel, vilket han har sagt sig uppskatta. MTV var oroliga att det skulle avslöjas att Cobain använde sig av en elektrisk förstärkare under uppträdandet. Gitarren Cobain spelade på, en ovanlig Martin D-18E, var tekniskt sett en akustisk gitarr men sågs även som en hybrid eftersom den hade elektriska pickuper samt volym- och tonkontroller. Coletti lät bygga en speciell låda som dolde förstärkaren på scenen så att varken publiken eller kamerorna skulle se den. Utöver detta hade Cobain effektpedaler som han använde sig av. Coletti försökte få Nirvana att utesluta "The Man Who Sold the World" eftersom det där tydligt kunde höras att Cobain använde effektpedalerna, men i slutändan fick Coletti ge med sig. Mellan "Something in the Way" och "Plateau" spelade Nirvana en förkortad och improviserad version av Lynyrd Skynyrds "Sweet Home Alabama". När sista låten, "Where Did You Sleep Last Night", var spelad försökte Coletti få Nirvana att spela ett extranummer, vilket alla gick med på utom Cobain. Coletti försökte övertyga honom i fem minuter innan Cobain svarade att han kände att han inte kunde överträffa den sista låten, vilket Coletti accepterade. Amy Finnerty från MTV kommenterade att när hon såg Cobains ansikte under tiden den sista tonen spelades var det som om allt liv gick ur honom.Efter uppträdandet kände sig Cobain till en början dyster och han beklagade sig över sitt gitarrspelande för Finnerty. Han ansåg även att ingen i publiken verkade uppskatta Nirvanas uppträdande, men Finnerty försökte övertyga honom om att detta inte var sant. Det var först när de kom tillbaka till hotellet som Cobain kände att bandet hade gjort ett bra uppträdande på MTV Unplugged. Curt Kirkwood har sagt att han fick känslan av att befinna sig i ett akvarium under uppträdandet och att alla satt och pekade på dem. Novoselic ansåg att med Nirvanas uppträdande på MTV Unplugged fick de en möjlighet att visa upp en mjukare sida som artister och han tyckte det var roligt att vara med i programmet.
Nirvanas uppträdande på MTV Unplugged sändes för första gången på MTV den 14 december 1993. Denna sändning samt de efterföljande sändningarna var inte fullständiga utan hade blivit redigerade av MTV. Några av låtarna sändes i en annan ordning än Nirvana hade uppträtt med dem: "Dumb" sändes som låt nummer fyra, "The Man Who Sold the World" som låt nummer fem och "Pennyroyal Tea" som låt nummer sex. Utöver detta klipptes två av låtarna, "Something in the Way" och "Oh, Me", bort från sändningarna. "Oh, Me" var en av låtarna bröderna Kirkwood uppträdde på och Coletti har sagt att den inte klipptes bort från sändningarna i ett försök att minimera deras medverkan utan att alla låtar ändå kom med på CD-utgåvan.
Den 8 april 1994 hittades Cobain död i sin bostad i Seattle och dödsorsaken stämplades som självmord genom ett hagelskott avlossat mot huvudet. I och med denna händelse upplöstes Nirvana. Som en följd av Cobains död började MTV sända Nirvanas uppträdande på MTV Unplugged upprepade gånger. Efterfrågan på nytt Nirvana-material ökade lavinartat och i ett försök att möta denna efterfråga samt att förhindra bootlegs torgförde DGC Records i augusti 1994 ett dubbelalbum med Nirvana under namnet Verse Chorus Verse, som utöver deras uppträdande på MTV Unplugged också skulle innehålla konsertuppträdanden med bandet från 1989–1994. Dock avbröts arbetet med Verse Chorus Verse efter bara en vecka eftersom processen visade sig vara för känslomässigt svår för Novoselic och Grohl. De föreslog istället att DGC enbart skulle släppa ett album med Nirvanas uppträdande på MTV Unplugged och som hjälp att producera detta album (som fick namnet MTV Unplugged in New York) togs Scott Litt in, som hade arbetat med bandet tidigare.MTV Unplugged in New York släpptes på CD den 31 oktober 1994 i Sverige och den 1 november 1994 i USA. Albumet debuterade på plats 1 på Billboard 200 och 310 500 kopior såldes den första veckan, vilket var de högsta siffrorna någonsin under en öppningsvecka för ett Nirvana-album. I början av 1995 hade MTV Unplugged in New York gått om bandets sista studioalbum In Utero i försäljningssiffrorna med 6,8 miljoner sålda kopior. MTV Unplugged in New York hade även framgångar utanför USA och nådde plats 1 på topplistorna i Australien, Kanada, Spanien, Nya Zeeland, Frankrike, Storbritannien och Österrike. I Sverige nådde albumet som bäst plats 2.Endast en singel släpptes från MTV Unplugged in New York, vilket var "About a Girl" den 24 oktober 1994. Några av låtarna släpptes dock som promosinglar och dessa var "All Apologies", "Polly", "The Man Who Sold the World", "Where Did You Sleep Last Night" och "Lake of Fire". Från Nirvanas uppträdande på MTV Unplugged redigerades också tre musikvideor ihop för "All Apologies", "About a Girl" och "The Man Who Sold the World" och dessa släpptes kort efter albumets lansering. "All Apologies" och "The Man Who Sold the World" släpptes 2002 på samlingsalbumet Nirvana samt att "About a Girl" och "All Apologies" släpptes på Icon. "Where Did You Sleep Last Night" kom med som en B-sida på singeln "Pennyroyal Tea", då under namnet "Where Did You Sleep Last Night (In the Pines)".MTV Unplugged in New York har även släppts på DVD, vilket skedde den 19 november 2007 i Sverige och den 20 november 2007 i USA; en 75 sekunder lång trailer hade tidigare släppts den 15 november samma år. DVD-utgåvan innehåller hela Nirvanas uppträdande på MTV Unplugged, vilket även inkluderar "Something in the Way" och "Oh, Me" som klipptes bort från sändningarna på MTV. Förutom detta innehåller DVD-utgåvan MTV News-reportaget Bare Witness: Nirvana Unplugged från 1999 samt fem låtar ("Come as You Are", "Polly", "Plateau", "Pennyroyal Tea" och "The Man Who Sold the World") från bandets generalrepetition inför uppträdandet. Denna utgåva nådde upp till listplacering 3 i Australien respektive 6 i USA.
När MTV Unplugged in New York lanserades fick albumet främst positiva reaktioner. Eftersom Cobain hade avlidit enbart några månader innan albumet släpptes uppmärksammade vissa recensenter att MTV Unplugged in New York präglades av en begravningskänsla och påpekade att fem av de sex coverlåtarna Nirvana uppträdde med under MTV Unplugged nämnde död på ett eller annat sätt. Robert Christgau kallade albumet för ett "oavsiktligt testamente", på vilket han ansåg att Cobain uppträdde bättre än både Lou Barlow och Eddie Vedder samt att hans skrev att Cobains röst påminde om John Lennons på John Lennon/Plastic Ono Band. Christgau gav albumet betyget A. Stephen Thomas Erlewine på Allmusic skrev i sin recension att MTV Unplugged in New York var ett "naket" och "känslomässigt" album där lyssnaren kunde höra hur Cobains smärta och självmordsbenägenhet lyste igenom. Erlewine menade att detta gjorde det svårt att lyssna på albumet flera gånger i rad och han betygsatte det 5 av 5. Christoffer Pettersson på Dagensskiva.com skrev att Cobain verkade ge allt under sitt uppträdande och att han spelade med stor inlevelse. Pettersson nämnde att "[d]et här är en skiva som passar perfekt när man kommer hem på fredagen och inte har någon att tillbringa kvällen med och skolan går dåligt och man bara vill gå och dra nåt gammalt över sig. Då fångar [...] [MTV] Unplugged in New York ens känsloläge perfekt." Pettersson gav albumet 10 av 10 i betyg. David Browne på Entertainment Weekly kommenterade att MTV Unplugged in New York inte skulle ses som Cobains självmordsbrev även om han visade förståelse för att det i efterhand var lätt att göra så. Browne skrev att Nirvanas uppträdande, tillsammans med Claptons tidigare uppträdande, på MTV Unplugged skulle bli programmets bestående bidrag till världen och han gav albumet A i betyg. Ben Thompson på Mojo var även han positiv till albumet och ansåg att i de flesta fall med MTV Unplugged-album kändes det som att delar av upplevelsen gick förlorad eftersom lyssnaren bara fick höra musiken, men inte se själva uppträdandet. Thompson menade att i Nirvanas fall var detta faktiskt en fördel eftersom hela uppträdandet var för intensivt att uppleva om och om igen. John Harris på New Musical Express jämförde upplevelsen av att lyssna på MTV Unplugged in New York med den att lyssna på The Beatles "A Day in the Life" eller The Jimi Hendrix Experiences "Burning of the Midnight Lamp". Harris nämnde att de bristfälligheter som fanns i låtarna gick att överse och han betygsatte albumet 9 av 10. Andrew Wallace Chamings på The Atlantic Monthly var positiv i sin recension och kallade MTV Unplugged in New York för ett av de bästa livealbumen någonsin. Chamings noterade även att död var ett tema som genomsyrade varenda ton på albumet, men att det inte hindrade MTV Unplugged in New York från att vara ett mästerverk.Chris Cottingham på The Guardian hade en blandad uppfattning om albumet och var tveksam ifall MTV Unplugged in New York var ett "briljant självmordsbrev" eller om den generella åsikten om albumet enbart har varit positiv på grund av Cobains död. Cottingham slutade av sin recension med att skriva att Nirvanas uppträdande på MTV Unplugged är vad lyssnaren gör det till. Sid Smith från BBC Music var negativ i sin recension av albumet och ansåg att Nirvanas låtar inte passade som akustiska, med undantag av "Something in the Way". Smith tyckte att albumet fick bra betyg av andra recensenter främst eftersom Cobain sågs som en sorts martyr och han skrev att MTV Unplugged in New York överlag var ett ganska andefattigt album.Även DVD-utgåvan av MTV Unplugged in New York fick främst positiva reaktioner. Jeffrey Kauffman på Dvdtalk.com rekommenderade starkt DVD-utgåvan och skrev att både bild- och ljudkvaliteten var utmärkt. Kauffman slutade av sin recension med att skriva att alla Nirvana-fans borde äga MTV Unplugged in New York, men att DVD-utgåvan även kunde intressera personer som inte tidigare lyssnat på bandet. Ryan Midnight på Geeksofdoom.com skrev att bildkvaliteten var kristallklar och att DVD-utgåvan i det närmaste replikerade känslan av att se Nirvanas uppträdande på plats. Midnights enda klagomål berörde MTV News-reportaget Bare Witness: Nirvana Unplugged, som han beskrev som "falskt" och "utan substans". John Metzger på The Music Box ansåg att ljudkvaliteten var effektfull och att MTV Unplugged in New York gav en fullständig bild över hur Nirvana kände inför och under uppträdandet. Metzger gav DVD-utgåvan betyget 4 av 5. Robert Hilburn på Los Angeles Times var positiv i sin recension av MTV Unplugged in New York och skrev att det "milda" och "intima" uppträdandet av Nirvana borde ha samma plats i historieböckerna som Elvis Presleys 68 Comeback Special. Ted Chase på QRO ansåg att det inte fanns särskilt mycket extramaterial på DVD-utgåvan, men att den lyckligt nog innehöll några guldkorn. Chase beklagade sig över den bristfälliga textningen, men skrev att även om ingen verkligen behövde äga MTV Unplugged in New York betydde det inte att inte Nirvanas uppträdande var bra. Han gav DVD-utgåvan betyget 8,6 av 10. Alastair McKay på Uncut gav inga direkta kommentarer om DVD-utgåvan i sig utan kommenterade främst Nirvanas uppträdande. McKay betygsatte MTV Unplugged in New York 4 av 10.
MTV Unplugged in New York vann 1996 en Grammy Award i kategorin Best Alternative Music Performance. Rolling Stone placerade först albumet på plats 311 på listan "The 500 Greatest Albums of All Time" 2003, men när listan gjordes om 2012 hamnade albumet istället på plats 313. Rolling Stone har även placerat albumet på plats 5 på listan "1994: The 40 Best Records From Mainstream Alternative's Greatest Year", plats 95 på listan "100 Best Albums of the Nineties", plats 1 på listan "MTV Unplugged: The 15 Best Episodes" samt att läsarna av tidskriften röstade fram MTV Unplugged in New York på plats 8 på listan "The 10 Best Live Albums of All Time". Q placerade albumet på plats 77 på deras lista "Q Readers All Time Top 100 Albums" och plats 52 på listan "Q Readers Best Albums Ever" samt att de 1994 nominerade MTV Unplugged in New York som ett av tio album på listan "Album of the Year", där vinnaren av utmärkelsen var Blurs Parklife. New Musical Express placerade albumet på plats 6 på deras lista "The 50 Greatest Live Albums of All Time" och i juli 2014 tog Guitar World med MTV Unplugged in New York som ett av albumen på listan "50 Iconic Albums That Defined 1994". Michael Ray på Encyclopædia Britannica Online utsåg Nirvanas uppträdande på MTV Unplugged till ett av de tio mest klassiska ögonblicken i MTV:s historia och på en liknande lista över de trettio bästa ögonblicken i MTV:s historia placerade David McNamee på The Guardian Nirvanas uppträdande på plats 2. RAW hade med albumet på plats 6 på listan "Albums of 1994".Meat Puppets har i efterhand sagt att de fick mer uppmärksamhet och att de blev tagna mer på allvar av skivbolagen efter deras uppträdande tillsammans med Nirvana. Meat Puppets nämnde även att de i vissa fall felaktigt har blivit antagna för att vara ett Nirvana-coverband, men att detta inte gjorde dem särskilt upprörda. David Bowie har sagt att han uppskattade Nirvanas coverversion av "The Man Who Sold the World" och att han gärna hade samarbetat med Cobain om möjligt. Dock kände sig Bowie irriterad över det faktum att en del personer trodde att det var han som spelade en Nirvana-låt när han uppträdde med "The Man Who Sold the World" på konserter istället för tvärtom. I februari 2016 uppträdde Grohl, Novoselic, Smear och Beck med "The Man Who Sold the World", vilken tillägnades Cobain och Bowie. Novoselic har uppträtt tillsammans med The Vaselines när de spelade "Jesus Doesn't Want Me for a Sunbeam". Både Meat Puppets och The Vaselines medverkade på Newermind, vilket är ett hyllningsalbum till Nevermind, som släpptes av Spin under 2011.Red Hot Chili Peppers parodierade Nirvanas uppträdande på MTV Unplugged i musikvideon till "Dani California" från Stadium Arcadium. En 7"-samlarfigur har skapats av National Entertainment Collectibles Association (NECA) föreställande Cobain så som han såg ut under uppträdandet på MTV Unplugged. Den kofta Cobain hade på sig under uppträdandet såldes i november 2015 på auktion vid Julien's Auctions i Los Angeles för 1,2 miljoner kronor och den Martin D-18E-gitarr han spelade på under uppträdandet gavs av Love till Frances Bean Cobain, som i sin tur gav den till sin dåvarande make, Isaiah Silva. Både Love och hennes dotter har dock förnekat att Silva mottog gitarren som en bröllopspresent, något Silva hävdade.
Krist Novoselic – akustisk basgitarr, dragspel på "Jesus Doesn't Want Me for a Sunbeam", akustisk gitarr på "Plateau", "Oh, Me" och "Lake of Fire"
Dave Grohl – trummor, sång, akustisk basgitarr på "Jesus Doesn't Want Me for a Sunbeam"
Christgau, Robert (2000) (på engelska). Christgau's Consumer Guide: Albums of the '90s. St. Martin's Press. ISBN 0312245602 
Cross, Charles R. (2001) (på engelska). Heavier Than Heaven: A Biography of Kurt Cobain. Hyperion. ISBN 0786884029 
Kent, David (1993; 2006) (på engelska). Australian Chart Book 1970-1992; Australian Chart Book 1993-2005. St Ives; Turramurra: Australian Chart Book Pty Ltd. ISBN 0646119176; ISBN 0646458892 
Meadan, Bryan (2006) (på engelska). TRANCENational ALIENation. Lulu. ISBN 9781411685437 
Oricon (2006) (på japanska). Album Chart-Book Complete Edition 1970~2005. Orikonmāketingupuromōshon (オリコン・マーケティング・プロモーション，). ISBN 4871310779 
Pegg, Nicholas (2000) (på engelska). The Complete David Bowie. Titan Books. ISBN 0857682903 
Pennanen, Timo (2003) (på finska). Sisältää hitin: levyt ja esittäjät Suomen musiikkilistoilla vuodesta 1972. Otava Publishing Company Ltd. ISBN 951121053X 
Roberts, David (2006) (på engelska). British Hit Singles & Albums (19). HIT Entertainment. ISBN 1904994105 
Scapolo, Dean (2001) (på engelska). New Zealand Music Charts, 1975-2000: Albums. ISBN 0908876343 
St. Thomas, Kurt; Smith, Troy (2004) (på engelska). Nirvana: The Chosen Rejects. St Martin's Griffin. ISBN 0312206631