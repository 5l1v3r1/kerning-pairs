
Lev Nikolajevitj Gumiljov (ryska: Лев Никола́евич Гумилёв), född 1 oktober 1912 i Sankt Petersburg, död 15 juni 1992 i Sankt Petersburg, var en sovjetisk historiker, etnolog, arkeolog, orientalist, författare och översättare. Han var son till de berömda poeterna Nikolaj Gumiljov och Anna Achmatova. 
Lev Gumiljov arresterades sammanlagt fyra gånger. Efter Tjugonde partikongressen 1956 blev han frigiven och rehabiliterad. 
Gumiljov skrev och försvarade två doktorsavhandlingar, en i historia och en i geografi. Hans vetenskapliga produktion består av 12 monografier och fler än 200 artiklar. Gumiljovs stora bidrag till vetenskapen anses vara teorin om Eurasiens periodiska väta och att han populariserade nomadernas historia. I sin historiska forskning höll han fast vid idéer som stod eurasianismen nära. Gumiljovs åsikter gick långt utanför ramarna för vedertagna vetenskapliga uppfattningar och väckte debatt och häftiga diskussioner bland historiker, etnologer och andra.Vladimir Putin har sedan sin tredje presidentperiod citerat och visat att han ansluter sig till Gumiljovs teorier om passionarnost och eurasianismen.
Lev Gumiljov var enda barnet till de kända poeterna Nikolaj Gumiljov och Anna Achmatova. När Achmatova väntade honom var hon och Nikolaj Gumiljov i Italien, och när de återvände till Ryssland bodde de hos Nikolaj Gumiljovs mor, Anna Ivanovna Gumiljova (född Ljvova) i Slepnjove, Bezjetskij härad (Guvernementet Tver). Arvingens födelse var efterlängtad, eftersom Nikolaj Gumiljovs äldre brors äktenskap var barnlöst, och bysamfälligheten hade beslutat att efterskänka deras skulder om en pojke föddes.Lev Gumiljov såg dagens ljus 1 oktober 1912 i kejsarinnan Alexandras barnbördshus på Vasilijön i Sankt Petersburg. Efter några dagar fördes han till Gumiljovs hus i Tsarskoje Selo och döptes 19 oktober. Samtida personer har i sina memoarer påpekat att Achmatova ganska snart gjorde sig fri från sina moderliga plikter och att det var farmodern som tog hand om Lev Gumiljov nästan från allra första början av hans liv.
Efter sommaren 1917 lämnade familjen Gumiljov sin lantegendom i Slepnjove på grund av hotande pogromer och begav sig till staden Bezjetsk. Bönderna lät dem ta med sig biblioteket och delar av möblemanget. Anna Achmatova och Nikolaj Gumiljov skilde sig officiellt 1918, på Anna Achmatovas initiativ. I slutet av augusti 1918 flyttade Anna Ivanovna Gumiljova med sonsonen Lev till Nikolaj Gumiljov i Petrograd. Nikolaj Gumiljov tog med sig sonen då han reste till in till staden i olika litterära ärenden, och tog även med honom till Anna Achmatova som då levde med orientalisten Vladimir Kazimirovitj Sjilejko. Vid den tiden visade Lev Gumiljov redan intresse för historia.Sommaren 1919 flyttade Anna Ivanovna Gumiljova med sonens andra hustru, Anna Nikolajevna Engelhardt, och barnen till Bezjetsk, dit Nikolaj Gumiljov ganska ofta reste och besökte dem. Sista gången far och son träffades var i Bezjetsk i maj 1921.I staden Bezjetsk bodde familjen Gumiljov tillsammans med släktingar i övervåningen i ett trähus på Rozjdestvenskijgatan. Men de fick med tiden tränga ihop sig i ett enda rum allteftersom fler hyresgäster inkvarterades. Anna Ivanovna Gumiljova försökte så gott det gick att inte anpassa sig till den nya sovjetiska verkligheten, men insåg att sonsonen måste leva under sovjetmakten, och bad därför Achmatova att "korrigera" sonens födelseattest, så hans adliga ursprung inte skulle framgå. Men i själva verket hade vare sig Lev eller hans far något adligt ursprung, utan det var endast farfadern Stepan Jakovlevitj Gumiljov, som hade fått ett personligt adelskap efter förtjänst, och det gick inte att ärva.
Förutom farmodern spelade ”faster Sjura” – Alexandra Stepanovna Svertjkova (1869–1952) – en stor roll under Lev Gumiljovs uppväxt. Hon ville till och med adoptera honom. Vid den tiden levde familjen på faster Sjuras lärarlön (62 rubel i månaden) och de 25 rubel Achmatova skickade varje månad av den pension hon då erhöll ”för sina förtjänstfulla bidrag till den ryska litteraturen”. En annan betydande hjälp till hushållet var trädgårdslandet de hade tillgång till utanför staden. Under dessa förhållanden växte Lev Gumiljov upp från sex års till 17 års ålder. Anna Achmatova hälsade på sonen vid två tillfällen under den perioden – julen 1921 och sommaren 1925 (från 21 till 26 juni). I juni 1926 besökte Lev och hans farmor Leningrad.
Gumiljov gick i tre olika skolor i Bezjetsk: 2:a sovjetiska skolan, järnvägsskolan och 1:a sovjetiska skolan (1926–1929). Av olika anledningar fungerade inte relationerna mellan Lev Gumiljov och hans jämnåriga. Enligt hågkomster från andra: ”Lev höll sig för sig själv. Vi andra var alla pionjärer och komsomolmedlemmar, han var inte med någonstans. Under rasterna när alla lekte, stod han vid sidan om.” I 2:a sovjetiska skolans råd röstade de för att frihetsberöva Lev Gumiljov som ”son till en kontrarevolutionär och ett klassfrämmande element. I järnvägsskolan fick Lev god kontakt med läraren i litteratur och samhällskunskap, A. M. Pereslegin (1891-1973), och de fortsatte att brevväxla ända till slutet av Pereslegins liv. I 1:a sovjetiska skolan uppskattade lärarna och klasskamraterna Levs litterära begåvning, och han började skriva för skoltidningen ”Progress”, och blev dessutom belönad med en prissumma av skolrådet för berättelsen ”Havsdjupens hemlighet”. Han besökte ofta Bezjetsk stadsbibliotek.
Lev Gumiljov höll även föredrag om modern rysk litteratur på biblioteket och ledde Bokvänklubbens litterära sektion. Men hans försök att skriva dikter, som liknade Nikolaj Gumiljovs ”exotiska teman”, förhindrades strängt av modern, och först på 1930-talet fortsatte Lev Gumiljov att skriva poesi.
I slutet av augusti eller i början av september 1929, då Lev Gumiljov gått ut skolan, flyttade han till modern i Leningrad, till huset vid Fontanka. Förmodligen träffade han inte Achmatova och hennes make Nikolaj Nikolajevitj Punin, som hade rest till Kaukasien. Punins lägenhet var kommunal, och där bodde även Punins första hustru och dottern Irina samt en arbetarfamilj (i olika rum). Lev Gumiljov fann en plats på en träkoffert i den ouppvärmda hallen.Punin ordnade en plats åt Gumiljov i enhetsskola 67 (där styvfaderns bror A. N. Punin var rektor), där han gick om årskurs 9 och förberedde sig för högre studier. Han blev försörjd av sin mor och Punin, med vilka han hade ansträngda relationer. Efter bästa förmåga hjälpte han till i hushållsarbetet: högg ved, bar upp den till lägenheten, eldade, stod i kö för att handla matvaror.
Sommaren 1930, då Lev Gumiljov hade slutat skolan, bestämde han sig för att söka in till pedagogiska institutets tyska avdelning. Han hade förberett sig under ett halvår och studerat tyska. På grund av hans adliga ursprung vägrade antagningskommissionen att ens ta emot hans ansökan, och han reste tillbaka till Bezjetsk. En annan version (Gumiljovs egen) hävdar att Punin körde iväg honom. I Bezjetsk ordnade Gumiljovs släktingar ett svartjobb åt honom på verktygsmaskinsfabriken Sverdlov, på Vasilijön, där han senare arbetade på spårvagnsavdelningen. År 1931 kom han in på en förberedande kurs för geologiska expeditioner. Vid den tiden, då Sovjetunionen industrialiserades, genomfördes många geologiska expeditioner, och det saknades ständigt personal, och därför brydde man sig mindre om social bakgrund. Gumiljov kunde senare inte erinra sig att han någon gång hade känt sig som paria eller särbehandlad under sina första expeditioner.
11 juni 1931 begav sig Gumiljov till Irkutsk. Achmatova vinkade av honom vid Moskvastationen. Expeditionens bas låg vid staden Sljudjanka, och det huvudsakliga utforskningsområdet var Chamar-Dabanabergen. Enligt kollegan A. Dasjkovas memoarer var Gumiljov inte så intresserad av expeditionen, men visade sig vara en pålitlig kamrat. Eftersom vintern kom tidigt avslutades expeditionen redan i början av augusti. Därefter deltog Lev Gumiljov nästan varje år i olika expeditioner – först geologiska, senare arkeologiska och etnogeografiska. Enligt levnadstecknarnas beräkningar deltog han allt som allt i 21 expeditioner mellan åren 1931 och 1967.Arbetet var relativt välbetalt och gjorde Gumiljov oberoende av modern och Punin. När han återvände från Bajkal valde han att först bo hos Lev Jevgenjevitj Arens (bror till Punins första hustru), och sedan hos sin farmors brorsdotter.1932 deltog Gumiljov i sin längsta expedition någonsin, till Tadzjikistan, under 11 månader. Han kom med på expeditionen genom rekommendationer från Pavel Nikolajevitj Luknitskij, hans lärare i Bezjetsk och som Gumiljov beundrade i hela sitt liv. Den då 30-årige Luknitskij, som även var bergsbestigare, avgångselev från litteraturfakulteten, och den tadzjikiska expeditionen vetenskapliga sekreterare. Mineralogen Alexander von Fersmann, tillika vetenskapsrådets ordförande, förberedde expeditionen. I rådet ingick vetenskapsmän med världsrykte, bland andra Nikolaj Vavilov. Den parasitologiska gruppen, i vilken Gumiljov hamnade, leddes av Jevgenij Pavlovskij, blivande akademiledamot och president för Sovjetunionens geografiska sällskap, och grundare av tropiska institutet i Tadzjikistan. Expeditionens ledare var Nikolaj Petrovitj Gorbunov, Lenins personlige sekreterare, tidigare chef för Sovnarkom och rektor för Moskvas statliga tekniska universitet uppkallat efter Bauman. 97 vetenskapsmän deltog i expeditionen (allt som allt deltog omkring 700 personer), uppdelade i 72 grupper.Efter att ha stannat till i Stalinabad (numera Dusjanbe begav sig Gumiljov till Gissarskijdalen, där han arbetade som helmintologilaborant, innan han råkade i konflikt med sin chef, och blev avstängd för störande av arbetsdisciplinen. Därefter flyttade han till Vachsjskadalen och installerade sig på malariastationen i Dangarområdets mönstersovchos. Där var det relativt välbetalt och inga problem med livsmedelstillgången. Trettio år senare mindes Lev Gumiljov sitt arbete där: 
”Arbetet bestod i att jag skulle hitta ett kärr där mygg kläcktes och förgifta vattnet med Schweinfurtergrönt. Det minskade antalet mygg något, men de som överlevde räckte till för att smitta både mig och hela befolkningen i trakten med malaria.” 
Här lärde sig Gumiljov tadzjikiska av lokalbefolkningen, och det var det språk han kunde bäst av alla han hade lärt sig.
Då Lev Gumiljov återvände från expeditionen 1933, stannade han till i Moskva, där han umgicks intensivt med Osip Mandelsjtam, som i honom såg en ”fortsättning av hans far”. Under hösten samma år hittade Gumiljov ett litterärt arbete – att översätta dikter av poeter från Sovjetunionens delrepubliker.Hos familjen Mandelsjtam lärde han känna Emma Grigorjevna Gersjtein, en läkardotter som då tjänstgjorde vid Sovjetunionens fackföreningsförbund för vetenskapliga medarbetare. Hon fick idén att hjälpa Gumiljov att bli fackföreningsmedlem, för att han på så vis skulle undslippa statusen ”berövad sina medborgerliga rättigheter”. Det lyckades inte, men deras vänskap varade i 60 år.10 december 1933 arresterades Lev Gumiljov för första gången. Det skedde hemma hos Vasilij Aleksandrovitj Eberman, en orientalist, som Gumiljov konsulterade för en översättning från arabiska. Han var arresterad i nio dagar, frisläpptes sedan utan att några anklagelser redovisades, och han förhördes inte ens.
I juni 1934 fick Lev Gumiljov möjlighet att pröva in till den just återinrättade historiska fakulteten vid Leningrads universitet (16 maj samma år). Vid den tiden var hans materiella situation så bedrövlig att han bokstavligt talat svalt och bara fick en trea på ett av sina inträdesprov, men eftersom konkurrensen inte var stor blev han ändå antagen till universitetet.Bland Gumiljovs lärare fanns vetenskapsmän på världsnivå – egyptologen Vasilij Vasilivitj Struve, forntidsforskaren Solomon Jakovlevitj Lurje, sinologen Nikolaj Vasiljevitj Kjoner, den sistnämnde kallade han sin läromästare. Kljoner hjälpte Gumiljov då han satt inspärrad och skickade böcker till honom i lägret. Gumiljov kallade även Aleksandr Jorjevitj Jakubovskij, som föreläste om kalifatens historia, för sin läromästare. Jevgenij Viktorovitj Tarle föreläste om den nya historien och gav Gumiljov betyget utmärkt i hans examen vintern 1937.Han förberedde sig väl och hade god hjälp av den metod han själv hade utarbetat för att minnas årtal och skeenden:
Inte desto mindre fick han betyget "tillfredsställande" i tre ämnen: den nya historien 1830–1870, Rysslands historia 1800–1914, och kolonialländernas nya historia. 
Han fick högsta betyg i latin vid två tillfällen, och i franska "mycket bra" och "tillfredsställande". Tyska och engelska studerade han själv, och med möda.Studenten Lev Gumiljov höll sig för sig själv, deltog inte i sällskapslivet och inte ens i studenternas vetenskapliga grupper, som år 1937 gick samman till studenternas vetenskapliga historikerförening, som till och med gav ut sin egen tidskrift, där studenternas föredrag och artiklar publicerades. På det hela taget finns få källor bevarade om Lev Gumiljovs studentliv, desto mer som arresteringarna begränsade hans utbildning till fyra kurser under två och ett halvt år.Hela denna tid var Gumiljov fattig och led nöd. Enligt Emma Gersjtejns memoarer gick han år 1934 i samma kläder han hade under expeditionen 1931, och såg ut som en riktig trashank. Om somrarna bar han en urblekt skärmmössa och en canvasslängkappa, och ibland hade han på sig en cowboyskjorta. Om vintrarna gick han i en vadderad jacka, som Gersjtejn kallade "löjeväckande". Lidia Tjukovskaja beskriver jackan på samma sätt. Hans utmanande uppförande gjorde att hans kurskamrat Valerij Machaev under förundersökningen i oktober 1935 beskrev Gumiljov som en uppenbart antisovjetisk person.
30 september 1935 kom Lev Gumiljov till Moskva efter sommarens expedition för att träffa Emma Gersjtein. Han berättade för henne om sina farhågor att bli arresterad då han återvände till Leningrad. Och 23 oktober samma år, blev han arresterad, liksom Nikolaj Punin, till följd av repressionen mot intellektuella efter mordet på Sergej Kirov 10 december 1934. 
Anna Achmatova reste till Moskva veckan efter att hennes make och son hade blivit arresterade, och överlämnade ett brev till Stalin via Centralkommitténs sekretariat. Stalin läste Achmatovas brev och beordrade genast Genrich Jagoda att frige Punin och Gumiljov, vilket verkställdes mitt i natten 4 november.
Efter frigivningen återvände Punin till sitt arbete, men Gumiljov förvisades från universitetet 13 december 1935 på initiativ av den lokala Komsomolorganisationen. Relegeringen blev en katastrof för Gumiljov eftersom han miste sin bostad och försörjning, och fick enligt egen utsago svälta vintern 1935-1936, även om Achmatova insisterade på att han skulle bo hos henne. Å andra sidan skrev Gumiljov sitt första vetenskapliga arbete just den vintern. Redan i januari 1936 började Achmatova och Punin försöka få honom återupprättad.Sommaren 1936 fick Gumiljov med hjälp av Michail Illarionovitj Artmonov anställning i en arkeologisk expedition till Don, för att gräva ut den khazariska staden Sarkel. I september återvände Gumiljov till Moskva, där han hoppades komma in vid universitetet, men han blev antagen till geografiska fakulteten och inte till historiska, som han hade velat. Men i slutet av oktober samma år blev han återupprättad och fick fortsätta sina studier vid Leningrads universitet. Under läsåret 1937 lärde han känna Nikolaj Vasiljevitj Kljoner, som då ledde avdelningen för Öst- och Sydostasiens etnografi inom institutet för etnografi i Sovjetunionen, och knöt Gumiljov till sin avdelning.Från vintern 1936 till våren 1938 finns endast knapphändiga uppgifter om Gumiljovs liv. Enligt samtida memoarer hade han då en romans med en doktorand, mongoliskan Otjiryn Namsrajzjav, och på 1970-talet återupptog de sin brevväxling, som sedan pågick in i det sista.
Natten till 11 mars 1938 blev Gumiljov arresterad för tredje gången. Situationen på historiska fakulteten var instabil från allra första början – dess förste dekan Grigorij Solomonovitj Zajdel arresterades i januari 1935, anklagad för samröre med Grigorij Zinovjev, och tillsammans med honom arresterades 12 lärare. Andre dekanen Sergej Mitrofonovitj Dubrovskij arresterades år 1936, och samma år greps ytterligare 10 lärare. Allt som allt byttes 7 dekaner ut fram till år 1940.För Lev Gumiljovs del började det med att studenterna Nikolaj Petrovitj Jerechovitj och Teodor Adamovitj Sjumovskij arresterades 10 februari 1938. Gumiljov var nära bekant med den förstnämnde, men kände inte alls den andre. Enligt förundersökningsledaren ingick de alla tre i ungdomsfalangen av ”framstegspartiet”, som ville förvandla Sovjetunionen till en borgerlig parlamentarisk republik. Gumiljov åtalades enligt SFSR:s (Ryska socialistiska federativa sovjetrepubliken) strafflag, paragraf 58-10 (kontrarevolutionär propaganda och agitation) och paragraf 58-11 (organiserad kontrarevolutionär verksamhet).
Den förste undersökningsledaren, Filimonov, lyckades inte få Lev Gumiljov att erkänna, så 2 april 1938 överlämnades han till furir Ajrat Karpovitj Barchudarjan, säkerhetstjänsteman vid Leningrads NKVD Barchudarjan torterade Gumiljov tills han den 21 juni skrev under förhörsprotokollet med bekännelsen ”att han lett en antisovjetisk ungdomsorganisation och agiterat kontrarevolutionärt” (att han läst Osip Mandelstams dikt om ”bergsbon i Kreml”), och deltagit i förberedelserna för attentatet mot kamrat Andrej Zjdanov.I slutet av augusti flyttades de tre studenterna till fängelset Kresty, där de hamnade i samma cell. Under krigsrätten 27 september förnekade alla tre sina tidigare bekännelser, med hänvisning till att de tillkommit under tortyr. Men det gjorde inget som helst intryck på rätten, för efter en kort formell överläggning dömdes Lev Gumiljov till 10 års frihetsberövande i arbetsläger samt berövande av sina medborgerliga rättigheter under 4 år räknat från 10 mars 1938. Jerechovitj och Sjumovskij fick 8 respektive 3 års frihetsberövande och berövande av sina medborgerliga rättigheter. Alla tre överklagade, och 17 november 1938 blev domen helt upphävd för ytterligare utredning.Under tiden skickades Gumiljov och Sjumovskij den 2 december oväntat iväg till fånglägret vid floden Vodla i nordvästra Ryssland (Jerechovitj låg vid den tiden inlagd på fängelsesjukhuset). Där fick de arbeta vid ett sågverk i tre veckor. Medan Sjumovskij som drabbats av frossan fick arbeta i en verkstad när var frisk igen skickades Gumiljov ut på skogsavverkning, där han blev fullständigt utmattad. Hans liv räddades av matpaket från modern Anna Achmatova.24 januari 1939 sändes han och Sjumovskij tillbaka till Leningrad, till fots, på lastbil osv, för en ny förundersökning, och kom fram till Kresty i mitten av februari samma år. Därifrån skickade Gumiljov ett brev den 15 mars till NKVD:s åklagare där han skrev att han hade varit inspärrad i över ett år utan att få veta varför. Han mor Anna Achmatova skrev den 6 april ett nytt brev till Stalin och bönföll att hennes son skulle frisläppas, men det nådde aldrig adressaten. 26 juli dömdes Gumiljov, Jerechovitj och Sjumovskij till 5 års lägervistelse vid ett särskilt sammanträde hos NKVD. Lev Gumiljov skulle skickas iväg till Gulaglägret i Norilsk.
Den 10 augusti fick Gumiljov tillstånd att träffa sin mor under fångtransporten, och hon kom dit den 14 augusti tillsammans med Lidia Tjukovskaja och överlämnade varma kläder till honom. I slutet av augusti färdades fångtransporten med Gumiljov till Krasnojarsk, och sedan längs floden Jenisej till Dudinkas hamn, där järnvägen ledde till den nybyggda staden Norilsk 102 km österut. I Norilsk grasserade en dysenteriepidemi, som inte ens avtog inför den annalkande vintern. Under sommaren 1940 insjuknade även Gumiljov i dysenteri och låg medvetslös i tre dagar, men överlevde.För övrigt var livsbetingelserna i lägret drägliga: enligt Gumiljov uppgick brödransonen till 1,2 kg för dem som uppfyllde produktionsnormen, 600 gram för dem som inte uppfyllde produktionsnormen, och 300 gram för undermåligt arbete.Gumiljov avtjänade sitt straff under jämförelsevis hyggliga förhållanden. En kort tid utförde han okvalificerat grovarbete, men flyttades snart till geologernas barack för att arbeta som geotekniker, bland intellektuella fångar som kände till både Nikolaj Gumiljov och Anna Achmatova. Under lägertidens sista månader överfördes han till kemilaboratoriet för att hålla ordning på alla geologiska prover. Han svalt inte utan kunde ägna sin fritid åt att skriva poesi och prosa.
10 mars 1943 tog Lev Gumiljovs femåriga frihetsstraff slut, men till en början förändrades inte hans liv. Sedan Stora fosterländska kriget började 22 juni 1941 hade de frigivna fångarna inte tillåtits lämna arbetslägren. Direkt efter sin frigivning undertecknade Gumiljov en förbindelse att arbeta på Norilsks kombinat till krigsslutet. Han fick då tillsammans med sin kamrat Kozyrev ansluta sig till en geofysisk expedition som letade järnmalm och olja runt Chantajskijsjön. Därefter deltog Gumiljov och Kozyrev i flera expeditioner av varierande svårighetsgrad och resultat. Sommaren 1944 belönades Gumiljov med en veckas semester i den närmaste tätorten Turuchansk, dit kvinnliga gulagfångar var förvisade.
13 oktober 1944 fick Lev Gumiljov efter flera försök att anmäla sig som frivillig sin länge efterlängtade inkallelseorder att ansluta sig till Röda armén. Han såg det även som sin enda chans att komma bort från Norilsk och efter krigsslutet få möjlighet att återuppta sina universitetsstudier och fortsätta sitt vetenskapliga arbete. Dessutom kom han från en familj av militärer, och hans far, Nikolaj Gumiljov, hade deltagit som frivillig under första världskriget och fått 3 utmärkelser, varav två Georgskors.Gumiljov skickades via Krasnojarsk, genomgick militär träning, och därpå sändes han via Moskva till fronten i Brest och hann tränas till luftvärnssoldat strax innan Wisła-Oder-offensiven, den omfattande militära offensiven som Röda armén genomförde på östfronten, började den 12 januari 1945.I början av mars tackades menige Gumiljov för ”sina utmärkta insatser under genombrytningen av tyskarnas starkt befästa försvar av staden Stargrad, och erövringen av tyskarnas viktiga kommunikationsknutpunkter och starka försvarspunkter i Pommern.” Gumiljov deltog även vid intagningen av Stettin den 20 mars 1945. I Slaget om Berlin, som var den sista stora striden på östfronten, tjänstgjorde Gumiljov i 3:e armén, som marscherade söderifrån för att hjälpa till att inringa Berlin. Lev Gumiljov belönades med två medaljer – ”För intagandet av Berlin” och ”För segern över Tyskland”, samt diplom för Stargrad och Berlin. Men inga fotografier och vittnesmål från Gumiljovs stridskamrater finns kvar från den tiden.Efter demobiliseringen återvände Lev Gumiljov till Leningrad sent på kvällen den 14 november 1945. Han möttes av sin glädjestrålande mor, Anna Achmatova. De talades vid hela natten, och hon läste sin nyskrivna dikt Poem utan hjälte för honom.
Lev Gumiljov bosatte sig åter i huset vid Fontanka, men för första gången i livet i ett eget rum – under belägringen av Leningrad hade familjen Smirnov, som bodde med Punin och Achmatova, dött. Vid den tiden hade Anna Achmatovas dikter åter börjat tryckas, hon återfick sin personliga pension och tillgång till specialbutiker.Gumiljov lyckades få anställning som brandman vid Ryska vetenskapsakademiens institut för orientalistik, vilket utan att vara betungande gav honom både en fast inkomst och tillgång till institutets bibliotek. Dekanen vid universitetets historiska fakultet, Vladimir Vasiljevitj Mavrodin, erbjöd honom att börja på fjärde kursen, men han föredrog att tentera som privatist. På fyra månader, från december 1945 till mars 1946, klarade han 10 tentor i två kurser.Till slut kunde Lev Gumiljov vid 33 års ålder framgångsrikt försvara sitt examensarbete, som han hade samlat underlag till redan år 1937, då han studerade för Kjoner på antropologi- och etnografimuseet. Han undersökte krigarstatyetter av terrakotta från Centralasien och jämförde dem med uppgifter i kinesiska texter översatta av Kjoner. Därefter stod det Gumiljov fritt att som doktorand välja Ryska vetenskapsakademiens institut för orientalistik, där Sergej Andrejevitj Kozin blev hans handledare. Mot slutet av 1947 tog Gumiljov framgångsrikt sin kandidatexamen och började skriva på sin avhandling, som fick positiv kritik av hans vänner och kollegor – professor Michail Illarionovitj Artamonov och korresponderande ledamoten Aleksander Jorjevitj Jakubovskij. Under somrarna 1946 och 1947 arbetade Gumiljov under Artamonovas ledning på arkeologiska expeditioner i Vinnytsia oblast. Allt verkade gå väl för Gumiljov, men i november 1947 relegerades han "för bristande filologiska förberedelser inför den valda specialiseringen."Lev Gumiljov menade att den egentliga orsaken var Kommunistpartiets centralkommittés organisationsbyrås resolution den 14 augusti 1946 om tidskrifterna "Zvesda" (Stjärnan) och "Leningrad", där skarp kritik riktades mot Anna Achmatovas verk, och hon sedan även blev utesluten ur Sovjetunionens författarförbund och därmed förlorade rätten till bland annat ransoneringskuponger. Sergej Lavrov anklagar istället vissa av orientalisterna, och inte endast för Gumiljovs relegering utan även för att ha bidragit till hans kommande arrestering genom att skriva angivelser om hans bristande förståelse för den marxist-leninistiska metodologin med mera.
Sergej Beljakov menar däremot att den officiella motiveringen till relegeringen var med sanningen överensstämmande, eftersom Gumiljov inte kunde tyska och engelska särskilt bra, han kunde tala tadzjikiska och kunde tyda Orchonskrift, och där slutade hans lingvistiska kunskaper. Enligt dåtidens ryska förrevolutionära skola av orientalister, som alla var polyglotter, var orientalistik i första hand filologi och först därefter historia. Det gällde att lära sig språk för att kunna läsa de uråldriga manuskripten för att senare uttolka fakta från dem. Och då krävdes det att man kunde minst 14 språk.
I januari 1948 fick Gumiljov arbete på Balinskijs psykiatriska sjukhusbibliotek, men blev ändå tvungen att en tid leva på moderns pengar. Olyckan förde dem samman, och Gumiljov skötte om sin sjuka mor och hushållet, som en god son. Han hade bestämt sig för att försöka få försvara sin licentiatavhandling vid Leningrads universitet istället. Efter ett möte med universitetets rektor fick han tillåtelse att försvara den inför universitetsrådet, och lämnade in avhandlingen 15 maj 1948 innan åkte iväg till Altaj för sommarens arkeologiska expedition. Han återvände till Leningrad i slutet av september eller början av oktober, och fick vänta till 28 december samma år på att få försvara sin avhandling, som handlade om ”Första turkiska khnatets politiska historia”.Opponenten Aleksandr Natanovitj Bernsjtam hade 16 invändningar mot avhandlingen. Lev Gumiljov fick visa upp all sin begåvning i polemik och vältalighet, vilket resulterade i att 15 av 16 rådsmedlemmar röstade för att hans avhandling skulle godkännas.Under samma period försökte Gumiljov ordna upp sitt privatliv, som till och med hans mor Anna Achmatova tyckte var ytterst tilltrasslat. I ett brev till Vasilij Nikiforovitj Abrosov den 18 januari 1955, skrev Gumiljov att han hade haft 32 kvinnor fram till han arresterades i november 1949. Efter kriget återvände Gumiljov aldrig till Emma Gersjtein i Moskva, utan hans första kärlek efter fronten blev poeten Ludmila Glebova. Han återupptog även bekantskapen med Nina Sokolova, som han hade umgåtts med 1936 och som arbetade på Eremitaget, men de skildes åt 1947. Den viktigaste orsaken var Gumiljovs våldsamma förälskelse i Natalja Vasilevna Barbanets, med vilken hans relation varade i omkring 10 år, med avbrott för arresten.I januari 1949 fick Gumiljov en forskartjänst vid Sovjetunionens etnografiska museum, och i en av dess samlingsvolymer ingick hans första vetenskapliga artikel – ”Krigsstatyetterna från Tujok-Mazar”. Hans första arbetsuppgift blev att bearbeta en samling, som anlänt redan 1941 från ett igenstängt buddhistiskt kloster i Aginer Dazan. Under sommaren deltog han i utgrävningarna av fästningen Sarkel. Kort efter återkomsten till Leningrad, blev han arresterad för fjärde gången, 6 november 1949, när han åt middag hemma, och blev omedelbart skickad med en fångtransport till Lefortfängelset i Moskva.
Efter frigivningen berättade Gumiljov för Lev Ardov att han hade fängslats för sin pappas skull före kriget, och för sin mammas skull efter kriget. Mellan 1949 och 1950 var det tre olika förundersökningsledare som i tur och ordning ägnade sig åt fallet Gumiljov: major Burdin, överstelöjtnant Stepanov och kapten Merkulov. Endast den tredje förundersökningsledaren försökte samla material om Anna Achmatova, och det materialet användes bara 31 mars 1950. Enligt Beljakov var Gumiljov, som son till en monarkistisk poet, arkebuserad för deltagande i en kontrarevolutionär sammansvärjning, på förhand dömd till förnyat straff. Förundersökningen var långvarig, men inte lika brutal som 1938. Anklagelserna mot Lev Gumiljov hämtades ur förundersökningen från 1935, och 13 september 1950 dömdes Gumiljov till 10 års läger för "att tillhöra en antisovjetisk grupp med terroristiska avsikter och antisovjetisk agitation." Gumiljov berättade senare att åklagaren hade förklarat domens innebörd med att "Ni är farlig eftersom ni är läs- och skrivkunnig." 11 oktober 1950 skickades Gumiljov i fångkonvoj till Tjeljabinsks transitfängelse, och därpå vidare till Karaganda i Kazakstan.Första året i lägret tog hårt på Lev Gumiljov. Enligt Lev Aleksandrovitj Vozneseskij, som var fängslad där samtidigt, blev Gumiljov gråhårig och åldrades märkbart, vilket bekräftas av fotografier från den tiden. Han som aldrig tidigare hade beklagat sig skrev i sina brev till Anna Achmatova och Emma Gersjtein att han hade föga hopp om att överleva lägerstraffet. En tid arbetade han som pannskötare, men förflyttades vintern 1951 till betydligt tyngre grävarbete. 1 oktober 1952, på sin fyrtioårsdag, hamnade Lev Gumiljov på sjukhus för första gången för hjärt- och kärlbesvär, förorsakade av tortyren under förundersökningarna. I november blev han invalidförklarad av läkarna. 1954 tillstötte sår på tolvfingertarmen, vilket åsamkade honom så stora smärtor att han samma år upprättade sitt testamente. Lyckligtvis fanns det skickliga specialister bland de fångar som arbetade på lägersjukhuset, men Gumiljov fick inte tid att kurera sig på grund av arbetsplikten.Lev Gumiljov var i Gulaglägren Luglag (Lugovlägret, på svenska Ängslägret) och Pestjanlag (Pestjanlägret, på svenska Sandlägret) i Kazakstan. Villkoren i dessa specialläger var rigorösare än i de vanliga lägren, å andra sidan fanns där till en början nästan inga kriminella fångar, något de vanliga fångarna uppskattade.Hösten 1951 förflyttades Gumiljov långt åt nordöst, till Kemerovo oblast, till nuvarande Mezjduretjensk, till det nyöppnade Kamysjlag (Kamysjovlägret, på svenska Vasslägret) där han fick stanna i nästan två år. Gumiljov placerades huvudsakligen i olika byggnadsarbeten, och fick mer mat än i Karagandalägret, och bad därför sin mor att endast skicka ister, smör, senap, peppar, dadlar, korv, te och tobak.Sommaren 1953 flyttades Kamysjovlägret långt västerut, till Omsk och ett oljeraffinaderibygge. Tidvis slapp den invalidförklarade Gumiljov utföra tyngre arbeten, och fick istället sköta om lägerbiblioteket. Efter Stalins död (5 mars 1953) och Berijas arrestering (26 juni 1953) började villkoren i lägren att förändras. Från  1954 fick fångarna även brevväxla med sina vänner och inte enbart med sina närmaste släktingar. Lev Gumiljov började då brevväxla med Emma Gersjtein, Vasilij Abrosov, Tatjana Krjokova, Tatjana Kazanskaja, Nikolaj Kozyrev med flera.
Arbetet i lägerbiblioteket var gynnsamt för Gumiljovs intellektuella utveckling, och sjukdomarna som tidvis befriade honom från fysiskt ansträngande arbete gav honom möjlighet att begrunda sina vetenskapliga idéer. Lägret prenumererade inte enbart på de största tidningarna som Pravda och Izvestija, utan även på litteraturtidskrifter som Ogonjok och Novyj Mir, och till och med på vetenskapliga tidskrifter. Achmatova och Gersjtein skickade bokhandelskataloger till honom, så han själv kunde beställa de böcker han behövde i lägret. Gumiljov hade vid den tiden slutat skriva poesi och förlorat intresset för litteratur och seriös konst. Istället ville han studera historia på sin fritid.Gumiljov fick tack vare sitt intresse för Centralasiens historia nya bekanta i lägret och blev vän med den blivande orientalisten Michail Fjodorovitj Chvan, den blivande ekonomen och politiske kommentatorn Lev Aleksandrovitj Voznesenskij. 1954 skriver Gumiljov i sina brev från lägret om en kinesisk intellektuell, Chen Zhu, som hjälpt honom att tolka dunkla passager i de ryska översättningarna från kinesiska, och han förklarade också innebörden i de hieroglyfer Gumiljov stött på i Nikita Bitjurins arbeten. Gumiljov fördjupade sig även i det persiska språket, och bad Achmatova att skicka honom en persisk läsebok.Gumiljovs främste lärare i lägret var Alifbek Chijsjalov, en pamirisk forskare utbildad vid Tadzjikistans pedagogiska institut. Han återberättade innehållet i gamla handskrifter för Gumiljov, som sedan skrev två artiklar i Vestnik drevnej istorii (ryska: Вестник древней истории, 'Forna tiders härold'), en av de mest betydande vetenskapliga tidskrifterna.
Redan 1950 hade Anna Achmatova skrivit ett brev till Stalin, men det nådde förmodligen aldrig adressaten. Samma år skrev hon och Lidia Tjukovskaja ett brev till Kliment Vorosjilov, som skickade det vidare till åklagarmyndigheten, som avslog deras ansökan 14 juni 1954. Efter Stalins död 1953 försökte Emma Gersjtein på olika vis få Lev Gumiljov frigiven, och tack vare henne vände sig Vasilij Struve, Michail Artamonov och Aleksej Okladnikov till åklagarmyndigheten. Vetenskapsakademiledamoten och orientalisten Nikolaj Konrad, som själv hade suttit fängslad i Gulaglägren började  intressera sig för Lev Gumiljovs öde i juli 1955. Han ville att Gumiljov skulle delta i arbetet med tiobandsverket Världshistorien. I oktober fick Emma Gersjtein ett paket från lägret med utlästa böcker, där det doldes 30 skrivhäften med Centralasiens historia, renskrivna av någon medfånge. Gersjtein skrev av dem på maskin och skickade dem till Konrad. Men Gumiljovs texter ingick aldrig i Världshistorien, vilket enligt Beljakov berodde på en grundläggande oenighet mellan Konrad och Gumiljov.Efter den tjugonde partikongressen 14–26 februari 1956 i Moskva började en kommission arbeta i Gulaglägren för att ompröva de politiska fångarnas fall. I slutet av april kom kommissionen till Omsk, där Gumiljov avtjänade sitt straff. 11 maj 1956 blev Lev Gumiljov förklarad oskyldig på alla åtalspunkter och frigiven. Då hade han sammanlagt tillbringat 14 år i fängelser och läger.
2 juni 1956 upphävde högsta domstolen krigskollegiets dom mot Gumiljov, och 30 juli blev fallet nedlagt "i brist på bevis". 1938 års dom blev Lev Gumiljov rehabiliterad från först år 1975.
15 maj 1956 anlände Gumiljov till Moskva, och stötte helt oväntat på sin mor hemma hos familjen Ardov, där han räknade med att övernatta på hemvägen till Leningrad. Enligt Emma Gersjtein blev mötet inte som det borde, eftersom Lev Gumiljov hade blivit avigt inställd till sin mor under lägervistelsen, och Emma trodde att de aldrig någonsin skulle kunna bo tillsammans igen. Många år senare beskrev Gumiljov mötet med modern i sin självbiografi: "Jag träffade på en kvinna som var gammal och nästan obekant. Hon var mycket kall, utan medkänsla och medlidande". Gumiljov reste ensam från Moskva till Leningrad utan att veta var han skulle bo och var han skulle arbeta. När Achmatova en månad senare återkom till Leningrad fick hon veta att Gumiljov hade skrivit sig hos sin tidigare kollega vid Etnografiska museet, Tatjana Aleksandrovna Krjokova ( Achmatova inte var särskilt förtjust i), så hon lät folkbokföra Gumiljov hos sig på Krasnaja Konnitsyjgatan, där hon sedan 1952 bodde med Irina Puninas familj. Gumiljov och Irina Punina var osams sedan flera årtionden, men trots att han ställt sig i bostadskön direkt efter frigivningen fick han ett eget rum först under våren 1957.Vid den tiden hade Anna Achmatova och Lev Gumiljov funnit en yrkesmässig relation. Han hjälpte sin mor med poesiöversättningar och kunde försörja sig på det. I juni 1957 skrev han till V. Abrosov att han hoppades förtjäna 20 000 rubel på att översätta den persiska poeten Muhammad-Taqi Bahar, och två år senare skrev han till sin styvbror Orest Nikolajevith Vysotskij om hur lönsamt det var att översätta; han fick 5 rubel per rad, så om han inte låg på latsidan kunde han tjäna 100 rubel per kväll. Trots det ägnade Gumiljov sin mesta tid åt vetenskapen och slutade nästan helt översätta i början av 1960-talet. Hans sista översättningssamarbeten med modern var av den ukrainska poeten Ivan Franko och en tvåbandsutgåva av det serbiska eposet om furst Lazar Hrebeljanović, bröderna Jogbogdan och andra hjältar (båda böckerna gavs ut 1960).30 september 1961 inträffade deras definitiva ordväxling, varefter Achmatova och Gumiljov aldrig mer träffades. Enligt Lev Gumiljov:
I början av oktober fick Anna Achmatova en andra infarkt, men Gumiljov trodde hon simulerade och vägrade besöka henne på sjukhuset. Gumiljov talade ogärna om detta med utomstående; på det hela taget utgår alla versioner om relationen mellan mor och son från de ursprungliga källorna – Anna Achmatovas uttalanden och Lev Gumiljovs intervjuer och memoarer.
År 1957 återupptog Achmatova arbetet med dikten Rekviem, som hon hade påbörjat under 1930-talet då Gumiljov arresterades för andra gången. Dikten skildrar erfarenheten modern till en politisk fånge har: 
"Under Jezjov-regimens värsta år stod jag sjutton månader i fängelseköer i Leningrad", skrev hon i förordet till dikten. Under 1960-talet kom dikten ut som samizdat, och lästes av Gumiljov, som inte tyckte om den. Han kände sig förorättad av moderns bristande uppmärksamhet, att hon inte hade ansträngt sig tillräckligt mycket för att få honom frigiven – och allt detta förringade i hans ögon diktens betydelse. Joseph Brodsky påstod enligt Solomon Volkov att Gumiljov hade sagt ungefär så här till sin mor: "Det skulle till och med ha varit bättre för dig om jag hade dött i lägret." Den exakta innebörden i hans ord var att det skulle ha varit bättre för poeten, men inte för modern. Lev Gumiljov motsatte sig både moderns och poetens agerande. Han kallade Rekviem för ett monument över självbeundran: "Rekviem skrivs till minne av dem som har dött, men jag lever ju."Men Anna Achmatova hade i själva verket gjort allt hon kunnat göra för att få sonen frigiven. Förutom breven till Stalin och Vorosjilov skrev hon i tidningen Ogonjok år 1950 dikter tillägnade "alla tiders och folks ledare." Men Lev Gumiljov vägrade enligt Irina Punina till och med att komma på sin mors begravning: "Jag kommer inte. Hon skrev ”Rekviem”, hon begravde mig..." I sin Avtonekrolog skrev Lev Gumiljov: "Rekviem betyder själamässa på ryska. En själamässa över en levande människa anses enligt våra urgamla sedvänjor som syndfull... varför ha en själamässa över en person man kan ringa till". Inte desto mindre anser forskarna att i den mångåriga dispyten mellan mor och son, där båda var lite skuldmedvetna inför varandra, utgjorde dikten "Rekviem" en gräns, som gjorde både mor och son klokare.
Gumiljovs första försök att få anställning på Eremitaget misslyckades, det fanns inga lediga tjänster. Han var beredd att arbeta som gårdskarl på Etnografiska museet, men i oktober 1956 ordnade Eremitagets dåvarande direktör, Michail Illarionovitj Artamonov, så Gumiljov fick vikariera för de medarbetare som gick på föräldraledighet. Lönen var tusen rubel, vilket var mycket modest för en examinerad akademiker, men han blev placerad i Eremitagets bibliotek och kunde därigenom fortsätta att ägna sig åt sitt vetenskapliga arbete både på sin arbetstid och sin fritid under de närmaste tre åren.I slutet av 1956 började Gumiljov brevväxla med Pjotr Nikolajevitj Savitskij, en av eurasianismens grundare. Genom honom påbörjade Gumiljov även en brevväxling med den ryskamerikanske historikern Georgij Vladimirovitj Vernadskij, först via Prag och Savitskij, eftersom det var riskabelt att ha direktkontakt med USA, men efter Savitskijs död 1968 brevväxlade de direkt med varandra.Gumiljov fick nästan ingenting publicerat under sina första tre år efter frigivningen från lägret. Han var otålig att återkomma till vetenskapen, och höll sitt första föredrag i Etnografiska museet redan 5 juni 1956, nästan direkt efter återkomsten till Leningrad. Men Lev Gumiljov blev ytterst misstänksam mot de vetenskapliga institutionernas och förlagens medarbetare, som han uppfattade hindrade honom från att bli publicerad. 1959 fick Gumiljov 6 artiklar publicerade, och alla i ledande tidskrifter som Sovjetskaja archeologija, Sovjetskaja etnografija och Vestnik drevnej istorii. Därefter publicerade Lev Gumiljov i genomsnitt 5 - 7 artiklar om året, och 1966 slog han rekord med 11 artiklar, förutom boken Otkrytije Chazarii (ryska: Открытие Хазарии, 'Khazarernas upptäckt').
I juni 1957 blev Lev Gumiljov ombedd att ge ut en monografi hos Institutet för orientaliska studier. I december samma år lämnade han in sitt manuskript till Xiongnu, en bearbetning av Istorija Sredinnoj Azii v drevnosti (ryska: Истории Срединной Азии в древности, 'Centralasiens forntida historia'). Förlagsredaktionsgenomgången gick långsamt och först i februari 1959 fick Gumiljov tillbaka manuset för finputsning och slutjustering. Han blev mycket missnöjd, men tog sig an slutgenomgången, och i april 1960 kom hans första bok ut – Chunnu: Sredinnaja Azija v drevnije vremena (ryska: Хунну: Срединная Азия в древние времена, 'Xiongnu: Centralasien i forntiden').Enligt Valerij Demin innehöll Gumiljovs första monografi de tre grundläggande idéer som hela hans fortsatta vetenskapliga arbete utgick från:
De antieuropacentristiska åsikter och den världsåskådning, som han konsekvent förespråkade i alla sina verk.
Förklaring av historiska och sociala företeelser utifrån deras naturliga betingelser, där landskapet har störst betydelse, särskilt för Xiongnu, med en kombination av de två landskapstyperna skogklädda bergssluttningar och stäpp.
Försök att besvara frågan om orsakerna till Xiongnus stora sociala och krigiska aktivitet. Just i den kontexten inför Gumiljov begreppen "passionarnost" (ryska: пассионарность, 'passion') och "passionarnyj toltjok" (ryska: пассионарный толчок, 'passionerad motivation')Monografin uppmärksammades genast av specialisterna - sinologer och andra orientalister. Den första recensionen gjordes av kinakännaren Kim Vasiljevitj Vasiljev i tidskriften "Vestnik drevnej istorii" (ryska: Вестник древней истории, 'Forntidshistorisk härold'). Recensionen var mycket negativ och betonade att då xiongnus och hunnernas historia endast var känd genom kinesiska källor måste de som forskade om dem kunna kinesiska och helst även japanska, eftersom det fanns många japanska forskare i ämnet. Men Lev Gumiljov behärskade inte dessa språk och kunde därför inte tillgodogöra sig de senaste forskningsrönen, eftersom hans huvudsakliga källor härstammade från översättningar gjorda under 1800-talet av Nikita Bitjurin, mer känd under sitt munknamn Iakinf Bitjurin, vars översättningar redan var föråldrade. Vasiljev gav många exempel på felaktigheter i Gumiljovs bok, och nästan alla relaterade till författarens bristande filologiska utbildning. Recensentens sammanfattning var sträng: Xiongnu är en systematiserad återberättelse av Bitjurins och Pozdnejevs översättningar och Sjavanns monografi; Gumiljovs bok bidrar i princip inte med något nytt till den samtida historiografin om Centralasiens forntid.26 september 1961 samlades historiker, språkvetare och orientalister i Eremitagets bibliotek för att diskutera Gumiljovs bok och Vasiljevs recension. Allt som allt deltog 52 personer i diskussionen som varade i fyra timmar. I sitt framträdande delade Lev Gumiljov in Vasiljevs anmärkningar i två grupper: "förnuftiga rättelser" (ett fåtal) och "orättvisa anklagelser" (24 stycken). Diskussionen var mycket livlig och deltagarna kunde endast enas om att de gillade Gumiljovs utmärkta språk och sätt att skriva. Enligt Lavrov slutade diskussionen oavgjort, men enligt Gumiljov var det han som avgick med segern.1962 kom en vändpunkt i diskussionen om Xiongnu, då två ytterst positiva recensioner publicerades i tidskriften Narody Azii i Afriki (ryska: Народы Азии и Африки, 'Asien och Afrikas folk'), skrivna av sinologerna Michail Vasiljevitj Vorobjov och Lazar Isajevitj Duman.
Lev Gumiljovs doktorsavhandling Forntidens turkar. Centralasiens historia på gränsen mellan forntiden och medeltiden (500 - 700-talet) diskuterades i Eremitaget 9 maj 1961 och fick välvillig kritik och disputationen fastställdes till hösten samma år. Hans opponent blev Michail Illarionovitj Artamonov, hans gamla vän och välgörare, och disputationen gick galant.År 1967 kom avhandlingen ut i bearbetad form under namnet Forntidens turkar, och Gumiljov skrev stolt i sin Avtonekrolog att den hade spelat en avgörande roll i protesterna mot Kinas territoriella anspråk, och att Kina hade bannlyst honom och avstått från sina anspråk på Mongoliet, Centralasien och Sibirien.Turkarnas historia sätts i boken in i sitt sammanhang i hela den eurasiska regionen – från Bysans till Korea, från Bajkal och Angara till Tibet och Sichuan. Som vanligt använde sig Gumiljov av en historisk rekonstruktion, exempelvis om seder och bruk vid uigurernas hov i slutet av 1700-talet till början av 1800-talet; degenerationen av uigurernas aristokrati och den förödande familjeupplösningen till följd av antagandet av manikeismen – en religion som förkastar det goda i denna världen, förespråkar asketism och att avstå från familjeliv. Samtidigt skriver Beljakov att i denna bok hade forskaren fått övertaget över turkofilen, och att ingen annan bok var mer förödande för den eurasiska idén.
Sedan mitten av 1930-talet hade Lev Gumiljov varit intresserad av khazarerna och att lokalisera deras rike. På den tiden umgicks han med Michail Artamonov och deltog i 1936 års utgrävningarna av den khazariska staden Sarkel vid floden Manytj. Han hade inte hunnit bli antagen till universitetet igen och fakultetsnämnden hade inte betalt hans resa, utan han blev anställd på plats. Teodor Sjumovskij skriver i sina memoarer att Lev Gumiljov under förundersökningen 1938 i fängelsecellen föreläste om just khazarerna och inte om turkarna eller mongolerna. Gumiljov fortsatte att arbeta med utgrävningar under ledning av Artamonov fram till arresteringen 1949.Gumiljov återvände till khazarproblematiken 1959 då han deltog i en expedition till Volga, och därefter publicerade resultaten från sin khazarforskning i de viktigaste vetenskapliga tidskrifterna. Då utarbetade han sin medryckande och lättlästa litterära stil för alla kommande böcker. 1965 beställde förlaget Nauka (ryska: Наука, 'Vetenskap') en populärvetenskaplig bok om expeditionen av Gumiljov. Den kom ut till sommaren året därpå med titeln Otkrytije Chazarii (ryska: Открытие Хазарии, 'Upptäckten av khazarerna').Först 1962 publicerades Michail Artamonovs grundläggande monografi Istorija chazar (ryska: История хазар, 'Khazarernas historia'), som skulle ha kommit ut långt tidigare om det inte hade varit för "kampen mot kosmopolitismen", som genom en artikel i Pravda 1951 även kom att omfatta khazarernas roll i den ryska historien. På så vis blev "khazarfrågan" oväntat politisk för första gången sedan 900-talet. Under tiden hann den engelske orientalisten Douglas Morton Dunlop publicera sitt grundläggande arbete The History of the Jewish Khazars år 1954, vilket gjorde att Artamonov blev tvungen att omarbeta sin bok med hjälp av Lev Gumiljov. 
1962 publicerades även Vasilij Abrosovs artikel Geterochronnost periodov povysjennogo uvlazjenija gumidnoj i aridnoj zon (ryska: Гетерохронность периодов повышенного увлажнения гумидной и аридной зон, Heterokronin vid perioder av förhöjd fuktighet i våta och torra zoner). Abrosov utvecklade den kände geografen Arsenij Vladimirovitj Sjnitnikovs idéer och blottlade lagbundenheten hos Kaspiska havets, Aralsjöns och Balchasjsjöns nivåförändringar: Arals och Balchajs torka sammanföll inte sällan med Kaspiska havets nivåhöjning. Variationer av solaktiviteten påverkade även de centralasiatiska sjöarnas nivåhöjning och nivåsänkning. Abrosov hade ägnat sig åt dessa frågor redan på 1950-talet och delat med sig till Gumiljov i deras brevväxling under lägertiden. När Lev Gumiljov blev frigiven använde han sig av Abrosovs teorier i sina studier av de eurasiska nomadernas historiska cykel.
Den arkeologiska expeditionen 1959 till Astrachan, som leddes av Gumiljov, bestod endast av tre personer, inklusive ungraren I. Erdei. Expeditionen hade organiserats utifrån Gumiljovs anhållan om att få undersöka var den khazariska huvudstaden Itil låg, vilket var nödvändigt för att bekräfta Artamonovs slutsatser. Resultatet av den arkeologiska utgrävning var nedslående: det fanns inga bevis för förekomsten av fästningsvallar, gravfält, keramik, endast under ett sedimentlager på floden Achtubas strand fann de en enda skärva från khazartiden. Utifrån dessa knappa uppgifter drog Gumiljov genast slutsatsen att staden Itil före 900-talet hade varit belägen på Achtubas strand, nära Martysjkinskogen, men hade sedan blivit bortspolad av Kaspiska havets nivåhöjning. Gumiljov förklarade att landskapet de såg påminde om arabiska resenärers beskrivningar. Den bestämda uppfattningen framförde han först i ett brev till Abrosov 8 oktober 1959, då han återvänt till Leningrad. 17 oktober samma år redogjorde Gumiljov för sin hypotes om de eurasiska stäppernas periodiska väta för Artamonov, som gillade idén och kompletterade den med sina egna observationer.
I augusti 1960 begav sig Gumiljov åter till Volga, denna gång för att gräva ut Baerkullarna (en upphöjning i deltat, som inte hade täckts av vatten vid Kaspiska havets nivåhöjning, och var uppkallade efter akademiledamoten och zoologen Karl Ernst von Baer). Den geologiska expeditionen leddes av Aleksandr Alexin, som hade sett till att de förfogade över både motorbåt, bil och tjänstefolk. De genomförde även utgrävningar på Stenka Razins klippa, där de inom kort hittade gravar, som kunde härröra från khazartiden.Sommaren 1961 bestämde sig Gumiljov för att efter den fortsatta utgrävningen på Stenka Razins klippa prova Abrosovs hypotes vid Kaspiska havet, i Derbent, och använda den omgivande muren som mätinstrument för att bedöma Kaspiska havets nivåvariationer. För att göra det behövde han dykutrustning och en ung medhjälpare, och det blev Gumiljovs förstaårsstudent Gelian Prochorov. Havet var ofta stormigt, så de kunde bara dyka tidigt på morgnarna, och vid ett tillfälle var de nära att förolyckas på grund av problem med utrustningen och båten. Men de slutförde sitt projekt och resultatet bekräftade Abrosovs hypotes, liksom de medeltida arabiska geografernas uppgifter.1962 bestämde sig Gumiljov för att leta efter khazarernas andra huvudstad – Semender. Artamonov hade antagit att staden låg vid floden Tereks nedre lopp, vid nuvarande Kizljar, men Gumiljov bedömde att det var omöjligt eftersom floden ofta översvämmade stränderna och khazarerna inte kunde bygga skyddande vallar. Istället sökte han sig längre upp längs floden, nära Sjelkovskaja, i nuvarande Tjetjenien, där han hittade en ruinstad som han påstod var khazarernas forna huvudstad, men utan att ha några riktiga bevis för det. Lev Gumiljov återkom flera gånger till det som han trodde var Semender, en sista gång under sin sista expedition 1967. Många år senare konstaterade professor Aleksandr Viljamovitj Gadlo, som fortsatte med utgrävningarna vid Sjelkovskaja, att Gumiljov hade hittat den khazariske befälhavarens säsongshögkvarter och inte huvudstaden.
Gumiljov framlade för första gången sin teori om de eurasiska stäppernas heterokroniska fuktighet i ett föredrag tillägnat den framstående geografen Lev Semjonovitj Bergs jubileum. Gumiljov påvisade hur landskapet och klimatet påverkar ekonomin, och därigenom samhället och det politiska systemet. Logiken i hans resonemang var att sluttningarna på västra Tianshan, Tarbagbergen och Altaj är torra och varma, växterna vissnar och förtvinar, därför driver nomaderna på somrarna sin boskap till betesmarker på alpängarna, och till vintrarna samlar de in hö, eftersom snömängden på bergssluttningarna gör att fåren inte kan livnära sig där utan människornas hjälp. Varje släkt har sina sommarvisten och vintervisten, och därför har nomaderna inte mycket kontakt med varandra, och under de senaste två tusen åren har de inte skapat mäktiga riken med en enda auktoritär makt, som i Mongoliet. I denna etnolandskapsregion uppstod oftast inte starka centraliserade khanat som xiongnu eller tjingisider. Tvärtom dominerade förbund och konfederationer – Joevan, karluki, oiraterna. Även kritiker och motståndare av Gumiljovs teori, som exempelvis Lev Samuilovitj Klein, erkände betydelsen av hans slutsatser.Gumiljovs arbeten om khazarerna och miljöns påverkan på nomadfolkens historia började översättas till i första hand engelska, franska ungerska och tyska. Gumiljovs artiklar trycktes i New Yorktidskriften Soviet Geography, Paristidskriften Cahiers du monde russe et soviétique och även i vetenskapliga samlingsverk i Berlin och Budapest. Enligt Beljakov var det ingen tillfällighet att Lev Gumiljovs historiska och geografiska artiklar så gärna översattes i Europa och USA. Gumiljov gick då, utan att själv veta om det, i samma riktning som den andra generationen i Annales-skolan, den historiska skolan i Europa med störst auktoritet då.Det var i första hand geograferna som erkände värdet av Gumiljovs forskningsresultat: 1962 blev Lev Gumiljov erbjuden en forskartjänst vid Geo-ekonomiska forskningsinstitutet LGU, där han sedan arbetade till sin pensionering 1987. Han kallade halvt på allvar tjänsten för sin "ekologiska nisch". Redan från 1949 hade Gumiljov varit en fullvärdig medlem av Ryska geografiska sällskapet, och 1961 ledde han dess etnografiska avdelning. 1964 introducerades han i Geografiska sällskapets vetenskapsråd.
Sedan 1920-talet hade Nikolaj Punins dotter Irina Punina och hennes dotter Anna Kaminskaja varit de som stått Anna Achmatova närmast. Enligt Lidia Tjukovskajas memoarer var det för att kunna hjälpa dem ekonomiskt som Achmatova vid 76 års ålder började översätta igen, fast hon egentligen inte ville. Beljakov menar att Achmatova var snål och hård mot sonen, men gjorde allt för Irina och Anna, som var dem hon levt längst tillsammans med. Michail Ardov kallade osämjan mellan Punina, Kaminskaja och Gumiljov för "Punin-kriget". Praktiskt taget alla samtida och nutida biografier fördömer Puninas och Kaminskajas roll i Achmatovas liv. En av orsakerna till de fientliga relationerna var Achmatovas testamente som hon lämnade in hos notarius publicus 20 september 1955, och där hon testamenterade allt till Irina Punina.5 mars 1966 avled Anna Andrejevna Achmatova i Domodedovo på sanatoriet dit hon hade förts efter sin senaste hjärtattack. På rekommendationer från högre ort beslutade Moskvas författarsektion att inte arrangera någon officiell avskedsceremoni, utan kistan flögs efter en kort ceremoni till Leningrad 9 mars.
Samma dag Anna Achmatova dog besökte Michail Ardov hennes lägenhet på Leningatan i Leningrad. Just då kom Lev Gumiljov dit, tog av sig mössan och utbrast: "Det skulle ha varit bättre om det varit tvärtom. Det skulle ha varit bättre om jag hade dött före henne."
 Det var Gumiljov som organiserade begravningen och tog emot kistan på flygplatsen. Minnesstunden ägde rum 10 mars i Författarnas hus och samma morgon genomfördes begravningsgudstjänsten i Sankt Nikolas marinkatedral, på uppdrag av Gumiljov. Under begravningen i Komarovo tillät han ingen fotografering, och slog till och med sönder två kameror, men enligt en annan version var det KGB som konfiskerade och förstörde filmrullarna.Efter begravningen var det ena av två exemplar av Achmatovas testamente försvunnet, det som förvarades hos notarius publicus (men återfanns senare i deras arkiv av Anna Kaminskaja). Det andra exemplaret, som förvarades hemma hos Achmatova, hade hon rivit sönder samma dag Gumiljov återvände från lägret, enligt Nadezjda Mandelsjtams vittnesmål i ett brev till Gumiljov 14 mars 1966. Detta resulterade i följande: Gumiljov ärvde moderns pengar (som till största delen gick åt till begravningen och minnesmärket), medan Punina och Kaminskaja sålde Anna Achmatovas arkiv för en på den tiden betydande summa 7 818 rubel, uppdelat i två delar: Ryska statliga arkivet för litteratur och konst betalade 4 000 rubel, Ryska nationalbiblioteket betalade 3 818 rubel. Gumiljov hade tänkt överlämna alla Achmatovas papper till Pusjkinhuset (Institutet för rysk litteratur) för den symboliska summan 100 rubel. Pusjkinhuset väckte åtal mot Punina och Gumiljov ställde sig som tredje person på kärandes sida. Rättsprocessen varade i mer än tre år och slutade i totalt nederlag för Gumiljov. Achmatovas arkiv var förresten mer av en börda för honom, eftersom han sysslade med helt andra saker; men han hade ingen annan som  kunde hjälpa honom i rättssaken.
Efter sin disputation 1962 övergick Gumiljov till geografiska fakulteten vid Leningrads universitet och fick en forskartjänst med en blygsam lön på 160 rubel. Året därpå fick han en högre forskartjänst med 350 rubel i lön och extra tillägg när han föreläste, och hade därigenom för första gången sin försörjning tryggad. Han blev aldrig professor utan avslutade sin akademiska karriär som forskningsledare.Gumiljovs föreläsningar i etnologi och demografi var mycket populära. Han var alltid väl förberedd, talade utan manus och så engagerande att studenterna glömde att anteckna.
När Gumiljov hade läst Vladimir Vernadskijs bok Chimitjeskoje strojenije biosfery Zemli i jejo okruzjenija (på ryska: Химическое строение биосферы Земли и её окружения Den kemiska strukturen av jordens biosfär och dess omgivningar) 1965 publicerade han året därpå sin första artikel om etnogenes. Mellan åren 1964 och 1967 publicerade Lev Gumiljov 14 artiklar i universitetets tidskrift Vestnik, och de utkom sedan i Landsjaft i etnos (på ryska: Ландшафт и этнос Landskap och folk), 9 av dem handlade om etnogenes. Enligt Beljakov måste teorin om etnogenes besvara tre frågor: 
Hur samverkar folkgrupperna sinsemellan?Gumiljov använde det grekiska ordet ethnos istället för det mer allmänt spridda latinska ordet nation, som var mer politiskt laddat. Termen etnos var både universell, neutral och synnerligen vetenskaplig. Men i sina samtal med Nikolaj Timofejev-Resovskij 1968 kunde Gumiljov fortfarande inte ge en exakt definition av etnos, utan upprepade den definition Sergej Michailovitj Sjirokogorov hade lanserat inom rysk vetenskap.
Lev Gumiljov definierade passionarnost (på ryska: пассионарность)  som "en aktivitet, där en individ strävar efter att uppnå ett mål (ofta illusoriskt) och då anstränger sig till det yttersta och uppoffrar sig för det målet". Gumiljov beskrev passionarnost med många talande exempel, som Napoleon, Sulla, Jeanne d'Arc, Alexander den store, Hannibal och till och med Stalin. Det är omöjligt att förklara deras gärningar rationellt, det vill säga att de hade egoistiska motiv.. 
Gumiljov påstod inte att etnogenesprocessen endast beror på passionarnost, även andra faktorer påverkar: den etniska omgivningen, den geografiska miljön, den socio-ekonomiska utvecklingsnivån och den tekniska utrustningen med mera. Men störst roll spelar ett fenomen som Gumiljov kallar passionar ansträngning: kvantiteten passionarer i etnos, passionarer i förhållande till invånare och subpassionarer. Etnogenes startögonblick är den plötsliga förekomsten av ett antal passionarer och subpassionarer. Uppgångsfasen åtföljs av en snabb ökning av antalet passionarer; den akmatiska fasen kännetecknas av ett maximalt antal passionarer; nedgångsfasen är en plötslig minskning av antalet passionarer och undanträngning av deras subpassionarer; den passiva fasen är en långsam minskning av antalet passionarer; den obskyra fasen är ett nästan fullständigt utbyte av passionarer mot subpassionarer, vilka beroende på sin speciella karaktär antingen förgör entnos fullständigt, eller hinner inte förgöra dem innan utlänningar invaderar utifrån..
Lev Gumiljov utarbetade särskilda diagram – etnogenescykler – för 40 olika etnos. Han placerade ut dem på världskartan, och över Eurasien och Nordafrika bildade de 9 vektorer, som han daterade till år 1700 före vår tidräkning – till 700-talet. Han ansåg att dessa bälten var omkring 300 km breda och kunde sträcka ut sig ännu mer på bredden och även längs meridianen, ibland upp till hälften av jordens omkrets. Han jämförde dem med geodetiska linjer.
Lev Gumiljov började ägna sig åt den mänskliga naturens biologiska sammansättning för att utröna orsakerna till passionarfaserna. Han upprättade kontakter och började redan i november 1965 samarbeta med minst tre biologer: Michail Jefimovitj Lobasjev, chef för genetikinstitutionen vid Leningrads universitet, Boris Sergejevitj Kuzin, ställföreträdande direktör för limnologibiologiska institutet, och Nikolaj Vladimirovitj Timofejev-Resovskij, som då ledde avdelningen för strålningsbiologi och experimentell genetik vid institutet för medicinsk radiologi i Obninsk..
Första delen av Gumiljovs artikel Etnogenez i etnosfera (på ryska: Этногенез и этносфера)  publicerades i tidskriften Prirodas januarinummer, nummer två år 1970. Artikeln var försedd med etnolandskapskartor över de regioner där nya etnos hade uppstått, och 24 illustrationer utförda av Natalija Viktorovnaja Gumiljova, Lev Gumiljovs hustru. Artikeln fick respons redan samma år i nummer 8 av tidskriften. Artikelförfattaren var Gumiljovs närmaste chef, professor Boris Nikolajevitj Semevskij, som ansåg att det var hans plikt att ge Gumiljov sitt stöd.. Gumiljov fick i stort sett positiv respons från sina geografi-kollegor, men 1971 kom respons från humanist-kollegor. Bronislav Ivanovitj Kuznetsov testade Gumiljovs teori på Tibets historia, och kom fram till att regelbundenheten i det tibetanska rikets uppgång och tillbakagång under medeltiden överensstämde med ökningen och minskningen av nivån i den passionara ansträngningen.  Men recensionen av Michail Artamonov, Gumiljovs gamle vän och beskyddare, var däremot mycket sträng. Han placerade passionarnost i kategorin "hjältens och folkmassans teori", och han godtog inte heller Gumiljovs etnoskoncept. Artamonov ansåg att etnos var en amorf struktur, inte var förbunden med landskapet och inte hade tydliga grunddrag, och att dess betydelse i historien var minimal. .
På 1960-talet började Gumiljov studera Kievrus, och även det som han tidigare hade betraktat som "tråkigt": källkritik och den fornöstslaviska filologin.. På Sovjetunionens geografiförenings  etnografiavdelningsmöte i oktober 1964 framlade Gumiljov sina idéer om en ny datering av Igorkvädet. Han daterade det till år 1240-1250 istället för i slutet av 1180-talet. Enligt Gumiljov uppmanade Igorkvädets författare furstarna att förenas med de mäktiga och krigiska mongolerna och inte med kumanerna, som då var försvagade och krossade. . Gumiljovs datering byggde på några gissningar, däribland tolkningar av ordet "trojan" och förekomsten av nestorianism i Kievrus. 1965-1966 publicerades Gumiljovs föreläsning i kompletterat skick med titeln Mongoly XIII v, i Slovo o polku Igorjeve (på ryska: Монголы XIII в. и Слово о полку Игореве Mongolerna under 1200-talet och Igorkvädet) och Nestorianstvo i Drevnjaja Rus (på ryska: Несторианство и Древняя Русь Nestorianismen och Kievrus). Specialisterna reagerade nästan inte på dessa publikationer. Filologen Dmitrij Sergejevitj Lichatjovs dotter vittnar om att hennes far inte bemötte artikeln eftersom han ansåg att den inte var värd en seriös diskussion. Men Georgij Vernadskij, som var positivt inställd till Gumiljov, vederlade ändå Gumiljovs argument, även om han fann dem tankeväckande.Gumiljov tog med artikeln om Igorkvädet i sin nya bok Poiski vymysjlennogo tsarstva (på ryska: Поиски вымышленного царства Sökande efter ett påhittat rike), som förlaget Nauka (på ryska: Наука Vetenskap) gav ut i en upplaga på tiotusen exemplar och i ett utförande som nådde utanför den akademiska forskarvärlden.. Boken fick en välvillig recension av sinologen N T Munkujev i tidskriften Narody Azii i Afriki (på ryska: Народы Азии и Африки Asiens och Afrikas folk). Recensenten uppskattade bokens vetenskapliga betydelse och noterade att kompositionen och språket stod den skönlitterära prosan nära. Men Gumiljov fick hård kritik av akademiledamoten Boris Aleksandrovitj Rybakov för bokens kapitel 13 om Igorkvädet, vilket skadade Gumiljovs anseende i de akademiska kretsarna..
Gumiljovs bok Chunny v Kitaje (på ryska: Хунны в Китае Xiongnu i Kina), som utgavs 1974 av Sovjetunionens vetenskapsakademis institut för orientalistik, kallar Sergej Beljakov för Gumiljovs sämsta bok.. Den var en fortsättning på boken Chunnu: Sredinnaja Azija v drevnije vremena (på ryska: Хунну: Срединная Азия в древние времена Xiongnu: Centralasien i forntiden, 1960) och slutar där hans doktorsavhandling i historia börjar - Drevnije tjorki (på ryska: Древние тюрки. История Средней Азии на грани древности и Средневековья (VI–VIII вв) De forntida turkfolken. Centralasiens historia på gränsen mellan forntid och medeltid (500-700-talet). Gumiljov hade börjat samla material till boken redan under sin lägertid, och den var egentligen en del av Chunnu, men redaktören Kunin hade tvingat honom att korta ner manuskriptet under finjusteringen 1959-1960, så det fanns gott om material kvar för framtida bruk..
Chunny v Kitaje var Gumiljovs första bok om mellanetniska kontakter och etniska chimärer, och enligt Beljakov komponerad som en antik tragedi. Den handlar om kriget mellan Stäppen och Kina, som pågick under två århundraden. Gumiljov ansåg att nomadernas migration var nödvändig: Centralasien drabbades av torka under  200-talet och nomaderna började flytta till Kinas norra gränstrakter. Trots att de kinesiska myndigheterna gav dem ett svalt mottagande, fick Xiongnu av fina familjer kinesisk utbildning och tillträde till den rika östasiatiska kulturen, utan att de för den skull blev kineser, och inte heller betraktades som kineser. Det ledde till uppror och uppkomsten av en ny makt, och migranternas ättlingar blev ockupanter.. De viktigaste slutsatserna Gumiljov drog av historien på 200-400-talet var att om två eller flera sinsemellan fientliga etnos lever på samma territorium förvandlas staten och samhället till en chimär - utbildning är obeständig och farlig för de människorna genomgått den. Gumiljov lånade termen chimär från parasitologin, och ansåg att chimärer vanligtvis uppkommer vid superetnos gränstrakter. Chimär är inte den enda formen av mellanetniska kontakter. Assimilation är också möjlig, då en etnos slukar en annan, och sker i regel genom icke konfliktfyllda etniska kontakter, och är även möjlig i en etnisk chimär. En annan möjlighet är integration genom att några gamla etnos smälter samman i en ny. Gumiljov valde ut ytterligare två former av mellanetniska kontakter, där etnos inte sammansmälte, men inte heller var fientliga: "ksenija" (på ryska: ксения), det vill säga gäster, och symbios. Ksenija är en neutral form: folken lever sida vid sida, utan att förenas, men stör inte heller varandra, som exempelvis svenskar och finnar i nuvarande Finland. I symbiosen, den positiva formen av mellanetniska kontakter, uppkommer vänskapliga relationer, när etnos inte rivaliserar, utan kompletterar varandra. Gumiljov ansåg att symbios och ksenija var helt olikartade, trots att deras uppdelning i själva verket är ett vetenskapligt problem, som Gumiljov inte lyckades lösa. Gumiljov ansåg att konflikten mellan kineserna och nomaderna berodde på att deras stereotypa beteende och deras etniska traditioner var oförenliga..
År 1976 kom två recensioner av Chunny v Kitaje i tidskriften "Priroda". En av dem var skriven av sinologen Leonid Sergejevitj Vasiljev, som konstaterade att artikeln, trots sina brister, att Gumiljov inte kunde kinesiska och därmed inte kunde kontrollera källorna, hade fångat det som tilldragit sig tillräckligt övertygande och exakt..
Gumiljovs andra doktorsavhandling, som han sedan bearbetade till traktaten Etnogenez i biosfera Zemli, genomfördes i början av 1970-talet, och blev en logisk fortsättning av Gumiljovs föregående period och för utformningen av hans etnogenes-teori. Han fick stöd både från institutionen och från geografiska fakulteten eftersom han inte gjorde anspråk på någon ledande befattning. Enligt Beljakov finns det många filosofie doktorer, men det är sällan någon har skrivit två doktorsavhandlingar. Och doktorer som har skrivit avhandlingar i både humanistiska (historia) och naturvetenskapliga (geografi) ämnen och inte i närbesläktade humanisktiska ämnen som historia och filologi är ännu mer sällsynt.  Gumiljov försvarade sin avhandling 23 maj 1974 i Smolnyjinstitutets stora hörsal. Hans opponenter var filosofie doktorerna (i biologi) Eduard Makarovitj Murzajev och Jurij Petrovitj Altuchov. Vid examinatorernas omröstning röstade endast en mot att avhandlingen skulle godkännas.
Men den högre granskningsnämnden VAK (på ryska: Вы́сшая аттестацио́нная коми́ссия (ВАК) vägrade godkänna hans examen, och Gumiljov reste till Moskva för att överklaga beslutet, men blev ändå inte godkänd. 
Enligt Beljakov grundade VAK sitt beslut på utlåtandet från Julian Glebovitj Sausjkin, chef för ekonomiinstitutionen vid Moskvas universitet. Han ansåg att Gumiljov var historiker och inte geograf.
Överprövningen av Gumiljovs avhandling pågick fortfarande 1976, då Gumiljov ytterligare en gång deskrediterade sig i akademikervärldens ögon.
Lev Gumiljov hade redan 1949 stött på den tibetanska problematiken, då Kjoner gav honom i uppdrag att beskriva Agin Datsan-samlingen. Enligt Beljakov hade Gumiljov då gjort många misstag, utan att vara medveten om det själv. 1974 föreslog förlaget Iskusstvo (på ryska: Искусство Konst) att Gumiljov skulle skriva en bok om Agin Datsans konstsamling. Boken Fornburjätisk målarkonst innehåller 55 illustrationer, jämförande tabeller över historien i Europa, Främre Orienten, Centralasien med Tibet och Kina med Manchuriet, och inledningsartikeln Istorija, otkrytaja ickusstvom (på ryska: История, открытая искусством Upptäck historien genom konsten). I stället för en vanlig konsthistorisk inledning skrev Gumiljov en skönlitterär essä om Tibets historia, buddhism, bon, mithras och även om manikeismen, som inte hade någon direkt anknytning till ämnet. Gumiljov hade rådfrågat sinologen Boris Ivanovitj Pankratov under artikelskrivandet, men när boken publicerats år 1975 upptäckte Pankratov en mängd felaktigheter. Recensenterna noterade att presentationerna av illustrationerna låg på samma nivå som uppslagsböckerna på 1930-talet, och att värdet låg i inledningsartikeln, som kartlägger den ikonografiska traditionens utveckling från Indien till Bajkals stränder.
Från 1974 började Gumiljovs teorier ifrågasättas i sovjetisk press, och han blev inte längre publicerad i de största tidskrifterna (med undantag för tidskriften Priroda (på ryska: Природа Naturen). I tidskriften Voprosy istorii (på ryska: Вопросы истории Historiens frågor) kritiserade Kozlov Gumiljov för geografisk determinism (som icke-marxism), och i teorin om de naturliga och obetvingliga etniska konflikterna såg recensenten nästan ett rättfärdigande av fascismen. Som helhet förklarades Gumiljovs uppfattning inte överensstämma med den historiska materialismen.. 
1975 rekommenderade geografiska fakultetens vetenskapsråd att Gumiljovs avhandling skulle tryckas, men Leningrads universitetsförlag antog inte manuset. 1977 försökte Gumiljov få förlaget Nauka att publicera avhandlingen, men förlaget skickade manuset till en av Gumiljovs största kritiker, akademiledamoten Julian Vladimirovitj Bromlej, som vägrade sätta Etnografiinstitutionens stämpel på det. Utvägen blev att deponera manuset hos VINITI (på ryska: ВИНИТИ - Всероссийский институт научной и технической информации Allryska institutet för vetenskaplig och teknisk information) där det sedan publicerades i tre utgåvor mellan 1979 och 1980..
Gumiljovs artiklar och tidigare böcker ökade snabbt hans popularitet bland intelligentsian på 1970-talet, så VINITI fick kopiera manuset mer än 2 000 gånger och priset för Etnogenes och Jordens biosfär ökade till 30 rubel på svarta marknaden..
1981 recenserades Etnogenes och Jordens biosfär för första gången i tidskriften Priroda av filosofie kanditaten Jurij Mefodjevitj Borodaj. Recensionen fick ingen uppmärksamhet, men Borodajs artikel Etnitjeskije kontakty i okryzjajostjaja sreda (på ryska: Этнические контакты и окружающая среда Etniska kontakter och miljön) i september samma år framkallade en våg av fientliga artiklar mot Gumiljov. Borodajs artikel diskuterades i Sovjetunionens vetenskapsakademis presidium 12 november 1981, och då beslutades att klargöra den vetenskapliga beviskraften i Gumiljovs idéer. Det uppdraget fick Bonifatij Michajlovitj Kedrov.. Tidskriftens vice chefredaktör Gontjarov blev avskedad för sin "ideologiska blunder" och tre av medlemmarna i redaktionen blev tillrättavisade.
Mellan 1982 och 1987 slutade förlagen och tidskrifterna praktiskt taget att publicera Gumiljov, han förekom endast i 1-2 publikationer från konferenser och i vetenskapliga arbeten. 1985 utsattes Gumiljovs teorier för skarp kritik i Jurij Nikolajevitj Afansevs artikel Prosjloje i my (på ryska: Прошлое и мы Det förflutna och vi). Kritiken inskränkte sig till "metodologiskt felaktiga konstruktioner" som är "farliga genom sina allvarliga ideologiska och politiska fel"..
Lev Gumiljov kallade ofta sig själv för eurasianist i intervjuer på 1980-talet. Men enligt många nutida forskare skiljde sig Gumiljovs åsikter från eurasianisternas i flera principiella frågor. Enligt Beljakov var det:
Eurasianisterna inkluderade alla Sovjetunionens folk i den "eurasianistiska nationen" eller den "mångnationella identiten", men Gumiljov räknade med minst sju superetnos i Sovjetunionen.
Gumiljov berörde praktiskt taget inte eurasianisternas politiska åsikter och deras statsrättsliga teori. Han var föga intresserad av frågan om statsskick.
Gumiljov kritiserade ofta och gärna Väst (särskilt under de sista åren av sitt liv), men han kritiserade varken den liberala demokratin, marknadsekonomin eller rättsstaten. Hans ståndpunkt var att det enda som var dåligt med Västs omåttliga framgångar var att Ryssland helt enkelt inte var redo att välkomna dem. Han ansåg att den ryska superetnos var 500 år "yngre" än den romerska och germanska.
Gumiljov instämde inte i den eurasianistiska kritiken av katolicismen, utan ignorerade helt och hållet de teologiska frågorna, som eurasianisterna ägnade sig så mycket åt.Så Gumiljov kan betraktas som en eurasianist i ordets bokstavliga betydelse - som en anhängare till det rysk-turkisk-mongoliska broderskapet. Eurasianismen var inte en politisk ideologi för Gumiljov, utan ett tänkesätt. Han försökte bevisa att Rus var en fortsättning på Horden, och att många ryska folk var ättlingar till döpta tatarer. Det ägnade han de sista 15 åren av sitt liv åt. De åsikterna redogjorde han för i sina sista arbeten, i essäerna Echo Kulikovskoj bitvy (på ryska: Эхо Куликовской битвы Eko från slaget vid Kulikovo, Tjornaja legenda (på ryska: Чёрная легенда Den svarta legenden), i den populära boken Ot Rusi do Rosii (på ryska: От Руси до России Från Rus till Ryssland), monografin Drevnaja Rus i Velikaja step (på ryska: Древняя Русь и Великая степь Forntidens Rus och den väldiga stäppen). 
I korthet beskriver de följande: Alexander Nevskij hjälpte Batu khan att hålla sig kvar vid makten, och i gengäld krävde och fick han hjälp mot tyskarna och germanofilerna. Det tatariska-mongoliska oket var i själva verket inget ok, utan ett förbund med Horden, det vill säga en rysk-tatarisk "symbios" (i synnerhet Sartak var Alexander Nevskijs blodsbroder). Mongolerna-tatarerna försvarade Rus mot det tyska och litauiska hotet, och slaget vid Kulikovo vanns av döpta tatarer som hade gått i tjänst hos moskvafursten. Storfursten Dmitrij Donskoj stred på slagfältet vid Kulikovo mot "Västs aggression och i förbund med Mamajs Gyllene horden.1978 fick Gumiljov en beställning på en essä om Khazarerna för den populärvetenskapliga antologin Prometej, som hade en upplaga på 100 000. Han skrev Zigzag istorii (på ryska: Зигзаг истории Historiens sicksacklinje) om hur judarna grep makten i Khazarkhaganatet och om hur furst Svjatoslav anföll och förstörde khaganatets huvudstad Itil, den gamla huvudstaden Semender och fästningen Sarkel, vilket ledde till Khazarrikets sönderfall.
1986 började tidskrifterna Ogonjok och Literaturnaja Gazeta publicera Nikolaj Gumiljovs verk inför hundraårsjubileet av hans födelse, och då var redaktionerna även i kontakt med hans son, Lev Gumiljov. I december samma år reste Gumiljov till Moskva för att fira Dmitrij Sergejevitj Lichatjovs 80-årsdag och i Författarnas hus läste han upp sin fars, Nikolaj Gumiljovs, dikter, vilket gjorde stort intryck på publiken. Samma år återinförde Leningrads universitet kursen "Etnologi".. 
I mars 1987 skickade Lev Gumiljov ett brev till Anatolij Ivanovitj Lukjanov i Kommunistpartiets centralkommitté och klagade på att de vetenskapliga tidskrifterna och förlagen inte längre publicerade hans böcker och artiklar. Det resulterade i att 2 böcker och 14 artiklar av Gumiljov utkom under andra halvan av 1987 och under 1988, vilket var mer än under de 10 föregående åren. Under 1989 publicerades Etnogenez i biosfera Zemli (på ryska: Этногенез и биосфера Земли Etnogenes och jordens biosfär) och Drevnjaja Rus i Velikaja step (på ryska: Древняя Русь и Великая степь Kievrus och den stora stäppen)..
Gumiljovs popularitet nådde sin höjdpunkt 1990, då Leningrads television spelade in och visade 15 av hans lektioner, och de främsta litterära tidskrifterna ständigt publicerade intervjuer med honom..
Lev Gumiljov gick i pension sommaren 1987 när han var 75 år, men han stannade kvar som forskningsledare och rådgivare på den geografiska fakulteten, och fortsatte att publicera vetenskapliga arbeten. Men kort efter flytten till den första egna lägenheten på Kolomenskajagatan fick Gumiljov en stroke och blev delvis förlamad. Senare återhämtade han sig och fortsatte att skriva och ta emot besökare, men han blev aldrig helt återställd..
Hösten 1990 föreläste Lev Gumiljov för sista gången. Hösten 1991 började han besväras av smärtor i levern. 7 april 1992 blev han inlagd på sjukhus med diagnosen gallstensbesvär och kronisk gallblåseinflammation.. Han började ta farväl av gamla bekanta, som han inte hade umgåtts med de senaste årtiondena och skickade hälsningar till Emma Gersjtein och Otjiryn Namsrajzjav. Han skrevs ut från sjukhuset i början av maj, men blev snart sämre igen och lades åter in. När Gumiljovs gallblåsa opererades bort den 23 maj förlorade han så mycket blod att blodgivare efterlystes och genast infann sig, men donatorernas blod kunde inte rädda honom. De sista två veckorna av sitt liv låg Gumiljov i koma, till 15 juni, då den livsuppehållande apparaturen kopplades ifrån och han avled.20 juni hölls minnesstunden över Lev Gumiljov i Geografiska sällskapets stora minnessal, och begravningsgudstjänsten i Kristi tempel vid Warzawastationen. Efter en rad byråkratiska förhalningar begravdes han på Nikolauskyrkogården vid Alexander Nevskij-klostret.
Gumiljovs livsstil förändrades nästan inte förrän i mitten av 1960-talet. Området där han hade fått sitt rum i en kommunal lägenhet på Moskovskij prospekt 195, på 6:e våningen, låg då i stadens utkant, och resan till arbetet tog mer än en timme i vardera riktning. Lev Gumiljov kom bra överens med grannarna, som hjälpte honom med hushållet och gärna lät honom vara barnvakt. Där träffade Gumiljov sina vänner, elever och de kvinnor han älskade. I mitten av 1950-talet hade Lev Gumiljov en nära relation med Tatjana Krjokovaja, som korrekturläste hans artiklar och böcker. Samtidigt inledde han en relation med den 19-åriga Natalia Kazakevitja, som arbetade mittemot honom i Eremitagets bibliotek, och Inna Sergejevna Nemilovaja, som var gift. Deras relation fortsatte nästan tills Gumiljov träffade sin blivande hustru i mitten av 1960-talet. Då Gumiljov och Inna skildes åt kom hennes make till Gumiljov och bad honom att inte lämna henne.Lev Gumiljov mötte sin blivande hustru, konstnären Natalia Viktorovna Simonovskaja (född 9 februari 1920, död 4 september 2004), i Moskva, hemma hos sin studentkamrat Jurij Kazmitjev 15 juni 1966. Deras relation utvecklades långsamt, och nästa gång de sågs var våren 1967, och då friade Gumiljov till Natalia. Hon flyttade till honom i Leningrad på årsdagen av deras första träff, men de registrerade sitt äktenskap först 1968. De levde tillsammans i 24 år, ända till Lev Gumiljovs död.
Gumiljovs leverne förblev alltid anspråkslöst, trots att han tjänade bra med sovjetiska mått mätt. Han tyckte inte om att vila sig, men 1958 var han i kurorten Kislovodsk för att kurera magsåret han ådragit sig i lägret, och 1959 var han i en kurort vid Rigas kust. Han reste utomlands till vetenskapliga kongresser i Prag 1966 och i Budapest 1967. Hans sista utlandsresa gick till Krakow på inbjudan av Irzj Vronskij, som han kände sedan lägertiden i Karaganda.Efter giftermålet bodde paret Gumiljov 10 månader om året i Leningrad. På helgerna promenerade de i Leningrads omgivningar och gjorde dagsutflykter till Pavlovsk, Pusjkin och Tsarskoje Selo. Under juli och augusti bodde de i Natalias lägenhet i Moskva Lev Gumiljov höll hela sitt liv fast vid den ceremoniella delen av sin ortodoxa tro och högaktade de ortodoxa högtiderna, men gick sällan i kyrkan. Han hade slutat att läsa samtida skönlitterära författare redan under lägertiden, och enligt Beljakov befann sig hans litterära smak någonstans vid tiden före Tjechov. Han ogillade både Anton Tjechov och Lev Tolstoj. Av de europeiska författarna tyckte han mest om de franska, varav de modernaste var Émile Zola och Anatole France. Mot slutet av sitt liv tyckte han om att läsa detektivromaner och science fiction, framförallt de som var skrivna av Ray Bradbury, Stanisław Lem, Arkadij och Boris Strugatskij och Sergej Snegov..
Lev Gumiljov var kedjerökare och drack gärna vodka, men utan att bli märkbart påverkad och inte för att dränka sina sorger..
Gumiljov var sedan ungdomen turkofil och från 1960-talet började han underteckna sin brev med "Arslan-bek", som är en översättning till turkiska av "lejon", som namnet "Lev" betyder på ryska (på ryska: Лев)..
Efter Lev Gumiljovs död flyttade hans änka Natalia Viktorovna tillbaka till Moskva, och skänkte deras lägenhet på Kolomenskajagatan i Sankt Petersburg till ett blivande museum. Av olika anledningar kom det till stånd först år 2002. 2004 blev museet en fial till Anna Achmatova-museet.
Lev Gumiljov skapade ingen vetenskaplig skola och hade inte heller tänkt göra det, trots att det på 1960-talet samlades en grupp som ansåg sig vara hans lärjungar, av vilka den främste var Gelian Michajlovitj Prochorov. I juli 1992 inrättades Lev Gumiljovs fond, som lät publicera Lev Gumiljovs samlade verk, och som fick namnet "den grå serien" efter färgen på bokomslagen. 1998 skapades internetportalen "Gumilevica", som enligt Beljakov är den intressantaste och mest informationsrika sajten om Lev Gumiljov. Gumiljovs böcker, även hans poetiska och skönlitterära texter ges fortfarande ut regelbundet.
Bland de talrika biografierna om Lev Gumiljov särskiljer sig geografen Sergej Borisovitj Lavrovs bok Lev Gumiljov: Sudba i idei, som kom ut år 2000. Författaren arbetade med Gumiljov i 30 år, och mycket av det han skriver kan betraktas som ursprungskällor.
År 2012 utkom historikern och litteraturkritikern Sergej Stanislavovitj Beljakovs bok Gumiljov syn Gumiljova, som året därpå fick Stora bokprisets andrapris.
Lev Gumiljovs teorier är inte så välkända i västvärlden. Därför har Gumiljovs verk inte blivit publicerade av universitetsförlag i väst enligt Kozlov. En förkortad engelsk utgåva av Etnogeneza i biosfery Zemli kom ut i Moskva ett år efter den ryska utgåvan, men väckte ingen uppmärksamhet.Det första omdömet om Gumiljovs teorier av en vetenskapsman i västvärlden var ett kapitel i en bok av den amerikanska specialisten på rysk historia och sovjetisk vetenskap, professor Loren Graham. Men han hade inte använt sig av originaltexterna. 
1990 hade redaktören för den franska tidskriften Diogenes förklarat för Grigorij Solomonovitj Pomerants att teorierna om etnos var ointressanta för läsarna i västvärlden.På 2000-talet visade de västerländska forskarna ett något större intresse för Gumiljovs teorier. Den franska historikern Marlène Laruelle granskade Gumiljovs euroasianistiska arv i monografin Russkoje jevraziijstvo: ideologija imperii (på ryska: Русское евразийство: идеология империи Rysk eurasianism: imperiets ideologi), Johns Hopkins University, 2008. Laruelle uttolkade det som länken mellan den eurasiska rörelsen bland emigranterna och den postsovjetiska eurasiska rörelsen. Laruelle påpekade att Eurasien inte hade något värde i sig själv för Gumiljov, utan endast var en inramning för hans etnogenesteori.
Kazakstans president Nursultan Nazarbajev bestämde år 1996 att huvudstaden Astanas universitet skulle uppkallas efter Gumiljov - Lev Gumiljovs eurasiska nationaluniversitet och 2002 öppnades ett Lev Gumiljov-museum där.Skola nr 5 i Bezjetsk, Tver oblast är sedan 1997 uppkallad efter Lev Gumiljov, som varit elev i skolan.En dittills namnlös bergstopp på 3520 meter i Altajrepubliken, nära ryska gränsen till Kina, Mongoliet och Kazakstan fick till Lev Gumiljovs 90-årsjubileum namnet Lev Gumiljovs 90-årstopp.2 augusti 2003 avtäcktes ett minnesmärke över Nikolaj Gumiljov, Anna Achmatova och Lev Gumiljov på Storgatan i Bezjetsk.I augusti 2005 då Kazan firade sitt tusenårsjubileum avtäcktes en bronsbyst av Lev Gumiljov på Petersburgsgatan. På sockeln finns inskriften: "Jag är en ryss som hela mitt liv har försvarat tatarerna mot förtal."I det arkeologiska och etnografiska museet i Ufa finns också en byst av etnologiforskaren Lev Gumiljov.
Polititjeskaja istorija pervogo tjorksogo kaganata (546-659): Tezisy na soiskanije utjenoj stepeni kandidata istoritjeskij nauk. - L.: Leningrad. gos. un-t., 1948. - 2 s. (på ryska: Политическая история первого тюркского каганата (546—659 гг.): Тезисы на соискание ученой степени кандидата исторических наук. — Л.: Ленингр. гос. ун-т., 1948. — 2 с.)
Chunnu: Sredinnaja Azija v drevnije vremena / AN SSSR. In-vost. lit-ry. - M., 1960. - 292 s. - 2500 ekz. (på ryska: Хунну: Срединная Азия в древние времена / АН СССР. Ин-вост. лит-ры. — М., 1960. — 292 с. — 2500 экз.)
Drevnije tjorki 500-700-talet: Avtoref. diss. na soisk. utj. stepeni doktora ist. naur / Leningradskij gos. un-t. - L., 1961. - 28 s. (på ryska: Древние тюрки VI—VIII вв.: Автореф. дисс. на соиск. уч. степени доктора ист. наук / Ленинградский гос. ун-т. — Л., 1961. — 28 с.)
Drevnije tjorki: Istorija Sredinnoj Azii na grani drevnosti i Srednevekovja: (500-700-talet): Diss. na soisk. utj. stepeni doktora ist. nauk. - L., 1935-1961. - 753 l. - Rukopis. (på ryska: Древние тюрки: История Срединной Азии на грани древности и Средневековья: (VI—VIII вв.): Дисс. на соиск. уч. степени доктора ист. наук. — Л., 1935—1961. — 753 л. — Рукопись.)
Chunno-kitajskaja vojna III-II vv. do n. e. // Drevnij mir: Sbornik statej: Akademiku Vasilijo Vasiljevitju Struve. - M., 1962. S. 410-417. (på ryska: Хунно-китайская война III—II вв. до н. э. // Древний мир: Сборник статей: Академику Василию Васильевичу Струве. — М., 1962. — С. 410—417.)
Chazarskaja Atlantida // Azija i Afrika segodnja. - 1962. - № 2. - S. 52-53. - Soavtor: A. Aleksin. (på ryska: Хазарская Атлантида // Азия и Африка сегодня. — 1962. — № 2. — С. 52—53. — Соавтор: А. Алексин.)
Gunny // Sovjetskaja istoritjeskaja entsiklopedija. - T. 4. - M., 1963. - Stlb. 889-891. (på ryska: Гунны // Советская историческая энциклопедия. — Т. 4. — М., 1963. — Стлб. 889—891.)
Otkrytije Chazarii: (Istoriko-geografitjeskij etjod) / AN SSSR. In-t istorii narodov Azii. - M.: Nauka. 1966. - 191 s. s ill. i kart. 15 000 ex. (på ryska: Открытие Хазарии: (Историко-географический этюд) / АН СССР. Ин-т истории народов Азии. — М.: Наука. 1966. — 191 с. с илл. и карт. 15000 экз.)
Drevnije tjorki / AN SSSR. In-t narodov Azii. - M.: Nauka, 1967. - 504 s., s kart. - 4 800 ex. (på ryska: Древние тюрки / АН СССР. Ин-т народов Азии. — М.: Наука, 1967. — 504 с., с карт. — 4800 экз.)
Drevne-mongolskaja religija // Doklady otdelenij i komissij / Geogr. o-vo SSSR. - L.. 1968. -Vyp. 5: Etnografija. - S. 31-38. (på ryska: Древне-монгольская религия // Доклады отделений и комиссий /Геогр. о-во СССР. — Л.. 1968. — Вып. 5: Этнография. — С. 31—38.)
Trojetsarctvije v Kitaje // Doklady otdelenij i komissij / Geogr. o-vo SSSR. - L., 1968. -Vyp. 5: Etnografija. - S. 108-127. (på ryska: Троецарствие в Китае // Доклады отделений и комиссий / Геогр. о-во СССР. — Л., 1968. — Вып. 5: Этнография. — С. 108—127.)
Klimat i istorija // Znanije - sila. - 1968. - № 4. - S. 28-29. (på ryska: Климат и история // Знание — сила. — 1968. — № 4. — С. 28—29.)
Poiski vymysjlennogo tsarstva: (Legenda o "Gosudarstve 'presvitera Ioanna'"). - M.: Nauka. 1970. - 431 s. - 9 500 ex. (på ryska: Поиски вымышленного царства: (Легенда о «Государстве 'пресвитера Иоанна'»). — М.: Наука. 1970. — 431 с. — 9500 экз.)
Etnogenez i etnosfera // Priroda. - 1970. - № 1. - S. 46-55 - № 2. - S. 13-50. (på ryska: Этногенез и этносфера // Природа. — 1970. — № 1. — С. 46—55 — № 2. — С. 13—50.
Mozjet li proizvedenije izjastjnoj slovesnosti byt istoritjeskim istotjnikom? // Russkaja literatura. - 1972. - № 1. - S. 73-82. (på ryska: Может ли произведение изящной словесности быть историческим источником? // Русская литература. — 1972. — № 1. — С. 73—82.)
Etnogenez i biosfera Zemli: Avtoref. diss. na soisk. utj. stepeni doktora geogr. nauk. - L., 1973 - 33 s. - LGU. (på ryska: Этногенез и биосфера Земли: Автореф. дисс. на соиск. уч. степени доктора геогр. наук. — Л., 1973 — 33 с. — ЛГУ.)
Etnogenez i biosfera Zemli: Diss. na soisk. utj. stepeni doktora geogr. nauk. - L., 1965-1973. - 288 l. Rukopis. (på ryska: Этногенез и биосфера Земли: Дисс. на соиск. уч. степени доктора геогр. наук. — Л., 1965—1973. — 288 л. — Рукопись.)
Chunny v Kitaje: Tri veka vojny Kitaja so stepnymi narodami. - M.: Nauka. 1974. - 236 s. 24 s. s graf. i kart. - 5 300 ex. (på ryska: Хунны в Китае: Три века войны Китая со степными народами. — М.: Наука. 1974. — 236 с. 24 с. с граф. и карт. — 5300 экз.)
Chunnu // Sovjetskaja istoritjeskaja entsiklopedija. - T. 15. - M., 1976. - Stlb. 687. (på ryska: Хунну // Советская историческая энциклопедия. — Т. 15. — М., 1976. — Стлб. 687.)
Staroburjatskaja zjivopis: Istoritjeskije sjozjeny v ikonografii Aginskogo datsana. - M.: Iskusstvo. 1975. 57 s., 55 l. il. - 10 000 ex. (på ryska: Старобурятская живопись: Исторические сюжеты в иконографии Агинского дацана. — М.: Искусство. 1975. — 57 с., 55 л. ил. — 10 000 экз.)
Sjato // Sov. istoritj. entsiklopedija. - T, 16. - M., 1976. - Stlb. 134. (på ryska: Шато // Сов. историч. энциклопедия. — Т. 16. — М., 1976. — Стлб. 134.)
Biosfera i impulsy soznanija // Priroda. - 1978. - № 12. - S. 97. (på ryska: Биосфера и импульсы сознания // Природа. — 1978. — № 12. — С. 97.)
Etnogenez i biosfera Zemli. - M.-L., 1979. - Deponirovano VINITI. - N 1001-79. - Vyp. 1 Zveno mezjdu prirodoj i obstjestvom. - 10 avt. l. (på ryska: Этногенез и биосфера Земли. — М.-Л., 1979. — Депонировано ВИНИТИ. — N 1001—79. — Вып. 1. Звено между природой и обществом. — 10 авт. л.)
Etnogenez i biosfera Zemli. - M.-L., 1980. - Deponirovano VINITI. - N 3734-79. - Vyp. 2. Passionarnost. - 10 avt. l. (på ryska: Этногенез и биосфера Земли. — М.-Л., 1980. — Депонировано ВИНИТИ. — N 3734—79. — Вып. 2. Пассионарность. — 10 авт. л.)
Etnogenez i biosfera Zemli. - M.-L., 1980. - Deponirovano VINITI. - N 3735-79. - Vyp. 3. Vozrasty etnosa. - 10 avt. l. (på ryska: Этногенез и биосфера Земли. — М.-Л., 1980. — Депонировано ВИНИТИ. — N 3735—79. — Вып. 3: Возрасты этноса. — 10 авт. л.)
Etnogenez i biosfera Zemli. / Pod red. kand. geogr. nauk K. P. Ivanova. - M.-L., 1987 - Deponirovano VINITI. N 7904-B87. Vyp. 4. Tysjtjeletije vokrug Kaspija. - Tj. 1. - 219. s.m.p. (på ryska: Этногенез и биосфера Земли. / Под ред. канд. геогр. наук К. П. Иванова. — М.-Л., 1987 — Депонировано ВИНИТИ. N 7904 — В87. — Вып. 4. Тысячелетие вокруг Каспия. — Ч. 1. — 219. с.м.п.)
Etnogenez i biosfera Zemli. / Pod red. kand. geogr. nauk K. P. Ivanova. - M.-L., 1987 - Deponirovano VINITI. N 7905-B87. Vyp. 4. Tysjtjeletije vokrug Kaspija. - Tj. 2. - 189. s.m.p. (på ryska: Этногенез и биосфера Земли / Под ред. канд. геогр. наук К. П. Иванова. — М.-Л., 1987. — Депонировано ВИНИТИ — N 7905 — В87. — Вып. 4. Тысячелетие вокруг Каспия. — Ч. 2. — 189. с.м.п.)
Biografija nautjnoj teorii, ili Avtonekrolog // Znamja, 1988. № 4. - S. 202-216. (på ryska: Биография научной теории, или Автонекролог // Знамя, 1988. № 4. — С. 202—216.)
Etnos: mify i realnost [Fragment monografii "Etnogenez i biosfera Zemli"] // Druzjba narodov. 1988. - № 10. - S. 217-231. (på ryska: Этнос: мифы и реальность [Фрагмент монографии «Этногенез и биосфера Земли»] // Дружба народов. — 1988. — № 10. — С. 218—231.)
Pismo v redaktsijo "Voprosy filosofii" // Voprosy filosofi, 1989. - № 5. - S. 157-160. (på ryska: Письмо в редакцию «Вопросы философии» // Вопросы философии, 1989. — № 5. — С. 157—160.)
Etnogenez i biosfera Zemli / Pod red. doktora geogr. nauk. professora V. S. Zjekulina. - 2 izd. ispr. i dop. - L.: Izd-vo LGU, 1989. - 496 s. (på ryska: Этногенез и биосфера Земли / Под ред. доктора геогр. наук. профессора В. С. Жекулина. — 2 изд. испр. и доп. — Л.: Изд-во ЛГУ, 1989. — 496 с.)
Tjornaja legenda: istoriko-psichologitjeskij etjod / Podg. teksta i vstup. statja A. Farzalijeva // Chazar (Baku). - 1989. - № 1. - S. 5-43. - Soavtor A. I. Kurktji. (på ryska: Чёрная легенда: историко-психологический этюд / Подг. текста и вступ. статья А. Фарзалиева // Хазар (Баку). — 1989. — № 1. — С. 5—43. — Соавтор А. И. Куркчи)
Otritsatelnyje znatjenija v etnogeneze: Potjemu neobchodima novaja nauka - etnologija // Nauka i technika (Riga). - 1989 - № 8 - S. 16-19. - S. 24-26. (på ryska: Отрицательные значения в этногенезе: Почему необходима новая наука — этнология // Наука и техника (Рига). — 1989 — № 8 — С. 16—19. — С. 24—26.)
Mify i realnost etnosfery // Druzjba narodov. - 1989. - № 11. - S. 195-199. (på ryska: Мифы и реальность этносферы // Дружба народов. — 1989. — № 11. — С. 195—199.)
Drevnjaja Rus i Velikaja step. - M.: Mysl, 1989. - 766 s. (på ryska: Древняя Русь и Великая степь. — М.: Мысль, 1989. — 766 с.)
Geografija etnosa v istoritjeskij period. - L.: Nauka, 1990. - 253 s. (på ryska: География этноса в исторический период. — Л.: Наука, 1990. — 253 с.)
Etnosy i antietnosy: Glavy iz knigi // Zvezda. - 1990. - № 1. - S. 134-142. - № 2. - S. 119-128. - № 3. - S. 154-168. (på ryska: Этносы и антиэтносы: Главы из книги // Звезда. — 1990. — № 1. — С. 134—142. — № 2. — С. 119—128. — № 3. — С. 154—168.)
Nikakoj mistiki. [Intervjo o knige " Etnogenez i biosfera Zemli"] // Jonost. - 1990. - № 2. - S. 2-6. (på ryska: Никакой мистики. [Интервью о книге «Этногенез и биосфера Земли»] // Юность. — 1990. — № 2. — С. 2—6.)
"Slavjanskije l rutji soljotsja v russkom more?.." Peterburgskije vstretji. [Beseda L. N. Gumiljova, A. M. Pantjenko, K. P. Ivanova] // Literaturnaja utjoba. - 1990. - № 6. - S. 69-79. (på ryska: «Славянские ль ручьи сольются в русском море?..» Петербургские встречи. [Беседа Л. Н. Гумилёва, А. М. Панченко, К. П. Иванова] // Литературная учёба. — 1990. — № 6. — С. 69—79.)
Zametki poslednego jevrazijtsa. [Predislovije k knige N. S. Trubetskogo "Jazyk. Istorija. Kultura"] // Nasje nasledije. - 1991. - № 3. - S. 19-26. (på ryska: Заметки последнего евразийца. [Предисловие к книге Н. С. Трубецкого «Язык. История. Культура»] // Наше наследие. — 1991. — № 3. — С. 19—26.)
Konets i vnov natjalo. - M., 1992. (på ryska: Конец и вновь начало. — М., 1992.)
Etnitjeskije protsessy: dva podchoda k uzutjenijo // Sotsiologitjeskije issledovanija, 1992, № 1, S. 50-57. - Soavtor: K. P. Ivanov. (på ryska: Этнические процессы: два подхода к изучению // Социологические исследования, 1992, № 1, С. 50—57. — Соавтор: К. П. Иванов.)
Tysjatjeletije vokrug Kaspija. - M., 1993. (på ryska: Тысячелетие вокруг Каспия. — М., 1993.)
Zigzag istorii / Etnosfera: Istorija ljodej i istorija prirody. - M.: Ekopros, 1993. (på ryska: Зигзаг истории / Этносфера: История людей и история природы. — М.: Экопрос, 1993.)
Tibetskije narodnyje pecni / Per. c kitajskogo A. Klestjenko. Predislovije; red. perevodov i primetjanija L. N. Gumiljova. - M.: Goslitizdat, 1958. - 126 s. (på ryska: Тибетские народные песни / Пер. с китайского А. Клещенко. Предисловие; ред. переводов и примечания Л. Н. Гумилёва. — М.: Гослитиздат, 1958. — 126 с.)
"Bitjurin N. J. (Iakinf)". Sobranije svedenij po istoritjeskoj geografii Vostotjnoj i Credinnoj Azii / Sost.: L. N. Gumiljov, M. F. Chvan.; red. L. N. Gumiljova. - Tjeboksary: Tjuvasjgosizdat, 1960. - 758 s. (på ryska: Бичурин Н. Я. (Иакинф). Собрание сведений по исторической географии Восточной и Срединной Азии / Сост.: Л. Н. Гумилёв, М. Ф. Хван.; ред. Л. Н. Гумилёва. — Чебоксары: Чувашгосиздат, 1960. — 758 с.)
"M. I. Artamonov". Istorija chazar. - L.: Izd.-vo gos. Erimitazja, 1962. - 553 s. - Primetjanija, redaktirovanije L. N. Gumiljova. (på ryska: М. И. Артамонов. История хазар. — Л.: Изд.-во гос. Эрмитажа, 1962. — 553 с. — Примечания, редактирование Л. Н. Гумилёва.)
"Maidar D., Pjorvejev D". Ot kotjevoj do mobilnoj architektury. - M.: Strojizdat, 1980. - 215 s. - Soredaktor. (på ryska: Майдар Д., Пюрвеев Д. От кочевой до мобильной архитектуры. — М.: Стройиздат, 1980. — 215 с. — Соредактор.)
"Dar slov men byl obestjan ot prirody": Polnoje sobranije tvortjeskogo chudozjestvennogo nasledija / Podg. teksta, komment. M. G. Kozyrevoj, V. N. Voronovitja. - SPB.: OOO "Izdatelstvo Rostok", 2004. (på ryska: «Дар слов мне был обещан от природы»: Полное собрание творческого художественного наследия / Подг. текста, коммент. М. Г. Козыревой, В. Н. Вороновича. — СПб.: ООО «Издательство Росток», 2004.)
Den här artikeln är helt eller delvis baserad på material från ryskspråkiga Wikipedia, 14 september 2016.
Gumiljov, Lev (2003) (på ryska). Avtobiografija. Vospominanija o roditeljach. Moskva: Ajris-press  (på ryska: Гумилёв Л. Н. Автобиография. Воспоминания о родителях)
Gumiljov L. N. Avtonekrolog // Lev Gumiljov: Sudba i ideji. Moskva. Ajris-press, 2003. (på ryska: Гумилёв Л. Н. Автонекролог)
Lavrov, Sergej (2003) (på ryska). Lev Gumiljov: Sudba i idei. Moskva: Airis-press. sid. 608. ISBN 5-8112-0278-4  (på ryska: Лавров С. Б. Лев Гумилёв: Судьба и идеи.)
Beljakov, Sergej (2013) (på ryska). Gumiljov syn Gumiljova: biografija Ljva Gumiljov. Moskva: AST. sid. 797. ISBN 978-5-17-077567-5  (på ryska: Беляков С. С. Гумилёв сын Гумилёва: биография Льва Гумилёва)
Demin, Valerij (2007) (på ryska). Lev Gumiljov. Moskva: Molodaja gvardija. sid. 308. ISBN 978-5-235-03099-2  (på ryska: Демин В. Н. Лев Гумилёв)
Abrosimova V. N. L. N. Gumiljov - A. A. Achmatovoj. Pisma, ne dosjedsjije do adresata. Znamja. - 2011. - № 6. (på ryska: Абросимова В. Н. Л. Н. Гумилёв — А. А. Ахматовой. Письма, не дошедшие до адресата // Знамя. — 2011. — № 6.) (”Л.Н. Гумилев – А.А. Ахматовой. Письма, не дошедшие до адресата”. Знамя. http://magazines.russ.ru/znamia/2011/6/gu11.html. Läst 26 maj 2017. )
Degtjarjov G. M., Kolotilo L. G. Etnogenez - javlenije kosmitjeskoje. K 25-letijo passionarnoj teorii etnogeneza // Leningradskij universitet. - 11 maja 1990. (på ryska: Дегтярёв Г. М., Колотило Л. Г. Этногенез — явление космическое. К 25-летию пассионарной теории этногенеза // Ленинградский университет. — 11 мая 1990.
Gumiljov L. N. Dar slov mne byl obestjan ot prorody: Polnoje sobranije tvortjeskogo chudozjestvennogo nasledija / Podg. teksta, komment. M. G. Kozyrevoj, V. N. Voronovitja. - SPb.: OOO "Izdatelstvo Rostok", 2004. - 624 s. - ISBN 5-94668-030-7. (på ryska: Гумилёв Л. Н. Дар слов мне был обещан от природы: Полное собрание творческого художественного наследия / Подг. текста, коммент. М. Г. Козыревой, В. Н. Вороновича. — СПб.: ООО «Издательство Росток», 2004. — 624 с. — ISBN 5-94668-030-7)
Gumiljov L. N. Otkrytije Chazarii. - M.: Ajris-press, 2007. - 416 s. - (Biblioteka istorii i kultury). - ISBN 978-5-8112-2648-1. (på ryska: Гумилёв Л. Н. Открытие Хазарии. — М.: Айрис-пресс, 2007. — 416 с. — (Библиотека истории и культуры). — ISBN 978-5-8112-2648-1)
Ivanov-Rostovtsev A. G., Kolotilo L. G. Vse my sopritjastny Vselennoj... // Sankt-Peterburgskij universitet. - 2 oktjabrja 1991. (på ryska: Иванов-Ростовцев А. Г., Колотило Л. Г. Все мы сопричастны Вселенной… // Санкт-Петербургский университет. — 2 октября 1991.)
Karimullin A. G., Novikova O. G. Lev Nikolajevitj Gumiljov. Bibliografitjeskij ukazatel / Otv. red. R. I. Valejev. - Kazan: Resp. nautj. b-ka im. V. I. Lenina, 1990. - 32 s. (på ryska: Каримуллин А. Г., Новикова О. Г. Лев Николаевич Гумилёв. Библиографический указатель / Отв. ред. Р. И. Валеев. — Казань: Респ. науч. б-ка им. В. И. Ленина, 1990. — 32 с.) (”А.Г. Каримуллин. Лев Николаевич Гумилев. Библиографический указатель”. gumilevica.kulichki.net. http://gumilevica.kulichki.net/matter/Article15.htm. Läst 26 maj 2017. )
Kolosova, Natalja Dnevnikovyje zapisi o L. N. Gumiljove. Sobytija 1984 - 1992. // Nasje nasledije. - M., 2012. - № 103. - S. 140-151. (på ryska: Колосова, Наталья Дневниковые записи о Л. Н. Гумилёве. События 1984—1992. // Наше наследие. — М., 2012. — № 103. — С. 140—151.) (Наследие, Журнал Наше. ”Наталья Колосова. Дневниковые записи о Л.Н.Гумилеве”. www.nasledie-rus.ru. http://www.nasledie-rus.ru/podshivka/10317.php. Läst 26 maj 2017. =
L. N. Gumiljov. Pro et contra: Litjnost i tvortjestvo L. N. Gumiljova v otsenkach rossijskich mysliteljej i issledovateljej. Antologija /Sost.: N. Dorosjenko, I. Kefeli. - SPb.: Izd. Russkogo Chrisianskogo gumanitarnogo instituta, 2012. - 1007 s. - ISBN 978-5-88812-525-0. (på ryska: Л. Н. Гумилёв. Pro et contra: Личность и творчество Л. Н. Гумилёва в оценках российских мыслителей и исследователей. Антология / Сост.: Н. Дорошенко, И. Кефели. — СПб.: Изд. Русского Христианского гуманитарного института, 2012. — 1007 с. — ISBN 978-5-88812-525-0)
Tihanov G. Continuities in the Soviet period (chapter 14) // A History of Russian Thought / William Leatherbarrow, Derek Offord (eds.). — Cambridge, NY., etc.: Cambridge University Press, 2010. — P. 311—339. — ISBN 978-0-521-87521-9.) (”Continuities in the Soviet period”. http://14.139.206.50:8080/jspui/bitstream/1/2604/1/Leatherbarrow%26Offord%20-%20A%20History%20of%20Russian%20Thought.pdf. Läst 26 maj 2017. )
Zjivja v tjuzjich slovach...: Vospominanija o L. N. Gumiljove / Sost. V. N. Voronovitja, M. G. Koqyrevoj. - SPb.: OOO "Izdatelstvo Rostok", 2006, - 624 s. - ISBN 5-94668-037-4. (på ryska: Живя в чужих словах…: Воспоминания о Л. Н. Гумилёве / Сост. В. Н. Вороновича, М. Г. Козыревой. — СПб.: ООО «Издательство Росток», 2006. — 624 с. — ISBN 5-94668-037-4)
Om Lev Gumiljov i bibliografiskt lexikon över de orientalister som föll offer för repressionen. (ryska)
En dokumentärfilm om Lev Gumiljov från 2007. "Att övervinna kaos", av regissören Viktor Pravdjok. (ryska)

Lewis Carl Davidson Hamilton MBE, född 7 januari 1985 i Stevenage i England, är en brittisk racerförare med ursprung från Grenada, som för närvarande kör för Mercedes i Formel 1. Han har vunnit förarmästerskapet fem gånger – 2008, 2014, 2015, 2017 och 2018.
Vid tretton års ålder (1998) skrev Hamilton på ett kontrakt med Formel 1-stallet McLarens förarutvecklingsprogram vilket även innebar en möjlig chans till en förarplats i stallet. Därmed blev han den yngste föraren som någonsin haft ett formel 1-kontrakt. Britten debuterade i Formel 1 för McLaren den 18 mars 2007 i Australiens Grand Prix 2007 där han slutade på en överraskande tredjeplats. Han tog sig upp på prispallen i sina första nio lopp vilket ingen annan Formel 1-förare lyckats med. 
Hamilton tog andraplatsen i formel 1-VM 2007 och fick efter året som förste rookie mottaga Hawthorn Memorial Trophy för sina insatser. Året därpå blev han som yngst i historien världsmästare, endast 1 poäng före Felipe Massa. Britten fortsatte hos McLaren fram till 2012, men blev som bäst fyra i mästerskapet vid två tillfällen.  
Säsongen 2013 bytte Hamilton till Mercedes där han blev stallkamrat med barndomsvännen Nico Rosberg. 2014 tog han sin andra VM-titel efter en hård kamp med Rosberg. Under året hade Hamilton vunnit sin trettioandra F1-seger och därmed slagit Nigel Mansells rekord på flest segrar för en brittisk F1-förare. 
2015 vann Hamilton sin andra raka VM-titel och 2017 blev han världsmästare för fjärde gången.
Hamilton föddes den 7 januari 1985 i Stevenage, England. Hamiltons mor, Carmen Larbalestier, är vit britt, medan hans far, Anthony Hamilton, är svart britt. Anthony Hamiltons föräldrar, Lewis farföräldrar, emigrerade från Grenada till Storbritannien på 1950-talet. Lewis Hamiltons föräldrar separerade när han var två år gammal och som en följd av detta bodde han med sin mamma och halvsystrarna Nicola och Samantha tills han var tolv, då han flyttade hem till sin far.
Hamiltons far köpte honom en radiostyrd bil 1991 som gav honom smak för racing. Hamilton blev tvåa i det brittiska BRCA-mästerskapet året därpå. Som en följd av detta köpte hans far en gokart till honom i julklapp, vid sex års ålder. Hans far sade till honom att han skulle stödja hans tävlingskarriär så länge han arbetade hårt i skolan. 
Hamilton är utbildad vid The John Henry Newman School, en katolsk gymnasieskola i Stevenage. Vid sidan av sitt intresse för racing spelade han fotboll i skolans lag, tillsammans med bland annat Ashley Young. Hamilton sade att om hans motorsportskarriär inte hade lyckats skulle han satsat på att bli fotbollsspelare. Hamilton körde karting mot Nico Rosberg, som han sedan tävlade  mot i Formel 1.
I oktober 2007 meddelade Hamilton att han tänkte flytta från Storbritannien till Schweiz. Han sade att det berodde på att han ville komma bort från mediernas granskning som han upplevde större i Storbritannien än i Schweiz, men uppgav senare att den låga skatten var en bidragande orsak. Hamilton fick offentlig kritik från den brittiska politikern Bob Russell för att han försökte undvika de brittiska skatterna. Han bosatte sig i Luins, vid Genèvesjön, där andra F1-världsmästare som Michael Schumacher, Kimi Räikkönen och Fernando Alonso varit bosatta. Från 2012 är han bosatt i Monaco, som också är ett skatteparadis.I november 2007 började Hamilton dejta Nicole Scherzinger, sångare i det amerikanska bandet The Pussycat Dolls. De separerade i januari 2010 och meddelade att de ville satsa på sina respektive karriärer. Paret separerade och återförenades flera gånger mellan 2010 och 2013, De blev ett par igen 2013, men gjorde slut 2015.Hamilton äger jetplanet Bombardier Challenger 600 och hans favoritbil är AC Cobra, som han äger tre stycken av; två svarta och en röd.
Hamilton startade sin karriär med karting vid åtta års ålder. Han körde i fem olika serier: Cadet (1995-1996), Junior Yamaha (1997), Junior Intercontinental A (1998-1999), Intercontinental A (1999) och Formel A (2000). Vid tio års ålder bad han Ron Dennis, dåvarande stallchef för F1-stallet McLaren, om en autograf och sade till honom att han skulle vilja bli F1-förare och köra för hans stall. 1998 skrev han på ett kontrakt med McLarens förarutvecklingsprogram, vilket även innebar en möjlig chans till en förarplats i stallet. Därmed blev Hamilton, som då bara var tretton år gammal, den yngste föraren som någonsin haft ett formel 1-kontrakt.
Hamilton startade sin professionella racingkarriär vintern 2001/2002 i det brittiska Formula Renault Winter Series-mästerskapet, innan han flyttade till det Brittiska Formel Renault-mästerskapet i två år. Han blev trea 2002 och vann mästerskapet 2003. Dessutom körde han det Brittiska F3-mästerskapet och Formula Renault 2.0 Eurocup. Han lyckades bäst i Formula Renault 2.0 Eurocup, där han tog fyra pallplatser på sex lopp.
Till säsongen 2004 flyttade Hamilton till Formula 3 Euro Series. Med en seger på Norisring och ytterligare fyra pallplaceringar blev han femma i mästerskapet, en placering efter barndomsvännen Nico Rosberg. I slutet av säsongen lämnade Hamilton Manor Motorsport och flyttade till det franska toppstallet ART Grand Prix, med vilka han vann mästerskapet 2005. Hamilton dominerade säsongen och vann 15 av 20 lopp. Han vann även Masters of Formula 3 2005.
Tack vare sin prestation i Formel 3 avancerade han till GP2 Series under 2006. Hamilton fortsatte i stallet ART Grand Prix, som vunnit GP2-titeln 2005 med Nico Rosberg. Hamilton blev tvåa i premiären och tog sin första seger på Nürburgring. Han tog ytterligare en seger på Nürburgring i det andra loppet, och segrade även i loppet i Monaco och de båda loppen på Silverstone. Förutom fem segrar tog han sex andraplatser och två tredjeplatser. Hamilton tog sammanlagt 114 poäng under 2006 års säsong, och blev därmed GP2-mästare.Hamiltons GP2-titel sammanföll med att de båda McLaren-förarna lämnade stallet. Efter månader av spekulationer om huruvida Hamilton, Pedro de la Rosa eller Gary Paffett skulle paras ihop med den regerande världsmästaren Fernando Alonso under 2007 bekräftades den 24 november att det blev Hamilton.
Hamilton började testa för McLaren i november 2006 och var vid några tillfällen snabbare än stallets testförare Pedro de la Rosa och resten av fältet. Vid sin debut i Australiens Grand Prix 2007 kvalificerade Hamilton sig som fyra och slutade som trea i loppet. Hamilton tävlade här mot barndomsvännerna Nico Rosberg och Robert Kubica. Vid det nästföljande loppet i Malaysia slutade han på andra plats och satte snabbaste varv. Vid det tredje loppet i Bahrain startade Hamilton från den andra startrutan och slutade tvåa i loppet. Därmed blev Hamilton den första formel 1-föraren som slutat på pallen i sina tre första formel 1-lopp. Hamilton delade efter tre lopp dessutom förstaplatsen i förarmästerskapet med sin stallkamrat och Kimi Räikkönen i Ferrari och blev den yngste i Formel 1:s historia att leda världsmästerskapet. 
I Spanien kom han tvåa och gick upp i ensam ledning i VM-tabellen och dessutom den första formel 1-föraren som nått pallplats i sina fyra första formel 1-lopp. I Monaco kom han tvåa bakom sin stallkamrat Fernando Alonso, som därmed gick upp i delad ledning i mästerskapet. Hamilton blev här den första formel 1-föraren som slutat på pallen i sina fem första formel 1-lopp. Han tog sin första pole position och karriärens första F1-vinst i Kanada. Han gick därmed upp i ensam ledning i förarmästerskapet. Hamilton upprepade bedriften i USA och utökade ledningen i förarmästerskapet. I Frankrike stod han i första startledet men slutade trea, vilket var hans åttonde pallplacering i rad och fortsatt ledning i VM-tabellen. I Storbritannien hade han pole position, kom trea i loppet, vilket var hans nionde pallplacering i rad och fortfarande i VM-ledning.Under det tredje elimineringsmomentet (Q3) vid kvalet till Europas Grand Prix fick Hamilton problem med höger framhjul och kraschade i hög fart snett in i en däckbarriär. Kvalificeringen rödflaggades och Hamilton fördes i ambulans till sjukhus för undersökning. Lewis skador bedömdes av läkare inte vara något hinder från att starta i loppet. Han kunde därför starta loppet från tionde startrutan.
Hamilton kom tillbaka i Ungern, där han tog pole position och sedan vann efter en mycket säker körning. Men eftersnacket kom att handla om kvalet, då Hamiltons stallkamrat, Fernando Alonso, hindrade Hamilton från att åka ut och göra ytterligare ett flygande varv. Hamilton hade satt snabbaste tid men kom in i depån för däckbyte för ytterligare ett varv. Alonso var redan vid deras delade depåplats. När Alonso fick signal att åka stannade han medvetet kvar 10 sekunder på platsen, utöver dem planerade tjugo sekunderna som var för att få fritt på banan, och sinkade därmed Hamilton. När Hamiltons däcksbyte var klart kom han ut på banan och passerade mållinjen fem sekunder efter att kvalet var över. Alonso hade satt snabbaste tid, men blev bestraffad av tävlingsledningen med fem positioners nedflyttning på startgriden. Mclaren som konstruktör fick inte tillgodoräkna sig några poäng ifrån loppet.I loppet efter i Turkiet låg han på tredje plats när en punktering på höger framdäck berövade honom pallplatsen. I Italien kom han på andra plats efter en tuff omkörning på Räikkönen när endast tio varv återstod. Han blev dock slagen av Alonso, vilket han även blev i Belgien, där han blev fyra. Han toppade då VM-tabellen med tre race kvar att köra. I regnloppet i Japan tog han pole position, satte snabbaste varv och vann säkert. I och med att Alonso kraschade och bröt loppet utökades Hamiltons ledning i mästerskapet till 12 poäng.I Kina kunde Hamilton säkrat VM-titeln men han tvingades bryta loppet då han åkte av på väg in i depån för att byta sina helt utslitna däck. Resultatet i övrigt innebar att både Alonso och Räikkönen nu var med i kampen om förartiteln. Inför Brasilien räckte det med en andraplats för att säkra titeln. Han kvalde in på just den positionen, men blev omkörd av Räikkönen i starten. Alonso tog sig också förbi och i ivern att ta tillbaka sin plats bromsade han sig av banan. Han körde upp sig till sjätte plats men fick då ett misstänkt växellådeproblem och tappade all fart. Han föll ned till på artonde plats men lyckades ta sig upp sig till slutlig sjunde plats. Det räckte till en andraplats i VM efter Räikkönen, som vann förarmästerskapet med en poäng. Hamilton tog andraplatsen efter att ha kommit tvåa fler gånger än Alonso under säsongen. BMW och Williams körde med för låg bränsletemperatur under loppet och hade sammanlagt tre bilar före Hamilton. Stallen frikändes, men McLaren överklagade beslutet. FIA avslog Mclarens överklagan den 16 november, varvid Räikkönen fick behålla VM-titeln.
Hamilton höll sig i början av säsongen till reglerna, men efterhand uppstod ganska många tveksamma situationer och han drabbades även själv av en hel del saker.
I Monaco blev Hamilton beordrad av McLaren att inte göra några omkörningsförsök. I sin självbiografi avslöjade Hamilton att han fick order att vara fem sekunder efter, men att han svarade att han ville få köra om och detta gjorde honom besviken efter loppet. Hamilton råkade sedan försäga sig på den efterföljande presskonferensen, vilket innebar att en utredning mot McLaren sattes in. Både stallet och Alonso friades dock från stallordern.I Europas Grand Prix två månader senare gjorde Hamilton något väldigt kontroversiellt. Strax efter starten snurrade han och satt kvar i bilen med motorn i gång. Han vinkade till funktionärerna och pekade på traktorn som skulle frakta bort de andra fem bilarna som kraschat på samma ställe. Dessa lämnades därhän, medan Hamiltons bil lyftes upp på banan, varefter han kunde fortsätta tävlingen. Mark Webber sa efteråt: "Det här är absurt. Vi kan inte ha traktorer som lyfter upp förare på banan. Det är inget Playstation-spel".I Italien fortsatte Hamilton med sin taktik att stänga motståndare vid starten. Han ställde tydligt upp bilen snett och svängde tvärt över till vänster för att blockera Felipe Massa. Det hjälpte inte utan Massa hade det bättre spåret in i chikanen och Hamilton svängde skarpt in för att stöta på patrull i form av Massas hjul. Hamilton styrde då rakt genom avåkningszonen och släppte sedan aldrig tillbaka Massa, trots protester från Ferrari. På reprisbilder syntes tydligt att Hamilton använt zonen, men att bilarna bara touchat varandra. Beröringen var dock inte särskilt stor och domarna friade därför båda förarna, trots att Hamilton tjänat på manövern.
I Japan kraschade Alonso och säkerhetsbilen kom ut. Hamilton ledde fältet före Mark Webber i Red Bull och Sebastian Vettel i Toro Rosso, som båda gjorde sitt livs race. Hamilton tvärbromsade framför de båda och Webber tvingades upp jämsides och i sin tur tvärbromsa, för att undvika att köra förbi Hamilton. Vettel hade inte en chans att undvika en kollision med Webber varefter båda var ute ur loppet på ett onödigt sätt. Hamiltons agerande undersöktes veckan efter och han riskerade då ett straff, men blev friad, vilket inte Webber, Vettel och Hamiltons stallkamrat Fernando Alonso alls uppskattade. På en presskonferens i Kina var de tre förarna eniga om att det var Hamiltons fel och att han därför borde bli bestraffad. Dagen därpå blev Hamilton frikänd av tävlingsdomarna.I loppet fortsatte Hamilton att köra på helt utslitna däck som var på väg att spricka varför tävlingsledningen uppmanade Hamilton att gå in i depå, men han och McLaren vägrade och stannade ute tills slitbanan var helt borta och trots att vare sig Räikkönens eller Alonsos däck hade optimalt grepp var de fyra sekunder snabbare än Hamilton per varv. Först då dyker Hamilton in i depåinfarten, men i den snäva vänsterkurvan på väg in åker han av och fastnar i sandfållan. Hamilton var mycket upprörd och gestikulerade argsint mot funktionärerna när han klev ur sin bil.I Brasilien bröt Hamilton mot reglerna som säger att man bara får använda en typ av regndäck under fredagen. Han klarade sig undan en sportslig bestraffning, men fick böta 5 000 dollar. Under kvalet misstänktes han att ha hindrat Kimi Räikkönen under dennes sista kvalförsök, men Räikkönen och Ferrari valde att inte anmäla Hamilton för den manövern. Räikkönen tvingades ta ytterspåret i en viktig sektion på banan, fick sedan sladd och förlorade därmed chansen att ta pole position.
Säsongen 2008 fortsatte Hamilton att tävla för McLaren. Han inledde säsongen med en övertygande seger i Australien 2008, där bara sju bilar tog sig i mål. I det följande loppet i Malaysia 2008 kom han femma, efter att ha blivit nedflyttad på startgriden för att ha hindrat Nick Heidfeld under kvalet. I Bahrain 2008 slutade han på trettonde plats, efter att han missat starten och senare kolliderat med Fernando Alonso. Det följdes av en mer lyckad tävling i Spanien, där han tog sig förbi Robert Kubica i samband med starten, och sedan låg på fjärde plats under den första delen av loppet, innan han tog sig förbi Alonso i samband med dennes första depåstopp. Det blev till slut en tredjeplats bakom Räikkönen och Felipe Massa. I Turkiets Grand Prix kvalade Hamilton in som trea, men körde förbi stallkamraten Heikki Kovalainen i starten, och följde sedan Massa under den första stinten, tills han fick en mindre bränslemängd under den andra delen av tävlingen, och tack vare mindre vikt på bilen satte han press på och gick förbi Massa, men då Hamilton behövde tre depåstopp mot Massas två, klarade han inte av att besegra Massa. Han lyckades dock klämma sig förbi Räikkönen, som fastnat bakom Kubica i loppets inledning.Hamilton vann sedan i Monaco 2008 efter att ha startat från den tredje rutan. Han körde in i skyddsräcket på sjätte varvet och fick punktering på höger bakdäck. Detta visade sig lyckosamt eftersom det regnade kraftigt och han därmed kom in tidigt i depån för däckbyte och extra tankning. Hamilton blev nu den förste engelsmannen att vinna i Monaco sedan 1969. Två misslyckade tävlingar följde. I den första, i Kanada, tog Hamilton pole position, och ledde övertygande under den första stinten, innan säkerhetsbilen kom ut. Han gick sedan i depån tillsammans med Robert Kubica och Kimi Räikkönen. Hamilton fick bränsle för fler varv på banan under den andra stinten, men satt sedan och kollade på displayen på ratten och såg inte den röda lampan där Räikkönen och Kubica stod och väntade, varpå han kraschade rakt in i Räikkönens bakvinge. Dessutom blev han bestraffad med tio placeringars nedflyttning till Frankrikes Grand Prix, ett straff McLaren accepterade. Loppet i Frankrike blev inte särskilt lyckat för Hamilton, som genade över en chikan, i ett försök att köra förbi Sebastian Vettel i mittfältet på det första varvet. Ett drivethrough tilldömdes Hamilton, som sedan inte klarade av att rädda några poäng, samtidigt som Massa vann före Räikkönen, vilket fick ned Hamilton till en fjärde plats i tabellen. Han vann sedan i Storbritannien 2008, vilket var hans första seger på hemmabanan. Loppet ansågs av många vara en av de bästa körningarna på blöt bana någonsin i formel 1. Hamilton utmanades initialt av Räikkönen, men Ferrari gjorde en taktisk miss när det gällde däcksvalet för finländaren, vilket öppnade vägen för en enkel seger för Hamiltons del.
I Tyskland 2008 dominerade Hamilton fartmässigt, genom att ta pole position med snabbaste tid i varje sektor på banan. Han tog därefter starten, och tog hand om kommandot direkt, då han öppnade upp en rejäl lucka mot Massa. Efter två tredjedelar av tävlingen kom säkerhetsbilen ut på banan, men Hamilton gick inte in i depån, vilket han erkände utan omsvep var ett felaktigt beslut. Han tvingades gå in i depån vid ett senare tillfälle, och han inte bygga upp den lucka som krävdes för att behålla ledningen, och kom ut från depån som fyra. Kovalainen släppte honom förbi sig, innan Massa, hindrad av bromsproblem, tvingades ge sig. Nelson Piquet Jr var det sista hindret, men han hade inte en chans mot Hamilton, som var kapabel till att köra mer än en och en kvarts sekund per varv snabbare, varje varv.
Finalen i Brasilien blev säsongens jämnaste lopp, som inte avgjordes förrän i den sista kurvan. Där hade hemmaföraren Massa pole position medan Hamilton, som ledde VM före just Massa med sju poäng, startade från fjärde plats. Det skulle räcka med en femteplats för Hamilton för att vinna förar-VM om Massa vann loppet. Med två varv kvar låg Hamilton femma när Sebastian Vettel körde om och petade ner engelsmannen till en sjätte plats och därmed en andraplats i VM-tabellen; detta då Massa ledde loppet. När brasilianaren gick i mål som en jublande vinnare låg Hamilton fortfarande på sjätte plats vilket i dåläget gjorde Massa till världsmästare. Med endast ett par kurvor innan mållinjen kom dock Vettel och Hamilton ikapp Timo Glock, som till skillnad från de förstnämnda inte bytt till regndäck när det börjat regna ett fåtal varv före målgång, och körde om honom. I och med omkörningen slutade Hamilton femma i loppet och tog därmed hem världsmästartiteln som den då yngste genom tiderna.
Den regerande världsmästaren Hamilton fortsatte med McLaren under 2009. I Australien 2009 kvalade han på femtonde plats och fick dessutom en bestraffning för ett otillåtet växellådsbyte. Han gjorde en bra start och var uppe på fjärde plats i slutet av loppet. Han fick senare tredjeplatsen då Jarno Trulli blev bestraffad för att ha kört om Hamilton under Safety Car. Men några dagar efter loppet diskvalificerades Hamilton för att ha saktat in bakom säkerhetsbilen och släppt förbi Trulli och sedan ljugit för banfunktionärerna vilket medförde att Trulli återfick sin tredjeplats. Hamilton tog poäng i Malaysia 2009, Kina 2009 och Bahrain 2009, men tog inte en enda poäng i de fem följande loppen. I Ungern däremot tog han en övertygande seger, hans tionde i karriären och den första i en KERS-utrustad bil. Han tog säsongens första pole position i Europa, men lyckades inte hålla den positionen in i mål, utan blev istället tvåa, efter Rubens Barrichello som vann. Den nästkommande loppet i Belgien bröt han på grund av en krasch under det första varvet, och i Italien bröt han återigen på grund av en krasch. När F1-cirkusen anlände till Singapore tog Hamilton pole och vann loppet. Han blev trea i de två nästkommande loppen, Japans- och Brasiliens Grand Prix. I säsongens sista lopp, Abu Dhabis Grand Prix, tog han pole position men tvingades bryta på grund av ett bromsproblem. Hamilton slutade säsongen på femte plats med 49 poäng.
Hamilton fortsatte att köra hos McLaren under 2010, men fick den regerande världsmästaren Jenson Button som stallkamrat istället för Heikki Kovalainen.Hamilton blev trea i Bahrain, och gick i mål på sjätte plats i Australien efter att ha kolliderat med Mark Webber i slutet av loppet. I Malaysia kvalade han på tjugonde plats efter att ha valt torrdäck i kvalet det regniga kvalet. Men han körde upp sig och gick i mål på sjätte plats, igen. Hamilton fick dock en varning för att ha gjort en osportslig manöver mot Vitalij Petrov, men fick ingen bestraffningHan blev tvåa i Kina, bakom stallkamraten Button. Det blev McLarens första dubbelseger sedan Italien 2007. I det nästkommande loppet i Spanien låg han på andra plats på det näst sista varvet när han fick en punktering och kraschade in i barriären. I Turkiet kvalade han tvåa och tog sin första seger för säsongen. I Kanada tog han pole position och hade fortfarande 100 % pole-rekord, eftersom han tagit pole position under alla år han kört där. Hamilton vann loppet och tog därmed ledningen i förarmästerskapet. I Europa klagade Alonso över radion på att Hamilton inte följt reglerna angående Safety Car. Hamilton blev inte bestraffad för incidenten, vilket Alonso var rasande över.Han blev tvåa i sitt hemmalopp i Storbritannien, och följde upp det med en fjärdeplats i Tyskland. I Ungern bröt han på grund av ett växellådshaveri, men kom tillbaka starkt i den nästkommande tävlingen i Belgien, där han tog säsongens tredje seger och tog tillbaka ledningen i mästerskapet från Webber. Men de två följande tävlingarna blev inte skärkilt lyckade: Hamilton bröt båda. Detta innebar att han åkte ner till tredje plats i mästerskapet, efter Webber och Alonso. Han blev femma, tvåa och fyra i de följande tävlingarna och hade fortfarande chans på att bli världsmästare, men det var ytterligare tre förare som hade chans på det. Eftersom Hamilton hade tre förare framför sig i mästerskapstabellen var det i princip omöjligt. Han gjorde vad han kunde och blev tvåa i Abu Dhabi, men det räckte bara till en fjärdeplats i mästerskapet. Sebastian Vettel blev världsmästare och slog Hamiltons rekord som den yngsta F1-världsmästaren.
Hamilton fortsatte hos McLaren under 2011, vilket även Jenson Button gjorde. I Australien blev han tvåa, trots ett skadat golv på hans McLaren. I Malaysia kvalade han tvåa och gick i mål på sjunde plats, men fick 20 sekunders tidstillägg för att ha orsakat en kollision med Fernando Alonso. Hamilton tog sin första seger för säsongen i Kina, blev fyra i Turkiet och tvåa i Spanien.
I Monaco kvalade han tia efter att den tredje kvalomgången rödflaggades på grund av en kraftig krasch från Sergio Pérez i Nouvelle-chikanen. I tävlingen fick Hamilton ett drive-through-straff för att ha kört på Felipe Massa i Loews-hårnålen. Senare kraschade Jaime Alguersuari in i honom och hans bakvinge skadades. Loppet rödflaggades på grund av en krasch med Vitalij Petrov, och Hamilton kunde få sin bakvinge utbytt. Under omstarten kolliderade han med Pastor Maldonado i Sainte Devote, något som han sedermera fick 20 sekunders tidstillägg för. I en intervju med BBC efter loppet frågade en reporter varför han trodde att han hade varit uppkallad till tävlingsledningen i fem av de sex senaste tävlingarna, och han svarade att "Kanske är det för att jag är svart".I Kanada kolliderade han med Mark Webber i den första kurvan. Några varv senare försökte Hamilton passera stallkamraten Button, men blev uttryckt i depåmuren och bröt en drivaxel, vilket innebar att han tvingades bryta. I de två kommande tävlingarna, Europas- och Storbritanniens Grand Prix, slutade Hamilton tvåa. I Tyskland tog han sin andra seger för säsongen då han höll Fernando Alonso och Mark Webber bakom sig. I Ungern gjorde han fem depåstopp och fick ett drive-through-straff för att ha tryckt Paul di Resta utanför banan. Trots det blev han fyra. I Belgien bröt han på det tolfte varvet på grund av en krasch. Hamilton tog en fjärdeplats på Monza efter en lång kamp med Michael Schumacher.
I Singapore kolliderade han med Felipe Massa, vilket han fick ett drive-through-straff för. I en intervju efter loppet sade Massa att "Hamilton inte använder sin hjärna". I Japan kolliderade han återigen med Massa, vilket han fick en reprimand för. Hamilton sade efter loppet att han tyckte att "Massa borde växa upp".I Korea tog Hamilton pole position, och blev därmed den första att besegra Red Bull-förarna i kvalet. Han gjorde en bra start men blev omkörd av Sebastian Vettel i den fjärde kurvan på det första varvet, och blev därmed tvåa. I Indien var han näst snabbast i kvalet, men fick tre platsers nedflyttning för att ha ignorerat gulflagg under den fria träningen. Han blev sjua i loppet efter att ha kolliderat med Massa ännu en gång. I Abu Dhabi tog han segern efter att ledande Sebastian Vettel fått punktering. I Brasilien kvalade han fyra men bröt loppet på grund av ett växellådshaveri.
Hamilton fortsatte hos McLaren under 2012, tillsammans med Jenson Button. Han tog pole position i Australien, men gick i mål på tredje plats, efter Button och Vettel. I Malaysia tog han pole igen, men blev snabbt omkörd av Fernando Alonso och senare även av Sergio Pérez, vilket innebar att han blev trea. I Kina tog han sin tredje raka tredjeplats, och gick tack vare det upp i ledning i världsmästerskapet, två poäng före stallkamraten Button. Hamilton kvalade tvåa i Bahrain, men blev åtta i loppet efter det att en trasig hjulmutter gjort att depåstoppet tagit lång tid. Han tog pole position i Spanien, men diskvalificerades från kvalet eftersom han hade för lite bränsle för att komma tillbaka till depån. Trots att han startade sist på startgriden gick han i mål på åttonde plats.
Hamilton tog sin första seger för säsongen i det sjunde loppet – Kanadas Grand Prix – där han vann för tredje gången. I och med segern tog Hamilton tillbaka ledningen i världsmästerskapet.Efter segern i Kanada följde tre mindre lyckade lopp:  Europas, Storbritanniens och  Tysklands Grand Prix. Men i Ungern kom han tillbaka, då han tog pole position och vann loppet. I Belgien kolliderade han med Romain Grosjean i samband med starten och kraschade in i mästerskapsledaren Fernando Alonso och Kamui Kobayashi. Hamilton vann i Italien och eftersom några av de värsta konkurrenterna i VM-striden bröt loppet, fanns hoppet vid liv. Han tog pole position i Singapore, men drabbades av ett växellådshaveri på det tjugoandra varvet. Hamilton tog ännu en pole position i Abu Dhabi, men bröt på grund av att bränsletrycket sjönk. I USA tog han segern, tack vare en DRS-omkörning på Sebastian Vettel. Han tog pole till säsongens sista lopp, Brasiliens Grand Prix, men bröt loppet på grund av en kollision med Nico Hülkenberg. Hamilton tog sammanlagt 190 poäng under säsongen och blev därmed fyra i VM-tabellen.
Den 28 september 2012 meddelades att Hamilton skrivit på ett treårskontrakt med Mercedes, som sträckte sig från 2013-2015. Hans stallkamrat blev barndomsvännen Nico Rosberg.I hans första tävlingshelg för Mercedes, Australiens Grand Prix, kvalade han trea, men tappade två placeringar och blev femma i loppet. I Malaysia blev han trea, tack vare en teamorder som sade att Rosberg inte fick köra förbi Hamilton. I Kina tog han sin första pole position för Mercedes, men slutade trea i loppet. I Bahrain tog han en femteplats efter att ha startat nia. På Catalunya-banan gick han i mål på tolfte varv, ett varv efter segraren Fernando Alonso.I Monaco blev han ut-kvalificerad av Rosberg för tredje loppet i rad, och uttryckte sitt missnöje av att bli slagen av stallkamraten. Rosberg tog sedan segern och Hamilton blev fyra. På Circuit Gilles Villeneuve startade han tvåa, men blev omkörd av Fernando Alonso i loppet och gick i mål på tredje plats. På hemmaplan i Storbritannien tog han pole position, men råkade ut för en punktering i loppet och blev fyra, smidigt som stallkamraten vann. I Tyskland tog han ännu en pole position, men lyckades inte bli bättre än femma.I Ungern tog han sin första seger som Mercedes-förare. Han tog oväntat nog pole position, och gick i mål nästan 11 sekunder före tvåan Kimi Räikkönen. Efter sommaruppehållet kom Belgiens Grand Prix. Hamilton tog sin fjärde raka pole position, och var en av toppkandidaterna till att ta segern, men blev omkörd av Sebastian Vettel redan på det första varvet, och senare även av Fernando Alonso. Efter tredjeplatsen i Belgien tog han inte en enda pallplats under den resterande delen av säsongen, han var som bäst fyra i USA. Hamilton slutade säsongen på fjärde plats med 189 poäng, 208 poäng efter mästaren Vettel.
Hamilton fortsatte hos Mercedes under 2014, tillsammans med Nico Rosberg. I linje med en ny regel som införts i Formel 1 till säsongen 2014, där förarna fick välja vilket nummer de ville ha på bilen under sin Formel 1-karriär, valde Hamilton att tävla med nummer 44 eftersom det var det numret han hade i sin kartingkarriär.
Under försäsongstesterna i Spanien och Bahrain var Mercedes överlägsna, mycket tack vare motorenheten. I Australien tog han pole position, men tvingades bryta loppet i inledningen på grund av en skadad del i motorn, samtidigt som Rosberg tog en överlägsen seger. Han tog ännu en kvalseger i Malaysia och lyckades även vinna loppet. I Bahrain kvalade han tvåa, efter Rosberg som tog pole position. Hamilton gjorde en bättre start än Rosberg och kunde ta ledningen tack vare att han startade från insidan av banan. Han drog ifrån Rosberg men strax innan det första depåstoppet hade Rosberg kommit ifatt och började attackera, men utan att lyckas fullt ut. Hamilton behöll ledningen, men när omkring tio varv återstod var Rosberg precis bakom igen. Rosberg försökte flera gånger köra om Hamilton på utsidan i kurva 4, men fick ingen plats av Hamilton. När Rosberg bytte strategi och försökte i kurva 1 istället, blev han nästan påkörd av Hamilton, och uttryckte sitt missnöje över radion. Under podiumintervjuerna sade Rosberg att "Jag hatar verkligen att bli tvåa efter Lewis. Men det var det mest spännande loppet i min karriär".Mercedes dominans fortsatte i Kina där Hamilton tog ännu en pole position och vann loppet, medan Rosberg slutade på andra plats. I Spanien tog han sin fjärde seger för säsongen – men blev hårt pressad av Rosberg i avslutningen. Tack vare segern tog Hamilton ledningen i världsmästerskapet. I Monaco kvalade han tvåa, efter Rosberg, och gick i mål på andra plats efter denne. I Kanada var Hamilton favorit till att ta pole position, men kvalade tvåa efter Rosberg. Under loppet drabbades båda förarna av samma problem med ERS-systemet, vilket även resulterade i problem med bromsarna för de båda förarna. Eftersom Hamilton använde bromsarna på ett sätt som slet de mer än vad Rosberg gjorde, tvingades Hamilton bryta därför att han inte hade tillräckligt med bromskraft kvar för att kunna fortsätta, medan Rosberg kunde fortsätta och gick i mål på andra plats.
I Österrike satte han inte någon tid i den tredje kvalomgången efter att han snurrat på sitt kvalvarv. I loppet blev han tvåa, slagen av stallkamraten. På hemmabanan Silverstone kvalade han sexa, samtidigt som Rosberg tog pole position. I loppet låg Rosberg i ledning när han drabbades av ett växellådshaveri och Hamilton kunde gå upp i ledning, till publikens jubel. Hamilton vann sedan loppet, 30 sekunder före tvåa Valtteri Bottas. I kvalet till Tysklands Grand Prix drabbades Hamilton av ett bromsproblem och kraschade vilt. Han startade från den tjugonde startrutan men lyckades ändå komma i mål på tredje plats, efter Rosberg som segrade och Bottas som blev tvåa. I Ungern drabbades han av ännu ett tekniskt problem i kvalet, då bilen började brinna innan han hunnit sätta ett varv. Elden var så kraftig att han tvingades byta chassi och bestraffades därför med att få starta från depån. Efter några turliga händelser lyckades Hamilton ta tredjeplatsen.Vid den första tävlingen efter sommaruppehållet, Belgiens Grand Prix, kvalade Hamilton tvåa efter Rosberg, som tog sin fjärde raka pole position. Hamilton gjorde en bättre start än Rosberg och låg i ledning när stallkamraten gjorde ett omkörningsförsök i Les Combes på det andra varvet. Hamilton lämnade inte plats nog för Rosberg, vilket resulterade i att Rosbergs framvinge skar sönder Hamiltons vänstra bakdäck omgående. Hamilton fick senare bryta tävlingen på grund av ett misstänkt motorproblem, efter det att han bett om att få bryta tävlingen. Han tog pole position och vann tävlingarna i Italien och Singapore, och tog ledningen i världsmästerskapet tack vare att Rosberg bröt tävlingen i Singapore.Detta följdes av segrar i Japan – som stoppades på grund av kraftigt regn – Ryssland och USA, och tog då fem raka segrar för första gången i sin karriär. Hans tionde seger för säsongen var också hans trettioandra i F1-karriären, rekord för en brittisk Formel 1-förare. Hamilton blev världsmästare efter att ha vunnit Abu Dhabis Grand Prix, då stallkamraten – som var enda motståndaren i VM-striden – drabbades av tekniska problem. Hamilton sade efter loppet att "Det här är den bästa dagen i mitt liv".

Li Si (李斯; Lǐ Sī), född cirka 280 f.Kr., död 208 f.Kr., var en framstående kinesisk politiker, filosof och kalligraf. 
Li Si verkade som Kinas försteminister från 221 f.Kr. till 209 f.Kr. och hade en betydande roll under Kinas enande under Qins föreningskrig. Han var en tung maktfaktor under stora delar av Qindynastin (221 f.Kr.–206 f.Kr.) och var förespråkare för legalismen. Li Si låg bakom den omtalade bokbränningen och begravningen av akademiker och hade även en central roll i tronföljdskonspirationen efter att kejsar Qin Shi Huangdi avlidit. Li Si avrättades 208 f.Kr. efter att ha protesterat mot maktkoncentrationen runt kejsar Qin Er Shi.
Li Si föddes ungefär 280 f.Kr. under tiden för De stridande staterna. Han kom från Shangcai i dagens Henan som tillhörde staten Chu. Li Si lärde sig statsvetenskap av den kända konfucianska filosofen Xun Zi där han studerade tillsammans med Han Feizi. Som färdigutbildad bedömde han att det bara var i staten Qin som det fanns någon framtid eftersom Qin såg ut att vara den starkaste av de sju staterna som stred om makten över Kina. Li Si begav sig därför mot Qin med ambitioner att bli rådgivare åt dess kung, och han anlände till Qin 247 f.Kr. i samband med att Qins kung Zhuangxiang just avlidit. Li Si sökte jobb hos Lü Buwei som då var Försteminister (丞相). Efter att kungen avlidit tillsattes 246 f.Kr. den trettonåriga Ying Zheng som kung av Qin. Lü Buwei fortsatte som försteminister och Li Si utsågs till Ministerns tjänare (舍人).I samband med kungens myndighetsdag 238 f.Kr. uppdagades att markis Lao Ai planerade ett uppror, vilket slogs ner efter ett blodigt motangrepp. År 237 f.Kr. blev Lü Buwei avsatt som försteminister på grund av sitt samröre med Lao Ai, och Li Si fick en starkare position och kom närmare kungen. Han steg snabbt i graderna och utsågs till Översekreterare (长史) och därefter till Gästminister (客卿).År 237 f.Kr. i samband med gästingenjören Zheng Guo från Hans kostsamma uppförande av Zhengguokanalen blev kungafamiljen och flera ministrar misstänksamma mot alla gästarbetare och beskyllde dem för att vara spioner och krävde deras utvisning. Även Li Si nämndes som tänkbar spion, och han skrev då en lång framställan till kungen där han förklarade hur stora historiska fördelar som Qin haft av gästarbetare såsom till exempel filosofen Shang Yang. Kungen tog till sig Li Sis argument och inga gästarbetare utvisades.Li Si övertygade kungen om vikten av att erövra de övriga konkurrerande staterna, vilket genomfördes under Qins föreningskrig 230 f.Kr. till 221 f.Kr. Li Si befordrades också till Justitieminister (廷尉).
När Qin 221 f.Kr. besegrat och erövrat alla konkurrerande staterna utropade sig kungen till kejsare Qin Shi Huangdi, och Li Si blev upphöjd till försteminister.
Det var många i hovet som förespråkade att kejsaren skulle återinföra ett feodalsystem likt den tidigare Zhoudynastin (1046 f.Kr.–256 f.Kr.) där kungens familjemedlemmar styrde olika regioner i landet, men Li Si övertygade kejsaren om att inte göra om Zhoudynastins misstag. I stället delades det nya riket upp i provinser vilka var för sig styrdes av en guvernör, en militär befälhavare och en inspektör.
År 213 f.Kr drev Li Si tesen att Qindynastin hade trätt in i en ny tid där allt hade fått en fast form. Han menade att tidigare dygder och akademiker som hänvisar till antiken bara skulle förvilla folket. Lärda hade tidigare i historien använt sin kunskap för att revoltera mot överheten. Folk som ägnar sig åt självstudier kommer att ifrågasätta lagar. Li Si drev igenom förslaget att bränna alla historiska verk som inte var skrivna av Qin-historiker. Böcker såsom Sångernas bok, Dokumentens bok och andra filosofiska verk från de "hundra skolorna" skulle brännas, och att diskutera Sångernas bok skulle leda till avrättning. Året efter bokbränningen utfördes stora mängder förhör med akademikerna i Qindynastins huvudstad Xianyang om hur påbuden om förbjuden litteratur hade respekterats. Många akademiker angav varandra och kejsaren valde ut 460 personer som bedömdes ha brutit mot de nya lagarna. Dessa avrättades, och information om händelsen spreds som ett varnande exempel.
Under hemresan på kejsar Qin Shi Huangdis femte inspektionsresa 210 f.Kr. blev kejsaren allvarligt sjuk. Kejsare Qin Shi Huangdi insåg att han var döende och skrev ett brev till kronprinsen Fu Su att denne skulle ta över makten och överlämna armén till general Meng Tian. Brevet överlämnades till eunucken Zhao Gao som var ansvarig för postgången. För att undvika att något oförutsett skulle ske med prinsarna eller landet beslöt Li Si att dödsfallet skulle hållas hemligt.Eunucken Zhao Gao skickade dock aldrig iväg brevet och han hade även tillgång till kejsarens sigill. Med på resan var även kejsarens yngre son Ying Huhai. Eunucken Zhao Gao och kejsarens yngre son Ying Huhai beslutade att förfalska tronföljdsbrevet, men insåg att de även behövde få med Li Si på konspirationen. Zhao Gao övertygade Li Si om att ifall kronprinsen Fu Su skulle komma till makten skulle den högt meriterade Meng Tian bli försteminister, och att avskedade försteministrar alltid blir avrättade. Med tårar i ögonen accepterade Li Si konspirationen. När de återkom till huvudstaden tillträdde Ying Huhai som kejsare under namnet Qin Er Shi
Li Si är den första dokumenterade kinesiska kalligrafen, och det var Li Si som skapade stilen Liten sigillskrift efter att Kina enats 221 f.Kr. Ett känt exempel på Li Sis kalligrafi är en stentavla i ett tempel vid foten av det heliga berget Taishan. Stentavlan restes ursprungligen på toppen av berget.
Li Si behöll sin position som försteminister under kejsar Qin Er Shi, men Zhao Gao hade blivit en betydande maktfaktor i hovet. Under kejsarens andra regentår 209 f.Kr. styrdes landet enbart av kejsaren och Zhao Gao. Li Si lämnade tillsammans med minister Quji och general Feng Jie in protester mot parets beslut. Protesterna ledde till att Quji och Feng Ji begick självmord för att de inte accepterade förödmjukelsen att förbises i maktordningen. Li Si fängslades och torterades med "de fem straffen" (五刑). Zhao Gao utsågs till försteminister, och Li Si avrättades 208 f.Kr. genom att offentligt huggas i två delar, och tre generationer av hans familj avrättades (三族).
Sima, Qian (2016). Kinas förste kejsare. övers. Pettersson, Bengt. Natur & Kultur. ISBN 9789127143029. http://www.adlibris.com/se/bok/kinas-forste-kejsare-9789127143029 
张, 英聘 (2003) (på engelska). THE HISTORY AND CIVILIZATION OF CHINA. 中央文献出版社. ISBN 7-5073-1360-3. http://www.amazon.com/History-Civilization-China-Zhang-Yingpin/dp/7507313603 
Loewe, Michael (1999) (på engelska). The Cambridge History of Ancient China: From the Origins of Civilization to 221 BC. Cambridge University Press. ISBN 978-0521470308. https://www.amazon.co.uk/Cambridge-History-Ancient-China-Civilization/dp/0521470307/ref=sr_1_1?s=books&ie=UTF8&qid=1479241132&sr=1-1&keywords=9780521470308 
Chen, Tingyou (2011) (på engelska). Chinese Calligraphy. Cambridge University Press. ISBN 978-0521186452. https://www.amazon.co.uk/Chinese-Calligraphy-Introductions-Culture/dp/0521186455/ref=sr_1_1?s=books&ie=UTF8&qid=1483429400&sr=1-1&keywords=9780521186452
Lindhagenplanen var en generalplan för Stockholm framlagd i ett Utlåtande med förslag till gatureglering i Stockholm år 1866 av en kommitté under ledning av juristen och politikern Albert Lindhagen. Lindhagenplanen antogs aldrig i sin helhet av Stockholms stadsfullmäktige. Endast delar genomfördes efter hårda strider och revideringar. Ändå skulle Lindhagens generalplan få stor betydelse för Stockholms omdaning under det sena 1800-talet. Enligt konsthistorikern Ragnar Josephson är det genom Lindhagenplanen som det moderna Stockholm räknar sin uppkomst. Även Stockholms moderna parkhistoria kan sägas ha börjat med Lindhagenplanen.
Stormaktstidens stadsplan för Stockholm som kom till vid 1600-talets mitt under överståthållaren Clas Larsson Fleming och stadsingenjören Anders Torstensson hade varit väl tilltagen och fylldes bara långsamt med hus och människor. Befolkningstillväxten ända fram till mitten av 1800-talet var ungefär bara en halv procent per år. Omkring 1850 bodde 93 000 invånare i Stockholm, därav fanns fortfarande över 13 000 människor kvar i Gamla stan.Vid seklets mitt började industrialismen nå Stockholm och staden blev på kort tid Sveriges ledande fabriksstad med en massiv invandring av arbetskraft från landsbygden. Befolkningen ökade från cirka 100 000 individer år 1856 till 200 000 individer år 1884. Stockholms stadsplan från 1600-talet fylldes nu i snabb takt med bostäder och människor och nådde snart sina gränser. Därtill kom att bristfällig vattenförsörjning och avfallshantering ledde till stora hygieniska problem. Dödligheten var mycket hög, även i jämförelse med andra europeiska storstäder. Ännu på 1850-talet dog vart tredje barn före ett års ålder och medellivslängden i Stockholm var endast 20 år för män och 26 år för kvinnor. Återkommande koleraepidemier var den största plågan.I ett försök att förbättra bostadssituationen i Stockholm fokuserade man på Gamla stan, som man ansåg var "en kvarleva av medeltidens barbariska byggnadssätt som saknar ålderdomens vördnadsvärdighet". En av de första var arkitekten Georg Theodor Chiewitz som år 1846 presenterade ett numera förlorat förslag till reglering av Stadsholmens centrala delar och många planer skulle följa. Idéer att riva Gamla stan och bygga nytt förverkligades aldrig (se Stadsplanering i Gamla stan). I stället föddes idén att utvidga stadens gatunät och bebyggelse mot norr, söder och väst och att släppa in ljus och luft i de befintliga delarna.
År 1857 motionerade kommunalmannen och kammakaren A.E. Schuldheis hos Stockholms magistrat om en regleringsplan för Gamla stan. Han menade att en projektplan skulle upprättas "efter vilken staden [...] kan bli efter hand förbättrad och förskönad". Schultheis ville även utlysa en tävling om planens utformning som skulle beröra hela Stockholm. Förslaget mötte häftig kritik och Schultheis' motion skrinlades men aktualiserade 1863 av Stockholms nye överståthållare Gillis Bildt (senare Sveriges 5:e statsminister). Av stor betydelse var att Bildt var beredd att undanta Gamla stan från regleringsplanerna. Bildt ville även att en generalplan skulle uppdras som omfattade utöver reglering av befintlig bebyggelse även de ännu obebyggda delarna av staden.Uppdraget att utarbeta denna generalplan gick till stadsingenjören A.W. Wallström och byggmästaren A.W. Rudberg. Rudberg hade tidigare lagt fram "en förtjänstfull plan till bebyggande av Staden mellan broarna", där i princip all bebyggelse utom Stockholms slott och kyrkor hade rivits bort. Wallströms och Rudbergs planförslag för hela Stockholm var uppdelat i sju delstadsplaner och överlämnades till drätselnämnden under år 1864, men drätselnämnden ville ha en kommitté att granska förslaget innan man gick vidare. Kommitténs ledande kraft och ordförande var juristen och riksdagsledamoten Albert Lindhagen. Wallströms och Rudbergs förslag saknade ett övergripande perspektiv och granskningskommittén under Lindhagen fann 1866 att deras planer var helt oanvändbara. Wallström och Rudberg tog motgången mycket hårt. Rudberg avled 1869.
Albert Lindhagen hade det övergripande perspektivet och under honom bildades en kommitté som skapade en första generalplan, Lindhagenplanen, för Stockholms malmar och Kungsholmen. Han ville att staden skulle genomkorsas av breda, trädplanterade esplanader och boulevarder. Vid sin sida hade Lindhagen bland andra två arkitekter, Pehr Johan Ekman och Ludwig Hawerman, en officer och tekniker, Wilhelm Leijonancker, samt en av Stockholms främsta byggmästare, Axel Alm. Troligen spelade Leijonancker den viktigaste rollen. Genom sina många resor var han väl informerat om vad som hände i andra europeiska storstäder. Vid den tiden var han även i full färd med att låta anlägga Stockholms första vattenverk, Skanstullsverket (se Vatten och avlopp i Stockholm).
Lindhagenplanen lade ut ett reglerat gatunät, troligen influerat av bland annat Georges-Eugène Haussmanns omdaning av Paris och av James Hobrechts plan för Berlin. Principen var en rutnätsplan med fyrkantiga kvarter, omgivna och genomkorsade av stora esplanader och boulevarder. Man skall dock inte överskatta inflytandet av Haussmanns regleringsplan. Visserligen hade Lindhagen besökt Paris under sin bröllopsresa 1860 men för arbetena i Paris fanns ingen publicerad dokumentation och något övergripande koncept kunde därför inte kopieras. Stockholms geografiska förutsättning går inte heller att jämföra med den för Paris. I Lindhagenkommitténs yttrande talas det bara om "att efter Parisiskt mönster här och der göra en genombrytning [av kvarter]". Lindhagens utgångspunkt var "rörelse inom staden och dess naturliga vägar" och ett "helgjutet system av kommunikationer". Vidare skulle planen underlätta för den snabbt växande trafiken, förbättra bostädernas hygieniska förhållanden och minska risken för bränder.På Södermalm utökades 1600-talets rutnätsplan söder- och västerut med Götgatan och Hornsgatan som huvudstråk. En ringformad huvudgata (nuvarande Ringvägen) drogs genom de nya kvarteren från Söder Mälarstrand och Riddarfjärden i norr till Tegelviken och Fåfängan i öst. Även på Norrmalm utökades gatunätet mot norr (dagens Vasastan), med samma riktning och liknande struktur som stadsingenjören Anders Torstenssons gamla stadsplan för Nedre Norrmalm från 1640-talet.
På Norrmalm föreslogs bland annat en 70 meter bred Sveaväg i stil med Champs-Elysées från Brunnsviken ända fram till Gustav Adolfs torg, utan hänsyn till bebyggelse eller terräng, rätt över Adolf Fredriks kyrka, Hötorget och Brunkebergstorg. Andra paradgator i planen var Valhallavägen, Strandvägen, Norr Mälarstrand, Karlbergsvägen, Lindhagensgatan och Odengatan. Men i motsats till Champs-Elysées som mynnar i en triumfbåge ledde Stockholms nya esplanader och boulevarder blicken ut till naturen, vilket gav planen en typisk Stockholmsaccent. Vid upprättandet av Lindhagenplanen gjordes det till regel att - med några få undantag - låta alla stadens obebyggda bergshöjder reserveras för parkanläggningar och planteringar. Stockholms moderna parkhistoria kan sägas började med Lindhagenplanen (se även parker i Stockholm).Lindhagenskommitténs förslag var med sitt 117 sidor långa memorial, även internationellt sett, ett pionjärarbete på området stadsplaneteori. Den befolkningstillväxt som låg till grund för Lindhagenplanen stämde förvånansvärt väl. Man antog för år 1890 folkmängden i Stockholm med 200 000 och 1915 med 300 000 personer. Utfallet blev 246 000 respektive 364 000. Genomförandetiden för generalplanen beräknades till 63 år (alltså till 1929). Under denna period skulle staden leva med en hel del provisorier som gator med två fasadlinjer, en äldre och en nyare. Det tyckte kommittén inte var någon allvarlig nackdel eftersom vissa markpartier kunde nyttjas som planterade förgårdar i avvaktan på att hela gatan skulle breddas. Gällande kostnaderna var kommittén mycket optimistisk. Staden skulle bara förvärva gatumark och bygga gator medan resten skulle vara fastighetsägarnas angelägenhet.
Lindhagens förslag presenterades 1866 men mötte direkt stark kritik, och efter att Lindhagenkommitténs generalplan trycktes 1867 låg allt arbete stilla ända fram till år 1873. Man ansåg att planen var "alltför storartat". Men det fanns även positiva röster som Svenska Dagbladets redaktör, som fann att planen snarast borde antas och inte skjutas på framtiden. Varför det fortsatta arbete med planen vilade i sju år är okänt, men det sena 1860-talets lågkonjunktur för bostadsbyggandet kan ha bidragit. Man tyckte att frågan om en generalplan inte tedde sig särskild brådskande. Även planens storlek och komplexitet kan ha varit en anledning till att man undvek att ta itu med den.Lindhagen var den ende bland staden politiker som utgick från en genomtänkt helhetssyn. Mot sig hade han sparsamhetsivrare, representanter för olika fastighetsintressen och tyckare i största allmänhet. Men Lindhagen var envis, kunnig och skicklig debattör. Han producerade en lång rad motioner och alternativförslag, och kämpade för att rädda så mycket som möjligt av den ursprungliga planen. Det förefaller även rimligt att Lindhagen växte med uppgiften och att hans kunskaper i stadsplanering var större 1880 än tjugo år tidigare. Till den besvärande bilden hör även en omfattande fastighetsspekulation, där "inside information" om stadens planer utnyttjades till privat vinnig. Dagens Nyheter talade 1879 om "en järnring [kring Stockholm] av hänsynslöst spekulationsraseri".
I januari 1874 återupptogs arbetet med generalplanen igen. Beslutsprocessen var lång och komplicerad, handläggningen inleddes i drätselnämndens första avdelning (där var Lindhagen ledamot), därefter gick planförslagen till beredningsutskottet. Efter remiss till bland annat byggnadsnämnden och med egna synpunkter vidarebefordrades ärendet till stadsfullmäktige för antagandet. Slutligen skulle förslaget genom överståthållaren underställas Kungl Maj:t för fastställelse.Lindhagenplanen antogs aldrig i sin helhet av Stockholms stadsfullmäktige. Endast delar genomfördes, efter hårda strider och revideringar under 1870- och 1880-talen. Ärendet segade sig långsamt fram och det behövdes många sammanträden och bordläggningar. Så antogs en delstadsplan för Östermalm 1875 och åren 1877-1880 antogs tre delstadsplaner omfattande Norrmalm, Kungsholmen och Södermalm, som sedan fastställdes av kung Oscar II.En av Lindhagenplanen allvarliga motståndare var ingenjören och författaren Gustaf Nerman. Han hade 1862 vunnit pris vid tävlingen om en stadsplan för Göteborg. Han hade progressiva åsikter, men gillade tydligen inte kommissionens långa breda gator. Som fastighetsägare hade han även egna intressen att tillvarata. En av konflikterna gällde Birger Jarlsgatan, som Lindhagen ville dra ner till Nybroviken. Motparten, som var involverad i exploateringen av tomter längs Sturegatan och i trakten av Humlegården, ville däremot förlänga Sturegatan ner till Norrmalmstorg. Lindhagens linje vann med en rösts majoritet i stadsfullmäktiges omröstning (46 mot 45). Bara en rösts förskjutning och denna del av Stockholms hade haft en helt annan utformning. Det visade sig även senare att av de tolv ledamöter som var aktieägare i Stockholms Byggnadsförening röstade tio för Sturegatsalternativet och bara en för Lindhagenförslaget, den tolfte var inte närvarande. Med lika knapp majoritet lyckades Lindhagen att få Odengatans raka sträckning mellan Valhallavägen i öst till Sankt Eriksplan i väst.
Birger Jarlsgatans föreslagna sträckning hörde till de större ingreppen i befintlig bebyggelse, eftersom den skar diagonalt genom bebyggda kvarter. Därvid skapades ett antal svårbebyggda spetsiga och trekantiga tomter där "tårtbitsformade" byggnader uppfördes, som Daneliuska huset och Johnsonlinjens hus vid Stureplan och Trygghuset vid Humlegården.
Att anlägga en "gränsboulevard" (Valhallavägen) ansågs onödigt där den låg i oländig terräng och i stadens ytterkant. Den verkliga anledningen var framför allt att den skulle tangera konungens mark och Kungliga Djurgårdens Förvaltningen bevakade sina intressen på ett småskuret sätt, en attityd som tycks ha delats av Oscar II. Men till slut byggdes Valhallavägen ändå.
Många av Lindhagenkommitténs förslag kom dock aldrig till utförande. Exempelvis genomfördes inte Sveavägsavenyn fullt ut. Det blev en 33 meter istället för 70 meter bred huvudgata som stannade vid Kungsgatan, förskjuten åt öster för att lämna Adolf Fredriks kyrka i fred. Inte heller genomfördes flera breda diagonalgator tvärs genom Kungsholmen, Norrmalm och Östermalm. Dessa hade krävt omfattande rivningar av befintlig bebyggelse. Breddning av gator skulle bara ske på ena sidan, där "inga eller endast obetydliga hus äro uppförda".Den person som praktisk förverkligade Lindhagenplanen var stadsingenjören Herman Ygberg. Under hans ledning hade Stockholms stad vid slutet av år 1895 förvärvat tomtmark med en sammanlagd yta av 5 000 000 m² till en kostnad av drygt 32 miljoner kronor. Det visade sig även att regleringskostnaderna (huvudsakligen anläggandet av nya gator) till en väsentlig del täcktes av markvärdesstegringen. Ygberg spelade därmed en avgörande roll för Stockholms omdaning i Lindhagenplanens spår. Albert Lindhagen var visserligen inspiratören men Ygberg låg bakom fastighetsinköp och nya tomtindelningar. Bland hans insatser som blev realiserade märks framdragningen av Fleminggatan på Kungsholmen och breddning av Sveavägen samt framdragningen av Ringvägen på Södermalm. Ringvägens anslutning i öster till Stadsgården vid Tegelviken fullföljdes dock aldrig, Vita bergen stod i vägen.
I en kartering av planerings- och genomförandeläget från år 1897 framgår befintliga, genomförda och planerade gaturegleringar samt befintliga, anlagda och planerade parker på Stockholms malmar och Kungsholmen. I nordvästra Norrmalm och nordöstra Östermalm hade anläggningsarbetena med gator och parker hunnit längst, medan stora delar av Södermalm och Kungsholmen fortfarande präglades av stormaktstidens gatunät. Bilden kompletteras av en karta visande byggverksamhetens utveckling mellan 1875 och 1896.
Gällande Stockholms gestaltning var Lindhagens inflytande av stor betydelse. Utan hans insatser hade vi på flera håll haft en helt annan stadsbild och troligen ett mera ostrukturerat gatunät med färre esplanader och en annan parkstruktur. I sammanhanget är det intressant att veta att ordet "esplanad" överhuvudtaget inte förekommer i Lindhagenkommitténs betänkande.Flera av de sedermera urvattnade idéerna i Lindhagenkommitténs förslag präglar idag stadsbilden i Stockholms centrala delar. Exempel på detta är Kungsgatans förlängning till Stureplan, som antogs 1887 och fullbordades 1911, samt Sveavägens förlängning till Kungsgatan, som beslutades 1896 och fullbordades på 1920-talet. Lindhagens idé om en "Sveaväg" ända fram till Gustav Adolfs torg togs upp igen 1928 av dåvarande stadsplanedirektören Albert Lilienberg och skrotades först 1945, då stadsfullmäktige beslutade att Sveavägen skulle sluta vid nuvarande Sergels torg (se Norrmalmsregleringen).Lindhagenplanens alla nya gator och torg skulle även få nya namn och äldre gatunamn förändrades. Det genomfördes på ett konsekvent, övergripande och genomtänkt sätt. Denna gatunamnrevisionen, kallad "Nya och förändrade gatunamn inom Stockholm" beslutades av stadsfullmäktige 16 juni 1885 och fastställdes genom överståthållarämbetets kungörelse 1 augusti 1885. Till grund för besluten låg förarbeten i form av utlåtanden, utarbetade av stadens beredningsutskott under åren 1884 och 1885.Lindhagenplanen var den sista storskaliga stadsplanen med kvartersindelningar i rutnät, långa, spikraka paradgator och stjärnplatser, det som senare skulle kallas "stenstaden". Kring sekelskiftet 1900 övergavs det stränga rutnätet till förmån för en mjukare, mera terränganpassad och konstnärligt flexiblare planering. En förespråkare för detta ideal var Stockholms förste stadsplanedirektör Per Olof Hallman. Själva stenstaden enligt Albert Lindhagens regleringsplan räckte snart inte heller längre för att ta emot den stora tillströmningen av människor till Stockholm. Genom spårvägarnas tillkomst blev det nu möjligt att bebygga nya områden som Stockholm hade förvärvat i Brännkyrka och Bromma socknar. Ett av resultaten blev Stockholms trädgårdsstäder, där en av de drivande krafterna var Albert Lindhagens son, politikern Carl Lindhagen (borgmästare i Stockholm 1903-1930).
Albert Lindhagen själv fick aldrig uppleva den fullbordade - om än urvattnade - generalplanen. Han avled 21 oktober 1887 i Stockholm. Flera av Stockholms gator bär hans namn: Lindhagensgatan (1888) och Lindhagensplan (1938), båda på Kungsholmen. Lindhagen är en ofta använd inofficiell beteckning på ett stadsutvecklingsprojekt som inleddes år 2005 i stadsdelarna  Stadshagen och Kristineberg på nordvästra Kungsholmen. Att Lindhagenplanen fortfarande engagerar framgår av Lindhagenplanen 2.0, som är en idéplan från år 2012 för Stockholms framtida utveckling, framtagen av det partipolitiskt obundna nätverket Yimby.
Stockholm har en storleksklass som gör att en - möjligtvis förenklad - "Lindhagenplan" inte utan vidare kunde tillämpas i mindre svenska städer. Men Lindhagenkommitténs utförliga material kom att tjäna som inspirationskälla för arbetet med stadsstadgorna åren 1868 och 1874. Lindhagenplanen blev en konkret illustration hur stadsstadgorna skulle tillämpas, särskild gällande gatunätens utformning.
Lindhagenplanen 2.0 – en idéplan från år 2012 för Stockholms framtida utveckling.
Alfred Rudolf Lundgrens karta från 1885 som visar de beslutade regleringar enligt Lindhagenplanen markerade med rött.
Stenstaden – stadsområden med tegel- och stenhus anlagda i kvarter som växte fram under 1800-talet.
Glase, Béatrice; Glase, Gösta & Härén, Gunnar (1988). Gamla stan: historia som lever. Stockholm: Trevi. Libris 7612806. ISBN 91-7160-845-1 
Hall, Thomas (1999). Huvudstad i omvandling - Stockholms planering och utbyggnad under 700 år. Källström, Gunnar (illustratör). Stockholm: Sveriges Radios förlag. Libris 7409712. ISBN 91-522-1810-4 
Larsson, Yngve (1960). Nedre Norrmalm - Historiskt och ohistoriskt. Utvidgat särtryck ur Samfundet S:t Eriks årsbok. Stockholm: Norstedt. Libris 1794231 
Lundevall, Peter (2006). Stockholm, den planerade staden. Carlssons bokförlag. ISBN 91-7203-788-1 
Pihl Atmer, Ann Katrin (1987). Sommarnöjet i Skärgården: sommarbebyggelse i Stockholms inre skärgård 1860-1915. Monografier utgivna av Stockholms stad. Stockholm: Kommittén för Stockholmsforskning. Libris 7261957. ISBN 91-38-07515-6 
Selling, Gösta (1970). Esplanadsystemet och Albert Lindhagen: stadsplanering i Stockholm åren 1857-1887. Monografier utgivna av Stockholms kommunalförvaltning. Stockholm: Stockholms stadsarkiv. ISSN 0346-6035 Libris 8197906. ISBN 9789149029530

Liror (Procellariidae) är en familj av havsfåglar inom ordningen stormfåglar (Procellariiformes).
Inom ordningen stormfåglar är liror både den artrikaste familjen, med ett 80-tal arter, och den familj som omfattar de mest skiftande arterna. I storlek varierar de från de båda jättestormfåglarna (Macronectes), som nästan är stora som albatrosser, till de små valfåglarna (Pachyptila), som inte är större än de största stormsvalorna (Hydrobatidae). Lirorna lever av fisk, bläckfisk och kräftdjur, och flera av arterna äter gärna fiskrens och kadaver. Alla familjens arter förflyttar sig oerhört långa sträckor under sina födosök och många arter genomför långa transekvatoriella förflyttningar. De häckar i fågelkolonier, lever i livslånga monogama förhållanden och är filopatriska, det vill säga återvänder till den plats där de föddes för att häcka. Alla arter lägger bara ett ägg per häckningssäsong. Både ruvningsperioden och tidspannet då föräldrarna tar hand om sina ungar är exceptionellt långa för att vara bland fåglar.
Många av arterna inom familjen har häckningspopulationer på flera miljoner par medan andra arters populationer uppgår till mindre än 200 individer. Genom historien har människan exploaterat flera av arterna, exempelvis stormfågel och sydstormfågeln, som föda, bränsle och bete, vilket sker än idag. Flera arter är hotade av introducerade predatorer som bland annat attackerar både adulta och juvenila fåglar på häckningsplatserna. Ett annat hot utgörs av långrevsfiske.
Enligt Sibleys och Ahlquists studie med DNA-DNA hybridisering av fåglarnas fylogenetiska släktskap skedde uppdelningen av ordningen stormfåglar i fyra familjer för omkring 30 miljoner år sedan. Ett fossil som ofta sägs härstamma från ordningen och som förs till släktet Tytthostonyx är funnet i berg daterat till omkring krita/tertiär-gränsen, det vill säga för 60-70 miljoner år sedan, men på grund av att fossilet är så ofullständigt kan man inte med säkerhet placera det i ordningen stormfåglar.Molekylära data antyder att stormsvalorna (Hydrobatidae) var de första att skilja ut sig, sedan albatrosserna (Diomedeidae), medan lirorna (Procellariidae) och dykpetreller (Pelecanoididae) evolutionärt skiljde sig åt ganska sent. Tidigare lät många taxonomer dykpetrellerna ingå i familjen liror men idag anses dess särskiljande drag vara så pass väldokumenterade att de över lag klassificeras som två olika familjer.
Det finns dock indikationer på att moderna släkten inom familjen uppstod samtidigt som denna föreslagna uppdelning av familjen. Man har funnit ett fossil från tidig oligocen i Belgien som preliminärt placerats till släktet Puffinus,
och merparten av de moderna släktena var etablerade under miocen. Detta tyder på att en basal evolutionär utvecklingslinje av ordningen åtminstone existerade under eocen (precis som för många av de moderna ordningarna bland fåglar), speciellt då man för hela familjen har verifierat signifikanta molekylära likheter som skiljer dem från andra ordningar. Alla dessa molekylära data bör dock än så länge ses som preliminära. Vissa släkten som Argyrodyptes och Pterodromoides är bara kända från fossil.
 Familjen liror delas traditionellt upp i fyra förhållandevis distinkta grupper: de största petrellerna (fulmaruspetreller eller storpetreller), egentliga petreller, valfåglar och egentliga liror.
Fulmaruspetreller är gruppen med de största arterna inom familjen och består av omkring sju arter (beroende på taxonomi). Denna grupp saknar officiellt svenskt namn men kallas på engelska för The fulmarine petrels (och i denna text för fulmaruspetreller) och omfattar de två arterna av jättestormfågel (Macronectes giganteus och M. halli), de två arterna av stormfågel (Fulmarus glacialis och F. glacialoides), ispetrell (Pagodroma nivea) antarktispetrell (Thalassoica antarctica) och brokpetrell (Daption capense). Detta är en skiftande grupp med olika biotopval och utseende men är morfologiskt sammankopplade då de har liknande skallform där de långa rörformiga näsöppningarna är distinkta.
Egentliga petreller omfattar 37 arter i släktet Pterodroma och har traditionellt även inkluderat de två arterna i släktet Bulweria. Arterna varierar från små till medelstora (26–46 cm), de har långa vingar och korta nedåtkrökta näbbar. Släktet Pterodroma är numera uppsplittrat i fyra undersläkten, och vissa arter har placerats i andra släkten (se nedan).
Valfåglarna är en grupp som består av de egentliga valfåglarna inom släktet valfåglar (Pachyptila) tillsammans med den närbesläktade blåpetrell (Halobaena caerulea). De är alla små liror som mäter mellan 25 och 30 cm. De har gråblå och vit fjäderdräkt och alla återfinns i Antarktiska oceanen.
Egentliga liror är en grupp som alla är anpassade för att dyka efter föda istället för att födosöka på havsytan. En art har dokumenterats dyka till ett djup av 70 meter. Gruppen är också känd för sina långa trans-ekvatoriella förflyttningar som flera av dessa arter genomför varje vår och höst. De egentliga lirorna omfattar cirka 20 arter av släktet Puffinus, fem stora arter av släktet Procellaria och tre arter inom släktet Calonectris. Dessa tre släkten är tillsammans kända som egentliga liror men arterna inom släktet Procellaria bär trivialnamnet petreller. En nyligen genomförd studie delar upp släktet Puffinus i två separata klader (eller undergrupper), nämligen Puffinus och Neonectris. Puffinus omfattar då de mindre arterna, exempelvis mindre lira (Puffinus puffinus), dvärglira (Puffinus assimilis) och audubonlira (Puffinus lherminieri), och Neonectris utgör de större arterna som exempelvis grålira (Puffinus griseus). 2004 föreslogs det att Neonectris-gruppen skulle föras till det egna släktet Ardenna. Denna uppdelning i två klader tros ha uppstått ganska snart efter att släktet puffinus skildes ut från de andra grupperna inom familjen, med puffinuskladens ursprung i norra Atlanten och neonectriskladen med sitt ursprung på det södra halvklotet. Denna uppdelning är fortfarande under diskussion.Den mer traditionella taxonomin över familjen, speciellt uppdelningen i fyra grupper, har ifrågasatts i ett antal sentida undersökningar. En studie utförd 1998 av Gary Nunn och Scott Stanley visade att de stora petrellerna är en egen grupp inom familjen, och så även de egentliga petrellerna i släktet Pterodroma. Däremot kategoriseras inte längre de två petrellerna i släktet Bulweria som nära besläktade med de egentliga petrellerna, utan placeras istället närmare släktet Procellaria. Arterna inom släktet Pseudobulweria och även kerguelenpetrell (Pterodroma/Lugensa/Aphrodroma brevirostris) har skilts ut ur släktet Pterodroma, där Pseudobulweria är fylogenetiskt närmare släktet Puffinus än Pterodroma, och kerguelenpetrell möjligen är närmare besläktade med egentliga liror eller gruppen med fulmaruspetrellerna.
Valfåglarna placeras enligt Nunn och Stanleys taxonomi i gruppen med egentliga liror. De egentliga lirorna i släktet Calonectris placerades nära de två Puffinus-kladerna (närmare de små arterna inom undergruppen Puffinus). Släktskapen mellan släktena och även inom släktena är fortfarande under diskussion. Många av de arter som genom åren visat sig vara svårast att taxonomiskt placera är också arter som sällan är observerade och som det därmed finns mycket lite forskning kring. Några av dem som exempelvis fijipetrell (Pseudobulweria macgillivrayi) har endast observerats vid ett tiotal tillfällen sedan de först beskrevs och andra arters häckningsplatser är okända, vilket gäller för exempelvis melanesisk lira (Puffinus heinrothi).
Det finns ett 80-tal arter inom familjen uppdelade i 12–14 släkten. Nedan följer en taxonomi baserad på Austin (1996), Bretagnolle et al. (1998), Nunn & Stanley (1998)  och Brooke (2004)Fulmaruspetreller
Arterna inom familjen är små till medelstora havsfåglar. De två största, jättestormfåglarna, är nästan lika stora som albatrosser; de minsta, som valfåglarna och några av de egentliga lirorna, är något större än stormsvalorna. Könen är lika men honorna tenderar att vara mer spensligt byggda. Precis som alla arter inom ordningen stormfåglar har arterna inom familjen karakteristiska rörformiga näsöppningar på ovansidan av näbben. Bakom pannan sitter en körtel som koncentrerar saltet ur det havsvatten som fågeln dricker och detta saltkoncentrat rinner ut ur de rörformiga näsöppningarna som en tår från näbben. Men dessa rörformiga näsborrar är också en viktig anatomisk del för arternas luktsinne. Deras luktsinne gör att de kan lokalisera föda till havs men kanske även sina häckningskolonier. Deras fjäderdräkt är oftast dovt färgad, där grått, blått, svart och brunt är de vanligaste färgerna medan vissa arter har slående tecknad fjäderdräkt, som exempelvis brokpetrell.
Det förekommer olika flygteknik inom familjen beroende på hur arten födosöker. I förhållande till den genomsnittliga fågeln har dessa arter mycket smala och långa vingar med en hög vingbelastning. Därför måste de upprätthålla en hög hastighet för att hålla sig i luften. Merparten av arterna har två tekniker för att åstadkomma detta, nämligen dynamisk glidflykt och glidflykt på uppåtvindar  som bildas på vågornas lovartsidor. Ju mer det blåser, desto kraftigare uppåtvindar vilket gör att fågeln kan glidflyga på läsidan av vågen.  Merparten av arterna ses också flaxa kraftigt under en kort stund för att sedan glidflyg. Vingslagsfrekvensen står då i relation till vindhastighet och våghöjd. Liror och större petreller som har vingar där kvoten mellan längd och bredd är lägre flaxar mer än arter som har en hög kvot vad gäller detta vingförhållande. På grund av behovet av hög vinghastighet för att flyga måste familjens arter lyfta mot vinden eller i lugnare väder springa för att lyfta.
Jättestormfåglarna delar med albatrosser en anpassning där en sena låser skuldrorna när vingen är fullt utfälld vilket innebär att vingen kan hållas ut från kroppen utan någon muskelansträngning. De egentliga petrellerna äter ofta flygande genom att snappa bytet ur vattnet utan att landa. Valfåglarnas flykt påminner mer om stormsvalornas oregelbundna och flaxiga stil. Alla arterna har långa och stela vingar och vissa arter använder även sina vingar för att ge dem kraft att simma under vatten när de dyker efter föda. Vissa arter kan dyka mycket djupt, som exempelvis kortstjärtad lira (Puffinus tenuirostris) som dokumenterats dyka ned till 70 meters djup.Flera arter i familjen har svaga ben och många av dem rör sig på land genom att vila på buken och putta sig fram, ibland med vingarna som hjälp. Ett av undantagen är jättestormfåglarna som, likt albatrosserna, har starka ben och födosöker på land (se nedan). Lirornas ben sitter långt bak på kroppen och är främst anpassade för att användas när fågeln dyker.
Familjen finns representerad i alla världshaven och förutom i Bengaliska viken och Hudson Bay återfinns familjen i alla hav året runt eller under vissa säsonger. Haven norr om Nya Zeeland är centrum för familjens biologiska mångfald, med flest olika arter. Bland de fyra grupperna är det gruppen med de största petrellerna som har den mest utpräglade polarutbredningen, där merparten av arterna lever runt Antarktis och en, stormfågeln (Fulmarus glacialis), med sin förekomst i norra Atlanten och Stilla havet. Valfåglarna förekommer endast i Antarktiska oceanen, och de egentliga petrellerna återfinns mest i tropikerna men även med ett antal arter i tempererade områden. Lirorna är den mest spridda gruppen och häckar i de flesta tempererade och tropiska hav, men saknas som häckfågel i norra Stilla havet.
Flera av familjens arter genomför långa årliga förflyttningar under perioden då de inte häckar. Miljontals egentliga liror av sydliga arter, som exempelvis grålira och kortstjärtad lira, vilka häckar på öar utanför Australien, Nya Zeeland och Chile, genomför transekvatoriella förflyttningar till havet utanför Alaska och tillbaka, varje år under den australiska vintern. Den nordatlantiska mindre liran genomför också transekvatoriella förflyttningar från Västeuropa och Nordamerika till havet utanför Brasilien i södra Atlanten. Kunskaperna om mekanismerna bakom arternas förmåga att navigera är dåliga. Experiment där man har förflyttat individer mycket långt ifrån häckningskolonin har dock visat på att de har en fantastisk förmåga att mycket precist finna sin väg tillbaka till kolonin. En mindre lira som släpptes i Boston återvände till sin koloni i Skomer i Wales på bara 13 dagar och tillryggalade 5 150 kilometer.
Klykstjärtad stormsvala (Oceanodroma leucorhoa)Utöver dessa åtta arter observerades en petrell från Hovs hallar i Skåne i oktober 2001. Dock har man ej kunnat fastställa om det rörde sig om en atlant- (Pterodroma feae) eller madeirapetrell (Pterodroma madeira). Med största sannolikhet rörde det sig om en atlantpetrell eftersom madeirapetrellen är mycket mer sällsynt.Ingen art inom familjen häckar i Sverige och de observeras nästan enbart utmed Sveriges västra kust, speciellt vid västliga stormar, på hösten eller våren, när arterna flyttar till och från sina häckningsplatser. Tre arter; stormfågel, stormsvala och klykstjärtad stormsvala häckar dock i närheten av Sverige då det finns kolonier av dessa arter på Shetlandsöarna och utmed Norges kust. Dessa arter utgör de som oftast observeras i Sverige tillsammans med grålira och mindre lira, där den senare förutom att häcka på Shetlandsöarna även häckar utefter Storbritanniens kust. För de tre andra arterna ser statistiken, fram till sista februari 2007, ut som följer: gulnäbbad lira 77 ex, balearisk lira 25 ex och större lira 16 ex. Det finns indikationer på att stormsvala, som man observerat 150 individer av fram till år 2005, skulle kunna häcka på svenska västkusten, men hittills har man inte kunnat finna några slutgiltiga bevis för detta. Den art som är mest sedd i Sverige är stormfågel som till och med vid ett fåtal tillfällen har observerats i Östersjön ända upp till Västerbotten.
Familjens födoval är den mest mångsidiga inom ordningen stormfåglar, vilket också gäller sätten som de födosöker på. Förutom jättestormfåglarna är alla arter inom familjen marina och deras diet består huvudsakligen av antingen fisk, bläckfisk, kräftdjur eller as, eller någon form av kombination av dessa.
Majoriteten av arterna födosöker på havsytan. Bland dessa arter finns de, i princip de egentliga petrellerna, som snappar åt sig föda då de flyger, medan merparten födosöker liggande på havet. De arter som födosöker på havsytan är beroende av att födan på ett eller annat sätt befinner sig nära ytan och på grund av detta finner man dem ofta i områden där det finns havslevande rovdjur eller undervattenströmmar som för upp föda mot havsytan. Även as utgör deras föda då detta flyter upp till ytan. Studier har visat på samband mellan förekomsten av havsfågel, som exempelvis kortstjärtad lira, och delfiner och tonfisk vilka tvingar upp stim med fisk till ytan.Fåglarna inom gruppen med de största arterna lever av en mycket varierande föda vilket för det mesta omfattar en mängd olika fisk- och kräftdjursarter. Jättestormfåglarna är unika inom sin ordning då de födosöker på land där de äter as från andra fåglar och av säl och attackerar andra arters fågelungar. Jättestormfåglarnas diet varierar beroende på kön, då honorna äter mer krill och hanarna mer as. Alla inom gruppen med de största arterna har för vana att ta fiskavfall från fiskebåtar, en vana som inverkat på stormfågelns utbredningsexpansion i Atlanten. Det är dock inte bevisat att detta är själva orsaken till expansionen.Tre av de sex arterna valfåglar har näbbar med lameller på insidan som fungerar som filter för att filtrera ut zooplankton ur havsvattnet. Vattnet pressas genom lamellerna där små byten fastnar. Denna teknik används ofta parallellt med en metod där fågeln sticker ned näbben under ytan samtidigt som den med vingar och fötter förflyttar sig framåt.
Många av lirorna i släktet Puffinus är skickliga dykare. Man har länge känt till att de använder både vingar och fötter när de dyker efter föda. Studier har visat att ett maximalt dyk för en långdistansflyttande fågel som grålira är 67 meter och för californialira (Puffinus opisthomelas), som befinner sig i ungefär samma områden året runt, 52 meter.  Liror som lever i tropikerna som kilstjärtslira (Puffinus pacificus) och audubonlira (Puffinus lherminieri) dyker också efter föda. Detta gör dem till de enda fåglarna i tropikerna som utnyttjar denna ekologiska nisch då alla andra havsfåglar födosöker nära vattenytan. Många av de andra arterna inom familjen, från vithakad petrell (Procellaria aequinoctialis) till smalnäbbad valfågel (Pachyptila belcheri), dyker också efter föda men endast några få meter och inte lika ofta eller lika skickligt som de egentliga lirorna.
Lirorna häckar i kolonier och de flesta av dessa finns på olika öar. Kolonierna varierar i individstorlek från över en miljon par till bara några enstaka par, och kan ha mycket hög partäthet eller vara mycket glesa. En extrem är större lira som har en parkoncentration på 1 par per kvadratmeter i tre kolonier med över en miljon par, medan jättestormfåglarna häckar spritt på ett stort område som knappt kan kallas kolonier. Det är vanligast att kolonierna finns i kustnära områden, men några arter häckar långt från havet i inlandet och även på hög höjd, som exempelvis baraupetrell(Pterodroma baraui).
Orsakerna till kolonihäckning är inte helt vetenskapligt belagda men man tror att en av de främsta fördelarna är skydd mot rovdjur. Merparten av lirorna har veka ben och kan inte lätt ta till vingarna vilket gör att de är lätta byten för rovdäggdjur. Många av arterna häckar på öar som historiskt sett inte haft några däggdjur och eftersom dessa öar alltid varit sällsynta har de kanske blivit tvingade att klumpa ihop sig i kolonier. Till och med arter som häckar på kontinentala Antarktis, som exempelvis antarktispetrell (Thalassoica antarctica), är tvingade att häcka på några få lokaler på grund av dess specifika habitatpreferenser vilka är snöfria klipphällar som vetter åt norr.
Merparten av arterna placerar sina bon i hålor i marken eller direkt på marken i öppen terräng, och bara ett fåtal häckar i skyddande vegetation som exempelvis i en skog. Alla arterna inom gruppen med de största lirorna placerar sitt bo direkt på marken, förutom den minsta arten i denna grupp, ispetrellen (Pagodroma nivea), som har sina bon i naturligt förekommande sprickor och skrevor. Majoriteten av de resterande arterna inom familjen häckar i hålor eller sprickor och endast ett fåtal tropiska arter häckar direkt på marken.
De mindre arterna är, på grund av sin storlek och på grund av att de rör sig klumpigt på land även på öar som saknar prederande däggdjur, utsatta för hot från flygande predatorer som exempelvis labbar och trutar. Dock har vissa arter ett skydd mot dessa genom att de kan spy upp en mycket illaluktande olja från magen och spotta på den attackerande fågeln. Innehållet i denna magolja varierar från art till art, och även mellan individer, men innehåller nästan alltid vaxestrar och triglycerider. Denna olja hårdnar till vax när den kallnar och om en attackerande fågel får detta på sina fjädrar kan det innebära döden då fjäderdräktens vattenavstötande förmåga förstörs.Långt norrut finns det värmefördelar med att häcka i jordhålor då temperaturen där är jämnare än på marken och i skrevor och hålor har man också lä från den nedkylande vinden. På vissa tropiska öar gör frånvaron av labbar, trutar och andra prederande fåglar att vissa egentliga liror, och två petreller, kan häcka oskyddat direkt på marken. Dessa arter har fördelen att inte behöva konkurrera med jordhålshäckande arter om häckningsplatser utan kan istället häcka på korallöar som saknar jordmån att gräva hålor i.
Nästan alla arterna som häckar i jordhålor besöker endast sina kolonier om natten för att minimera risken att locka till sig predatorer. Majoriteten av de markhäckande arterna besöker sina kolonier om dagen med undantag av heraldpetrel (Pterodroma heraldica) som man tror är sårbar för predation från den dagaktiva vitbukig havsörn (Haliaeetus leucogaster).
 Familjen påvisar en hög grad av filopatri, vilket är en tendens hos fåglar att häcka i närheten av den plats där den själv kläcktes. Bevisen för detta är många, inte minst då flera arter är endemiska för en enstaka ö. Studier på mitokondriellt DNA visar också på att genflödet mellan olika kolonier är begränsat. Ringmärkning har också gett bevis för filopatri. En ringmärkningsstudie av gulnäbbad lira (Calonectris diomedea) som häckade i närheten av Korsika visade att nio av 61 hanar som återvände för att häcka i kolonin där de själva kläcks kom att häcka i exakt samma jordhåla som de själva växte upp i. Denna filopatriska tendens är starkare hos vissa arter än andra och vissa arter söker sig regelbundet till nya platser som de kan kolonisera. Man har också påvisat att det finns en starkare tendens till filopatri bland hanar än bland honor.Arterna inom familjen är inte bara filopatriska utan de återvänder även till samma plats, bohåla och territorium för att häcka, häckning efter häckning. Statistiken varierar för olika arter men är hög för de flesta och man uppskattar exempelvis att den spetsstjärtade petrellen återvänder till samma häckningplats vid 91% av fallen. Tendensen att återvända till samma häckningsplats varierar mellan könen, precis som med filopatrin, och hanar har en starkare tendens än honorna. Nästan 85% av hanarna av gulnäbbad lira återvänder till samma bohåla för att häcka efter en föregående lyckad häckning, medan detta bara gäller cirka 76% av honorna. Detta korrelerar med att arterna inom familjen också har en stark tendens till monogami. De finns exempelvis observationer av ett stormfågelpar som häckat tillsammans på samma plats i 25 år.Precis som hos albatrosser tar det åtskilliga år för dessa arter innan de är sexuellt mogna att häcka. Men på grund av stora variationer inom familjen vad gäller storlek och levnadsförhållanden skiljer det många år mellan de minsta arterna, som häckar första gången vid tre års ålder och de största, som häckar första gången vid 12 års ålder.
Familjens arter har ingen spektakulär parningsdans likt albatrosserna, inte minst på grund av att merparten bara besöker sina kolonier på nätterna och att många av dem häckar i bohålor vilket begränsar alla former av visuell kommunikation. De petreller som lägger sina bon på marken och som besöker sina kolonier under dagtid genomför repertoarer av stereotypa beteenden som att utstöta läten, putsa sig själva och varandra, svaja med huvudet och nafsa efter varandra, men merparten av arterna är begränsade till enbart läten och att gnida näbbarna emot varandra. Deras läten har ett flertal funktioner. De används för att hävda revir och för att kalla på en partner. Lätena är unika för de olika arterna men skiljer sig även åt mellan könen. Lätet kan även användas som en indikation på en potentiell partners kvalitet. I en studie av blåpetrell fann man ett samband mellan lätets rytm och individens uthållighet när den framförde lätet i förhållande till fågelns kroppsmassa. Förmågan att urskilja sin partner på lätet har också påvisats hos många arter.
Precis som merparten av världens havsfåglar häckar även majoriteten av arterna inom familjen Procellariidae en gång om året. Många individer bland de större arterna, som exempelvis vithuvad petrell (Pterodroma lessonii), hoppar dock över en nästföljande häckningssäsong om de lyckas med att föda upp en unge tills den är flygfärdig. Några av de mindre arterna, som exempelvis brunlira, har istället en häckningscykel på bara nio månader. Bland de arter som häckar varje år så förekommer det en stor variation vad gäller tidpunkt för häckningssäsongen. Vissa häckar under en specifik tidsram medan andra häckar året runt. Klimat och tillgång till föda är viktiga faktorer för när häckningen genomförs. Arter som har sina kolonier långt norrut häckar alltid på sommaren eftersom klimatet inte tillåter häckningar vintertid. Längre söderut finns det många arter som häckar året runt. Vissa arter häckar under specifika årstider för att undvika konkurrensen om bohålor med andra arter, undvika predatorer eller dra fördel av en årstidsbunden föda. Bland arter som uppvisar årstidsbunden häckning kan det förekomma en mycket hög grad av synkronisering både vad gäller tidpunkt för när paren anländer till häckningskolonierna och när äggläggningen inträffar.Generellt anländer arterna inom familjen till sina häckningslokaler ungefär en månad före äggläggning. Hanarna anländer först och besöker kolonin oftare än honorna, främst för att försvara platsen som valts ut för bobygget från andra artfränder. Äggläggningen föregås av en period då både hanen och honan inte befinner sig vid kolonin utan är iväg på ett födosök för att lägga upp en energireserv inför äggläggning och ruvning. Denna frånvaro från kolonin varierar mellan 9 dagar, som hos brokpetrellen (Daption capense), och 50 dagar för vitbukig petrell (Pterodroma incerta). Arterna lägger ett ägg per par och häckningssäsong. Ägget är stort i jämförelse med genomsnittet för andra arters ägg, och väger 6–24% av honans vikt. Direkt efter att honan lagt ägget lämnar hon kolonin för att födosöka och överlåter ruvning på hanen. Ruvningen delas upp mellan könen i skift som varierar i längd beroende på art, individ och även beroende på ruvningsstadium. Det längsta skiftet som observerats var 29 dagar av en murphypetrell (Pterodroma ultima) på Henderson Island; medellängden för petrellsläktet Pterodroma varierar annars mellan 13 och 19 dagar. Fulmaruspetreller, egentliga liror och valfåglar brukar ha kortare skift som varierar mellan 3 och 13 dagar. Ruvningen pågår under en lång tid, från 40 dagar för de minsta arterna till omkring 55 dagar för de största arterna. Ruvningen tar än längre tid ifall ägget under en period har blivit övergivet. Dessa arters ägg står emot nedkylning väl och kan kläckas även om de har övergivits under ett antal dagar.
Även efter att ungen är kläckt värms den av den ena föräldern genom ruvning tills det att den är stor nog att själv värmereglera effektivt. Detta är även i vissa fall ett skydd mot predation. Denna skyddsperiod är kortare för arter som häckar i jordhålor (2–3 dagar) och längre för arter som häckar direkt på marken, exempelvis omkring 16–20 dagar för egentliga liror och 20-30 dagar för jättestormfåglarna. Efter skyddsperioden matar båda föräldrar ungen. Hos många arter alternerar föräldrarna mellan korta födosök på 1–3 dagar och längre födosök på 5 dagar. De kortare födosöken sker över kontinentalsockeln och gagnar tillväxten hos ungen, medan de längre födosöken, som sker i pelagiska områden där det finns mer föda, behövs för att föräldrarna ska upprätthålla sin kroppskondition. Ungens föda utgörs både av fisk och annat rov men även av magolja, vilket är en energirik föda som är lättare att bära än osmält föda som fisk. Denna olja produceras av smält föda i ett specifikt organ i magen känt som körtelmagen, vilket också ger dessa arter en distinkt mustig lukt. Ungens utveckling är ganska långsam i jämförelse med andra fåglar, och de blir flygdugliga först efter ungefär två månader för de mindre arterna och fyra månader för de största. Vissa arter överger sina ungar under denna period medan andra fortsätter att föda dem tills de är flygdugliga. Ingen av arterna tar hand om sina ungar efter att de blivit flygdugliga.
Arterna inom familjen liror har utgjort en rik årstidsbunden födotillgång för människan varhelst häckningskolonier har varit tillgängliga. Tidiga bevis för mänsklig exploatering av egentliga liror (tillsammans med albatrosser och skarvar) finns i kökkenmöddingar från jägare-samlare som levde i södra Chile, där man funnit lämningar av grålira som fångades för 5000 år sedan. Senare har liror jagats som föda av européer, speciellt stormfågel (Fulmarus glacialis) i Europa och en mängd andra arter som jagades av sjömän runt om i världen. Jakttrycket på bermudapetrell (Pterodroma cahow) var så intensiv att arten nästan utrotades och inte en enda individ observerades på över 300 år. Det engelska namnet för  solanderpetrell (Pterodroma solandri) är Providence Petrel där Providence kan översättas till Guds försyn. Den ska ha fått detta namn på grund av att arten närmast mirakulöst dök upp på Norfolkön som en skänk från ovan och blev till mat åt de svältande europeiska nybyggarna som på bara tio år lyckades utrota arten på ön. Flera arter av liror har försvunnit i Stillahavsregionen sedan människan anlände, och lämningar från dessa fåglar har återfunnits i kökkenmöddingar som daterats till den perioden. Något av en industri utvecklades på Tasmanien och Nya Zeeland, där man plockar stormfågelkycklingar ur kolonierna, främst för att utvinna fjädrar och olja ur dem, men även som föda. Denna jaktform kallas muttonbirding och pågår än idag.
Medan vissa arter inom familjen har populationer som består av miljontals individer består andra av betydligt färre och många arter hotas av utrotning. Mänsklig aktivitet har orsakat dramatiska populationsminskningar hos vissa arter, och då speciellt bland de arter som ursprungligen bara häckade på en enda ö. Enligt IUCN var 35 arter inom familjen, år 2007, kategoriserade som sårbara (VU) eller värre och av dessa var nio akut hotade (CR) och två arter kategoriseras som nyligen utrotade. Lirornas främsta hot utgörs av arter som introducerats till kolonierna, det industriella havsfisket, miljöförstöring, exploatering och möjligen även av klimatförändringen.
Det största hotet för många arter, speciellt för de till storleken mindre arterna, är arter som introducerats till häckningskolonierna. Lirornas kolonier befinner sig för det mesta på öar långt ifrån fastlandet och dess däggdjur och har ofta inte något annat försvar mot rovdjur förutom möjligheten att spotta sin illaluktande och ibland lätt frätande magolja. Därför kan introducerade arter som katt, råtta, mård och till och med möss utgöra ett stort hot gentemot dessa havsfåglar. Dessa predatorer attackerar de vuxna fåglarna men ännu vanligare utgör de ett hot mot ägg och kycklingar. Arter som häckar i jordhålor och som lämnar sina ungar på ett tidigt stadium är extra sårbara. Studier av långvingad petrell (Pterodroma macroptera) som häckar på den nyzeeländska ön Whale Island (Moutohora) har visat att populationen som utsätts för okontrollerat jakttryck från brunråtta (Rattus norvegicus) producerar i stort sett ingen avkomma över huvud taget, medan om brunråttan hålls i schack genom råttgift så ökar häckningsframgångarna avsevärt. Samma studie påvisade även vilken negativ effekt introducerade ickerovdjur kan ha på havsfåglar. Introducerade kaniner, vars enda direkta hot utgjorde av att de till viss del förstörde deras jordhålor, fungerade som mat för råttorna under perioden då petrellerna inte häckade och på detta sätt ökade råttbeståndet. Men det finns än mer komplexa samband. Gouldpetrell (Pterodroma leucoptera) häckar endast på två öar, Cabbage Tree Island och Boondelbah Island utanför New South Wales. Introducerade kaniner förstörde undervegetationen på Cabbage Tree Island vilket ökade petrellernas sårbarhet gentemot predatorer. Ett annat hot som uppkom när undervegetationen försvann var att de kladdiga frukterna ifrån Pisonia umbellifera nu föll ned direkt på marken, istället för att fastna i undervegetationen, och på marken kladdade fast i fjäderdräkten på petrellerna som därigenom blev oförmögna att flyga.
Större arter inom familjen liror möter samma problem som albatrosserna med långrevsfiske. Arterna tar ofta fiskavfall från fiskebåtar och stjäl också samtidigt bete från långrevarna, med följden att de riskerar att trassla in sig och drunkna. För glasögonpetrellen (Procellaria conspicillata) har detta inneburit ett allvarligt hot och populationen har på grund av detta minskat drastiskt och kategoriseras nu som akut hotad (CR) av IUCN.  För de dykande arterna, mer specifikt de egentliga lirorna, utgör även fiske med snörpvad ett hot. Studier har visat att grålira (Puffinus griseus) och kortstjärtad lira (Puffinus tenuirostris) utgör 60% av de havsfåglar som dödas vid snörpvadsfiske i japanska fiskevatten medan de utgör 40% i Monterey Bay i Kalifornien på 1980-talet, där totalantalet dödade liror i Japan, per år, uppgick till mellan 65 000 och 125 000 under studieperioden 1978–1981.Familjen liror är även sårbara för andra hot. Precis som för många andra havsfåglar utgör flytande plastföremål, som fåglarna sväljer, ett dödligt hot. När fågeln har svalt ett sådant föremål fastnar det ofta i kroppen och förorsakar antingen en generell försämring av fågelns hälsa eller också fastnar föremålet så att fågeln svälter till döds. Familjen är också hotad av miljöförstöring, främst genom oljespill. För vissa arter som baraupetrell (Pterodroma baraui) och newellira (Puffinus newelli) som häckar uppe på öar som reser sig högt över havet, utgör artificiellt ljus ett problem, då ungfåglarna istället för att dras mot ljuset från havet dras mot land på grund av gatlampor och dylikt. Man uppskattar att 20–40% av flygga baraupetreller attraheras av gatlamporna från Réunion.Det pågår ett aktivt arbete mellan miljöorganisationer, regeringar och fiskeindustrin för att förhindra ytterligare populationsminskningar av redan hotade arter inom familjen. Det har gjorts framsteg på flera håll i arbetet med att skydda häckningskolonier där man återställt den ursprungliga floran och faunan, bland annat genom att ta bort de av människan introducerade arterna. Arter som råtta, katt och gris har antingen tagits bort helt eller kontrolleras numera strikt på ett flertal isolerade öar i Stilla havet, exempelvis på nordvästra Hawaiia, på öar runt om Nya Zeeland, i södra Atlanten och i Indiska oceanen. Exempelvis har långvingad petrell (Pterodroma macroptera) på Whale Island (som nämns ovan) återhämtat sig avsevärt sedan brunråttan en gång för alla utrotats från ön. Till havs kan hotet från långrevsfisket minska genom olika tekniker som att fiska om natten, färga betet blått, öka vikterna på sänkena och använda sig av en form av fågelskrämmor. Ytterligare ett steg mot bevarandet och skyddet av lirorna utgör fördraget Agreement on the Conservation of Albatrosses and Petrels, som började gälla 2004 och som har skrivits på av de åtta länderna Australien, Ecuador, Nya Zeeland, Spanien, Sydafrika, Frankrike, Peru och Storbritannien. Fördraget binder länderna att agera för att minska bifångsten av dessa fåglar, minska utsläppen och att utrota introducerade arter från öar med häckningskolonier.
Den här artikeln är helt eller delvis baserad på material från engelskspråkiga Wikipedia
Tracking Ocean Wanderers The global distribution of albatrosses and petrels: Results from the Global Procellariiform Tracking Workshop, 1–5 september 2003, Gordon’s Bay, South Africa. BirdLife International
