
Ode till en grekisk urna (Ode on a Grecian Urn) är en dikt av den engelske, romantiske poeten John Keats. Den skrevs i maj 1819 och publicerades anonymt i januari 1820, i det femtonde numret av tidskriften Annals of the Fine Arts. Dikten är ett av de stora oden som Keats skrev 1819 tillsammans med Ode till en näktergal, Ode till melankolin, Ode till psyket och Ode on Indolence. De poetiska former som då var vanligt förekommande räckte inte till för Keats syfte, och han såg sig därför föranledd att utveckla odet. Han inspirerades till dikten efter att ha läst två artiklar av den engelske konstnären och författaren Benjamin Haydon, men kände även till forngrekisk konst genom andra verk, och hade tillgång till Parthenonskulpturerna. Dessa övertygade honom om den forngrekiska konstens ideala form, och därför använde han sig av dess grunder när han författade dikten.
Dikten är indelad i fem strofer om tio rader vardera, och utgörs av en berättare som talar om en grekisk urnas utseende. Två scener blir föremål för diktens fokus. I den ena söker en som är förälskad förgäves att få sin älskade, och i den andra är några bybor i färd att utföra en offerrit. De sista raderna i dikten har blivit omdebatterade: "All skönhet sanning är, all sanning skön, / och det är allt som vi på jorden vet." Främst har debatten bestått i frågan om dessa rader förhöjer eller förminskar diktens allmänna skönhet. Bland litteraturvetare har även andra aspekter varit föremål för debatt, såsom berättarrollen, det paradoxala förhållandet mellan poetens värld och verkligheten och hur dikten hämtat inspiration ur verkliga objekt.
När den först gavs ut var mottagandet bland kritiker svalt eller till och med negativt, och det var först under 1800-talets mitt som den alltmer började hyllas. Idag anses den vara en av det engelska språkets viktigaste oden. Trots en långdragen debatt bland 1900-talets kritiker om de sista raderna i dikten är de flesta ense om verkets skönhet, även om vissa delar har ansetts ha brister.
Keats lämnade under våren 1819 sitt arbete som operationsassistent vid Guy's Hospital i Southwark i London för att helt och hållet kunna ägna sig åt att skriva poesi. Trots att han bodde tillsammans med sin vän Charles Brown hade den då 23-årige Keats ekonomiska problem, och när hans bror George dessutom bad honom om hjälp med sin egen ekonomi blev Keats desperat. Hans ekonomiska och levnadsmässiga trångmål till trots lyckades han ändå under våren skriva totalt fem oden: Ode till en näktergal, Ode till psyket, Ode till melankolin, Ode on Indolence och, slutligen, Ode till en grekisk urna. Brown kopierade dikterna och sände sedan vidare dem till förläggaren Richard Woodhouse. Exakt när de skrevs är okänt. Keats daterade själv odena till maj 1819, men även om de i tematik och strofernas uppbyggnad liknar varandra går det ändå inte att fastställa i vilken ordning de skrevs.Med odena försökte Keats diskutera förhållandet mellan själen, evigheten, naturen och konsten – något han funderat mycket över tidigare under samma år. Att använda klassisk grekisk konst som en metafor var en idé han fick när han läste två artiklar av Haydon i Examiner, från den 2 maj och 9 maj 1819. I den första artikeln beskrev Haydon grekiska offerriter och dyrkan och i den andra både jämförde han Rafael och Michelangelos konstnärsstilar och diskuterade medeltida skulpturer. Dessutom hade han tillgång till bilder av grekiska urnor på Haydons kontor. Han hittade en ingravering på Sosibiosvasen, som är en nyattisk krater i marmor av Sosibios och som finns på Louvren. Keats hittade den i Henry Moses A Collection of Antique Vases, Altars, Paterae.Det var dock inte bara Haydon som inspirerat Keats till att skriva om urnan, utan inspirationen kom från många samtida källor. Dels kan han ha haft i åtanke upplevelsen av Parthenonskulpturerna, som inspirerade honom då han skrev sonetten On Seeing the Elgin Marbles, dels stötte han på flera vaser i sin närhet och han påverkades även av Robert Burtons klassiska verk The Anatomy of Melancholy. Keats åsikt att den klassiska grekiska konsten både var idealistisk och fångade de grekiska dygderna delade han med många samtida essäister och artikelförfattare. Även om han hade påverkats av olika verkligt existerande vaser försökte han i dikten, snarare än att beskriva en specifik vas, beskriva hur den idealiska konstnärstypen ser ut.Trots att odet skrevs klart i maj 1819 var det först i januari 1820 som det slutligen trycktes, då tillsammans med "Ode till en näktergal", i Annals of Fine Art – en konsttidskrift som främjade åsikter i stil med de Keats hade. När tidskriften hade publicerat odena publicerade även Examiner dem tillsammans med Haydons två artiklar. Dessutom ingår dikten i samlingen Lamia, Isabella, The Eve of St Agnes, and Other Poems från 1820.
Redan 1819 hade Keats försökt sig på att skriva sonetter. Emellertid lyckades versmåttet inte riktigt uppfylla hans syfte, eftersom rimmönstret motarbetade den ton som han ville få fram. När han istället försökte sig på odet, fann han att den pindariska standardvariant av versmåttet som poeter som John Dryden tidigare hade använt inte lämpade sig för att diskutera filosofi. Keats utvecklade då en egen form av ode i Ode till psyket, som var det första av de oden han skrev 1819. Den nya diktform han hade skapat ledde till uppkomsten av en ny poetisk ton som i mångt och mycket överensstämde med de idéer om estetik han hade för poesin. I Ode till en näktergal och Ode till en grekisk urna byggde han vidare på den nya formen, och introducerade en andra röst i själva odet – i form av en dialog mellan två teman. Ode till en grekisk urna är ett typiskt exempel på en ekfras, en poetisk beskrivning av en målning eller en skulptur. Däremot avvek Keats från det traditionella sättet att använda ekfrasen på, som exempelvis i Theokritos' Idyll – en klassisk dikt som beskriver formgivningen av sidan på en kopp. Medan Theokritos beskriver både den rörelse som finns i ett statiskt konstverk och dess figurers underliggande motiv ersätts i Ode till en grekisk urna alla former av händelser med en serie frågor, och fokuserar enkom på tecknens yttre attribut.Odet är indelat i strofer om tio rader, och har ett rytmschema som inleds med en shakespearesk kvadernar (ABAB) och avslutas med en miltonsk sextett (CDECED).  Samma rytmschema används i Ode till melankolin, Ode till en näktergal och Ode on Indolence vilket skapar både en tematisk och strukturell enhetlighet i dikterna. Det etymologiska ursprunget till ordet är grekiskt, i betydelsen 'sjungen'. Odeförfattare från antiken höll sig till fasta mönster med strofer, antistrofer och epoder, men när Keats skrev hade diktformen utvecklats så mycket att den snarare kom att representera en stil än en bestämd metod att skriva en viss typ poesi på. I sina oden försöker Keats finna en klassisk balans mellan två ytterligheter, och i Ode till en grekisk urna utgörs dessa två av den klassiska litteraturens symmetriska struktur och den romantiska poesins asymmetri. ABAB-mönstret i varje strofs inledningsrader är ett tydligt exempel på en klassiskt litterär struktur, medan de återstående sex raderna går stick i stäv mot de traditionellt grekiska och romerska odenas poetiska stil.I Keats versmått kan man se en medveten utveckling av hans poetiska stil. Dikten innehåller exempelvis bara ett exempel på det brott mellan jamb och troké i mitten av en rad som tidigare hade varit vanliga i Keats verk. Spondéer används dock i 37 av de 250 versfötterna, och cesurer placeras aldrig före en rads fjärde stavelse. Ordvalet visar på en tydlig skillnad mot ett tidigare användande av latinska flerstaviga ord till kortare, germanska ord. I den andra strofen använder han sig av ord som innehåller bokstäverna p, b, och v. Dessutom använder han sig av syzygi – upprepning av konsonantljud. Ytterligare är assonansen genomgående viktig i dikten, något som annars är ovanligt inom engelsk poesi. På originalspråket utgör rad 13 ett tydligt exempel på detta: ”Not to the sensual ear, but, more endear'd.” E i sensual är tydligt sammankopplat med e i endear'd samtidigt som ea i ear är sammankopplat med ea i endear'd. I rad 11 blir det mer komplext: "Heard melodies are sweet, but those unheard". Ea i heard är nu sammankopplat med ea i unheard och o i melodies är sammankopplat med o i those och u i but med u i unheard.
Dikten inleds genom att berättaren får tyst på urnan genom att beskriva den som "brud till tystnaden". Därigenom ges han möjlighet att tala för urnans sak med hjälp av sina egna intryck. Berättaren talar till urnan genom att säga: 
Urnan är "fosterbarn till stillheten och tiden" eftersom den skapades av sten och gjordes för hand av en konstnär som talade genom sin skulpturkonst snarare än genom sina ord. Tiden påverkar stenen föga, och därmed är dess åldrandeprocess så långsam att urnan kan ses som evig. Eftersom urnan är ett världsligt ting kan den ge upphov till en berättelse bortom tiden för dess tillkomst, och därför kallar poeten den för en "Sylvan historian" (en 'skogens historiker'), en "andaktsfull" sägen, vars berättelse förmedlas genom dess skönhet:
De frågor som ställs i dessa rader är alltför mångtydiga för att läsaren skall kunna förstå vad som sker på de bilder som är avbildade på urnan. Delar går dock att förstå – såsom att det är en jakt som innehåller en mycket stark sexuell kraft. Den melodi som ackompanjerar jakten intensifieras i den andra strofen:
Man kan skönja en paradox i det att njutningen kan göra någon fylld av åtrå, och att ljudlös musik åtrås av själen. Tidsbrottet gör det omöjligt för karaktärernas kärlek att någonsin fullbordas:
Diktens tredje strof inleds med att berättaren tilltalar ett träd vars vår är evig, och dess löv kommer aldrig att falla. Livet kontra livlöshetens paradox sträcker sig bortom älskaren och den vackra kvinnan och ges en mer tidsbestämd form genom att tre av tio rader i den engelska originaldikten inleds med orden "for ever" ('evigt'). Den ohörda sången åldras aldrig och flöjterna kan ljuda för evigt. Detta gör att älskarnas, naturens och alla andra involverades, såsom de fyra sista raderna i den tredje strofen konstaterar, andetag:
Ytterligare en paradox uppstår på dessa rader – som består i den "levande död" som de odödliga älskarna upplever. För att lyckas övervinna paradoxens till synes omöjliga kombination av liv och död byter dikten nu perspektiv och scen. Den fjärde strofen börjar med att en kviga offras – ett bildspråk som tidigare använts i både Parthenonskulpturerna, Claude Lorrains Offer till Apollo och Rafaels Offrandet vid Lystra.
Det enda som äger rum i scenen är en procession med olika människor – resten är gissningar av berättaren. Staden och altaret existerar bara som en del av en värld utanför konsten. Genom detta utmanar dikten själva konstens begränsningar. Frågorna lämnas obesvarade – ingen kan någonsin möjligtvis veta det rätta svaret på dem, eftersom platserna inte är verkliga. Den sista strofen börjar med en påminnelse om att urnan är ett stycke evig konst:
Publikens förmåga att kunna förstå den eviga scenen är begränsad, men den tysta urnan kan fortfarande tala till dem. Berättelsen som den berättar är både kylig och passionerad, och kan dessutom hjälpa mänskligheten. Dikten avslutas med urnans meddelande:
I Ode till en grekisk urna diskuteras – såsom i många av Keats oden – konsten och dess publik. I tidigare dikter hade han använt sig av naturmusikaliska avbildningar, och i bland annat Ode till en näktergal hade han försökt appellera till ljudets sinnesförnimmelser snarare än bildens. I Ode till en grekisk urna använder han sig istället av representationskonst genom att beskriva en urna. Urnan framträder även som symbol i Ode on Indolence, med en urna som avbildar tre figurer som representerar kärleken, ambitionen och poesin. Kärleken och poesin återfinns i Ode till en grekisk urna, där betoning läggs på hur urnan – som en mänsklig konstruktion – kan knyta an till idén om Sanningen. De bilder som framträder i diktens urna skall verka som avbildningar av vanliga händelser: ett försök till frieri, skapandet av musik samt en religiös rit. Figurerna skall vara vackra, och urnan skall vara realistisk. Även om dikten inte direkt innehåller en närvarande berättare antyder beskrivningen av urnan att det finns en mänsklig observant som tittar på bilderna. Berättarens förhållande till urnan liknar i mångt och mycket det förhållande som en kritiker skulle ha till dikten – vilket skapar en tvetydighet i diktens slutrader: ”’Beauty is truth, truth beauty,’ – that is all / Ye know on earth, and all ye need to know.” Urnans avsaknad av röst får läsaren att ifrågasätta vem som verkligen uttrycker orden, vem orden talar till samt vad de i själva verket betyder, vilket gör att läsaren måste utforska dikten på ett förhörande vis, likt berättaren i sitt förhållande till urnan.Urnan som symbol i sig själv kan inte sägas representera all poesi. Däremot kan den tillsammans med andra komponenter förklara förhållandet mellan konsten och mänskligheten. Näktergalen i Ode till en näktergal är skild från mänskligheten och kan därför inte representera den; urnan kräver – som det konststycke den är – en publik, och därigenom kan den i sig själv inte förklara hela mänskligheten. Emellertid kan den just på grund av sitt ofullständiga tillstånd interagera med mänskligheten, ge upphov till ett narrativ samt tillåta en scen där fantasin kan råda. Bilderna som är avbildade på urnan ger upphov till frågor hos berättaren, och urnans tystnad gör att fantasin bara tilltar. Att använda interaktionen och fantasin på det här sättet tillhör en litterär tradition som kallas ut pictura poesis – poetens betraktande av konsten. Berättaren betraktar då konstens estetik och mimesis, och i början av Ode till en grekisk urna konstateras det att konstens roll är att berätta om de, som publiken inte vet något om. På samma sätt som i Ode till psyket och Ode on Indolence vill berättaren få reda på vilka figurerna är. I Ode till en grekisk urna är identiteterna okända, men efter den första delens slut tror sig berättaren kunna veta deras namn, om han bara visste deras berättelse. I diktens andra del, där musikern och hans älskare beskrivs, begrundas teorin att konstens roll snarare än specifika individer bör beskriva allmängiltiga karaktärer – som en del av Sanningen. Diktens tre karaktärer skulle därmed få representera hur Kärleken, Skönheten och Konsten i den utopiska världen är en enighet där konsten representerar publikens känslor. Publiken förväntas snarare än att ifrågasätta händelserna glädjas över det glädjefulla i scenen, på ett sätt som motsäger de påståenden som görs om konsten i Ode till en näktergal. På samma sätt är inte berättarens svar till offret i den första delen förenligt med berättarens svar till älskarna i den andra.De motsägelsefulla svaren i odets första och andra del räcker inte för att förklara konsten till fullo, eftersom Keats menade att konsten varken borde innehålla historia eller ideal. Tonen som råder när konsten begrundas är istället snarare filosofisk. Det spirituella betonas snarare än det sensuella, och i den sista scenen beskrivs en värld innesluten i sig själv.  Berättaren funderar där över själva konstens gränser, och hur mycket en konstnär kan representera på en urna. En längtan att förstå scenen framträder ur de frågor som berättaren ställer, men urnan är allt för begränsad för att alls kunna besvara dem. Berättaren visualiserar dessutom mer än vad som faktiskt är avbildat på urnan. Den slutsats som dras om konsten är både tillfredsställande – i det att publiken tillåts att knyta an till konsten, och alienerande – eftersom den varken instruerar eller leder till narcissistisk uppfyllelse. Utöver motsägelserna mellan de olika önskemål som dikten uttrycker framträder andra paradoxer, såsom när berättaren jämför sin värld med figurerna på urnans värld. I den första raden beskriver han urnan som ”du brud av tystnad”, och ställer därmed urnan i kontrast till odets struktur – eftersom odet som diktform ursprungligen var tänkt att besjungas. Ett annat exempel på paradoxala delar i dikten är när berättaren beskriver hur odödliga gestalter är avbildade på en urna som förväntas innehålla de dödas aska.Av de faktiska figurer som är avbildade på urnan representerar älskarna förhållandet mellan passion och skönhet inom konsten. I Ode till en näktergal och Ode till melankolin beskriver Keats hur skönheten är temporär. Figurerna på urnan kommer dock för evigt kunna njuta av sin egen skönhet och passion, eftersom beständigheten i den konstnärliga formen. Det faktum att urnan beskrivs som en brud ger upphov till en fullbordandemöjlighet, vilket symboliserar urnans behov av en publik. I en essä från 1954 förklarar Charles Patterson att ”det är felaktigt att anta att Keats här blott nedvärderar den brud av kött och blod som är vigd vid mannen och istället glorifierar marmorbruden som är vigd till tystnaden. Den effekten kunde han lättare och skickligare ha uppnått med en annan bild än den av den tydligt ambivalenta ’ännu ej skändade’ brud som förmedlar … en lätt nedvärderande ton: det är naturligt att brudar är besatta fysiskt … det är onaturligt att de inte är det.” John Jones betonade i en analys från 1969 diktens sexuella dimension genom att jämföra relationen mellan ”den Eva som Adam drömde om och som fanns där när han vaknade upp” och den ”brudlika urnan” i Ode till en grekisk urna.  Helen Vendler bygger vidare den idén när hon i sin analys från 1983 konstaterar att ”den komplexa hjärna som skrev Urnan kopplade samman stillhet och tystnad med skändlighet och en brud”. I den andra strofen låter Keats ”ge röst åt det utvecklande motivet i dikten – den personliga utmattning och det självförevigande som den sexuella aptiten leder till”. Vendler menar att önskan och längtan kan ge upphov till konstnärlig kreativitet; urnan innehåller dock två motsägelsefulla sexualitetsuttryck – älskaren som jagar sin älskade, och älskaren tillsammans med sin älskade. Motsägelsen visar på Keats syn på kärleken – att sådan kärlek i allmänhet var ouppnåelig och att ”urne-erfarenheten av kärlekens sanna motståndare är inte tillfredsställelse men utrotning”.
Det första mottagandet kom i tidskriften Monthly Review i juli 1820, i form av en osignerad recension. Recensenten menade att "Keats inte uppvisar någon större noggrannhet i sitt urval av bilder. I enlighet med den poetiska skola han tillhör och dess teorier tycker han att vad objekt eller ting man än må finna i naturen är lämpligt material för en poet att skriva om … Kan det finnas en mer slående concetto än detta tal till de flöjtspelande herdarna på en grekisk urna?" Den recenserades ånyo anonymt i Literary Chronicle and Weekly Review den 29 juli 1820. Dikten återgavs i sin helhet, med en efterföljande kommentar: "Bland de mindre kända dikter, av vilka många är av hög kvalitet, verkar detta vara den bästa."  I september 1820 skrev Josiah Conder i Eclectic Review att:
Keats, uppenbarligen, knappast varken kan tänka eller skriva om något annat än hedendomens 'glada pietet'. En Grekisk Urna försätter honom i extas: dess 'silent form' ['tysta form'], konstaterar han, 'doth tease us out of thought as doth Eternity' ['din makt förstenar till kylig pastoral en äng så grön']—en väldigt glädjefylld beskrivning av de förbryllande effekter som dylika föremål har haft åtminstone på honom själv; och när fantasin alltså blivit förmer än förnuftet, blir vi inte särdeles förvånade när det orakel som urnan är konstaterar:
Det vill säga - allt som Keats själv vet, eller bryr sig om att veta.—Men fram till dess att han vet mer än detta kommer han aldrig kunna skriva poesi som lyckas leva.
I en essä om Keats från 1845 menade George Gilfillan att dikten är en av de bästa av Keats mindre stycken och att Keats, i originalitet, "sällan har överträffats. Hans verk 'reser sig likt en utandning'. Hans språk är grundat på ett falskt system; men, innan han dog, filtrerades det från sina mer uppenbara fel, och blev oerhört klart och utsökt. Han tycks ha vänt sig mot allt spekulativt tänkande och hans enda trossats, får man känslan av, uttryckes med orden — 'Beauty is truth,—truth beauty' ['All skönhet sanning är, all sanning skön']. 1857 års utgåva av Encyclopaedia Britannica innehöll en artikel om Keats av Alexander Smith, vari man kunde läsa att "kanske det mest utsökta exemplaret av Keats poesi är Ode till en grekisk urna; den andas själva antikens egna själ,—oändlig skönhet och oändlig ro." I mitten av 1800-talet menade Matthew Arnold att den passage som beskriver den lilla staden "är grekisk, så grekisk som något från Homeros eller Theokritos; det är författat med ett öga riktat åt objektet, med en strålglans och klarhet därtill."
Artikeln är delvis en översättning av förlagan på engelskspråkiga Wikipedia: Ode on a Grecian Urn, från den 18 oktober 2013. De svenska översättningarna som återges av odet kommer uteslutande ur Texter från Sapfo till Strindberg, så som anges i noterna.
Abrams, M. H. ”Ode on a Grecian Urn” in Twentieth Century Interpretations of Keats's Odes Editor Jack Stillinger. Englewood Cliffs: Prentice-Hall, 1968.
Arnold, Matthew. Lectures and Essays in Criticism. Ann Arbor: University of Michigan Press, 1962.
Bate, Walter Jackson. John Keats. Cambridge MA: Belknap Press of Harvard University Press, 1963.
Bate, Walter Jackson. The Stylistic Development of Keats. New York: Humanities Press, 1962.
Bateson, F. W. ”Ode on a Grecian Urn” in Twentieth Century Interpretations of Keats's Odes Editor Jack Stillinger. Englewood Cliffs: Prentice-Hall, 1968.
Bennett, Andrew. Keats, Narrative, and Audience. Cambridge: Cambridge University Press, 1994. ISBN 0-521-44565-5
Bloom, Harold. The Visionary Company. Ithaca: Cornell University Press, 1993. ISBN 0-8014-0622-6
Brooks, Cleanth. The Well-Wrought Urn: Studies in the Structure of Poetry. New York: Harcourt, Brace & World, 1947.
Bush, Douglas. ”Introduction” in John Keats: Selected Poems and Letters. Ed. Douglas Bush. Cambridge MA: Harvard University Press, 1959.
Bush, Douglas. Mythology and the Romantic Tradition in English Poetry. Cambridge: Harvard University Press, 1937.
Carr, J. W. Comyns. ”The Artistic Spirit in Modern Poetry”. New Quarterly Magazine, Vol. 5 (1876), pp. 146–165.
Evert, Walter. Aesthetics and Myth in the Poetry of Keats. Princeton: Princeton University Press, 1965.
Gumpert, Matthew. ”Keats's 'To Haydon, With a Sonnet on Seeing the Elgin Marbles' and 'Seeing the Elgin Marbles'”. Explicator (22 september 1999).
Jones, John. John Keats's Dream of Truth. London: Barnes and Noble, 1969. ISBN 0-389-01002-2'
Kelley, Theresa. ”Keats and 'Ekphrasis'” in The Cambridge Companion to John Keats. Editor Susan Wolfston. Cambridge: Cambridge University Press, 2001. ISBN 0-521-65839-X
Kenner, Hugh. The Pound Era. University of California Press, 1971. ISBN 0-520-01860-5
MacGillivray, J. R. ”Ode on a Grecian Urn”, Times Literary Supplement (9 July 1938): 465–466.
Magunson, Paul. Reading Public Romanticism. Princeton: Princeton University Press, 1998. ISBN 0-691-05794-X
Matthews, G. M. John Keats: The Critical Heritage. New York: Barnes & Noble Publishers, 1971. ISBN 0-389-04440-7
Mizukoshi, Ayumi. Keats, Hunt and the Aesthetics of Pleasure. New York: Palgrave, 2001. ISBN 0-333-92958-6
Motion, Andrew. Keats. Chicago: University of Chicago Press, 1999. ISBN 0-226-54240-8
Patterson, Charles. ”Passion and Permanence in Keats's Ode on a Grecian Urn” in Twentieth Century Interpretations of Keats's Odes Editor Jack Stillinger. Englewood Cliffs: Prentice-Hall, 1968.
Perkins, David. ”The Ode on a Nightingale” in Keats: A Collection of Critical Essays. Ed. Walter Jackson Bate, 103–112. Englewood, NJ: Prentice-Hall, 1964.
Richards, I. A. Practical Criticism. London: Kegan Paul, Trench, Trubner, 1929.
Rylance, Rick. ”The New Criticism”. Encyclopedia of Literature and Criticism. Ed. Martin Cole et al. 730–731. London: Routledge, 1990. ISBN 0-8103-8331-4
Rzepka, Charles. The Self as Mind. Cambridge, Mass.: Harvard University Press, 1986. ISBN 0-674-80085-0
Sharp, Ronald. Keats, Skepticism, and the Religion of Beauty. Athens: University of Georgia Press, 1979. ISBN 0-8203-0470-0
Sheats, Paul. ”Keats and the Ode” in The Cambridge Companion to John Keats. Editor Susan Wolfston. Cambridge: Cambridge University Press, 2001. ISBN 0-521-65839-X
Sheley, Erin. ”Re-Imagining Olympus: Keats and the Mythology of Individual Consciousness”. Harvard University. Reprinted in ”Romanticism on the Net”, No. 45 (November 2007). Accessed 6 December 2008.
Sikka, Sonia. ”On The Truth of Beauty: Nietzsche, Heidegger, Keats”. The Heythrop Journal, Vol. 39, No. 3 (1998), pp. 243–263. doi:10.1111/1468-2265.00076. Accessed 30 June 2011.
Swanson, Roy Arthur. ”Form and Content in Keats's 'Ode on a Grecian Urn'”. College English, Vol. 23, No. 4 (January 1962), pp. 302–305.
Vendler, Helen. The Odes of John Keats. Cambridge MA: Harvard University Press, 1983. ISBN 0-674-63075-0
Wasserman, Earl. The Finer Tone. Baltimore: Johns Hopkins University Press, 1967.
Watkins, Daniel. Keats's Poetry and the Politics of the Imagination. Rutherford: Fairleigh Dickinson University Press, 1989. ISBN 0-8386-3358-7
Wigod, Jacob. ”Keats's Ideal in the Ode on a Grecian Urn” in Twentieth Century Interpretations of Keats's Odes Editor Jack Stillinger. Englewood Cliffs: Prentice-Hall, 1968.

Óengus, Fergus son (hypotetisk piktisk form: Onuist map Urguist; forniriska: Óengus mac Fergusso,  angliserat: Angus mac Fergus), var pikternas kung från 732 till sin död 761. Hans regeringstid har i viss mån kunnat rekonstrueras från olika källor. 
Óengus blev huvudkung i Piktland efter en period av inbördeskrig i slutet av 720-talet. Under hans regeringstid underkuvades grannriket Dál Riata och kungariket Strathclyde anfölls med mindre framgång. Óengus var den mäktigaste härskaren i Skottland i över två årtionden och var inblandad i krig i Irland och England. Kungar från Óengus släkt dominerade Piktland till 839, då ett katastrofalt nederlag mot vikingar inledde en ny period av instabilitet, som slutade när Kenneth MacAlpine kom till makten.
De bevarade piktiska källorna för denna period är få och begränsar sig till kungalängder, av vilka originalen utfördes i början av 720-talet, och ett antal berättelser rörande grundandet av St Andrews, som då kallades Cennrígmonaid. Utanför Piktland är de främsta källorna irländska annaler, av vilka Ulster-annalerna och Tigernach-annalerna är de mest tillförlitliga. Dessa innefattar material från en annal som förvarades i klostret i Iona i Skottland. Óengus och pikterna förekommer emellanåt i walesiska källor, såsom Annales Cambriae, och oftare i northumbriska källor, av vilka de viktigaste är fortsättningen på Beda venerabilis krönika och Historia Regum Anglorum, som tillskrivs Symeon av Durham.
Pikterna var en av fyra politiska grupperingar i nordligaste delen av brittiska öarna i början av 700-talet. Piktland sträckte sig norrut från floden Forth, inklusive Orkneyöarna, Shetlandsöarna och Yttre Hebriderna. Före vikingatiden tycks den främsta makten i Piktland ha varit kungariket Fortriu.  Bland kända platser med hög status i Fortriu finns Burghead och Craig Phádraig vid Inverness. Piktland tycks ha haft endast en biskop, med säte i Rosemarkie.Från Forth söderut till floden Humber låg kungariket Northumbria. Det hade en gång varit den dominerande makten i Storbritannien och var fortfarande ett mäktigt rike, men när den gamla kungadynastin fick sitt slut med Osrics död 729 uppstod strid om tronen mellan rivaliserande familjer. Riket Mercias växande makt i söder var ett ytterligare problem för de northumbriska kungarna. Under större delen av Óengus regeringstid styrdes Northumbria av den skicklige kungen Eadberht Eating.Sydväst om Piktland fanns gaelerna i Dál Riata där kungatiteln var omstridd mellan Cenél Loairn i norra Argyll och Cenél nGabráin i Kintyre. År 723 abdikerade Selbach mac Ferchair som överhuvud för Cenél Loairn och kung av Dál Riata till förmån för sin son Dúngal, som störtades som kung av Dál Riata av Eochaid mac Echdach från Cenél nGabráin år 726. Dúngal och Eochaid var fortfarande i konflikt med varandra så sent som 731, då Dúngal brände Tarbert.Av den fjärde gruppen, britonerna i Alt Clut, senare kungariket Strathclyde, finns inte mycket spår i källorna. Kung Teudebur map Beli hade härskat från  Dumbarton Rock sedan 722, och fortsatte att göra det till sin död 752 då hans son Dumnagual efterträdde honom.
Enligt irländska genealogier var Óengus medlem av Eóganachta, en släkt med bas i  Munster. Han kom från en gren av släkten från ett område som kallades Circinn, och som vanligen förknippas med dagens Angus och Mearns. Hans ungdomstid är okänd. Óengus var medelålders då han hamnade i historien. Bland hans nära släkt fanns åtminstone två söner, Bridei (död 736) och Talorgan (död 782), och två bröder, Talorgan (död 750) och Bridei (död 763).Kung Nechtan son till Der-Ile abdikerade för att gå i kloster år 724 och blev fängslad av sin efterträdare Drest 726. Under 728 och 729 konkurrerade fyra kungar om makten i Piktland: Drest; Nechtan; Alpín, om vilken inte mycket är känt, och slutligen Óengus, som var anhängare till Nechtan, och kanske dennes erkände arvinge.Fyra slag som var tillräckligt stora för att bli beskrivna i irländska källor utkämpades 728 och 729. Alpín besegrades två gånger av Óengus, varefter Nechtan återkom till makten. År 729 utkämpades ett slag mellan Óengus och Nechtans fiender vid Monith Carno (traditionellt Cairn o' Mount, nära Fettercairn), där Óengus anhängare segrade. Nechtan återfick kungatiteln, troligen fram till sin död 732. Den 12 augusti 729 besegrade och dödade Óengus Drest på slagfältet vid Druimm Derg Blathuug, en plats som inte har kunnat identifieras.
På 730-talet stred Óengus mot Dál Riata, vars traditionella överherrar och beskyddare på Irland, Cenél Conaill, var kraftigt försvagade vid denna tid. En flotta från Dál Riata stred för Flaithbertach mac Loingsig, hövding över Cenél Conaill, i hans krig mot Áed Allán från Cenél nEógan, och led stora förluster år 733. Dál Riata styrdes av Eochaid mac Echdach från Cenél nGabráin som dog år 733, och kungalängderna är oklara om vem, om någon, som efterträdde honom som överkung. Cenél Loairn i norra Argyll styrdes av Dúngal mac Selbaig som Eochaid hade avsatt som överkung av Dál Riata på 720-talet. 
Strider mellan pikterna, ledda av Óengus son Bridei, och Dál Riata, ledda av Talorgan mac Congussa, upptecknades 731. År 733 berättas att Dúngal mac Selbaig "vanhelgade helgedomen på Tory Island när han släpade ut Bridei från den." Dúngal, som tidigare blivit avsatt som överkung av Dál Riata, störtades som kung av Cenél Loairn och efterträddes av sin kusin Muiredach mac Ainbcellaig.År 734 överlämnades Talorgan mac Congussa av sin bror till pikterna som dränkte honom. Talorgan son till Drostan tillfångatogs nära Dún Ollaigh. Han verkar ha varit kung av Atholl, och dränktes på Óengus order 739. Dúngal var också ett mål det året. Han blev sårad, det oidentifierade fortet Dún Leithfinn förstördes och han "flydde till Irland, för att vara utom räckhåll för Óengus."Annalerna nämner en andra kampanj av Óengus mot Dál Riata 736. Dúngal, som hade återvänt från Irland, och hans bror Feradach, tillfångatogs och sattes i kedjor. Forten Creic och Dunadd intogs. Muiredach av Cenél Loairn hade inte mer framgång, och besegrades med stora förluster av Óengus bror Talorgan, möjligen vid Loch Awe. En sista kampanj 741 ledde åter till nederlag för Dál Riata. Detta nedtecknades i Ulster-annalerna som Percutio Dál Riatai la h-Óengus m. Forggusso, "förgörandet av Dál Riata av Óengus, son till Fergus". Med detta försvinner Dál Riata från dokumenten i en generation.Det kan hända att Óengus var inblandad i krig på Irland, kanske stridande på Áed Alláns sida eller mot honom som allierad till Cathal mac Finguine. Bevisningen för sådan inblandning är begränsad. Det som finns är Óengus son Brideis närvaro på Tory Island, vid Donegals nordvästkust, 733, nära de land som tillhörde Áed Alláns fiende Flaithbertach mac Loingsig. Mer ovisst omnämns i Irlands fragmentariska annaler närvaron av en piktisk flotta från Fortriu som strider för Flaithbertach år 733 istället för emot honom.
År 740 omnämns ett krig mellan pikterna och northumbrierna, under vilket Æthelbald, kungen av Mercia, drog fördel av Eadberht av Northumbrias frånvaro till att härja hans områden, och möjligen bränna York. Orsakerna till kriget är oklara, men det har föreslagits att det hade samband med dödandet av Earnwine son till Eadwulf på order av Eadberht. Earnwines far hade levt i exil i norr efter sitt nederlag i inbördeskriget 705-706 och det kan hända att Óengus, eller Æthelbald, eller båda, hade försökt insätta honom på Northumbrias tron. 
Slag mellan pikter och britonerna från Alt Clut, eller Strathclyde, omnämns för år 744 och åter 750, då Kyle erövrades från Alt Clut av Eadberht av Northumbria. Slaget mellan britoner och pikter år 750 omnämns ha skett vid en plats kallad Mocetauc (kanske Mugdock, nära Milngavie), där Óengus bror Talorgan dödades. Efter nederlaget 750 omnämner Ulsterannalerna "borttynandet av Óengus suveränitet". Detta tros syfta på att Áed Find, son till Eochaid mac Echdach, kom till makten i hela eller en del av Dál Riata, och förkastade Óengus överherravälde.Till skillnad från den okomplicerade berättelsen om anfallen mot Dál Riata har ett antal olika tolkningar föreslagits för förhållandena mellan Óengus, Eadberht och Æthelbald under perioden från 740 till 750. Ett förslag är att Óengus och Æthelbald var allierade mot Eadberht, eller till och med att de utövade ett gemensamt styre över Storbritannien, eller ett bretwaldaskap, där Óengus tog upp tribut norr om floden Humber och Æthelbald söder därom. Detta bygger till stor del på ett förvirrat stycke i Symeon av Durhams Historia Regum Anglorum, och det har mer nyligen föreslagits att den tolkning som gjordes av Frank Stenton—att detta är grundat på ett fel i texten och att Óengus och Æthelbald inte var inbegripna i något slags samfällt överherravälde—är den korrekta.
År 756 omnämns Óengus driva fälttåg tillsammans med Eadberht av Northumbria. Fälttåget beskrivs som följer: I år 756 av Herrens inkarnation ledde kung Eadberht i det artonde året av sin regeringstid, och Unust, kung av pikterna, arméer mot staden Dumbarton. Och därav kapitulerade britterna, på den första dagen i augusti månad. Men på den tionde dagen i samma månad gick nästan hela armén som han ledde från Ouania till Niwanbirig under.
Att Ouania är Govan är nu tämligen säkert, men Newanbirigs läge är mindre säkert. Fastän det finns väldigt många orter med namnet Newburgh, är Newburgh-on-Tyne nära Hexham den plats som oftast föreslås. En alternativ tolkning av händelserna 756 har framförts: den identifierar Newanbirig med Newborough vid Lichfield i riket Mercia. Ett nederlag där för Eadberht och Óengus av Æthelbalds mercier skulle stämma överens med påståendet i legenderna om grundandet av Saint Andrews att en kung vid namn Óengus son till Fergus grundade kyrkan där som en tacksägelse till Sankt Andreas för att ha räddat honom efter ett nederlag i Mercia.
Historien om grundandet av kuststaden St Andrews, ursprungligen Cennrígmonaid, är inte samtida och kan innehålla många påhitt. De irländska annalerna rapporterar att "Tuathalán, abbot av Cinrigh Móna" har avlidit år 747, vilket gör det säkert att St Andrews hade grundats före den tidpunkten, troligen av Óengus eller av Nechtan son till Der-Ilei. Det antas allmänt att St Andrews-sarkofagen utfördes på uppdrag av Óengus. Senare generationer kan ha sammanflätat denne kung Óengus med 800-talskungen med samma namn. Valet av David som modell är, som Alex Woolf noterar, lämpligt: David var också usurpator.Sankt Andreas-kulten kan ha kommit till Piktland från Northumbria, liksom kulten av  Sankt Petrus som hade gynnats av Nechtan, och i synnerhet från klostret i Hexham som var tillägnat Sankt Andreas. Denna synbara förbindelse med den northumbriska kyrkan kan ha efterlämnat skriftligt vittnesbörd. Óengus, liksom hans efterträdare och antagna släktingar Caustantín och Eógan, är framträdande omnämnd i Liber Vitae Ecclesiae Dunelmensis, en lista över ungefär 3 000 gynnare som fick böner lästa för sig i religiösa institutioner som hade förbindelser med Durham.
Óengus dog år 761, "troligen över sjuttio år gammal, … den dominerande personen i politiken i norra Storbritannien" Hans död rapporteras i den vanliga korthuggna stilen av annalskrivarna, förutom den som fortsätter efter Beda i Northumbria, möjligen med hjälp av en källa från Dál Riata, som skrev: Óengus, kung av pikterna, dog. Från början av sin regeringstid ända fram till slutet utförde han blodiga brott, som en tyrannisk slaktare. Enligt kungalängderna i den piktiska krönikan efterträddes han av sin bror Bridei. Hans son Talorgan blev senare kung och är den förste sonen till en piktisk kung som man känner till har blivit kung.Följande irländska prosadikt från 800-talet från  Book of Leinster förknippas med Óengus:
God den dag då Óengus tog Alba,bergiga Alba med dess starka hövdingar;han förde strid till befästa städer,
Att utvärdera Óengus är problematiskt, inte minst eftersom annalkällorna ger mycket lite information om Skottland under de följande generationerna. Hans synbara förbindelser med Irland är ytterligare ett av de många argument som utmanar idén att "gaeliseringen" av östra Skottland började under Kenneth I:s tid. Det finns goda skäl att tro att processen började före Óengus regeringstid. Många av de piktiska kungarna fram till Eógan mac Óengusas död 839 tillhörde Óengus familj, i synnerhet Fergus söner på 800-talet, Caustantín och Óengus.Den mängd information som har överlevt rörande Óengus jämfört med andra piktiska kungar; hans gärningars natur, den geografiska utbredningen och hans regeringstids längd samverkar till att göra kung Óengus till en av de mest betydelsefulla härskarna under den tidiga medeltiden på Brittiska öarna.
Den här artikeln är helt eller delvis baserad på material från engelskspråkiga Wikipedia, Óengus I, 23 mars 2007. Där anges följande källor:
se även externa länkar nedan för onlineupplagor.Anderson, Alan Orr, Early Sources of Scottish History AD 500 to 1286, Volume One. Omtryckt, med korrigeringar av Marjorie O. Anderson, Stamford: Paul Watkins, 1990. ISBN 1-871615-03-8
Anderson, Alan Orr, Scottish Annals from English Chroniclers A.D. 500–1286. London: D. Nutt, 1908.
Beda Venerabilis, Ecclesiastical History of the English People. Översatt av Leo Sherley-Price, reviderad av R.E. Latham, red. D.H. Farmer. London: Penguin, 1990. ISBN 0-14-044565-X
Anderson, Marjorie Ogilvie, Kings and Kingship in Early Scotland. Scottish Academic Press, Edinburgh, reviderad upplaga 1980. ISBN 0-7011-1604-8
Bannerman, John. "The Scottish Takeover of Pictland and the relics of Columba" i Dauvit Broun och Thomas Owen Clancy (red.) Spes Scotorum: Saint Columba, Iona and Scotland. Edinburgh: T. & T. Clark, 1999 ISBN 0-567-08682-8
Broun, Dauvit. "Pictish Kings 761–839: Integration with Dál Riata or Separate Development" i Sally Foster (red.) The St Andrews Sarcophagus: A Pictish masterpiece and its international connections. Dublin: Four Courts Press, 1998. ISBN 1-85182-414-6
Charles-Edwards, T.M., "'The Continuation of Bede', s.a. 750: High-Kings of Tara and 'Bretwaldas'", i Alfred P. Smyth (red.), Seanchas: Studies in Early Medieval Irish Archaeology, History and Literature in Honour of Francis J. Byrne, Dublin & Portland: Four Courts Press, 2000. ISBN 1-85182-489-8
Clancy, Thomas Owen. "Caustantín son of Fergus (Uurgust)" i M. Lynch (red.) The Oxford Companion to Scottish History. Oxford & New York: Oxford UP, 2002. ISBN 0-19-211696-7
Foster, Sally. "Discovery, Recovery, Context and Display." i Sally Foster (red.) op. cit.
Foster, Sally. Picts, Gaels, and Scots: Early Historic Scotland. Second edition, London: Batsford, 2004. ISBN 0-7134-8874-3
Forsyth, Katherine. "Evidence of a lost Pictish source in the Historia Regum Anglorum" i Simon Taylor (red.) Kings, clerics and chronicles in Scotland, 500–1297: essays in honour of Marjorie Ogilvie Anderson on the occasion of her ninetieth birthday. Dublin: Four Courts Press, 2000. ISBN 1-85182-516-9
Henderson, George & Isabel Henderson. The Art of the Picts. London: Thames and Hudson, 2004. 0-500-23807-3
Henderson, Isabel. "Primus inter Pares: the St Andrews Sarcophagus and Pictish Sculpture" i Sally Foster (red.) op. cit.
Kirby, D.P. The Earliest English Kings. London: Unwin Hyman, 1991. ISBN 0-04-445692-1
MacLean, Douglas. "The Northumbrian Perspective" i Simon Taylor (red.) op. cit.
Woolf, Alex. "AU 729.2 and the last years of Nechtan mac Der-Ilei" i The Scottish Historical Review, Volume 85, Number 1. Edinburgh: Edinburgh University Press, 2006. ISSN 0036-9241
Woolf, Alex. "Dún Nechtain, Fortriu and the geography of the Picts" i The Scottish Historical Review, Volume 85, Number 2. Edinburgh: Edinburgh University Press, 2006. ISSN 0036-9241
Woolf, Alex. "Onuist son of Uurguist : tyrannus carnifex or a David for the Picts ?" i David Hill & Margaret Worthington (red.) Aethelbald and Offa : two eighth-century kings of Mercia (British Archaeological Reports, British series, no. 383). Oxford: Archaeopress, 2005. ISBN 1-84171-687-1
Yorke, Barbara. The Conversion of Britain: Religion, Politics and Society in Britain c. 600–800. London: Longman, 2006. ISBN 0-582-77292-3
CELT: Corpus of Electronic Texts på University College Cork, innefattar Ulster-annalerna, Tigernach-annalerna, Chronicon Scotorum och genealogier från Rawlinson B 502
Bede's Ecclesiastical History and the Continuation of Bede (pdf), på CCEL, engelsk översättning av A.M. Sellar
The Rolls edition of the Brut y Tywyssogion (pdf) på Stanford University Library
Offentliga toaletter i Stockholm – så kallade allmänna bekvämlighetsinrättningar – stadgades i en förordning första gången år 1792. Då inrättades sammanlagt tre allmänna, av staden skötta avträden: på Kornhamnstorg, på Packartorget (nuvarande Norrmalmstorg) och vid latrinuppsamlingsplatsen på Stadsgården.
På 1840-talet fanns ett femtontal offentliga bekvämlighetsinrättningar. På 1870-talet ökade staden antalet offentliga toaletter genom att privatpersoner fick hyra toalettlokaler och göra dessa tillgängliga för allmänheten mot en viss avgift. Kring 1885 fanns 17 offentliga, bevakade toaletter som kallades "kabinetter" och samtidigt omkring 70 allmänna urinoarer i staden.
Antalet bevakade kabinetter har varierat genom tiderna. 1885 fanns det 17, 1930 fanns det 14, 1960 fanns det 32 och 1987 hade de minskat till 14. År 2011 fanns ett drygt hundratal offentliga toaletter i Stockholms innerstad, inklusive de på Djurgården. Då ingår både mynttoaletter och sådana med bevakning. I ett samarbetsprojekt mellan Stockholms stad och tillverkaren av den reklamfinansierade och helautomatiska "pelartoaletten" prövas för närvarande (2011) gratis inträde till dessa toaletter.
Stockholms äldsta, i drift varande urinoar placerades 1890 vid Källargränd intill Börshuset och där står den än idag. Nyaste sättet att betala toalettbesöket är via sin mobiltelefon genom att öppna dörren med ett så kallat SMS-lås. Idag är det Trafikkontoret som har ansvar för Stockholms offentliga toaletter.
I det medeltida Stockholm var behovet av offentliga avträden inte särskilt stort. Att anordna avträden och sköta renhållningen var den enskildes angelägenhet. Latrintunnor var okända och sina behov uträttade man i en grävd grop på bakgården. Ibland fanns en överbyggnad i form av ett enkelt skjul över gropen. Mycket latrin hamnade direkt på gatan. I Stockholms tänkebok för år 1551 står det bland annat att en deltagare i ett dryckeslag uträttade sina behov genom ett fönster och därvid ramlade ner på gatan och slog ihjäl sig.Ett gammalt önskemål var att avträden för allmänheten helst skulle anordnas över rinnande vatten, alltså en sorts medeltida vattenspolningstoalett. Troligen fanns sådana även i Stockholm. Där det fanns avträden användes de av flera familjer och möjligen även av allmänheten. I och med att staden växte fick man överge ambitionen med rinnande vatten. Genom att Stockholm fick allt fler invånare ökade även behovet av att införa allmänna, av staden skötta så kallade bekvämlighetsinrättningar. Det skulle dock dröja till slutet av 1700-talet innan offentliga, av staden skötta avträden inrättades.
Enligt en förordning från 1792 stadgades att allmänna avträden skulle finnas i anslutning till vart och ett av de tre "budningskontoren" för avträdesrenhållningen. Dessa fanns på Kornhamnstorg, Packartorget (nuvarande Norrmalmstorg) och vid latrinuppsamlingsplatsen på Stadsgården.År 1809 kom ett reglemente att entreprenören som skötte latrinhämtningen även skulle ta hand om skötseln av de allmänna avträdena. Reglementet preciserade att de skulle "dagligen sopas och snygge hållas samt med tillräcklige käril till ombyte [skulle] vara försedde". Kring 1840-talet fanns ett femtontal offentliga bekvämlighetsinrättningar i Stockholm och sammanlagt transporterades cirka 15 000 kärl årligen från dessa inrättningar.På 1870-talet ökade staden antalet bekvämlighetsinrättningar genom att privatpersoner fick hyra toalettlokaler och göra dessa tillgängliga för allmänheten mot en viss avgift. Det var det nygrundade Vattenverket som hade ansvaret för inrättningarna, som även kallades kabinett. En årshyra för ett kabinett med två avdelningar kunde gå på 1200 kronor, men då tillhandahöll staden gratis gas och vatten. Kabinetterna placerades där många människor vistades, exempelvis i ansluning till stadens hamnar och större torg.
Tillträdet för allmänheten var 10 öre för klosett, 5 öre för tvål och 10 öre för lokala telefonsamtal. 1915 höjdes avgiften till 15 öre för klosett.En större urinoar av järn sattes upp 1879 på Fängelsegränd (sannolikt en del av dagens Rådhusgränd) och på Källargränd intill Börshuset ställdes 1890 en urinoar som fortfarande finns kvar. Den är cylindrisk med konformat tak och ett guldmålat klot på toppen. I ögonhöjd finns en vacker färglagd blomstergirlang. Urinoaren, som renoverades och moderniserades på 1980-talet, är stadens äldsta fortfarande i drift varande bekvämlighetsinrättning.I staden anordnades allt fler urinoarer; 1880 kom den så kallade "parisermodellen" som var avskärmad bara mellan vad och axel. Kring 1885 fanns 17 kabinetter och omkring 70 allmänna urinoarer i staden. För att undvika luktproblem i urinoarerna sommartid renhölls dessa genom kontinuerlig vattenspolning.
År 1911 övertog Stockholms renhållningsverk ansvaret med att rengöra urinoarer och toaletter, och från 1919 upphörde vattenverkets befattning med stadens bekvämlighetsinrättningar. År 1944 överfördes hela verksamheten med bekvämlighetsinrättningarna till Stockholms renhållningsavdelning. Idag (2011) är det Trafikkontoret som har ansvar för Stockholms offentliga toaletter.
Allmänheten var inte alltid nöjd med stadens ringa antal offentliga toaletter och många ansåg att myndigheterna visade för lite intresse och handlingskraft. Även den dåliga skyltningen kritiserades, och kvinnorna var upprörda över att de blev missgynnade med tanke på det stora antalet urinoarer (enbart för män) och det ringa antalet kabinetter (för män och kvinnor). För att sätta tryck på politikerna lämnades 1920 en motion av socialdemokratiska kvinnor till stadsfullmäktige om gratis klosettrum för kvinnor. I motionen ingick ett brev av Sveriges första kvinnliga läkare, Karolina Widerström där hon intygade att "blåsans överfyllnad hos kvinnor och män kan förorsaka plågsamma symtom" samt att kommunen bör inrätta avgiftsfria bekvämlighetsinrättningar för kvinnor. Det skulle dock dröja ytterligare fem år innan gatukontoret begärde medel för att successivt ordna nya allmänna toaletter.Även klotterproblemet i offentliga toaletter uppmärksammades tidigt. Det illustrerar ett brev av den 20 maj 1916 från Karl Fries i Kristliga Föreningen av Unge Män (KFUM) i Stockholm till rådmannen och ordföranden i drätselnämndens 2:a avdelning. Fries menade bland annat att "…insidorna av dessa [bekvämlighetsinrättningar] äro ofta vanprydda med ytterst obscena ritningar eller inskrifter, vidriga att iakttaga för den som icke har smak för sådant och utan tvivel innebärande en skadlig äggelse för sådana, vilkas sinnen äro tillgängliga för dylika intryck". Han tyckte att väggarnas insidor borde målas om "en gång var eller varannan månad". Brevet finns bevarat på Stockholms stadsmuseum.
För att minska den höga driftskostnaden för bevakade toalettanläggningar infördes 1955 det så kallade kioskkabinettet. Toaletten uppfördes i anslutning till en kiosk, där betjäningen kunde öppna toalettdörren för den nödige med ett elektriskt lås eller lånade ut en nyckel. Kioskpersonalen behövde inte stå för rengöring och underhåll, det skötte staden. Det första kioskkabinettet öppnade vid Fridhemsplan och snart följde flera efter, ofta intill tunnelbanestationer. Under 1970-talet avvecklades kioskkabinetterna och ersattes av myntkabinetter. Vid början av 1980-talet fanns bara mynttoaletter utöver de få bevakade anläggningarna.För att lösa toalettproblemet där större mängd människor tillfälligt vistades inköptes 1955 den första toalettvagnen, som var tio meter lång och innehöll dam- och herrtoalett samt vaktrum. År 1970 hade staden 20 sådana vagnar som ambulerade mellan olika parker för stadens egna arrangemang eller hyrdes ut till konserter, mässor och liknande. Numera löser arrangörer för större tillställningar även toalettfrågan med inhyrda Bajamajor eller liknade mobila anordningar.
Antal bevakade kabinetter har varierat genom tiderna; 1885 fanns det 17, 1930 fanns det 14, 1960 fanns det 32 och 1987 hade de minskat till 14. Bevakningen sköttes huvudsakligen av kvinnor och i folkmun fick de snart fantasifulla yrkesbeteckningar som pottmamsell och lorthusblomma, medan deras manliga kollegor fick heta kabinettskammarherrar eller kurfurstar.Idag (2011) finns ett drygt hundratal offentliga toaletter i Stockholms centrala delar och på Djurgården. Då ingår både automatiska mynttoaletter och sådana med bevakning. Även i vissa varuhus och bibliotek finns offentliga toaletter, likaså i exempelvis Stockholms centralstation och T-centralen. På T-centralens 2011 nybyggda toalettanläggning finns skötbord även på herravdelningen.En del offentliga toaletter är säsongsöppna, såsom toaletter vid offentliga strandbad. Andra är halvoffentliga, exempelvis i butiker, restauranger, biografer och teatrar där man i regel måste vara kund respektive besökare för att få använda dem.
De äldsta fristående urinoarerna utfördes av trä och tjärades invändigt. På 1800-talets slut byggdes fristående bekvämlighetsinrättningar med väggar och skärmväggar av gjutjärn respektive präglad plåt. Även Stockholms äldsta kvarvarande urinoar vid Börshuset har denna konstruktion. Redan omkring 1917 började man med väggar av betong eller skiffer som impregnerades med en vätska som kallades urinol. År 1927 kom speciella plattor tillverkade i Tyskland som var formade för att kunna användas till väggar, rännor och golv. Hygienen kunde förbättras ytterligare genom att utsatta delar i en toalettanläggning kläddes med kakel- eller klinkerplattor. Från och med 1955 kom även rostfri stålplåt som beklädnadsmaterial.Stockholms fristående bekvämlighetsinrättningar gavs i första hand ett funktionellt utförande, men det finns även en del mycket konstnärligt genomarbetade anläggningar. Till dem räknas kabinettet i Vasaparken som uppfördes 1910 och hade bevakning. Det har ett säteritak täckt med glaserat taktegel, och fasaderna är klädda med träpanel i olika riktningar. Byggnaden är numera upprustad men inte längre toalett utan sommarcafé.I slutet på 1960-talet kom den funktionalistiska sexkantiga urinoaren av betongelement och dörr i rostfri plåt. Två eller flera av dessa sexkant-kurar kunde sammanbyggas till större grupper. Några exemplar finns ännu kvar, exempelvis vid Tegnérlunden och i Polishusparken.
I Stockholm finns även en offentlig toalett som ingår i ett Unesco-världsarv. Det rör sig om arkitekten Sigurd Lewerentz’ sista bidrag från 1960–61 till Skogskyrkogården och är en toalett- och vaktbyggnad. Toaletten står intill det nästan fyrtio år äldre Uppståndelsekapellet (även det ritat av Lewerentz) och ingår därmed i världsarvet. Den lilla byggnaden med pulpettak är gestaltad i brutalistisk stil. Byggnadens fasader är utförda i rött tegel med grova fogar.
I Stockholm förekommer en ofta använd typ av mynttoalett, den så kallade stadstoaletten med produktnamnet Paragon formgiven av Bo Castenfors och tillverkat av Danfo. Paragons väggar är klädda med grön/svartemaljerade plåtpaneler på utsidan och lättrengörligt plastlaminat på insidan. Toalettstolen och tvättställ med stänkskydd är tillverkade av rostfri stålplåt. Spolningen sker helautomatiskt via dörrlåset. Stadstoaletten innehåller en handikapptoalett (med myntöppning för dörren) på ena kortsidan och en urinoar (gratis) på andra kortsidan. Ett besök på toalettsidan kostar fem kronor (2011). För närvarande finns ett 30-tal stadstoaletter av typ Paragon.
En annan förekommande toalett är "pelartoaletten" som tillverkas av franska JCDecaux. Toaletten har plats för reklamaffischer och är reklamfinansierad. Man prövar för närvarande (2011) gratis inträde till några av dessa pelartoaletter. Än så länge är det en försöksverksamhet och ett samarbetsprojekt mellan Stockholms stad och tillverkaren. Pelartoaletten rengör automatiskt toalettsits och golv efter varje besök och toaletten är uppkopplad 24 timmar om dygnet mot en driftcentral som ser till att driften hela tiden underhålls med säkerhet och hygien. Det finns för närvarande 18 sådana pelartoaletter. Pelartoaletten är dock inte tillgänglighetsanpassad för rullstolsburna personer, och Trafikkontoret har för avsikt att samtliga offentliga toaletter som inte uppfyller handikapporganisationernas krav och kraven i skriften Stockholm – en stad för alla skall bytas ut.JCDexaux har vunnit en upphandling där de utlovat 70 nya självrengörande toaletter. Dock har bara ett mindre antal av dessa toaletter uppförts.
Att hitta en offentlig toalett i Stockholm när man behöver det går numera med modern kommunikationsteknik genom appen Toahjälpen. Det är bland annat Riksförbundet för mag- och tarmsjuka som står för framtagningen av appen Toahjälpen, som finns för gratis nedladdning till en smartphone.Nyaste sättet att betala toalettavgiften är via sin mobiltelefon som möjliggör att öppna dörren med ett SMS-lås. Eftersom inga pengar hanteras slipper ägaren kostnaderna för vandalisering, stöld och tömning.
Dufwa, Arne; Pehrson, Mats, red (1989). Stockholms tekniska historia. 4, Snöröjning, renhållning, återvinning. Monografier utgivna av Stockholms stad, Stockholms tekniska historia. Solna: Seelig. Libris 513279. ISBN 91-7031-014-9 (inb.) 
Ahlin, Janne (1985). Sigurd Lewerentz, arkitekt. Stockholm: Byggförlaget i samarbete med Arkitekturmuseet. Libris 7746262. ISBN 91-85194-63-8 
Tilander, Gunnar (1984). Stång i vägg och hemlighus : kulturhistoriska glimtar från mänsklighetens bakgårdar. Fabel.

Oljeskiffer är ett samlingsnamn för olika sedimentära bergarter som innehåller kolväten. Oljeskiffer innehåller kerogen, en fast blandning av organiska föreningar, från vilket flytande kolväten kan utvinnas med olika tekniker. Trots namnet är oljeskiffer inte nödvändigtvis det samma som bergarten skiffer. Dess organiska material, kerogen, skiljer sig väsentligt från petroleum (råolja). Att omvandla kerogen till en användbar form är dyrare och innebär en större negativ miljöpåverkan än förädling av råolja. Fyndigheter av oljeskiffer förekommer i hela världen, varav stora mängder finns i USA. De globala fyndigheterna uppskattas motsvara mellan 450 och 520 miljarder kubikmeter utvinningsbar olja.Oljeskifferns kerogen är i fast form, men genom den kemiska processen pyrolys kan det omvandlas till syntetisk råolja i flytande form. Pyrolys innebär att oljeskiffer upphettas till en så hög temperatur att det sönderfaller och flyktiga ämnen avges. En del av dessa gaser kan kondenseras och destilleras till en petroleum-liknande skifferolja. Skifferoljan kan anses vara en form av icke-konventionell olja. De gaser som inte kan kondenseras kan i stället brännas. Oljeskiffer kan också brännas direkt som ett lågvärdigt bränsle för elproduktion och uppvärmning, eller användas som råvara i kemikalie- och byggmaterialstillverkning.Oljeskiffer har fått uppmärksamhet som energikälla då priset på konventionella oljekällor har ökat, och den även kan säkra vissa områdens oberoende från externa energileverantörer. Samtidigt förknippas utvinning och förädling av oljeskiffer med en rad olika miljöfrågor, relaterade till markanvändning, avfallshantering, vattenanvändning, hantering av avloppsvatten och luftföroreningar.  Estland och Kina har väletablerade oljeskifferindustrier. Även Brasilien, Tyskland, Israel och Ryssland använder oljeskiffer.
Oljeskiffer består av sedimentära bergarter rika på organiska ämnen, vilket innebär att den tillhör gruppen av sapropelbränslen.
Den skiljer sig från bitumen-haltiga bergarter som oljesand och bergarter vid petroleumreservoarer, huminkol och kolhaltig skiffer. Eftersom oljesand härstammar från den biologiska nedbrytningen av olja, är oljeskiffer ämnen vars kerogen ännu inte har förvandlats till petroleum av hög värme och högt tryck.
Kol innehåller en högre andel av organiskt material än oljeskiffer. Kommersiella kvaliteter av oljeskiffer består av mineraler och cirka 13–23 % organiska ämnen. Samtidigt har det organiska materialet i oljeskiffer ett väte/kol (H/C) förhållande som är cirka 1,2 - 1,8 gånger lägre än för olja och omkring 1,5–3 gånger högre än för kol.Oljeskiffer har ingen tydlig geologisk definition eller exakt kemisk formel. Olika oljeskiffrar varierar mycket vad gäller mineralinnehåll, kemisk sammansättning, ålder, typ av kerogen och fyndighetens historia. 
Ådror av oljeskiffer har inte alltid skarpa gränser och det kolhaltiga innehållet varierar. Skotsk oljeskiffer uppvisar ofta en övergång från inget kolhaltigt innehåll, till en uppsättning av olika kolhaltiga innehåll, och tillbaka till icke-kolhaltig skiffer. Som en tumregel kan sägas att ju bättre oljeskiffer, desto mera chokladbrun färg och desto träigare ljud när berget slås med en hammare.
De organiska komponenterna i oljeskiffer härstammar från flera typer av organismer, såsom rester av alger, sporer, pollen, löv samt andra celldelar och fragment från träd och andra växter. 
Vissa fyndigheter innehåller betydande mängder fossil, bland annat finns Messels gruva i Tyskland på Unescos världsarvslista. Mineralfraktionen i oljeskiffer omfattar olika finkorniga silikater och karbonater.Geologer klassificerar oljeskiffrar enligt deras sammansättning som karbonat-rika, silikat-rika eller ”cannel”.
En annan metod, känd som van Krevelen-diagrammet, anger kerogentyp enligt väte-, kol- och syreinnehållet i det ursprungliga organiska materialet. Den vanligaste klassificeringen utvecklades dock mellan 1987 och 1991 av Adrian C. Hutton vid University of Wollongong, och använder petrografiska termer hämtade från kolterminologin. Denna klassificeringsmetod anger oljeskiffrar enligt var biomassan ursprungligen lagrades – på land, på sjöbotten eller på havsbotten. 
Huttons klassificeringsmetod har visat sig vara användbar vid uppskattningar av utbyte av och sammansättning hos utvunnen olja.
Experter skiljer mellan "resurser" och "reserver" av oljeskiffer. "Resurser" kan syfta på alla oljeskiffertillgångar medan "reserver" har en snävare definition. Reserver är de förekomster från vilka olja kan utvinnas ekonomiskt med befintlig teknik. Eftersom utvinningstekniken utvecklas hela tiden, utgör "reserver" alltid uppskattningar.  
Även om oljeskiffer-resurser finns i många länder, har endast 33 länder kända fyndigheter av möjligt ekonomiskt värde.
Väl utforskade fyndigheter, som potentiellt skulle kunna räknas som reserver, är bland andra Green River Formation-fyndigheterna i västra USA, fyndigheter i Queensland, Australien, fyndigheter i Sverige och Estland, El-Lajjun-fyndigheten i Jordanien, samt fyndigheter i Frankrike, Tyskland, Brasilien, Kina, södra Mongoliet och Ryssland. Dessa fyndigheter har gett upphov till förväntningar om utvinning av minst 40 liter av skifferolja per ton skiffer, med hjälp av Fischer-analysen.En uppskattning från 2005 anger världens totala resurser av oljeskiffer till 411 gigaton. Det är tillräckligt för att producera mellan 2,8 och 3,3 biljoner fat (520 km3) olja. Detta överstiger världens påvisade petroleumreserver, som uppskattas till 1,317 biljoner fat (209,4×109 m3) (1 januari 2007).
Världens största fyndigheter finns i USA i Green River basin, som täcker delar av Colorado, Utah och Wyoming. Ungefär 70% av dessa resurser finns på federalt ägd eller kontrollerad mark. 
USA:s fyndigheter utgör 62 % av världens resurser. USA, Ryssland och Kina står tillsammans för 86 % av världens oljeskiffertillgångar. Dessa siffror är preliminära, eftersom flera fyndigheter ännu inte har undersökts eller analyserats.  Vissa anser att fyndigheter i nordvästra Kina, som tidigare inte tagits med i beräkningarna, kan vara i samma storleksklass som Green River-fyndigheten.
Människan har använt oljeskiffer som bränsle sedan förhistorisk tid, eftersom den i allmänhet brinner utan någon speciell behandling.
Modern industriell gruvdrift inleddes 1837 i Autun, Frankrike, följt av exploatering i Skottland, Tyskland och flera andra länder.
Verksamheten under 1800-talet var inriktad på tillverkning av fotogen, lampolja och paraffin för att förse den växande efterfrågan på belysning som uppstod under den industriella revolutionen. Eldningsolja, smörjmedel och ammoniumsulfat har också producerats.
Oljeskifferindustrin expanderade omedelbart före första världskriget på grund av begränsad tillgång till konventionella petroleumresurser och massproduktion av bilar och lastbilar, som orsakade en ökning av bensinförbrukningen
I Sverige utnyttjades alunskifferfyndigheter vid Kvarntorp i Kumla kommun under andra världskriget. Man kom upp i en årsproduktion av 100 000 kubikmeter olja och utvinningen höll på till 1966. Även om de estniska och kinesiska oljeskifferindustrierna fortsatte att växa efter andra världskriget, övergav de flesta andra länder sina projekt på grund av de höga kostnaderna för bearbetning och tillgång till billigare olja. 
Efter oljekrisen 1973 nådde världsproduktionen av oljeskiffer sin höjdpunkt på 46 miljoner ton år 1980 för att sjunka till cirka 16 miljoner ton år 2000, på grund av konkurrens från billiga konventionella petroleumprodukter på 1980-talet.  1982 avbröt Exxon oljeskifferprojekt i Colorado på grund av låga oljepriser, vilket orsakade en lokal ekonomisk kris i området. 1986 avskaffade USA:s president Ronald Reagan landets program för utveckling av syntetiska flytande bränslen.I början av 2000-talet blåstes nytt liv i den globala oljeskifferindustrin. Bland annat började myndigheterna i USA uppmuntra utvinning av oljeskiffer och oljesand på federal mark.
År 2008 använder industrin oljeskiffer i Brasilien, Kina, Estland och i viss mån i Tyskland, Israel och Ryssland. Flera andra länder har börjat utvärdera sina reserver eller har byggt experimentella anläggningar, medan andra har avvecklat sin skifferindustri. Oljeskiffer används för oljeproduktion i Estland, Brasilien och Kina, för elproduktion i Estland, Kina, Israel och Tyskland, för produktion av cement i Estland, Tyskland och Kina, och för användning i den kemiska industrin i Kina, Estland och Ryssland. År 2005 stod dock Estland ensamt för omkring 70% av världens oljeskifferproduktion.Rumänien och Ryssland har tidigare använt oljeskiffer som bränsle i kraftverk, men har nu antingen stängt dem eller bytt till andra bränslen som naturgas. Jordanien och Egypten planerar att bygga kraftverk som eldas med oljeskiffer, medan Kanada och Turkiet planerar att bränna oljeskiffer tillsammans med kol för elproduktion. Oljeskiffer är det viktigaste bränslet för kraftproduktion endast i Estland, där oljeskifferkraftverket i Narva stod för 95 % av elproduktionen under 2005.
Exploatering av oljeskiffer innebär oftast gruvdrift följd av transport, varefter bränslet bränns direkt för produktion av elektricitet eller ytterligare bearbetas. När fyndigheterna ligger nära ytan kan de exploateras genom dagbrott. Underjordisk gruvdrift kräver inte att lika mycket av det översta materialet tas bort.Utvinningen av de användbara delarna av oljeskiffer sker vanligtvis ovan mark (ex situ-bearbetning), men med flera nya tekniker kan detta utföras under jorden ("på plats", on-site eller in situ-behandling). I båda fallen omvandlas kerogenet i oljeskiffret genom pyrolys till syntetisk råolja och brännbar gas. I de flesta processer upphettas skiffern i en syrefri miljö till en temperatur då kerogen sönderfaller (pyrolyserar) till gas, kondenserbar olja och en fast återstod. Detta sker vanligtvis mellan 450 °C och 500 °C. Sönderfallet börjar redan vid 300 °C men framskrider snabbare och sker mera fullständigt vid höga temperaturer.Under in situ-bearbetning upphettas oljeskiffer under jorden. Sådana processer kan potentiellt få ut mer olja från ett visst område än ex-situ-processer, eftersom de kan få tillgång till material på större djup än marknära gruvor.Flera bolag har patenterade metoder för in situ-pyrolys med retort. De flesta av dessa metoder är fortfarande på experimentstadiet. Man kan skilja mellan egentliga in situ-processer och modifierade in situ-processer. Egentliga in situ-processer kräver inte brytning av oljeskiffer. I modifierade in situ-processer förs dock en del av oljeskiffern till ytan för pyrolys i en retort, varvid pyrolysgaserna kan utnyttjas för sprängning.Det finns hundratals patent för retortering av oljeskiffer, men endast tiotals har testats och endast ett fåtal finns idag i kommersiell användning.
Oljeskiffer kan användas som bränsle för värmekraftverk, där oljeskiffern förbränns och värmen driver en ångturbin. Kraftverken kan vara kondenskraftverk, som endast producerar elektricitet, eller kraftvärmeverk, som producerar både el och fjärrvärme. Betydande oljeskifferkraftverk finns i Estland, med en kapacitet på 2,967 megawatt (MW), Israel (12.5 MW), Kina (12 MW) och Tyskland (9.9 MW).Vid sidan av användningen som bränsle kan oljeskiffer också användas vid produktion av specialkemikalier, kolfibrer, adsorbent-kol, kimrök, fenoler, plaster, lim, garvmedel, mastix, asfalt, cement, tegel, byggnadselement, marktillsatser, gödsel, stenull, glas och farmaceutiska produkter. Användning för dessa ändamål är dock oftast på experimentell nivå och sker främst i liten skala. Vissa oljeskiffrar ger svavel, ammoniak, aluminium, natriumkarbonat, natriumvätekarbonat och uran som biprodukter vid utvinning av skifferolja. Mellan 1946 and 1952 användes oljeskiffer för uranproduktion i Sillamäe, Estland, och mellan 1950 and 1989 användes alunskiffer för samma ändamål i Sverige. Oljeskiffer har också fungerat som en ersättning för naturgas, men för närvarande (2008) är det inte ekonomiskt lönsamt att producera skiffergas för att ersätta naturgas.Olja som utvinns ur oljeskiffer kan inte direkt ersätta råolja i alla tillämpningar. Den kan innehålla högre koncentrationer av olefiner, syre och kväve än konventionell råolja. Vissa skifferoljor har högre halter av svavel och arsenik. Skifferolja från Green River kan till exempel ha svavelhalter från 0 % till 4,9 %, vilket exempelvis kan jämföras med den maximala svavelhalten på 0,42 % för standardoljan West Texas Intermediate. Svavelhalten i skifferolja från Jordanien kan stiga ändå upp till 9,5 %. 
Arsenikinnehållet är ett problem bland annat för olja från Green River-formationen, eftersom det ställer krav på omfattande vidarebehandling före raffinering till förädlade produkter.
Retortering ovan jord brukar ge skifferolja med högre densitet än olja producerade med in situ-processer. Skifferolja lämpar sig bäst för produktion av mellandestillat som 
fotogen, flygbränsle och dieselolja. Efterfrågan på dessa har stigit kraftigt under 1990- och 2000-talen. 
Raffineringsprocesser som krackning kan dock förvandla skifferolja till lättare kolväten som bensin.
Råoljeindustrin expanderade kraftigt under början av 1900-talet. Sedan dess har försök att utnyttja oljeskifferreserver endast lyckats då produktionen prismässigt har kunnat konkurrera med petroleum.
Enligt en undersökning utförd av amerikanska RAND Corporation är kostnaden produktion av ett fat skifferolja 70–95 USA-dollar ($440–600/m3), justerat till 2005 års priser. Kostnaden beräknades för en fullskalig anläggning som utnyttjar retortering i USA, och tar i beaktande variationer i kerogenhalt och -kvalitet. Priset på råolja borde med andra ord ligga högre än detta pris för att göra processen lönsam. Vidare tar undersökningen upp möjligheterna att kostnaderna kan minska efter att produktionen har kommit igång. Kostnaderna skulle successivt kunna sjunka till en nivå på 30–40 USA-dollar per fat ($190–250/m3) då en miljard fat har producerats.
Det finns verkliga exempel som stöder detta, bland annat producerar en anläggning i Alberta, vars teknik är tillräckligt mogen, tillräckligt stora mängder för att vara konkurrenskraftig. Den första generationen av en viss typ av anläggning är dock alltid svårast, såväl tekniskt som ekonomiskt.Royal Dutch Shell hävdar att deras in-situ-process i Colorado kunde bli konkurrenskraftig vid råoljepriser över 30 USA-dollar per fat ($190/m3), medan andra hävdar att extraktion till och med kan löna sig vid oljepriser under 20 USA-dollar per fat ($130/m3). 
För att få ut mera av retorteringsprocessen har vissa forskare undersökt processer där andra ämnen, till exempel plastavfall, pyrolyseras tillsammans med skifferolja.En publikation från 1972 i tidskriften Pétrole Informations (ISSN 0755-561X) förespråkade förvätskning av kol framom skifferoljeproduktion, på grund av lägre kostnader, större utbyte och mindre miljöpåverkan. Den angav produktionen av olja från kol till 650 liter olja per ton kol, medan endast 150 liter skifferolja skulle fås från ett ton oljeskiffer.Ett kritiskt mått på värdet av oljeskiffer ligger i förhållandet mellan energin som produceras vid användning oljeskiffer, och energin som krävs för all bearbetning tillsammans. En studie från 1984 uppskattade detta förhållande till 0,7–13,3, 
även om det hävdas att nuvarande processer under utveckling har ett förhållande mellan 3 och 10. Royal Dutch Shell har enligt egen utsago ett förhållande på tre till fyra för sin in-situ-process. 
Vattenbehov i produktionsprocessen utgör ännu en faktor som måste tas med i beräkningen. Vattenanvändning kan vara en kraftigt begränsande faktor i områden med begränsad tillgång på vatten.
Gruvdrift av oljeskiffer påverkar miljön på många sätt. Miljöpåverkan är större vid dagbrott än vid underjordisk gruvdrift. Problem som kan uppkomma är uppkomsten av sura ämnen när det brutna materialet frigör olika ämnen som oxiderar i luft, ökad förekomst av metaller i grundvatten, ökad erosion och utsläpp av aerosoler och svavelhaltiga föreningar.
År 2002 härstammade 97 % av alla luftföroreningar, 86 % av den totala mängden avfall och 23 % av vattenföroreningarna i Estland från energiindustrin, som i mycket hög grad förlitar sig på skifferolja som bränsle.Gruvdrift kan skada det biologiska och rekreativa värdet hos marken och ekosystemet i området där gruvdriften utförs. Förbränning och bearbetning vid höga temperaturer skapar avfall. Dessutom ger bearbetning och förbränning av oljeskiffer stora nettoutsläpp av koldioxid, en växthusgas. Miljövänner motsätter sig användning av oljeskiffer, då den åstadkommer ännu större växthusgasutsläpp än användning av konventionella fossila bränslen.
I USA finns det exempelvis lagar som förbjuder staten att köpa olja som orsakar högre växthusgasutsläpp än petroleum.Koldioxidavskiljning och lagring i samband med bearbetning och förbränning kunde minska dessa problem, men de kan också skapa nya problem, såsom förorening av grundvattnet.Oljeskifferindustrins stora användning av vatten har tagits upp som ett problem av somliga. År 2002 användes 91 % av det vatten som konsumerades i Estland av oljeskifferenergiindustrin. Raffinering ovanför markytan kräver mellan en och fem liter vatten per producerad liter olja, beroende på teknik.
Enligt den amerikanska myndigheten Bureau of Land Management kräver dagbrott och påföljande retortering av oljeskiffer ungefär 10-40 liter vatten per ton bearbetad oljeskiffer. Enligt en uppskattning används endast en tiondel så mycket vatten vid in situ-bearbetning.Vattenanvändningen blir en känslig fråga speciellt i torra områden, såsom västra USA och Negevöknen i Israel, där planer för expanderad gruvdrift finns, trots vattenbrist.Miljöaktivister, bland andra Greenpeace-medlemmar, har protesterat och demonstrerat mot oljeskifferindustrin. I ett fall, i Australien 2004, stängde ett företag en demonstrationsanläggning för oljeskifferbearbetning tills vidare, delvis till följd av protester. Företaget har dock fortfarande planer på storskalig användning av oljeskiffer.
Den här artikeln är helt eller delvis baserad på material från engelskspråkiga Wikipedia
Andersson, Astrid; Bertil Dahlman, David G. Gee, Sven Snäll (1985). The Scandinavian Alum Shales. Uppsala: Sveriges geologiska undersökning. ISBN 9171583343. http://www.sgu.se/cgi-bin/egwcgi/53514/screen.tcl/name=show_record&format=brief&host=georeg&gattr1=@attr+2%3D102&entry1=The+Scandinavian+Alum+Shales&field1=all&logic1=&attr1=@attr+4%3D2&page=1&norec=1&service=sgu&lang=eng. Läst 9 juni 2018  Arkiverad 28 september 2007 hämtat från the Wayback Machine.
”Oil Shale. A Scientific-Technical Journal”. Estonian Academy Publishers. ISSN 0208-189X. http://www.kirj.ee/oilshale/. Läst 22 april 2008. 
”Related Oil Shale Publications and Data”. U.S. Geological Survey. http://energy.cr.usgs.gov/other/oil_shale/pubs_data.html. Läst 22 april 2008. 
”30th Oil Shale Symposium, October 18–22, 2010”. Colorado School of Mines. http://outreach.mines.edu/cont_ed/oilshale/index.html?CMSPAGE=Outreach/cont_ed/oilshale/index.html. Läst 18 mars 2010. 
Fine, Daniel (8 mars 2007). ”Oil Shale: Toward a Strategic Unconventional Fuels Supply Policy”. Heritage Foundation. Arkiverad från originalet den 14 mars 2010. https://web.archive.org/web/20100314115027/http://www.heritage.org/Research/Lecture/Oil-Shale-Toward-a-Strategic-Unconventional-Fuels-Supply-Policy. Läst 20 oktober 2007.
Olympiska vinterspelen 2002, de nittonde (XIX) olympiska vinterspelen, hölls i Salt Lake City i USA mellan 8 och 24 februari 2002. Spelens motto var Light The Fire Within (ungefär "Tänd elden inombords"). Salt Lake City blev den dittills största orten att hålla ett olympiskt vinterspel, för vid den tiden hade staden 1 516 227 invånare. Staden var 2010 den tredje största staden att ha arrangerat ett olympiskt vinterspel. Den varierande naturen vid Salt Lake City var unik för spelen. Strax väster om staden ligger en stor öken. OS 2002 var de första olympiska spelen för IOK:s nya ordförande Jacques Rogge. 
Salt Lake City blev utvald den 16 juni 1995 på den 104:e IOK-kongressen i Budapest i Ungern. De övriga städerna som gjorde anspråk på att få hålla i spelen var Québec, Sion och Östersund. Salt Lake City säkrade segern redan i första röstomgången med 54 av totalt 89 avgivna röster. I december 1998 avslöjade schweiziska IOK-medlemmen Marc Hodler mitt under en presskonferens att flera av IOK:s medlemmar hade tagit emot mutor för att rösta på Salt Lake City som värdstad. Detta gav till följd att flera av IOK:s medlemmar avgick och att reglerna ändrades för hur framtida omröstningar ska gå till. De två högst ansvariga för Salt Lake Citys OS-kampanj, Frank Joklik och Dave Johnson, tvingades avgå. Salt Lake City fick emellertid behålla spelen.2002 kom skeleton tillbaka som OS-sport för första gången sedan vinterspelen 1948. Bland övriga sporter som introducerades finns bland annat tvåmansbob för damer. Säkerhetsarrangemangen var rigorösa efter 11 september-attackerna 2001. En av de mest osannolika guldmedaljerna i olympiska vinterspelen vanns i Salt Lake City av australiern Steven Bradbury. Han tog sig till final på 1000 m short track som siste man, tack vare en diskvalificering i semifinalen. I finalen låg Bradbury sist under hela loppet tills de fyra andra skridskoåkarna kolliderade så illa i sista kurvan att han ohotad kunde åka i mål som guldmedaljör.
Totalt hade nio städer ansökt om att få anordna spelen; av dessa valde IOK ut fyra officiella kandidater vilka utöver Salt Lake City var Quebec i Kanada, Sion i Schweiz och Östersund i Sverige. Den 6 juni 1995 hade IOK samlats för sin 104:e kongress i Budapest i Ungern för att rösta fram arrangören för spelen 2002. För första gången sedan valet av värdstad för vinterspelen 1972 behövdes det bara en omgång för att välja arrangör. Salt Lake City vann en tveklös seger genom att få 54 av de 89 rösterna.Skandalen kring Salt Lake Citys värdskap inleddes under 1998 med att Tom Welch, ordförande för organisationskommittén, tvingades bort från sin post efter att hans pågående otrohetsaffär hade avslöjats. Den nya ordföranden blev Frank Joklik. Han hade ett förflutet inom gruvbranschen, och hans attityd väckte missnöje bland medlemmarna i kommittén. Missnöjet ledde till att en av medlemmarna skickade ett anonymt brev till en journalist på en lokal TV-station där han avslöjade att det förekommit mutor. Historien fick ingen större publicitet förrän en annan journalist följde upp med ett telefonsamtal till den schweiziska IOK-medlemmen Marc Hodler, då historien bekräftades.På en presskonferens den 12 december 1998 antydde Marc Hodler att röster hade varit till salu i samband med IOK:s omröstningar om värdstäder. Hodler syftade inte bestämt på valet av Salt Lake City utan menade att detta hade skett under de flesta omröstningarna under de senaste 10 åren. Mutorna skulle ha bestått av bland annat resor, kontanter, sjukvård, universitetsplatser och husdjur. Upplägget skulle ha kretsat kring framförallt fyra agenter som på uppdrag av Salt Lake City och tidigare ansökande städer skulle köpt röster av IOK-medlemmarna På julafton 1998 meddelade tidningen Los Angeles Times att FBI inlett en undersökning mot organisationskommittén. Kommittén undersöktes då redan av både IOK och den amerikanska olympiska kommittén.I svallvågorna efter skandalen höjdes röster för att den dåvarande ordföranden i IOK, Juan Antonio Samaranch, skulle avgå. Samaranch avfärdade dock alla avgångskrav under en presskonferens den 25 januari 1999, där han personligen utlovade att utrota alla tendenser till missbruk inom IOK. Samaranch erkände med tiden att han tagit emot ett jaktgevär värt cirka 10 000 svenska kronor. Även krav på att Salt Lake City skulle fråntas spelen förekom. Anita DeFrantz, viceordförande i IOK, klargjorde att ingen stad kunde ta över värdskapet med enbart 3 år kvar till starten av spelen, och att – vilket även många andra uttryckte – Salt Lake City vann spelen på sina meriter.Både Tom Welch och hans kompanjon i ledningen, Dave Johnson, ställdes inför rätta för mutbrott. Båda friades av David Sam, distriktsdomare i Utah, som menade att de hade agerat oetiskt men inte olagligt. Fyra medlemmar i IOK avgick frivilligt och ytterligare sex stycken uteslöts under IOK:s kongress 17 mars 1999 i Lausanne. Under samma kongress hölls en förtroendeomröstning kring Samaranchs ordförandeskap i vilken han fick enbart två röster mot sig av sammanlagt 90.
Invigningen hölls den 8 februari 2002 i Rice-Eccles Stadium. Den olympiska eden för deltagarna lästes av Jim Shea och för funktionärerna av Allen Church. Invigningen följdes av cirka 55 000 åskådare på plats och av uppskattningsvis tre miljarder tv-tittare. För första gången öppnades ett olympiskt vinterspel av en sittande amerikansk president, George W Bush. Presidentens invigningstal kritiserades av delar av IOK för att den bröt den traditionella ton som talen brukar ha. Till exempel valde Bush att hylla USA som stolt värd av spelen före det klassiska öppnandet av spelen. Bush bröt från det uppsatta programmet och höll på eget initiativ ett tal om kopplingar mellan spelen och terrorattackerna den 11 september 2001, något IOK starkt hade motsatt sig. Under hans tal bars en trasig flagga från ruinerna i Ground Zero in, vilket även det var en avvikelse från programmet. USA:s olympiska kommitté hade under en längre tid försökt få IOK att låta deras trupp marschera in med denna fana, men IOK hade även nekat detta. Under invigningen sjöng Grammy-vinnaren LeAnn Rimes spelens officiella sång, Light the Fire Within. Mormon Tabernacle Choir framförde den amerikanska nationalsången Star-Spangled Banner. Tillsammans med Utah Symphony Orchestra framförde de även det olympiska mottot, Citius, Altius, Fortius (snabbare, högre, starkare). John Williams komponerade spelens tema Call of the Champions, vilket var hans tredje tema för ett olympiskt spel samt det första till ett vinterspel.På avslutningsceremonin spelade bandet KISS för sista gången med Ace Frehley i bandet. Övriga artister som framträdde var Earth, Wind and Fire, Harry Connick Jr., Bon Jovi och Gloria Estefan med flera. De tidigare olympiska vinterspelens avslutningsceremonier hade utmärkts av att den förre ordföraren i IOK Juan Antonio Samaranch hade avslutat sitt tal med att förklara spelen de bästa någonsin. Den nya ordföranden, Jacques Rogge, förde inte traditionen vidare utan valde istället att avsluta sitt tal med att kalla spelen felfria. Sedvanligt lämnades den olympiska flaggan över från Salt Lake Citys borgmästare Rocky Anderson till Sergio Chiamparino, borgmästaren för nästa värdstad Turin.
Den alpina skidåkningen dominerades stort av Janica Kostelic, Kjetil Andre Aamodt och Stephan Eberharter. Kroatiskan Janica Kostelic vann guld i slalom, kombination och storslalom och ett silver i super-G. Norrmannen Kjetil Andre Aamodt dominerade kombinationen och super-G. Österrikaren Stephan Eberharter som vann silver i storslalom i senaste vinter-OS tog denna gång medalj i slalom, super-G och störtlopp. Brittiske bronsmedaljören i slalom Alain Baxter åkte fast för att ha använt det otillåtna preparatet metamfetamin och fråntogs sin medalj. Backhoppning 
I backhoppningstävlingarna vann schweizaren Simon Ammann oväntat de båda individuella gulden; Ammann hade tidigare inte ens vunnit en världscuptävling, och han vann gulden strax efter att ha genomgått en operation. Tyskland vann lag-guldet före Finland med en marginal på 0,01 poäng, tack vare Martin Schmitts sista hopp. Bob 
Detta var de första spelen då tävlingar i bob för damer fanns med på programmet; tävlingen vanns av amerikanskorna Jill Bakken och Vonetta Flowers medan Tyskland vann silver och brons. Flowers blev den första afroamerikanen att vinna en medalj i ett olympiskt vinterspel. I herrarnas tävlingar vann tyskarna guld i båda grenarna; i två-mans vann Schweiz de övriga medaljerna och i fyra-mans vann USA både silver och brons, något som innebar att landet vann medalj för första gången på 46 år. Curling 
På damsidan vann Storbritannien över Schweiz i finalen. Förhandsfavoriten Kanada vann bronset efter match mot USA. I herrarnas turnering vann Norge guld före Kanada med 7-6 efter en skiljeomgång; Schweiz vann bronset. Freestyle 
De amerikanska favoriterna Shannon Bahrke och Travis Mayer missade båda gulden i puckelpisten. Gulden gick istället till norskan Kari Traa och finländaren Janne Lahtela. Australiensiskan Alisa Camplin vann guld i damernas hopp och Tjecken Aleš Valenta vann herrarnas guld. Hastighetsåkning på skridskor 
Vid skridskotävlingarna i Utah Olympic Oval slogs flera världsrekord; efter tävlingarnas slut hade skridskovärlden sju nya världsrekord och nya olympiska rekord i samtliga grenar. Jochem Uytdehaage från Nederländerna vann två guld, på 10 000 meter och 5 000 meter, samt satte världsrekord på 10 000 meter som första man under 13 minuter. Claudia Pechstein vann också två guld, på 3 000 meter och 5 000 meter; det var hennes tredje OS-guld i rad på 5 000 meter.
Clara Hughes, som vann brons på 5 000 meter, blev den fjärde att vinna medalj i både olympiska sommar- och vinterspelen; hon hade sedan tidigare ett brons i bancykling från Atlanta 1996.
På herrsidan bröt Kanada sin 50-åriga trend utan OS-guld i hockey genom att slå USA med 5-2 i finalen. Vitryssland, som gjorde sin bästa insats i OS-hockeyn hittills, gick överraskande till semifinal efter en seger på 4-3 över Sverige i kvartsfinalen, men förlorade semifinalen mot Kanada och bronsmatchen mot Ryssland. På damsidan vann också Kanada över USA i finalen. I bronsmatchen vann Sverige över Finland, därmed tog det svenska damhockeylandslaget sin första medalj i grenen någonsin. Konståkning 
En kontrovers uppstod i paråkningen, där det ryska paret vid tävlingens slut stod som vinnare, men en protest lämnades in då misstanke att det ryska paret vann guldet som en kompensation för förlorat guld i isdansen där guldet gick till Frankrike och Ryssland fick silver. Protesten resulterade i delat guld mellan Kanada och Ryssland. Den tidigare dömde affärsmannen Alimzhan Tokhtakhounov greps misstänkt för mutbrott, men släpptes igen. I damernas singel vann Sarah Hughes överraskande guld, förhandsfavoriten Michelle Kwan föll i sitt långa program och slutade trea. I herrarnas singel vann Alexei Yagudin. Längdskidåkning 
En dopningsskandal utspelade sig inom längdskidåkningen med tillbakadragna medaljer och fem avstängda längdskidåkare. Ryskorna Larissa Lazutina, ett silver och ett guld, och Olga Danilova åkte fast för nesp, likaså gjorde Johann Mühlegg, Spanien, vars tre guldmedaljer drogs tillbaka. Även två österrikiska längdskidåkare blev avstängda från tävlandet.Norge dominerade tävlingarna för övrigt med totalt elva medaljer, Bente Skari vann guld på 10 km klassisk stil, silver på stafetten och brons på 30 km fristil. Thomas Alsgaard vann guld på stafetten och silver på 20 km fristil. Estland tog sina första medaljer i olympiska vinterspelen genom Andrus Veerpalus guld och Jaak Maes brons på 15 km i klassisk stil. Sprint för både damer och herrar var för första gången med på det olympiska programmet. Nordisk kombination 
Sprint var ny gren i nordisk kombination. Finländaren Samppa Lajunen vann alla tre gulden i nordisk kombination, lag, sprint och gundersen. Lajunen blev den första idrottaren sedan 1988 att vinna tre guld vid ett spel. Rodel 
Tyskland tog 5 medaljer i Rodel, vilket var tre mer än USA som kom tvåa efter antalet medaljer. Tysklands Georg Hackl blev den första olympiern någonsin att vinna fem medaljer i samma individuella gren, när han vann silver. Etta kom italienaren Armin Zöggeler och trea blev österrikaren Markus Prock. Tyskorna tog hand om samtliga medaljer i damernas tävling genom Sylke Otto, Barbara Niedernhuber och Silke Kraushaar. I dubbeln blev det också tyskt guld genom Patric-Fritz Leitner och Alexander Resch. På andra respektive tredje plats slutade USA med Brian Martin och Mark Grimmette samt Chris Thorpe och Clay Ives. Spelens äldsta deltagare, Anne Abernathy från Amerikanska Jungfruöarna genomförde sitt femte olympiska spel vid en ålder av 48 år. Short track 
Både på dam- och på herrsidan infördes en ny distans, 1 500 meter. Australiensaren Steven Bradbury vann överraskande guld på herrarnas 1 000 meter, Bradbury kunde åka segrande över mållinjen efter att samtliga fyra åkare framför honom kraschat i sista kurvan. Kina vann sina första guld i olympiska vinterspelen genom att Yang Yang (A) vann damernas 1 000 meter och 500 meter. Skeleton 
Skeleton återvände till OS i dessa spel; sporten var senast med 1948 i St. Moritz. Jim Shea vann herrarnas singel. Amerikanskorna Tristan Gale och Lea Ann Parsley vann guld respektive silver i damernas singel. Irland fick sitt bästa resultat i olympiska vinterspelen genom en fjärdeplats av Clifton Wrottesley i herrarnas singel. Skidskytte 
På herrsidan vann norrmannen Ole Einar Bjørndalen samtliga fyra guld. På damsidan vann tyskan Kati Wilhelm tre guldmedaljer. Den kvarstående guldmedaljen delades mellan tyskan Andrea Henkel och ryskan Olga Pyelva. Jaktstart var med på programmet för första gången, 10 km för damer och 12,5 km för herrar. Snowboard USA vann samtliga medaljer i herrarnas halfpipe med Ross Powers, Danny Kass och Jarret Thomas. Richard Richardsson, Sverige, vann silver i parallellstorslalom.
I Utah Olympic Park fanns kälkanläggningen – där tävlingar i bob, rodel och skeleton hölls – och backhoppningsbacken, där nordisk kombination och backhoppning avgjordes. I Soldier Hollow låg skidspåren. Där utövades längdskidåkning, skidskytte och nordisk kombination. Ishockeyn spelades i Peaks Ice Arena och E Center som låg i Provo respektive West Valley City. Utah Olympic Oval låg i Kearns och stod som värd för tävlingarna i hastighetsåkning på skridskor. Curlingen hölls i The Ice Sheet Ogden, Utah med plats för 2000 åskådare.I Delta Center, som var en av få sportanläggningarna som faktiskt låg i Salt Lake City, hölls short track, hastighetsåkning på skridskor och konståkning. På grund av policyn om ingen reklam fick namnet på "The Delta Center" ändras till "Salt Lake Ice Center", vilket fick en del besökare att bli förvirrade. Rice-Eccles Stadium låg också i Salt Lake City men användes enbart för invignings- och avslutningsceremonin. Den olympiska byn var också belägen i Salt Lake City, kring University of Utah. I Snowbasin kördes samtliga alpina discipliner förutom slalom och storslalom. Storslalomen hölls tillsammans med snowboard i Park City Mountain Resort och slalomen hölls med freestyle i Deer Valley.
Guld- och silvermedaljen vägde 567 gram och var de tyngsta olympiska medaljerna dittills. Bronsmedaljen vägde 454 gram. För första gången i olympiska historien gjordes en särskild design för varje sport.På framsidan av medaljerna kommer en idrottare ut ur eldflammor med en fackla i handen. Eldflammorna reser sig ur de olympiska ringarna. Spelens motto, Light the Fire Within, är inristat på medaljen. På medaljens baksida håller Nike, den grekiska segergudinnan, ett löv som symboliserar den grekiska olivkransen som segrarna av de antika spelen fick. Högst upp på medaljens framsida är spelens namn (XIX Olympic Winter Games) inristat och på motsvarande plats på baksidan är spelens symbol inristad.
Facklan var gjord av lättglas (symboliserar vinter och is), gammalt silver (västern, rinnande vatten), väldigt blänkande silver (hjärtat, hastigheten hos idrottarna) och koppar (eld, passion, Utahs historia). Den var designad i formen av droppsten för att symbolisera vintersport och spelens motto Light the Fire Within. De silverfärgade skårorna på facklan var tänkt att ge känslan av ren is. För första gången var själva lågan innesluten i en glaskupa högst upp på facklan.Facklan reste genom 46 av de 50 amerikanska delstaterna under 65 dagar och bars av över 11 500 olika personer. För första gången reste facklan genom Alaska. Facklan passerade samtliga amerikanska städer som tidigare arrangerat de olympiska spelen. Resan var drygt 22 000 kilometer lång och inleddes i Atlanta den 4 december 2001. Facklan tändes i Olympia i Grekland och flögs därifrån till USA. Facklan reste i genomsnitt 334 kilometer per 12-timmarsdag.Vid invigningsceremonin fick USA:s herrlandslag i ishockey från olympiska vinterspelen 1980  i Lake Placid med Mike Eruzione i spetsen tända elden. Laget fick äran att tända elden eftersom de 1980 vann OS-guldet efter att ha slagit Sovjetunionen.
Spelens emblem symboliserar en snökristall i färgerna gul, orange och blå. Under bilden, ovanför de olympiska ringarna, står texten Salt Lake 2002. Temat i emblemet är de grafiska elementen: kontrast, kultur och mod. Kontrast symboliserar Utahs landskap, från de snöiga bergen till de torra öknarna. Kultur representerar de olika kulturerna som gör regionen unik. Mod reflekterar idrottarnas anda, vilket ses som en väsentlig del av spelen. Utahs ursprungsbefolkning ville att emblemet skulle innehålla landskapet och traditionen från regionen, lika mycket som den olympiska andan, vilket detta tema gjorde. En version av emblemet har senare använts av Utah Athletic Foundation.I september 1997 inleddes ett projekt för att välja maskotar för spelen. En grupp som hade i uppgift att välja en passande maskot gav det vinnande förslaget 80 procent av rösterna. IOK godkände maskotarna i december 1998. Tanken bakom maskotarna var att de skulle symbolisera det olympiska mottot Citius, Altius, Fortius (snabbare, högre, starkare). Med detta i baktanke valdes en nordamerikansk skogshare, en prärievarg och en svartbjörn. Maskotarna var ritade av den brittiske tecknaren Steve Small, som även har tecknat bland annat Disneys Herkules.
Alpin skidåkning Alain Baxter,  Storbritannien. Metamfetamin. Han fråntogs sin bronsmedalj i herrarnas slalom.
 Längdskidåkning, Larissa Lazutina Ryssland. Nesp. Hon fråntogs guldmedaljen och silvermedaljen.
 Längdskidåkning Johann Mühlegg,  Spanien. Nesp. Han fråntogs sina tre guldmedaljer.
24 nationer tog en eller flera medaljer. Norge var andra nation någonsin, efter Sovjetunionen 1976, att vinna 13 guld vid ett olympiskt vinterspel. Enbart ett land har vunnit fler, nämligen Kanada med 14 guld vid hemma-OS 2010.      Värdnation (USA)
77 olympiska kommittéer skickade deltagare till Salt Lake City. För Kamerun, Hong Kong, Nepal, Tadzjikistan och Thailand var det de första olympiska vinterspelen.
Sammanlagt avgjordes 78 grenar. Varje blå box representerar en tävling, exempelvis ett kval, den dagen. De gula boxarna representerar en prisutdelning för en sport. Siffran i boxen representerar antalet finaler som hölls den dagen.
Utah State Historical Society Olympic Legacy bildarkiv Wikimedia Commons har media som rör Olympiska vinterspelen 2002.
Omotiska språk är en genetiskt samhörig grupp språk som talas i nordöstra Afrika, nästan uteslutande i sydvästra Etiopien. De flesta forskare räknar omotiskan som en självständig huvudgren av de afroasiatiska språken. Den omfattar knappt 30 språk med ungefär 4 miljoner talare. Namnet är avlett från floden Omo, som flyter genom delar av de omotiskspråkiga områdena.
Ge'ez-alfabetet används för att skriva några omotiska språk, och det latinska alfabetet för andra.
De flesta omotiska språk talas i begränsade områden, där modersmålstalarna enligt egen åsikt samt efter etnologiska kriterier bildar en sluten etnisk grupp. Språken har oftast flera regionala varieteter, som dock är ömsesidigt förståeliga. I vissa fall upplever modersmålstalarna en viss varietet som särskilt "bra" och "ren". Den sociolektala indelningen av yem utgör ett särfall inom de omotiska språken. I vissa områden bildar omotiska språk ett regionalt avgränsat lingua franca. På marknader används ofta flera språk samtidigt, varför de flesta människor i dessa regioner behärskar två till tre regionala språk. Som undervisnings-, missions- och förvaltningsspråk används amhariskan, som dock endast begränsat finner användning som lingua franca. Inget omotiskt språk används i större skala för publicering av tryckta verk, fastän detta framför allt sedan 1990-talet i tilltagande grad önskas av befolkningen; i gengäld har yem ett eget radioprogram. Inställningen till det egna modersmålet är ofta positiv och mottagningen är eftertraktad. Ändå är flera omotiska språk hotade av utdöende, då mindre betydande språk förlorar talare genom giftermål mellan olika stammar.
Den skriftliga dokumentationen och vetenskapliga utforskningen av de omotiska språken började först på 1800-talet i kolonialismens och europeiska forskningsresors släptåg. Arnauld d'Abbadie fastställde 1868 släktskapen mellan två gonga-språk och 1888 framlade Leo Reinisch med sitt verk om kaffa den första lingvistiska beskrivningen av ett omotiskt språk. Under första hälften av 1900-talet samlade så framför allt italienska vetenskapsmän som Martino Mario Moreno och Carlo Conti Rossini data om ytterligare språk. Detta fortsattes under de följande århundradena av andra europeiska, samt i tilltagande omfattning även etiopiska, forskare. Visserligen har forskningstillståndet förbättrats allt snabbare under de senaste årtiondena, men för många språk finns endast mycket korta och ofullständiga beskrivningar tillgängliga. Till detta kommer att många eller alla omotiska språk har en mycket komplex morfologi, vars funktionssätt ofta blir förståeligt först vid en större mängd data, så att många frågor hittills inte har klarlagts, framför allt på nominalböjningens och verbsystemets områden.
Omotiskan uppdelas enligt den i stor utsträckning erkända klassificeringen i tre grenar: nordomotiska, det väsentligt mindre sydomotiska, och mao. Sydomotiskan (aaroid) består av endast tre språk: hamer-banna, aari (ari) och dime, som bildar ett sammanhängande område nordöst om Turkanasjön och öster om den undre Omo och sammanlagt talas av cirka 210 000 människor. Den största grenen av nordomotiskan är gonga-gimojan (ta-ne-gruppen), som består av ungefär 15 språk som är utspridda i västra Etiopien. Till nordomotiskan hör även dizi-sheko eller dizoid med tre språk väster om Omo. De dåligt utforskade mao-språken, till vilka fyra språk vid den etiopisk-sudanesiska gränsen hör, utgör enligt de yngre klassificeringarna en tredje gren av omotiskan. Enligt Hayward 2003 (liknande Fleming 1976 och Bender 2000) har omotiskan därmed följande interna indelning:
Ometospråk (male, basketo, kachama, ganjule, koreete (koyra), gidichho, zayse, zergulla; welayta (ometo), oyta (oyda), dorze, melo, gamo, gofa, dawro)
Det första försöket till en extern klassificering av de omotiska språken gjordes av Leo Reinisch, som ännu inte insåg att de omotiska språk som han kände till var en genetisk enhet, utan inordnade dem med andra språk i Nordafrika under namnet "högkushitiska" som kushitiska språk och därmed afroasiatiska språk. Mario Martino Moreno inordnade 1940 de omotiska språken då under namnet "västkushitiska" som självständig gren av kushitiska språk, som ställdes gentemot de övriga kushitiska språken som "ani-ati-språk". Detta grundades på Morenos upptäckt att de "västkushitiska språken" urskilde sig på ett grundläggande sätt från de övriga kushitiska språken. Det klassificeringsarbete som utfördes av andra forskare som Joseph Greenberg, som tillfogade sydkushitiskan till de kushitiska språken, behöll Morenos indelning oförändrad.
På grund av de grundläggande skillnader som skiljer de omotiska från de (andra) kushitiska språken, avskilde Harold Fleming 1969 "västkushitiska" under namnet "aari-kafa" från de kushitiska språken och klassificerade gruppen som en självständig gren av afroasiatiska språk. I Fleming 1976 utvecklade han sin hypotes vidare och präglade med syftning på floden Omo namnet "omotiska". Som belägg för omotiskans status utanför kushitiskan nämnde han bland annat följande kännetecken:
resultat av lexikostatistiska undersökningar av omotiska och kushitiska språk, enligt vilka de kushitiska språken sinsemellan skulle ha ungefär 10 % av ordförrådet gemensamt, medan överensstämmelserna mellan kushitiska och omotiska ligger under 10 %
avsaknad av den för kushitiskan typiska genusmarkören k (maskulinum) och t (femininum) i omotiskan
avsaknad av faryngala ljud i omotiskanSamtidigt nämnde Fleming isoglosser som skulle visa att omotiskan tillhör de afroasiatiska språken. Däribland fanns morfologiska överensstämmelser (exempelvis kausativsuffixet -s och *n "vi") och 21 lexikaliska överensstämmelser från grundordförrådet. Det stora flertalet afrikanister har anslutit sig till Flemings hypotes, och andra forskare har sedan dess understött den med ytterligare isoglosser från de lexikaliska och morfologiska områdena.
Ställningen inom de afroasiatiska språken är hittills inte slutgiltigt klarlagd. Inte minst på grund av de stora skillnaderna mellan omotiskan och resten av de afroasiatiska språken har vissa forskare yttrat förmodandet att omotiska skulle ha avskilt sig som den första underfamiljen från de afroasiatiska språken. Andra företräder en nära släktskap mellan omotiska och kushitiska språk.
Vissa forskare klassificerar fortfarande omotiskan som en gren av kushitiskan. Exempelvis ger Marcello Lamberti i flera arbeten möjliga ytterligare isoglosser. Andra har framfört tvivel om sydomotiskans tillhörighet till omotiskan och räknar den istället till de nilo-sahariska språken. Detta stöds exempelvis på sydomotiskans personliga pronomen, som måste vara genetiskt besläktade med de nilo-sahariska pronomenen (se avsnittet om personliga pronomen). 1982 framförde Derek Elderkin förmodandet att omotiskan tillsammans med hadza skulle bilda en språkfamilj, som då vore underordnad de afroasiatiska språken. Slutligen har även den åsikten framförts att likheter mellan omotiskan och afroasiatiskan i övrigt inte rättfärdigar antagandet av en genetisk släktskap, varför omotiskan borde anses som en självständig språkfamilj.
De omotiska språken har en delvis agglutinerande, delvis flekterande nästan uteslutande suffigerande morfologi:
agglutinerande: yem am-se-f-∅-à gå+plural+presens+3. person+femininum "hon går"
flekterande: aari ʔíts-eka äta+3. person pl. konverb "medan de äter"Flexion genom suprasegmentala morfem finns i vissa språk som dizi och bench; historiskt handlar det delvis om reflexer av affix:
bench sum˩ "namn", sum-s˦ "benämna"Nominalmorfologin grundar sig på ett nominativ-ackusativ/absolutivsystem. Verbalmorfologin kännetecknas av en komplex flexion efter kategorier som tempus/aspekt, interrogativ–deklarativ och affirmativ–negativ samt kongruens av predikativa former med subjektet kännetecknande. I syntaxen är ordföljden subjekt-objekt-verb (SOV) allmänt giltig. Postpositioner används, vilket kan räknas som typiskt såväl för SOV-språk i allmänhet som för det etiopiska området.
De omotiska språken har genomsnittligt något färre än trettio konsonantiska fonem, vilket utgör ett jämförelsevis högt antal, men som återfinns även i andra huvudgrenar av de afroasiatiska språken. Allmänt utbredda är bilabiala, alveolara, velara och glottala klusiler, olika frikativor, alveolara affrikator och /w/, /y/, /l/, /r/, /m/, /n/. Typiskt för de icke-glottala klusilerna är, att de representeras av vardera ett tonande, ett tonlöst och ett tonlöst ejektivt fonem. Även bland frikativor och affrikator finns delvis alla tre typer. De flesta språken uppvisar ytterligare konsonanter. Exempel på detta är implosivorna i sydomotiskan (/ɓ/, /ɗ/, /ɠ/) och retroflexerna i bench. Delvis kan konsonanter även uppträda geminerade. Företrädare för nordomotiskan och mao har fem till sex vokalfonem, och kvantiteten är delvis betydelseskiljande. För sydomotiskan är däremot betydligt mer omfångsrika vokalsystem typiska.
Alla omotiska språk för vilka tillräckliga data finns tillgängliga är tonspråk, som oftast endast urskiljer två toner (hög och låg). Vissa språk har fler toner: dizi urskiljer tre, bench sex. Vissa omotiska språk som aari och ganza (mao) har tonala accentsystem, i vilka varje självständigt ord har precis en högton, men i de flesta språken är tonerna däremot fritt fördelade.
De omotiska språken urskiljer de nominala kategorierna numerus, kasus, genus och bestämdhet. Dessa kategorier markeras med olika suffix, som efter respektive språk kan vara sammansmälta eller analytiska. De båda genusen är i alla omotiska språk för vilka tillräckliga data finns tillgängliga maskulinum och femininum; de korresponderar i det väsentliga med det naturliga könet. Kasussystemet utmärker de omotiska språken som ackusativspråk, vidare kasus bildar olika adverbiella bestämningar. En rad omotiska språk har ett kasus absolutiv, som markerar citatformen och det direkta objektet (exempel från wolaita):
dativ *-s (gonga-gimojan, dizi-sheko, mao?)En typologisk egenhet, som står isolerad även inom de omotiska språken, är nominativens avhängighet av person och genus i bench (allt efter person antingen -i˧ eller -a˧):
nas˦i˧ "en man" (3. person sg. maskulinum)I de flesta språken är singular omarkerat, medan plural har egna suffix. Det är möjligt att pluralsuffix i vissa språk har uppstått från en partitiv konstruktion. För detta talar längden på vissa pluralsuffix, formella förhållanden till genitiv singular och att determinationssuffix delvis står framför pluralsuffixet, vilket är typologiskt ovanligt:
Personliga pronomen urskiljer i de flesta omotiska språk liknande kategorier som nomen. Genus markeras dock oftast endast i tredje person singular. Oftast uppvisar de personliga pronomenen en egen stam för varje numerus-person-genus-kombination. På denna stam hängs sedan kasussuffix, som är lika i alla personer. En del av pronomenen visar överensstämmelser med andra afroasiatiska språkfamiljer och kan därför föras tillbaka på proto-afroasiatiskan. Vissa sydomotiska personliga pronomen låter sig förklaras som lån från de angränsande nilo-sahariska språken:
aari: ackusativ -m: yé-m "er", fatir-in-ám "majsen"Framför allt possessiva pronomen uppvisar däremot självständiga former:
De omotiska språken har syntetiska konjugationssystem, som huvudsakligen arbetar med affix. Oftast urskiljs antingen tempusen preteritum/perfekt, presens, futurum eller aspekterna perfekt och imperfekt, delvis även aktionsarter som durativ. Dessa kategorier sammanfattas i det följande med termen TAM (Tempus-Aspekt-Modus). I många omotiska språk hänger TAM-markeringen nära samman med oppositionen interrogativ – deklarativ och affirmativ – negativ. Dessutom har konjugerade verb morfem som framställer konkordansen med subjektet med avseende på person, numerus och (i vissa personer) genus. En rad omotiska språk uppvisar även egna bisatskonjugationer, som uteslutande bildas i bisatser och har en tydligt reducerad formbildning.
Som redan berättats kännetecknas TAM framför allt genom affix, som i många språk hänger nära samman med kategorierna negativ – affirmativ. Några syd- och nordomotiska språk markerar imperfektiv aktionsart genom reduplikation av verbstammen. Följande tabell listar TAM-markörer i olika omotiska språk:
De flesta språken markerar subjektets person, numerus och genus i varje finit verbform genom ett enkelt sammansmält morfem. Detta är då antingen TAM-avhängigt eller identiskt i alla TAM. Följande tabell listar personmarkörer i olika omotiska språk:
Ometo har dessutom två ytterligare rader av personmarkörer, som uteslutande består av vokaler och som har formella likheter med vissa ovan uppräknade personmorfem i gonga och yem:
Som utförs nedan, kan de tre grupperna av personaffix i verbformer i ometo kombineras med varandra.
Omotiska språk har tre olika formella medel till förfogande för markering av dessa skillnader: egna TAM-markörer, egna personmarkörer och egna affix som inte anvisar några vidare kategorier: 
gamo ʔutt-a-d-ee "sitta"+3. person sg. f.+perfekt affirmativ+3. person sg. f. interrogativ "satt hon?"
De morfem som nämns här följer förutom i vissa språk (mao, interrogativa former i dizi) på verbstammen. Ordningsföljden är då oftast verbstamm – TAM – person/numerus/genus:
Ofta finns ännu fler suffix. I bench avslutas finita verbformer med -e: han˧-k'-u˨-e˧ gå+perfekt+3. person sg.+finit "han gick".
En mer komplicerad, typologiskt mycket anmärkningsvärd ordningsföljd har verbformerna i västliga, centrala och sydliga ometo, där ofta flera markörer för person/numerus/genus kan uppträda på en gång. I synnerhet är följande suffix möjliga: 
Personändelse: Flekterande morfem för person, numerus, genus, interrogativ – deklarativ och affirmativ – negativ
TAM-markör, delvis avhängig av interrogativ – deklarativ och affirmativ – negativVilka suffix som används och i vilken ordningsföljd de står är avhängigt av de tre kategorierna TAM, interrogativ – deklarativ och affirmativ – negativ, så att åtta möjliga kombinationer uppstår redan vid två TAM. De följande exemplen är hämtade från gofa (centralometo):
Östometo har en avvikande konjugation, som historiskt låter sig föras tillbaka på en perifrastisk konjugation (exempel från zayse):
Nämnvärt är verbsystemet i mao, som är dåligt känt på grund av brist på material, där konjugationsmorfemen står i olika ordningsföljder före och efter verbstammen: 
ganza wa-nä-ma-ʔogwä perfekt + 2. person sg. + "äta" + interrogativ "har du ätit?"
Jussiven och imperativen som företräder denna i andra person avviker i sin konjugation tydligt från andra syntetiska verbformer. Imperativer bildas genom suffix, som endast urskiljer singular och plural. Suffixet för imperativ singular är oftast -∅ eller en vokal. Negerade och affirmativa imperativer använder ofta olika numerussuffix:
Dime yíz-í "spring!", yíz-kóy "spring inte!"Många omotiska språk förfogar över komplexa verbformer med hjälpverb, som tjänar till att uttrycka temporala och modala differentieringar. I vissa språk visar enskilda TAM former som inte varierar efter person och numerus. Ett ytterligare kännetecken för omotiskan är närvaron av bisatskonjugationer, bland vilka temporala bisatskonjugationer (av Bender 2000 betecknade som "konverb") förekommer särskilt ofta. Även deras konjugationssuffix uppvisar egenheter.
I alla undergrupper av omotiskan om vilka tillräckliga data föreligger finns suffix för avledning av verb från andra verb. *s (>s, š, c, nts, bland andra) används till att bilda transitiva (kausativa och faktitiva) verb; *t (>t, int, de, st, d, med flera) bildar däremot intransitiva verb:
Nominalfraser uppvisar såväl uppbyggnaden huvudord – modifierande element som modifierande element – huvudord. Kännetecknande för vissa omotiska språk är därvid att nominala kategorier inte markeras på huvudordet, utan avslutar nominalfrasen:
Den här artikeln är helt eller delvis baserad på material från tyskspråkiga WikipediaDen här artikeln är helt eller delvis baserad på material från engelskspråkiga Wikipedia
M. Lionel Bender: Comparative Morphology of the Omotic languages (LINCOM studies in African linguistics). LINCOM Europa 2000, ISBN 3-89586-251-7
M. Lionel Bender: Topics in Omotic Morphology. I: Alan S. Kaye (utg.): Morphologies of Asia and Africa. Volume 1. Eisenbrauns, Winona Lake, Indiana 2007, s. 729–751. ISBN 978-1-57506-110-8.
Richard Hayward (utg.): Omotic Language Studies. University of London, London 1990. ISBN 0-7286-0166-4.
Richard Hayward: Omotic: The Empty Quarter of Afroasiatic Linguistics. In: Jacqueline Lecarme (utg.): Research in Afroasiatic grammar. Papers from the Third Conference on Afroasiatic Languages, Sophia Antipolis, France, 1996. Amsterdam studies in the theory and history of linguistic science, 4, Volume 202 Benjamins, Amsterdam 2000, s. 241–261. ISBN 90-272-3709-3.
M. Lionel Bender (utg.): The Non-semitic languages of Ethiopia. African Studies Center, Michigan State University, East Lansing 1976 (innehåller beskrivningar av kullo, gonga, dizi och hamer)
Marcello Lamberti: Materialien zum Yemsa. Studi Linguarum Africae Orientalis, Band 5. Universitätsverlag Winter, Heidelberg 1993. ISBN 3-8253-0103-6
Marcello Lamberti: Die Shinassha-Sprache. Materialien zum Boro. Studi Linguarum Africae Orientalis, Band 4. Universitätsverlag Winter, Heidelberg 1993. ISBN 3-8253-4579-3.
Mulugeta Seyoum: A Grammar of Dime. Netherlands Graduate School of Linguistics, Landelijke 2008. ISBN 978-90-78328-52-0 (https://web.archive.org/web/20110719224511/http://www.lotpublications.nl/publish/issues/Seyoum/index.html)

Onkel Toms stuga (ursprunglig svensk titel: Onkel Toms stuga eller Negerlifvet i Nord-Amerikas slafstater, originaltitel Uncle Tom's cabin; or, Life Among the Lowly) är en roman skriven av Harriet Beecher Stowe, publicerad den 20 mars 1852. Den handlar om slaveriet i USA sett ur slavarnas perspektiv och bidrog starkt till att slaveriet avskaffades 1865 efter amerikanska inbördeskriget. Boken beskriver slaven Tom som förblir sin ägare trogen trots misshandel. Samtidigt skildras slavinnan Elizas flykt mot norr.Stowe, en Connecticutfödd lärare vid Hartford Female Academy och aktiv abolitionist, fokuserade romanen på karaktären Onkel Tom, en svart slav kring vars liv de andra sidoberättelserna om de andra karaktärerna - både slavar och slavägare - kretsar. Den sentimentala romanen återger slaveriets grymma verklighet men den bedyrar också att den kristna kärleken kan övervinna något så destruktivt som förslavandet av människor.Onkel Toms stuga var den roman som såldes i flest exemplar under 1800-talet (och den mest sålda boken efter bibeln) och anses ha medverkat till att stärka abolitionisternas sak under 1850-talet. Under det första året efter att boken publicerades såldes 300 000 exemplar enbart i USA. Bokens genomslag var såpass stort att när Stowe träffade Abraham Lincoln i början av Amerikanska inbördeskriget påstås Lincoln ha frågat "Så det här är den lilla damen som skapade detta stora krig?" (original: "So this is the little lady who started this great war?")Boken, och i ännu högre grad de pjäser som den inspirerade till, bidrog också till att skapa ett antal stereotyper om svarta, av vilka många finns kvar idag. Bland dessa finns den hängivna mörkhyade modern, en stereotyp bild av svarta barn, och Onkel Tom-stereotypen, alltså den pliktskyldiga tjänaren som trots mycket lidande troget tjänar sin herre. Under senare år har de negativa omdömena om Onkel Toms stuga i hög grad överskuggat bokens historiska aspekter som ett "avgörande verktyg mot slaveriet."
Stowe, en Connecticutfödd lärare vid Hartford Female Academy och aktiv abolitionist, skrev romanen som ett svar på Fugitive Slave Act som antogs 1850 och som straffade de som hjälpte förrymda slavar och som minskade rättigheterna för förrymda såväl som frigivna svarta. Boken skrevs främst i Brunswick, Maine, där hennes make, Calvin Stowe, undervisade vid sitt alma mater, Bowdoin College.Stowe fick inspiration att skriva romanen från Josiah Hensons självbiografi. Josiah Henson var en svart man som levde och arbetade på en 14,8 km² stor tobaksplantage i North Bethesda, Maryland, ägd av Isaac Riley. Henson rymde från slaveriet 1830 genom att fly till Övre Kanada (numera Ontario) och där han stannade och hjälpte andra förrymda slavar att komma dit och bli självförsörjande. Där skrev han också sina memoarer. Harriet Beecher Stowe erkände senare att Hensons memoarer inspirerade till Onkel Toms stuga. När Stowes bok uppmärksammades gav Henson ut sin bok igen men med titeln The Memoirs of Uncle Tom och reste runt mycket i Europa och Amerika. Stowes roman lånade ut namnet till Hensons hus — Onkel Toms stuga, en historisk plats nära Dresden, Ontario — vilken sedan 1940 varit  museum. Den riktiga stugan Henson bodde i som slav finns fortfarande kvar i Montgomery County, Maryland.
American Slavery As It Is: Testimony of a Thousand Witnesses, en volym medförfattad av Theodore Dwight Weld och systrarna Grimké, identifieras också som en källa till en del av materialet. Stowe sade också att hon baserade boken på ett antal intervjuer hon gjorde med förrymda slavar när hon levde i Cincinnati, Ohio, på andra sidan Ohiofloden från slavstaten Kentucky. I Cincinnati hade Underground Railroad abolitionistsympatitörer, och var aktivt i sina ansträngningar att hjälpa förrymda slavar att fly från södern.
I boken A Key to Uncle Tom's Cabin (1853) berättar Stowe om hur hon inspirerades till boken och vilka källor hon använde. Denna faktabok skrevs av Stowe för att stödja hennes påståenden om slaveriets ondska. Senare forskning har dock visat att hon faktiskt inte läste många av de böcker som hon citerade där förrän efter att hon publicerat sin roman.
Onkel Toms stuga publicerades först som en 40-veckors serie i National Era, en abolitionistisk tidskrift, med början 5 juni 1851. På grund av seriens popularitet kontaktade bokens utgivare, John Jewett, Stowe för att göra berättelsen till en bok. Stowe ifrågasatte om någon verkligen ville läsa romanen som en bok, men gav slutligen med sig.
Övertygad om att boken skulle bli populär tog Jewett det för sin tid ovanliga beslutet att låta gravera sex helsidesillustrationer av Hammatt Billings i den första utgåvan. När romanen publicerades i bokform den 20 mars 1852 sålde hela upplagan snabbt slut. Ett antal andra versioner trycktes snart (inklusive en lyxversion med 117 bilder av Billings).Det första året efter att boken gavs ut såldes 300 000 exemplar. Boken blev senare den mest sålda romanen i världen under 1800-talet (den näst mest sålda boken efter bibeln), med översättningar till alla de stora språken. Ett antal av de tidiga upplagorna hade en introduktion av James Sherman, en präst i London från Kongregationalistkyrkan, som var känd för sina abolitionistiska åsikter.
Onkel Toms stuga hade lika stor framgång i England. Den första Londonupplagan kom i maj 1852 och såldes i 200 000 exemplar. Inom några år cirkulerade över 1,5 miljoner exemplar av boken i England. De flesta av dem var dock piratkopior (detta skedde också i Amerika).En svensk översättning kom snabbt. Den gick som följetong i Aftonbladet redan 1852, och 1853 kom första upplagan i bokform.
Boken börjar med en Kentuckybonde, Arthur Shelby, som håller på att förlora sin gård på grund av skulder. Trots att han och hans fru (Emily Shelby) tycker att de är vänligt sinnade mot sina slavar bestämmer sig Shelby för att samla ihop de pengar han behöver genom att sälja två av slavarna - Onkel Tom, en medelålders man med fru och barn, och Harry, sonen till Emily Shelbys städerska Eliza - till en slavhandlare. Emily Shelby ogillar detta eftersom hon hade lovat Eliza att sonen aldrig skulle säljas. Arthurs och Emilys son, George Shelby, vill inte se Tom bli såld, eftersom han ser Tom som en gammal vän och mentor.
När Eliza råkar höra herr och fru Shelby diskutera planerna att sälja Tom och Harry, bestämmer hon sig för att fly med sitt barn, inte på grund av att hon utsatts för grymhet utan av rädsla att förlora sitt enda överlevande barn (hon hade redan förlorat två genom missfall). Eliza försvinner samma natt och lämnar en lapp med bön om förlåtelse till fru Shelby.
Samtidigt som allt detta händer placeras Onkel Tom på en flodbåt som sätter segel nedför Mississippifloden. Medan Tom är ombord träffar han och blir vän med en ung vit flicka som heter Eva. När Eva ramlar överbord räddar Tom henne. I tacksamhet köper flickans pappa, Augustine St. Clare, Tom och tar med honom till deras hem i New Orleans. Under tiden blir Evas och Toms relation djupare på grund av den kristna tro de båda delar.
Under Elizas flykt träffar hon sin make, George Harris, som rymt nyligen. De bestämmer sig för att försöka ta sig till Kanada. De börjar dock jagas av en slavjägare vid namn Tom Loker. Så småningom lyckas Loker och hans män fånga in Eliza och hennes familj, vilket får George att skjuta Loker. Eliza blir orolig för att Loker kanske ska dö och övertygar George att ta med honom till en närliggande kväkarbosättning för att få medicinsk vård.
I New Orleans debatterar Augustine St. Clare slaverifrågan med sin nordliga kusin Ophelia som, samtidigt som hon är emot slaveriet, har fördomar mot svarta. St. Clare däremot tror inte att han har fördomar fastän han är slavägare. I ett försök att övertyga Ophelia om att hennes syn på svarta är fel köper St. Clare Topsy, en ung svart slav, och ber Ophelia utbilda och uppfostra slaven.
Efter att Tom levt hos familjen St. Clare i två år, börjar Eva bli väldigt sjuk. Innan hon dör upplever hon en vision från himlen, vilken hon delar med dem hon har omkring sig. Som en följd av flickans vision och död bestämmer sig de andra personerna för att förändra sina liv. Ophelia lovar att göra sig av med sina fördomar, Topsy säger att hon vill bli bättre på att uppföra sig, och St. Clare lovar att befria Tom.
Innan St. Clare kan uppfylla sitt löfte blir han knivhuggen till döds när han försöker gå emellan i ett bråk. St. Clares fru sviker hans löften och säljer Tom på en auktion till en elak plantageägare, Simon Legree. Legree (som inte är infödd sydstatare, utan inflyttad nordstatare) tar Tom till Louisianas landsbygd, där Tom möter Legrees andra slavar, däribland Emmeline (som köptes samtidigt som Tom). Legree börjar hata Tom när Tom vägrar piska sin slavkamrat. Tom blir kraftigt misshandlad och Legree bestämmer sig för att krossa Toms tro på Gud. Men Tom vägrar sluta läsa Bibeln och tröstar de andra slavarna så gott han kan. Medan han är på plantagen träffar han Cassy, en annan av slavarna. Cassy hade tidigare skilts från sina två barn när de såldes. Då hon inte kunde klara av att få ännu ett barn sålt, dödar hon sitt tredje barn.
Vid den här tidpunkten återkommer Tom Loker till berättelsen. Loker har förändrats av att få medicinsk hjälp av kväkarna. George, Eliza och Harry har också fått sin frihet, genom att korsa gränsen till Kanada. I Louisiana dukar Onkel Tom nästan under av hopplöshet när hans tro på Gud prövas av svårigheterna på plantagen. Dock får han två visioner - en från Gud och en från Eva - vilket förnyar hans beslut att fortsätta vara en trogen kristen, till och med in i döden. Han uppmuntrar Cassy att rymma, vilket hon gör, och hon tar med sig Emmeline. När Tom vägrar berätta för Legree var Cassy och Emmeline försvunnit, beordrar Legree sina pådrivare att döda Tom. När Tom är döende förlåter han pådrivarna som så brutalt slagit honom. De båda pådrivarna ödmjukas av personligheten hos den person de just slagit ihjäl och blir kristna. Precis före Toms död kommer George Shelby (Arthur Shelbys son) för att köpa Tom fri, men han kommer för sent.
Onkel Tom, huvudpersonen, sågs inledningsvis som den ädla tåliga kristna slaven. Under senare år har hans namn blivit ett epitet använt mot afroamerikaner som anklagas för att sälja sig till de vita. Stowe ville, hursomhelst att Tom skulle vara en "ädel hjälte". och berömvärd person. Genom hela boken låter han sig inte utnyttjas och han står upp för sin tro och till och med hans fiender beundrar honom med avund.
En slav (fru Shelbys hembiträde) som flyr norrut med sin femåriga son efter att han blivit såld till slavhandlaren herr Haley. Hennes make, George, finner så småningom Eliza och Harry i Ohio och emigrerar tillsammans med dem till Kanada, sedan Frankrike och slutligen Liberia.
Karaktären Eliza inspirerades bland annat av en historia som berättades av John Rankin vid Lane Theological Seminary i Cincinnati till Stowes man Calvin, professor vid skolan. Enligt Rankin hade en ung slavkvinna flytt över den frusna Ohiofloden till staden Ripley med ett barn i sina armar och bott i hans hus på vägen längre norrut.
Eva, vars riktiga namn var Evangeline St. Clare, är dotter till Augustine St. Clare. Eva träder in i berättelsen när Onkel Tom åker med ångfartyg till New Orleans för att bli såld och han räddar den fem-sexåriga flickan från att drunkna. Eva ber sin far att köpa Tom, som sedermera blir förste kusk på St. Clares' plantage. Han tillbringar dock det mesta av sin tid med den änglalika Eva.
Eva talar ständigt om kärlek och förlåtelse. Hon övertygar till och med den hårdnackade flickan Topsy att hon behöver kärlek. Hon lyckas till och med vidröra hjärtat på sura tant Ophelia (hennes pappas kusin). Vissa menar att Eva är prototypen till den arketypiska figuren Mary Sue.
Så småningom blir Eva sjuk. Innan hon dör ger hon en lock av sitt hår till var och en av slavarna och berättar att de måste omvända sig till kristendomen så att de kan träffas i himmelriket. På sin dödsbädd övertygar hon sin far att frige Tom men av speciella omständigheter (se ovan) förverkligas inte det han lovat.
En skurkaktig och elak slavägare — född nordstatare — vars namn har blivit synonymt med girighet. Hans mål är att demoralisera Tom och krossa hans religiösa övertygelse.
En "trashankig" ung slavflicka med okänt ursprung. När hon fick frågan om vem som skapat henne bekänner hon att hon varken känner till mamma eller Gud och svarar: "Jag tror att jag bara växt upp. Tror inte att nån har skapat mig." Hon förändrades av lilla Evas kärlek. Topsy ses ofta som ursprunget till den svarta barnstereotypen "Pickaninny".
Frasen "växte som Topsy" växte in i det engelska språket, från början med meningen om oplanerat växande, senare användes det ibland bara som enormt växande.
Det finns många bifigurer i Onkel Toms stuga. Bland dem som är värda att notera finns:
Arthur Shelby, Toms herre i Kentucky. Karaktäriseras som en snäll slavägare och en stereotyp sydstatsgentleman.
Emily Shelby, Arthur Shelbys fru. En djupt religiös kvinna som strävar efter att bli en snäll och moralisk förebild för sina slavar. Hon blir bestört när hennes man säljer slavarna till en slavhandlare. Som kvinna hade hon ingen laglig rätt att stoppa det, eftersom all egendom tillhörde maken.
Augustine St. Clare, Toms andre ägare och far till lilla Eva. Den mest sympatiska slavägaren i romanen. St. Clare inser det onda i slaveriet men han är inte beredd att ge upp sitt välstånd för det. Efter sin dotters död blir han mer religiös och börjar läsa bibeln för Tom. Hans, ibland, goda syften rinner till slut ut i intet.
Onkel Toms stuga domineras av ett tema: slaveriets ondska och omoral. Medan Stowe väver in andra teman i texten, som moderskapets moraliska auktoritet och de möjligheter till frälsning som ges av kristendomen, betonar hon kopplingarna mellan dessa och slaveriets fasa.
Onkel Toms stuga är skriven i den sentimentala och melodramatiska stil som var vanlig i 1800-talets sentimentala herrgårdsromaner. Verk av denna typ var de populäraste under Stowes tid och tenderade att visa upp kvinnliga huvudpersoner och hade en stil som frammanade sympati och känslor hos läsaren. Även om Stowes roman skiljer sig från andra sentimentala romaner, genom att fokusera på ett tema som slaveriet och genom att ha en man som huvudperson, vill hon fortfarande framkalla särskilt starka känslor hos läsaren (som att få läsaren att gråta över Evas död). Styrkan i dessa litterära genrer kan bedömas genom hur samtidens läsare reagerade. Georgiana May, en vän till Stowe, konstaterade i ett brev: "Jag var uppe igår natt efter klockan ett och läste ut Onkel Toms stuga. Jag kunde inte lämna boken mer än jag kunde lämna ett döende barn." En annan läsare beskrivs som besatt av boken hela tiden och funderade på att döpa om sin dotter till Eva. Uppenbarligen påverkade Evas död många människor vid denna tid för under år 1852 döptes 300 nyfödda flickor i Boston till Eva.Trots den positiva responsen från läsare har litteraturkritiker i årtionden avvisat stilen i Onkel Toms stuga och andra sentimentala romaner eftersom de här böckerna var skrivna av kvinnor och så iögonfallande behandlade "kvinnors känslodrypande känslor". En litteraturkritiker sade att om romanen inte handlat om slaveriet hade "det bara varit ännu en sentimental roman", medan en annan beskrev boken som "främst en icke-originell dussinroman". George Whicher satte näsan i vädret i sin bok Literary History of the United States genom att säga att det var "söndagsskoleberättelser" och bestod av "breda uttänkta melodraman, humor och patos".Otvivelaktigt förändrade Jane Tompkins denna syn på Onkel Toms stuga 1985 med sin bok In Sensational Designs: The Cultural Work of American Fiction. Tompkins berömde den sentimentala stilen som många kritiker hade avvisat och tog fasta på att sentimentala romaner visar hur kvinnors känslor har kraften att förändra världen till något bättre. Hon menade också att de populära herrgårdsromanerna från 1800-talet, däribland Onkel Toms stuga, var märkvärdiga för deras "intellektuella komplexitet, ambition och uppfinnesrikedom"; och att Onkel Toms stuga erbjuder en "kritik mot det amerikanska samhället långt mer förödande än någon bok som fått bra kritik gjort, som till exempel Hawthorne och Melville."Trots den förändrade synen på Onkel Toms stugas stil kan dagens läsare se bokens prosa som lite svårbegriplig, överdriven och "till och med löjlig", eftersom boken är skriven så annorlunda jämfört med många moderna romaner.
Onkel Toms stuga har utövat ett inflytande "likt få andra romaner i historien" När romanen publicerades spreds en löpeld av protester från alla försvarare av slaveriet (som skrev ett antal böcker som svar på Onkel Toms stuga) medan den samtidigt framkallade lovord från abolitionister. Eftersom boken var en bästsäljare kom den att influera senare tiders liknande protestlitteratur, som exempelvis Vildmarken från 1906 av Upton Sinclair.
Omedelbart efter publiceringen blev människor i sydstaterna upprörda över romanen. Boken kritiserades också öppet av de som stödde slaveriet.
Den bejublade sydstatsförfattaren William Gilmore Simms förklarade att verket var fullständigt felaktigt, medan andra kallade romanen kriminell och ärekränkande. En bokhandlare i Mobile, Alabama som tvingades lämna stan för att ha sålt romanen reagerade genom att skicka hotfulla brev till Stowe (inklusive ett paket med ett avskuret öra i). Många sydstatsförfattare, som Simms, skrev snart egna böcker som reaktion mot Stowes roman. (se Anti-Tom-avsnittet nedan).Några kritiker framhävde Stowes brist på egna erfarenheter om livet i Sydstaterna, vilket (enligt deras synvinkel) ledde till att hon skildrade regionen felaktigt. Till exempel hade hon aldrig satt sin fot på en sydstatsplantage. Dock sa Stowe alltid att karaktärerna i hennes böcker baserades på händelser berättade av slavar i Cincinnati, Ohio, där Stowe bodde. Det har rapporterats att: "Hon observerade flera förstahandsincidenter, vilket sporrade henne att skriva [den] kända antislaveriromanen. Scener hon observerade på Ohiofloden, inklusive att se en fru och man säljas ifrån varandra, likväl som tidningar, tidskrifter och intervjuer var bidragande material till den kommande handlingen."Som svar på denna kritik publicerade Stowe A Key to Uncle Tom's Cabin (En förklaring till Onkel Toms stuga), ett försök att dokumentera sanningen bakom romanens framställning av slaveriet. I boken diskuterar Stowe alla större karaktärer och berättar om deras motsvarigheter ur verkliga livet samtidigt som hon också ytterligare fördjupar sin kritik av slaveriet. Liksom romanen, blev A Key to Uncle Tom's Cabin också en bästsäljande bok. Det bör dock noteras att samtidigt som Stowe menade att A Key to Uncle Tom's Cabin dokumenterade hennes tidigare utfrågade källor så läste hon många av sina citerade källor först efter att ha publicerat Onkel Toms stuga.Trots dessa förmodade och faktiska brister i Stowes efterforskning och trots attacker från de som försvarade slaveriet har romanen ändå fascinerat många amerikaner. Enligt Stowes son frågade Abraham Lincoln, när han träffade henne 1862, "Så det här är den lilla damen som har startat ett så stort krig." Historiker är oense om huruvida Lincoln faktiskt sa detta och i ett brev Stowe skrev till sin man ett par timmar efter att hon träffat Lincoln nämner hon ingenting om att Lincoln sagt detta. Sedan dess har många författare uppskattat romanen för dess roll för att fokusera nordstaternas upprördhet över slaveriets orättvisor och hjälpt abolitioniströrelsen. nordstatsgeneralen och politikern James B. Weaver sa att Onkel Toms stuga övertygade honom om att bli aktiv i abolitioniströrelsen.Onkel Toms stuga fick stor uppmärksamhet i England. Den första Londonversionen kom ut i maj 1852 och såldes i 200 000 exemplar. Intresset i England för romanen har sin grund i den antipati mot USA som fanns där. En framgångsrik författare förklarade: "Den onda hänförelsen som Onkel Tom belönades med i England var inte hat eller hämnd [för slaveriet], utan nationell avundsjuka och nationell fåfänga. Vi har länge smärtats av Amerikas självförhävelse – vi är trötta på att höra på hennes skryt om att hon är det friaste, mest upplysta landet som världen någonsin skådat. Vårt prästerskap hatar det frivilliga systemet – våra konservativa politiker tories (politiskt parti) hatar hennes demokrater – våra whigs (politiskt parti) hatar hennes pavernyer (uppkomlingar) – våra radikala hatar hennes processlystnad, hennes fräckhet och hennes ambition. Alla partier hyllade fru Stowe som en revoltör från fienden." Charles Francis Adams, den amerikanska ambassadören i Storbritannien under det amerikanska inbördeskriget, hävdade senare att: "Onkel Toms stuga; eller Livet bland negrerna i Nordamerikas slavstater, publicerad 1852, utövade genom tillfälliga omständigheter ett mer omedelbart, betydande och dramatiskt världsinflytande än någon bok som någonsin tryckts tidigare."Boken har översatts till många språk, inklusive kinesiska och amhariska Boken var så läst att psykologen Sigmund Freud rapporterade ett antal patienters sadistiska tendenser, vilket han trodde kom från läsning om piskade slavar i Onkel Toms stuga.
Som den första vitt lästa politiska romanen i USA, påverkade romanen utvecklingen av, inte bara den amerikanska litteraturen utan också protestlitteratur överlag. Senare böcker som har Onkel Toms stuga att tacka är till exempel Vildmarken av Upton Sinclair och Tyst vår av Rachel Carson.Trots den obestridda betydelsen är den populära uppfattningen om Onkel Toms stuga "som en blandning av barns fabler och propaganda." Romanen har också avfärdats av ett par litteraturkritiker som "blott en sentimental roman," medan kritikern George Whicher konstaterade att "Nothing attributable to Mrs. Stowe or her handiwork can account for the novel's enormous vogue; its author's resources as a purveyor of Sunday-school fiction were not remarkable. She had at most a ready command of broadly conceived melodrama, humor, and pathos, and of these popular cements she compounded her book."Andra kritiker har emellertid hyllat romanen. Edmund Wilson hävdade att "Att uppdaga sin egen mognad till Onkel Toms stuga kan [...] visa sig vara en skrämmande upplevelse." Jane Tompkins hävdade att romanen är en av USA:s klassisk verk och undrar om inte många litterära kritiker avfärdar boken på grund av att den helt enkelt var alltför populär under sin tid.Under åren har forskare lagt fram en rad teorier om vad Stowe försökte säga med romanen (bortsett från de uppenbara teman, som att fördöma slaveriet). Stowe, som var en hängiven kristen och aktiv abolitionist, uttryckte exempelvis många av sina religiösa föreställningar i romanen. Vissa forskare har menat att Stowe med sin roman framställde ett försök till att lösa de moraliska och politiska dilemman som besvärade många slaverimotståndare: huruvida man var rättfärdigad i att utföra förbjudna handlingar om dessa syftade till att motarbeta någonting ondskefullt. Var användning av våld i syfte att motarbeta slaveriet moraliskt rättfärdigat? Vilken av Stowes karaktärer borde man försöka efterlikna, den passiva Onkel Tom eller den trotsiga George Harris? Stowes lösning liknade Ralph Waldo Emersons: Guds vilja följde man om envar uppriktigt undersökte sina principer och handlade i enlighet med dessa.En del forskare har även hävdat att romanen uttrycker "Free Soil-rörelsens" värderingar och idéer. Enligt den tolkningen personifierar George Harris det fria arbetets principer medan den komplexa karaktären Ophelia representerar de nordstatare som fördömde alla kompromisser om slaveriet. Dinah utgör med sin passion en skarp kontrast till Ophelia. Under romanens gång förvandlas Ophelia, precis som det republikanska partiet (tre år senare) förklarade att nordstaterna måste förvandla sig själva och stå upp för sina antislaveriprinciper.Man kan även urskilja en del feministisk teori i Stowes bok, där romanen fungerar som en kritik av slaveriets patriarkala natur. För Stowe utgjorde släktskapsrelaterade- snarare än paternalistiska relationer mellan herre och slav familjens grund. Stowe betraktade vidare nationell solidaritet som en utsträckning av en persons familj; nationalitetskänslor härstammade följaktligen från att man tillhörde samma ras. Hon förespråkade således afrikansk kolonisation för befriade slavar istället för deras integration i det amerikanska samhället.
Boken har även tolkats som ett försök att omdefiniera maskulinitet som ett nödvändigt steg till avskaffandet av slaveriet. Enligt detta synsätt hade abolitionisterna börjat motsätta sig det ideal med aggressiva och dominanta män som 1800-talets erövrar- och kolonisationsanda hade uppmuntrat. För att förändra uppfattningen om manlighet, så att män kunde motsätta sig slaveri utan att riskera sin egen självbild eller ställning i samhället, tog en del abolitionister till sig principer från suffragett-rörelsen, kristendomen och passivismen och hyllade män för samarbete, medkänsla och medborgerlig anda. Andra personer inom abolitioniströrelsen förespråkade den mer konventionella, aggressivt manliga linjen. Alla manliga karaktärer i Stowes roman representerar en av dessa manstyper.
Under de senaste decennierna har forskare och läsare kritiserat boken för vad de upplever vara rasistiska beskrivningar av bokens svarta karaktärer, i synnerhet vad gäller karaktärernas uppträdande, tal och beteende, såväl som Onkel Toms passiva läggning där han accepterar sitt öde. Romanens skapande och användande av vanliga stereotyper av afro-amerikaner är viktig därför att Onkel Toms stuga var världens bäst säljande roman under 1800-talet. Som ett resultat av detta har boken (såväl som dess illustrationer och tillhörande dramatiseringar) haft en stor roll i processen att inpränta dessa stereotyper i det amerikanska medvetandet.Bland annat följande stereotyper av afrikaner återfinns i Onkel Toms stuga:
Den ljushyade tragiska mulatten som sexobjekt (från Eliza, Cassy och Emmelines karaktärer);
Den tillgivna, mörkhyade kvinnliga "mammyn" (från flera karaktärer, inklusive Mammy, en kock vid St. Clares plantage);
Uncle Tom-stereotypen, eller afro-amerikanen som alltid är ivrig att hjälpa vita människor (från karaktären Uncle Tom). Det bör dock noteras att Stowe syftade till att framställa Tom som en "nobel hjälte". Stereotypen av honom som en "underdånig dåre som bugar inför den vite mannen" var ett resultat av de så kallade "Tom Shows", som Stowe inte hade någon kontroll över.Under de senaste decennierna har dessa negativa associationer i hög utsträckning överskuggat Onkel Toms stugas historiska betydelse som ett "avgörande antislaveriverktyg". Denna förändring av hur romanen betraktades har sina rötter hos en text av James Baldwin med titeln "Everybody’s Protest Novel". I sin text kallar Baldwin Onkel Toms stuga för en "mycket dålig roman" som är rasistiskt ointelligent och estetiskt grov.Under 1960- och 1970-talen attackerade Black Power och Black Arts Movement romanen och hävdade att karaktären Onkel Tom sysslade med "rasmässigt förräderi" vilket gjorde att vissa betraktade Tom som värre än de värsta slavägarna. Under samma tid intensifierades även kritiken av andra stereotyper i boken.
Under senare år har forskare som Henry Louis Gates Jr. börjat omvärdera Onkel Toms stuga och hävdat att den är ett "centralt dokument i de amerikanska rasrelationerna och en viktig moralisk och politisk undersökning av dessa relationers karaktär".
Som en reaktion på Onkel Toms stuga har författare från södra USA publicerat en rad böcker i syfte att nedvärdera Stowes roman. Denna så kallade "Anti-Tom-litteratur" har i allmänhet intagit en positiv inställning till slaveriet och hävdat att de förhållanden som Stowes bok innehåller är överdrivna och felaktiga. Romaner i denna genre har tenderat att innehålla en godhjärtad vit patriarkal herre och en kysk fru som båda härskar över barnliknande slavar i en god plantage som fungerar som en utsträckning av familjen. Romanerna har antingen implicit eller öppet hävdat att afro-amerikaner är ett barn-liknande folkslag, som inte klarar av att leva sina liv utan direkt översikt från vita människor.Bland de mest välkända anti-Tom-böckerna återfinns The Sword and the Distaff av William Gilmore Simms, Aunt Phillis's Cabin av Mary Henderson Eastman och The Planter's Northern Bride av Caroline Lee Hentz. Hentz var nära vän med Stowe då de båda bodde i Cincinnati. Simms bok publicerades några månader efter Stowes roman och den innehåller en rad avsnitt och diskussioner som bestrider Stowes bok och hennes syn på slaveri. Hentzs roman från 1854, som lästes av många under sin tid men som idag i stort sett är bortglömd, tillhandahåller ett försvar av slaveriet från en nordstatskvinnas perspektiv, en kvinna som är dotter till en abolitionist och som gifter sig med en slavägare från södern.
Under årtiondet mellan publicerandet av Onkel Toms stuga och början av amerikanska inbördeskriget, publicerades mellan 20 och 30 anti-Tom-böcker. Bland dessa finns två romaner med titeln Uncle Tom's Cabin As It Is (en av W.L. Smith och den andra av C.H. Wiley) och en bok av John Pendleton Kennedy. Över hälften av dessa böcker skrevs av vita kvinnor, och Simms kommenterar vid ett ställe den "till synes poetiska rättvisa[n] i att nordstatskvinnan (Stowe) besvaras av en sydstatskvinna".
Även om Onkel Toms stuga var den roman som sålde bäst under hela 1800-talet så såg långt fler amerikaner under den tiden berättelsen som pjäs och musikal än som bok. Eric Lott uppskattar i sin bok Uncle Tomitudes: Racial Melodrama and Modes of Production att minst tre miljoner människor såg dessa pjäser, vilket är tio gånger fler än antalet böcker som såldes under de första åren.
Scenuppsättningar som baserades på Onkel Toms stuga började framträda redan när berättelsen själv började publiceras, på grund av de svaga upphovsrättslagarna. Stowe vägrade, på grund av sin puritanska misstänksamhet gentemot teatern, att ge tillstånd till dessa dramatiseringar (även om hon så småningom gick och såg George Aikens version och enligt Francis Underwood var "förtjust" i Caroline Howards porträttering av Topsy). Stowes vägran lämnade fältet öppet för en rad andra dramatiseringar, vissa utförda av politiska skäl och andra endast för kommersiella syften.
Alla "Tom shows" verkar ha innehållit element av melodrama och "mörkhyade" gycklare. Dessa uppsättningar skilde sig enormt åt politiskt sett - vissa reflekterade Stowes egna antislaveriinställning, medan andra var mer moderata eller till och med för slaveriet. Många av produktionerna innehöll nedsättande rasistiska karikatyrer av svarta människor, och en rad av produktionerna innehöll sånger av Stephen Foster (bland annat "My Old Kentucky Home", "Old Folks at Home" och "Massa's in the Cold Ground"). De mest välkända "Tom shows" var de som skrevs av George Aiken och H.J. Conway.De många scenuppsättningarna av Onkel Toms stuga "dominerade den norra populärkulturen [...] under flera år" under 1800-talet och pjäserna framfördes fortfarande i början av 1900-talet.
Flera filmversioner har gjorts av Onkel Toms stuga. De flesta skapades under stumfilmseran (under den tiden var Onkel Toms stuga den mest filmade berättelsen). Att den filmades mycket under denna period berodde på bokens och pjäsernas fortsatta popularitet, vilket gjorde att publiken redan kände till handlingen, det var därför enkelt att hänga med i filmerna även utan talad dialog.Den första filmversionen av Onkel Toms stuga var en av de tidigaste "fullängds"-filmerna (även om "fullängd" vid den här tiden betydde mellan 10 och 14 minuter). Denna filmversion från 1903, regisserad av Edwin S. Porter, använde vita skådespelare med "blackface" till de flesta rollerna och svarta skådespelare bara som statister. Den här filmversionen var tydligen lik många av Tom-pjäserna från tidigare årtionden och presenterade ett stort antal svarta stereotyper (som att låta slavarna dansa i nästan alla sammanhang, inklusive på en slavauktion).År 1910 regisserades en 3-rullars Vitagraph Company of America-produktion av J. Stuart Blackton, som bearbetades av Eugene Mullin. Enligt tidningen The Dramatic Mirror innebar denna filmversion ett framsteg för filmkonsten och det var, enligt tidningen, första gången ett amerikanskt företag släppte en dramatisk film på 3 rullar. Till dess hade "fullängds"-filmer varit 15 minuter långa och hade bara innehållit en rulle film. Filmen hade skådespelare som Florence Turner, Mary Fuller, Edwin R. Phillips, Flora Finch, Genevieve Tobin och Carlyle Blackwell, Sr.Under de följande två decennierna producerades ytterligare minst fyra filmtolkningar. Den sista stumfilmsversionen kom 1927. Den regisserades av Harry A. Pollard (som hade spelat Onkel Tom i en filmversion av Onkel Toms stuga från 1913), var två timmar lång, tog över ett år att spela in och var den tredje dyraste stumfilmen någonsin (den kostade 1,8 miljoner dollar). Den svarte skådespelaren Charles Gilpin hade ursprungligen huvudrollen men avskedades eftersom studion ansåg att hans "porträttering var för aggressiv". James B. Lowe tog därefter över Toms roll. En sak som skiljer denna film från romanen är att Tom, efter att han dör, återvänder som en hämndlysten ande och konfronterar Simon Legree innan han störtar slavägaren till sin död. De mediakanaler som styrdes av svarta amerikaner hyllade filmen men studion var rädd för dåligt mottagande hos vita människor i södra USA och klippte således om vissa kontroversiella scener, bland annat öppningssekvensen där det pågår en slavauktion och där ett barn med våld tas ifrån sin mor). Handlingen skrevs av Pollard, Harvey F. Thew och A. P. Younger, med textskyltar av Walter Anthony. Bland skådespelarna fanns James B. Lowe, Virginia Grey, George Siegmann, Margarita Fischer, Mona Ray och Madame Sul-Te-Wan.Under flera decennier efter stumfilmserans slut ansågs innehållet i Stowes roman vara för känsligt för att kunna utgöra grunden för fler filmtolkningar. År 1946 övervägde Metro-Goldwyn-Mayer att göra en film av romanen men lade ner produktionen efter protester från National Association for the Advancement of Colored People.År 1965 dök en tyskspråkig version upp, regisserad av Géza von Radványi. Filmen introduceras i USA av exploitationsfilmsfiguren Kroger Babb. Den senaste filmatiseringen är en TV-film från 1987, regisserad av Stan Lathan, med manus av John Gay och skådespelare som Avery Brooks, Phylicia Rashad, Edward Woodward, Jenny Lewis, Samuel L. Jackson och Endyia Kinney.
Utöver traditionella filmatiseringar har Onkel Toms stuga även figurerat i en rad tecknade filmer, bland annat Walt Disneys Mickey's Mellerdrammer (1933), som innehåller den klassiska disneykaraktären med svartmålat ansikte och överdrivna orangea läppar; Bugs Bunny-figuren Southern Fried Rabbit (1953), där Bugs förklär sig själv till Onkel Tom och sjunger My Old Kentucky Home för att kunna passera Mason-Dixon-linjen; Uncle Tom's Bungalow (1937), en tecknad film av Warner Brothers ledd av Tex Avery; Eliza on Ice (1944), en av de tidigaste Mighty Mouse-filmerna, producerad av Paul Terry; och Uncle Tom's Cabaña (1947), en åtta minuter lång tecknad film som regisserades av Tex Avery.Onkel Toms stuga har även influerat en rad filmer, bland annat Nationens födelse (1915). Denna kontroversiella film använde medvetet en stuga som liknade Onkel Toms hem i filmens dramatiska klimax, där flera vita sydstatare förenas med sina tidigare fiender (nordstatarna) för att försvara sina "ariska födelserätt". Enligt moderna forskare var användandet av en sådan välbekant stuga någonting som dåtidens publik kunde förstå.Bland andra filmer som influerats eller använt sig av Onkel Toms stuga återfinns Min farfar och jag (en film från 1936 med Shirley Temple), Uncle Tom's Uncle, (en film från 1926 ur serien Our Gang (The Little Rascals)), Rodgers and Hammerstein-musikalen The King and I (där en balett från "Small House of Uncle Thomas" uppförs i traditionell siamesisk stil) och Gangs of New York (där Leonardo DiCaprio och Daniel Day-Lewis' karaktärer går och ser en påhittad uppsättning av Onkel Toms stuga).
Den här artikeln är helt eller delvis baserad på material från engelskspråkiga Wikipedia, Uncle Tom's Cabin

Operation Reinhard, även kallad Operation Reinhardt, Aktion Reinhard(t) eller Einsatz Reinhard(t), var ett tyskt program för att utföra massmord på judar. Det var en del av  Förintelsen och utarbetades av SS under andra världskriget och inbegrep tre förintelseläger: Bełżec, Sobibór och Treblinka. Operationen uppkallades efter SS-Obergruppenführer Reinhard Heydrich, chef för Reichssicherheitshauptamt (RSHA), Nazitysklands säkerhetsministerium och riksprotektor i Böhmen-Mähren, och syftade till utplåning av den judiska befolkningen i Generalguvernementet, den del av Polen som inte hade inlemmats i Tredje riket.
De första nazistiska koncentrationslägren, vilka inrättades i mitten av 1930-talet, var avsedda för internering av bland annat politiska motståndare och kriminella; dessa läger var inte avsedda för massmord. Under andra hälften av år 1941 hade Hitler och de ledande personerna inom SS och RSHA beslutat att genomföra ett paneuropeiskt folkmord på judarna, benämnt den slutgiltiga lösningen. Det tyska anfallet på Sovjetunionen, Operation Barbarossa, som inleddes den 22 juni 1941, hade under de första månaderna inneburit stora framgångar för Tyskland, men i oktober samma år vände krigslyckan och det tyska erövringståget i Sovjetunionen såg ut att ta längre tid än beräknat. Samordningen av den slutgiltiga lösningen, det vill säga dess administrativa och logistiska implementering, diskuterades ingående vid Wannseekonferensen den 20 januari 1942. Heydrich, som ledde konferensen, ämnade vinnlägga sig om de berörda ministeriernas och polisenheternas samtycke och samverkan i genomförandet av den fysiska utrotningen av den judiska befolkningen i Europa. Vid konferensen begärde statssekreteraren i Generalguvernementet, Josef Bühler, att den slutliga lösningen skulle inledas i det område han representerade.Operation Reinhard uppkallades efter Reinhard Heydrich, som den 4 juni 1942 avled i Prag i sviterna efter ett attentat, genomfört åtta dagar tidigare av tjeckoslovakiska agenter.
Den 13 oktober 1941 mottog SS- och polischefen i distriktet Lublin, Odilo Globocnik, order från Reichsführer-SS Heinrich Himmler att omedelbart inleda byggnationen av det första förintelselägret, beläget i Bełżec i östra Generalguvernementet. Globocnik utsågs till chef för de tre lägren inom Operation Reinhard. Hans stab, i vilken bland andra Richard Thomalla ingick, hade till uppgift att uppföra förintelselägren, organisera deportationen av judar dit samt finna och utveckla effektiva metoder för dödande. Personalen i lägren utgjordes av enheter ur Sicherheitsdienst, polisbataljoner ur SS samt ukrainska kolloboratörer, som hade erhållit vaktutbildning i Trawniki.Förintelselägret i Bełżec började att uppföras i november 1941 och togs i bruk i mars 1942. I närheten av detta hade det mellan maj och oktober 1940 legat ett arbetsläger för tvångsarbetare sysselsatta med fortifikationsarbeten längs den tysk-sovjetiska demarkationslinjen. Förintelselägret i Sobibór konstruerades i mars 1942 och de första gasningarna genomfördes i mitten av april. Lägret i Treblinka började uppföras i slutet av maj eller i början av juni 1942 och förintelsemaskineriet tog sin början i juli. Flera av de SS-män som hade deltagit i Aktion T4, Nazitysklands mord på cirka 70 000 psykiskt och fysiskt funktionshindrade män, kvinnor och barn, bland andra Christian Wirth, Franz Stangl och Irmfried Eberl, gavs nyckelroller inom Operation Reinhard. Wirth utsågs till inspektör för de tre lägren.
Lägren inom Operation Reinhard hade ett enda syfte: att mörda människor så snabbt och effektivt som möjligt. I förintelsesystemet var "råmaterialet människor och slutprodukten död". Det var av största vikt att offren ända in i det sista var ovetande om sitt öde. Lägerpersonalen använde sig av olika typer av bedrägeri för att för de nyanlända judarna dölja lägrets verkliga syfte och förhindra varje möjlighet till motstånd. Lägerinspektören Wirth utformade särskilda föreskrifter om snabbhet i förintelseprocessen och avhumanisering av offren. Lägervakterna instruerades att behandla de deporterade judarna brutalt och rått, likt boskap. I Sobibór tog SS-Oberscharführer Hermann Michel emot de nyanlända iförd vit rock, för att ge intryck av att han var läkare. Han talade lugnande till judarna och sade till dem att de hade kommit till ett arbetsläger. Han informerade dem att de först skulle få duscha och genomgå desinfektion för att förhindra smittspridning. I själva verket fördes de till gaskamrarna. I Treblinka uppfördes en falsk järnvägsstation för att ge sken av att judarna endast ankommit till ett övergångsläger på vägen till ett nytt hem längre österut. Skyltar visade vägen till en biljettexpedition och en restaurant samt till platsen för tågbyte för resande österut.
I Sobibór och Treblinka gallrades gamla, funktionshindrade och små barn omedelbart ut vid ankomsten och fördes till en avskild avrättningsplats, där de sköts med nackskott av SS-män, bland andra August Miete. Övriga personer, män, kvinnor och äldre barn, fördes från ankomstområdet till avklädningsbaracker. I barackerna beordrades de att klä av sig och lämna ifrån sig pengar och värdesaker, vilka senare sändes till tyska Reichsbank via SS-Wirtschafts- und Verwaltungshauptamt, SS:s huvudkontor för ekonomi och administration. Kvinnornas hår avklipptes under förespegling att förhindra spridning av löss. Det avklippta håret vävdes till tofflor åt besättningsmän på tyska ubåtar. Från avklädningsbarackerna föstes de nakna männen och kvinnorna genom "der Schlauch" ("slangen"), en passage med höga taggtrådsstängsel, täckta med trädgrenar för att förhindra insyn. Denna gång kallades även för "Himmelstrasse" ("Vägen till himlen"). Vart och ett av de tre lägren hade från början tre gaskammare, men successivt utökades antalet till sex och kapaciteten fördubblades således med tiden. Kamrarna, kamouflerade som duschrum, rymde omkring 400 tätt sammanpackande personer.I Bełżec användes inledningsvis buteljerad gas, antingen kolmonoxid eller vätecyanid. Senare försågs detta läger med dieselmotorer från sovjetiska stridsvagnar, vilka utsläppte en blandning av kolmonoxid och koldioxid in i gaskamrarna. Sobibór och Treblinka utrustades från början med dieselmotorer. Efter cirka 20–30 minuter öppnades gaskamrarnas dörrar och lägerfångar tillhörande Sonderkommando avlägsnade de döda kropparna. I mitten av augusti 1942 fick Kurt Gerstein, tjänsteman vid Waffen-SS:s hygieninstitut, i uppdrag att undersöka möjligheten att införa Zyklon B i Bełżec. Han bevittnade en gasning och rapporterade:
Under den inledande fasen av Operation Reinhard begravdes de mördades lik i massgravar och täcktes med kalk. Med tiden visade sig denna metod vara otillräcklig. På grund av sommarvärmen och förmultningsprocessen i gravarna svällde liken och marken rämnade. Förutom den påträngande stanken utgjorde detta en allvarlig hälsorisk. I mars 1942 hade Heinrich Himmler bestämt att liken efter de judar och ryska krigsfångar som skjutits på ockuperat sovjetiskt territorium skulle grävas upp och kremeras. Himmler krävde att alla spår efter massmordet skulle förintas och uppdrog åt Standartenführer Paul Blobel att leda Aktion 1005. Blobel och hans manskap anlände till förintelselägret i Chełmno i juli 1942 för att där företa olika kremeringsexperiment. Blobel fann att den mest effektiva metoden var att bränna liken på stora järngaller placerade över gropar med öppen eld. Askan begravdes sedan i de gropar ur vilka liken tidigare grävts upp. Blobel skickade en rapport till Globocnik, för att denne skulle implementera tekniken i Operation Reinhard-lägren. Globocnik motsatte sig dock initialt kremering av de mördades kroppar. Han menade, att det tyska folket skulle känna stolthet att man hade förintat den judiska rasen. Detta borde inte döljas för framtida generationer. Enligt ett vittnesmål av SS-Obersturmführer Kurt Gerstein föreslog Globocnik av ideologiska skäl att man i massgravarna skulle lägga ner bronsplattor med information om att det var de tyska nazisterna som "hade modet att utföra denna gigantiska uppgift".Operation Reinhard avslutades i början av november 1943. Merparten av den tyska lägerpersonalen, däribland Christian Wirth och Franz Stangl, kommenderades därefter till norra Italien för att där påskynda deportationen av italienska judar samt delta i bekämpandet av partisaner. Odilo Globocnik utnämndes till kommendant för koncentrationslägret Risiera di San Sabba i Trieste, där han lät tortera och döda politiska fångar.
Man beräknar att omkring 2 miljoner polska judar förintades inom ramen för Operation Reinhard som pågick från juli 1942 till november 1943 och avslutades med Aktion Erntefest. Antalet dödsoffer i de tre enskilda lägren beräknas till 1 500 000, med 550 000 i Bełżec, 200 000 i Sobibór och 750 000 i Treblinka.
Arad, Yitzhak (1999) (på engelska). Belzec, Sobibor, Treblinka: The Operation Reinhard Death Camps. Bloomington, Indiana: Indiana University Press. ISBN 0-253-21305-3 
Bauman, Zygmunt (1998). Auschwitz och det moderna samhället. Göteborg: Daidalos. ISBN 91-7173-038-9 
Bergen, Doris L. (2003) (på engelska). War and Genocide: A Concise History of the Holocaust. Lanham, Maryland: Rowman & Littlefield. ISBN 0-8476-9630-8 
Browning, Christopher (2003) (på engelska) ( PDF). Initiating the Final Solution: The Fateful Months of September–October 1941. United States Holocaust Memorial Museum. http://www.ushmm.org/research/center/publications/occasional/2003-05/paper.pdf. Läst 24 maj 2012  Arkiverad 18 juli 2012 hämtat från the Wayback Machine.
Burleigh, Michael (1994) (på engelska). Death and Deliverance: 'Euthanasia' in Germany c. 1900–45. Cambridge: Cambridge University Press. Libris 5019226. ISBN 0-521-41613-2 
Burleigh, Michael (2000) (på engelska). The Third Reich: A New History. London: Macmillan. ISBN 0-333-64487-5 
Hilberg, Raul (1985) (på engelska). The Destruction of the European Jews. "3". New York: Holmes & Meier. ISBN 0-8419-0832-X 
Poprzeczny, Joseph (2004) (på engelska). Odilo Globocnik: Hitler's Man in the East. Jefferson, North Carolina: McFarland. ISBN 978-0-7864-1625-7 
Roseman, Mark (2002) (på engelska). The Villa, the Lake, the Meeting: Wannsee and the Final Solution. London: Allen Lane. ISBN 0-713-99570-X

Operation Ten-Go (天號作戰 (kyūjitai) eller 天号作戦 (shinjitai) Ten-gō sakusen) var den sista stora japanska marina operationen i Stillahavskriget under andra världskriget.
I april 1945 startade det japanska slagskeppet Yamato, världens största slagskepp, tillsammans med nio andra örlogsfartyg en självmordsattack mot de allierade styrkorna i slaget om Okinawa. De japanska styrkorna anfölls, stoppades och blev nästan helt förstörda av amerikanska, hangarfartygsbaserade flygplan innan de hade nått Okinawa. Yamato och fem andra japanska fartyg sänktes.
Sjöslaget visade tydligt på USA:s luftherravälde i det här stadiet av kriget och på oeskorterade ytfartygs sårbarhet mot flyganfall. Slaget visade också japanernas beredvillighet att offra sin egen personal i desperata försök (se kamikaze) att bromsa de allierades frammarsch mot Japans fastland.
Våren 1945, efter slaget om Salomonöarna, slaget om Filippinska sjön och slaget vid Leytebukten var den, en gång stora, kejserliga japanska flottan reducerad till en handfull stridsdugliga örlogsfartyg och några få flygplan och piloter. De flesta stora fartygen i den kombinerade flottan var stationerade vid hamnar i Japan, de flesta i Kure, Hiroshima.Efter erövrandet av Saipan och Iwo Jima inledde de allierade styrkorna en kampanj mot de japanska hemöarna. Som nästa steg före en planerad invasion av det japanska fastlandet invaderade allierade styrkor Okinawa den 1 april 1945. I mars 1945 mötte höga japanska militärledare kejsare Hirohito för att avgöra hur Japan skulle försvara Okinawa. Officerarna förklarade att armén skulle utföra en omfattande flygattack mot de allierade, däribland med användning av kamikaze. Kejsaren ska enligt uppgift ha frågat: "Men flottan då? Vad ska den göra för att hjälpa till med Okinawas försvar?" Härvid kände sig de höga militärerna pressade av kejsarens utspel, och tänkte ut ett kamikaze-likt uppdrag för deras resterande operativa stora fartyg som inkluderade slagskeppet Yamato.Den resulterande planen – utformad under befälhavaren för den Kombinerade flottan, amiral Soemu Toyoda – innebar att slagskeppet Yamato och dess eskortfartyg skulle attackera amerikanska flottan som stöttade de amerikanska landstigningstrupperna som skulle gå iland på västra sidan av ön. Yamato och hennes eskorter skulle kämpa sig väg mot Okinawa och placera sig mellan städerna Higashi och Yomitan på Okinawa och strida som kustartillerier tills de var förstörda. Sedan fartygen hade förstörts skulle den överlevande besättningen överge skeppen, ta sig iland och fortsätta striden mot amerikanarna. Väldigt begränsat, om ens något, japanskt flygstöd skulle understödja fartygen, vilket skulle lämna dem nästan hjälplösa mot koncentrerade amerikanska luftattacker. Som förberedelse, lämnade de beordrade fartygen Kure för att bege sig till staden Tokuyama (nuvarande Shūnan), Yamaguchi, utanför Mitajiri, Japan den 29 mars. Fast amiral Seiichi Ito, befälhavare för stridsgruppen Ten-Go, lydde order för att förbereda för uppdraget, vägrade han i själva verket att beordra sina fartyg att genomföra det eftersom han tyckte att planen var fruktlös och oekonomisk.Viceamiral Ryunosuke Kusaka flög den 5 april till Tokuyama i ett sista försök att övertyga de utpekade befälhavarna av den Kombinerade flottan, däribland amiral Ito, att acceptera planen. När marinofficerarna först hörde talas om planen (den hade hållits hemlig för de flesta av dem), höll de enhälligt med amiral Ito av samma anledningar som Ito hade fört fram. Amiral Kusaka förklarade då att flottans attack skulle hjälpa till att avleda amerikanskt flyg från den japanska arméns planerade attacker på den amerikanska flottan vid Okinawa. Han förklarade dessutom att både Japans ledare och kejsaren, hade sagt att de förväntade sig att flottan skulle göra allt vad den kunde för att försvara Okinawa. 
När amiralerna hörde detta, gav de efter och accepterade planen. Fartygens besättning informerades och gavs chansen att dra sig ur om man så önskade – ingen tog den. Nya, sjuka och orkeslösa besättningsmän blev dock beordrade att lämna skeppen. Fartygens besättning sysselsatte sig sedan med några sista-minuten övningar som förberedelse för uppdraget, i huvudsak olika säkerhetskontroller. Vid midnatt tankades fartygen. Enligt uppgift trotsade man utsatta order om att bara tanka fartygen precis tillräckligt för att nå Okinawa, och istället tankade personalen i Tokuyama slagskeppet Yamato och de andra fartygen med allt bränsle som fanns kvar i hamnen. Detta skulle dock troligen ändå inte räcka för att styrkan skulle kunna återvända till Japan från Okinawa.
Den 6 april klockan 16.00 lämnade Yamato med amiral Ito ombord, den lätta kryssaren Yahagi och åtta andra jagare hamnen i Tokuyama för att påbörja sitt uppdrag. Två amerikanska ubåtar, USS Threadfin och USS Hackleback, siktade skeppen vid Bungokanalen, men kunde inte attackera. I stället meddelade de upptäckten till flottans ledning.Vid gryningen den 7 april passerade den japanska styrkan Ōsumihalvön och seglade nu på öppet hav från Kyushu mot Okinawa. De bytte till en mera defensiv formation, med Yahagi som flaggskepp. De åtta jagarna bildade en ring runt de två större skeppen, med ett avstånd på 1500 meter från varandra. De höll en fart av 20 knop. En av de japanska jagarna, Asashimo, fick maskinproblem och vände tillbaka. Amerikanska spaningflygplan började skugga fartygen. Klockan 10.00 vände de japanska fartygen västerut för att det skulle se ut som att man drog sig tillbaka, men 11.30, efter man blivit upptäckt av två amerikanska flygbåtar av modell PBY Catalina (som Yamato öppnade eld mot med sina 460 mm pjäser), vände man tillbaka mot Okinawa.Befälhavaren för amerikanska sjunde flottan, amiral Raymond A. Spruance, mottog kontaktrapporter tidigt på morgonen den 7 april och beordrade stödstyrkan under amiral Morton Deyos befäl att genskjuta och tillintetgöra den japanska operationsstyrkan. Stödstyrkan bestod av gamla slagskepp, mestadels av dem som räddats och bärgats vid Pearl Harbor. Deyo förflyttade sig för att verkställa sin order men viceamiral Marc Mitschers Task Force 58 hann före och sände ut attackflyg utan Spruances order.
Klockan 10.00 samma dag, skickade Task Force 58 i flera anfallsvågor ut nära 400 flygplan, som befann sig på 11 hangarfartyg (Hornet, Bennington, Belleau Wood, San Jacinto, Essex, Bunker Hill, Hancock, Bataan, Intrepid, Yorktown, och Langley) strax öster om Okinawa. Flygplansflottan bestod av jaktflygplan av modell F6F Hellcat, störtbombare av modell  SB2C Helldiver och torpedflygplan av modell TBF Avenger. En flottilj om sex slagskepp (Massachusetts, Indiana, New Jersey, South Dakota, Wisconsin och Missouri), två kryssare (Alaska och Guam) och jagare var redo att hejda den japanska styrkan om flyganfallen inte lyckades.Eftersom de japanska skeppen saknade flygeskort kunde det amerikanska flyget planera sina attacker utan risk att bli anfallna i luften. De amerikanska plan som anlände till platsen efter två timmars flygning från Okinawa, kunde således cirkla runt de japanska fartygen just utanför luftvärnsavstånd, som gjorde att de metodiskt kunde iståndsätta attacker mot japanska krigsfartyg nedanför. Den första vågen av amerikanska hangarfartyg nådde de japanska fartygen cirka klockan 12.30. De japanska skeppen ökade sin hastighet till 25 knop (46 km/h) och började med undanmanövrer för att undvika att bli beskjutna samt öppnade eld med sina luftvärnskanoner. Yamato bar med sig nästan 150 luftvärnskanoner, däribland hennes massiva 460 mm kanoner som kunde skjuta speciella luftvärnsgranater av modell "Common Type 3". De amerikanska torpedplanen attackerade huvudsakligen från babord sida, så om torpederna träffade skulle fartygen lättare kapsejsa.
Klockan 12.46 träffades Yahagi av en torped. Den träffade mitt i maskinrummet och dödade samtliga besättningsmän där. Yahagi stannade helt och träffades av minst sex torpeder och 12 bomber till. Den japanska jagaren Isokaze försökte undsätta Yahagi, men attackerades, skadades svårt och sjönk kort därefter. Yahagi kapsejsade och sjönk klockan 14.05.Under den första attackvågen utförde Yamato undvikande manövrer som gjorde att de flesta bomberna och torpederna missade, men Yamato träffades ändå av två pansarbrytande bomber och en torped. Hennes hastighet påverkades inte, men en av bomberna orsakade en brand i aktern vilken aldrig släcktes. Under den första vågen träffades också Hamakaze och Suzutsuki vilka skadades svårt och togs ur strid. Hamakaze sjönk senare.
Mellan klockan 13.20 och 14.15 attackerade den andra och tredje vågen av amerikanskt flyg. Flygattacken koncentrerades på Yamato. Fartyget träffades vid det här anfallet av minst åtta torpeder och upp till 15 bomber. Bomberna gjorde stor skada på fartygets översida och slog ut el till centralinstrumenten på fartyget, vilket gjorde att luftvärnskanonerna bara kunde avlossas manuellt, något som kraftigt reducerade deras verkningsgrad. Torpedträffarna, nästan alla på babord sida, gjorde att Yamato hade kraftig slagsida och höll på att kapsejsa. Den vattenskadade kontrollcentralen hade förstörts av en bombträff vilket gjorde det omöjligt att pumpa ut vattnet ur de specialdesignade områdena i fartygets skrov för att bekämpa skrovskador. Klockan 13.33 gjordes ett sista desperat försök att undvika kapsejsning genom att vattenfylla maskin- och pannrum på styrbords sida. Det mildrade skadan men gjorde också att flera hundra man som arbetade i dessa områden drunknade utan att det givits någon varning om att deras arbetsområden skulle fyllas med vatten. Genom förlusten av babords maskiner och vikten av allt vatten gjorde att Yamoto nu drev i 10 knops fart.När Yamato drev långsammare och blev lättare att träffa, koncentrerade sig amerikanskt flyg på att träffa hennes roder och akter med torpeder, något som också lyckades. Klockan 14.02, när det rapporterades att fartyget inte längre kunde styra och höll på att sjunka beordrade amiral Ito att uppdraget skulle avbrytas, att fartyget skulle överges och att de andra fartygen skulle rädda överlevande. Detta meddelande spreds genom signalflaggor, eftersom hennes kommunikationsradio var förstörd.
Klockan 14.05 stannade Yamato tvärt och började kapsejsa. Amiral Ito och kaptenen vägrade dock lämna fartyget med de resterande överlevande. Klockan 14.20 började hon sjunka helt (30°22′N 128°04′Ö). Klockan 14.23 sprängdes plötsligt hela Yamato i en enorm explosion som hördes och syntes över 200 km bort i Kagoshima. Det bildades ett jättelikt svampmoln, som steg till cirka 6 000 meter. Den väldiga explosionen tros ha skett när bränderna nått fram till ammunitionsförrådet.Den japanska jagaren Asashimo bombades av amerikanskt flyg när hon försökte ta sig in i hamn. Kasumi sänktes också av amerikanskt flyg under slaget. Suzutsuki träffades i bogen som slets bort, men fartyget lyckades ta sig till Sasebo, nära Nagasaki genom att backa hela vägen.De återstående tre mindre skadade japanska jagarna Fuyuzuki, Yukikaze och Hatsushimo lyckades rädda 280 överlevande från Yamato (källor ger delade meningar om storleken på Yamatos besättning, mellan 2 750 och 3 300 man), 555 från Yahagi (ur en besättning på 1 000) och strax över 800 från Isokaze, Hamakaze och Kasumi. Mellan 3 700 och 4 250 japaner omkom i slaget. Fartygen tog överlevande till Sasebo.
Totalt tio amerikanska flygplan sköts ner av luftvärn från japanska fartyg; vissa piloter räddades av sjöflygplan eller ubåtar. Totalt förlorade USA 12 man. Vissa japanska överlevande rapporterade att amerikanska jaktplan sköt med kulsprutor mot överlevande japaner i vattnet. Japanska överlevande har också rapporterat att amerikanskt flyg tillfälligt stoppade attacken mot de japanska jagarna under tiden de plockade upp överlevande från vattnet.Under slaget attackerade japanerna amerikanska skepp vid Okinawa, som utlovat, men lyckades inte med att sänka några skepp. Ungefär 115 flygplan, många av dem kamikaze, attackerade amerikanska fartyg den 7 april. Kamikazeflyg träffade hangarfartyget Hancock, slagskeppet Maryland och jagaren Bennett, vilket orsakade små skador på Hancock och Maryland och en större skada på Benett. Japanerna förlorade cirka 100 flygplan under attacken.
Ten-Go var den sista stora japanska operationen under kriget och de övriga japanska fartygen hade ingen större roll i den fortsatta konflikten. Suzutsuki reparerades aldrig. Fuyuzuki reparerades men gick på en amerikansk sjömina vid Moji-ku, Japan den 20 augusti 1945 och reparerades inte efter detta. Yukikaze klarade kriget nästan oskadd. Hatsushimo gick på en amerikansk sjömina den 30 juli 1945 nära Maizuru och blev den 129:e och sista japanska jagaren som sänktes i kriget.Okinawa förklarades säkrat av de allierade styrkorna den 21 juni 1945, efter ett intensivt och kostsamt slag. Japan kapitulerarade i augusti 1945 efter att ha blivit kärnvapenbombat två gånger. Den rådande japanska viljan att offra så många av sina invånare med suicidala taktiker som Operation Ten-Go och slaget om Okinawa, var en faktor i de allierades beslut att använda kärnvapen mot Japan.Operationen är välkänd i Japan. Det japanska folket och den japanska kulturens bild av händelsen är att Operation Ten-Go var ett hjältedåd utfört av japanska sjömän för att försvara sitt land.[källa behövs] En av orsakerna till att händelsen har sådan stor betydelse i japansk kultur är att namnet Yamato ofta används som ett poetiskt namn för Japan. Därav kunde slutet för slagskeppet Yamoto verka som en metafor för slutet för det japanska imperiet.
Den här artikeln är helt eller delvis baserad på material från engelskspråkiga Wikipedia, Operation Ten-Go, 7 april 2010.
Feifer, George (2001). ”Operation Heaven Number One”. The Battle of Okinawa: The Blood and the Bomb. The Lyons Press. ISBN 1-58574-215-5 
Hara, Tameichi (1961). ”The Last Sortie”. Japanese Destroyer Captain. New York & Toronto: Ballantine Books. ISBN 0-345-27894-1  A first-hand account of the battle by the captain of the Japanese cruiser Yahagi.
Jentschura, Hansgeorg; Dieter Jung and Peter Mickel (1977). Warships of the Imperial Japanese Navy, 1869-1945. Annapolis, Maryland: United States Naval Institute. ISBN 0-87021-893-X 
Skulski, Janusz (1989). The Battleship Yamato. Annapolis, Maryland: Naval Institute Press. ISBN 0-87021-019-X 
Spurr, Russell (1995). A Glorious Way to Die: The Kamikaze Mission of the Battleship Yamato, April 1945. Newmarket Press. ISBN 1-55704-248-9 
Yoshida, Mitsuru; Richard H. Minear (1999). Requiem for Battleship Yamato. Annapolis, Maryland: Naval Institute Press. ISBN 1-55750-544-6  A first-hand account of the battle by Yamato's only surviving bridge officer.
”navweaps.com:  Order of Battle”. http://www.navweaps.com/index_oob/OOB_WWII_Pacific/OOB_WWII_Final_Sortie.htm. Läst 22 april 2006. 
”CombinedFleet.com:  Chronological history of Yamato and actions during Ten-Go”. http://www.combinedfleet.com/yamato.htm. Läst 13 maj 2006. 
”NOVA documentary:  Sinking the Supership”. http://www.pbs.org/wgbh/nova/supership/. Läst 23 april 2006.  The official site of the NOVA documentary with additional information on the subject.

Orakelbensskrift (甲骨文; jiǎgǔwén) (’skrift på sköldar och ben’) är en forntida stil av det kinesiska skriftspråket och en del i ursprunget till kinesisk kalligrafi. 
Stilen har fått sitt namn av att texten är skriven på så kallade orakelben (甲骨; jiǎgǔ). Orakelben användes i det antika Kina för att göra spådomar som utlästes ur sprickformationerna efter att orakelbenen spräckts av upphettning. Orakelbensskriften användes huvudsakligen från omkring 1250 f.Kr. till 1046 f.Kr. under Shangdynastin. Skriften levde även till viss del kvar under efterföljande Zhoudynastin fram till att den försvann på 700-talet f.Kr. i takt med att spåmetoderna från I Ching började användas. Orakelbensskriften representerar det äldsta kända kinesiska skriftspråket, även om det finns äldre fynd av fristående skrivtecken. Orakelben har haft en mycket stor betydelse för arkeologer och historiker och är den äldsta skriftliga dokumentationen om den kinesiska historien.Orakelbensskriften tillhör tillsammans med forntida Egyptens hieroglyfer, Babyloniens kilskrift och mayaskriften världens mest kända forna skrivsystem, men det är bara orakelbensskriften som överlevt och utvecklats till nutida användande. 2017 listades Orakelbensskriften av Unesco som världsminne.
Upptäckten av orakelbensskriften gjordes 1899 av de båda paleografiintresserade vännerna Wang Yirong och Liu E. Wang Yirong fick malaria 1899 och blev ordinerad malda benbitar, så kallade drakben (龙骨), som en del i sin medicinering. Liu E köpte drakben på ett apotek i Peking, varefter de upptäckte att det fanns skrivtecken på benbitarna. Liu E och Wang Yirong köpte alla benbitar de kunde i Peking, och kom över totalt 1 058 inskriptioner. År 1903 publicerade Liu E texterna i boken "Samlade fynd av sköldpaddsskal" (鐵雲藏龜), men visste då inte var benen kom ifrån eller hur gamla de var.Benen spårades 1908 till byn Xiaotun utanför Anyang i Henan där Shangdynastins sista huvudstad Yinxu tidigare hade lokaliserats. Vid Xiaotun fanns det en lång tradition bland bönder att gräva upp drakben för att sälja till apoteken. År 1928 påbörjades utgrävningar av Yinxu varvid en stor mängd ben och sköldpaddsskal med inristningar hittades. Fram till 1937 hade 25 000 orakelben grävts upp.Den dominerande mängden av Shangdynastins orakelben har grävts upp i Anyang, men det har även hittats orakelben vid utgrävningarna av Zhengzhou Shangstad på 1950-talet och i Shandong. Det har även hittats orakelben från den äldre delen av Zhoudynastin (1046 f.Kr.–256 f.Kr.) i Shanxi, Peking, Ningxia och Shaanxi. Det hittades till exempel över 7 000 orakelben från tidiga Zhoudynastin vid utgrävningarna av Hertig av Zhous tempel i Qishan i Shaanxi.
Orakelbensskriften är föregångare, och en del i ursprunget till grundstilarna inom kinesisk kalligrafi. Stilen är till viss del kantig i sin karaktär eftersom den utförts genom inristning med kniv eller annan vass utrustning. (Yngre orakelbensskrift har även hittats som är målad med pensel.) De enskilda elementen i tecknen är ofta tjockare i mitten med skarpa avslut. Cirkulära delar består ofta av flera sammansatta raka delar. Tecknens storlek varierar i skriften och textraderna är inte symmetriska och det finns många visuella inkonsekvenser. Tecknen är inristade i kolumner skrivna uppifrån ner och vanligen från höger till vänster.Det råder delade meningar om hur orakelbensskriften ska grupperas inom den kinesiska kalligrafin. En del forskare menar att det utgör en egen stil medan andra grupperar orakelbensskrifen som en undergrupp till stor sigillskrift. Orakelbensskriftens struktur har mycket gemensamt med bronsskriften.Orakelbensskriften användes för formell text, och jämfört med den samtida bronsskriften representerade sannolikt orakelbensskriften den moderna skrivstilen, och bronsskriften var mer arkaisk, dekorativ och användes huvudsakligen för att skriva namn på bronsföremål.
Shangdynastins kungar var mycket vidskepliga och gjorde stora offer till sina förfäder och deras andar. De använde orakelben för att komma i kontakt med sina förfäders andar och spå framtiden. På orakelbenen inristades en fråga som kunde gälla till exempel krig, jakt, väder, skörd, födelse, död eller sjukdom. På baksidan av orakelbenet borrades flera hål, vilka dock inte var genomgående, i syfte att underlätta för sprickor att uppkomma när skalen senare hettades upp. Spåmännen (贞人) kunde sedan tolka sprickorna och få svaren på frågorna. Ofta ristades svaret in i orakelbenet, ibland även om spådomen besannades. Också datum och spåmannens namn dokumenterades. På varje orakelben finns det allt från en handfull upp till flera hundra skrivtecken.Frågorna eller påståendena kunde ibland vara mycket enkla, såsom om en dag skulle bli gynnsam (吉) eller ogynnsam (凶). Frågeställningen var ofta formulerad två gånger, både positivt och negativt uttryckt. Exempelvis: "Inte flytta sig" och "Bra att flytta sig".. Förutsägelsen på ett orakelben kan exempelvis lyda: "Fu Haos barnsäng kommer att vara god". Det verkliga utfallet dokumenterades som "[...] det var inte bra; det blev en flicka". De sista av Shangdynastins kungar spådde själva resultatet av sprickorna i orakelbenen, medan de tidigare kungarna använde spåmän som kunde vara specialiserade för till exempel militära eller politiska frågor. Spådomarna gjordes vanligen över en tiodagarsvecka (旬).Det var vanligen bröstskölden från sköldpaddor eller skulderblad från boskap som användes som bas till orakelbenen, men det har även hittats två fall av speciella orakelben där mänskligt kranium har använts.
Orakelbenen är den äldsta skriftliga källan för den kinesiska historien och den primära källan för historieforskning kring Shangdynastin. En stor del av kungarnas aktiviteter finns dokumenterade i orakelbenen, vilket gör dem ovärderliga för både arkeologer och historiker. Information om militären, juridiken, politiken, ekonomin, astronomiska händelser och samhället i allmänhet går att utläsa ur texterna på orakelbenen.De äldsta orakelbenen med skrift som hittills identifierats är från tiden för kung Wu Ding (r. 1250 f.Kr.–1192 f.Kr.) men även äldre förfäder listas i spådomarna. De äldsta orakelben som använts för spådommar är daterade till ca 1900 f.Kr., men dessa tidiga orakelben saknar inskriptioner. Orakelbenens information om Shangdynastins regenter stämmer överens med till exempel Shiji som skrevs cirka 1 000 år senare av Sima Qian, vilket bevisar att kungarna under den senare delen av Shangdynastin verkligen har existerat.Totalt har omkring 160 000 orakelben hittats, med sammanlagt 1,5 miljoner skrivtecken. På dessa har fler än 5 000 unika tecken identifierats varav ungefär 1 600 har kunnat översättas. National Museum of Chinese Writing i Anyang erbjuder (2017) en belöning på upp till 100 000 RMB för varje ytterligare tecken som kan tydas.Orakelbenen visade att Shangdynastins kungar refererade till sina förfäder med tempelnamn uppbyggda av två tecken: Först kommer en släktterm såsom 父 (far) eller 组 (förfader) eller en beskrivande term som 大 (stor) eller 小 (liten). Prefixet följs av en ändelse från de himmelska stammarna såsom 甲 (jia), 乙 (yi), 丙 (bing) eller 丁 (ding) som är en form av numrering. Exempel på tempelnamn är kung Zu Jia 祖甲 (Förfader Jia) och kung Da Yi 大乙 (Stora Yi). Skrifterna visar också att Shangdynastins regenter kallades för just ’kung’ (王) under sin livstid, för att sedan postumt bli titulerad med sitt tempelnamn. De 22 tecknen för årtalen i Himmelska stammar och jordiska grenar används på orakelbenen för tidsangivelser, och det visar också att Shangdynastin använde månkalendern.Utförandet av orakelbensskriften har varierat över tiden, och arkeologen Dong Zuobin har delat in orakelbenen i fem historiska faser vilka baseras på inskriptionernas egenheter såsom språkstil och spåmän:
Orakelben ställs ut på National Museum of Chinese Writing i Anyang som öppnade 2009, men även på t.ex. Kinas nationalmuseum i Peking.
Lindqvist, Cecilia (1989). Tecknens Rike. Bonnier Fakta AB. ISBN 91-34-50857-0 
张, 英聘 (2003) (på engelska). THE HISTORY AND CIVILIZATION OF CHINA. 中央文献出版社. ISBN 7-5073-1360-3. https://www.amazon.com/History-Civilization-China-Zhang-Yingpin/dp/7507313603 
Hägerdal, Hans (2012). Kinas historia. Historiska media. ISBN 978-91-87031-24-3 
Keightley, David N. (2014) (på engelska). These Bones Shall Rise Again: Selected Writings on Early China ;. State University of New York Press. ISBN 978-1438447476. https://www.amazon.co.uk/These-Bones-Shall-Rise-Again/dp/1438447477/ref=sr_1_1?s=books&ie=UTF8&qid=1479249784&sr=1-1&keywords=9781438447476 
Keightley, David N. (1978) (på engelska). The Bamboo Annals and Shang-Chou Chronology. Harvard-Yenching Institute. https://www.jstor.org/stable/2718906?seq=1#page_scan_tab_contents
Menzies, James Mellon (1917) (på engelska / kinesiska). Oracle records from the Waste of Yin. Shanghai: Kelly and Walsh. https://archive.org/details/cihm_990806

Örebro slott är beläget på en holme i Svartån i Örebro, Närke. Det uppfördes ursprungligen som en försvarsborg, sannolikt i mitten av 1300-talet. Byggherre var troligen kung Magnus Eriksson. Under Hertig Karls tid byggdes borgen om till ett renässansslott. Det hade redan då till stor del förlorat sin roll som försvarsanläggning. Ytterligare ombyggnationer har ägt rum genom årens lopp. Den senaste större exteriöra förändringen ägde rum i slutet av 1800-talet, slottet har stått tomt sedan 1798 då slottet byggdes i en historieromantisk stil. En rad viktiga riksdagar och möten har ägt rum på slottet. Sedan 1764 fungerar slottet som residens för landshövdingen i Örebro län. Örebro slott är statligt byggnadsminne sedan 1935.
Slottets huvudsakliga byggnadsmaterial är natursten och tegelsten. Det är inte känt varifrån naturstenen – utvald marksten och tuktad huggsten – togs. När borgen byggdes om till renässansslott användes även tegelsten. Under åren 1596–1605 slogs 200 000 tegelstenar vid Segersjö kungsgård. De flesta av dessa användes för slottets tillbyggnad. Stenhuggeriarbeten utfördes i Kumla, och kalk brändes i Hällabrottet. En del sten kan ha hämtats från resterna av Örebro kloster, som lades ner i samband med reformationen. I slottets övre våningar utgörs golven av träbjälklag. Med dendrokronologi har man daterat furubjälkar i det nordvästra tornet till år 1599.Byggnadsstilen är präglad av olika tiders mode. Förebilden för renässansslottet var den franska renässansarkitekturen. Den innebar bland annat enligt Erik Lundberg att "ge uttryck för den centrala furstemakten av Guds nåde". Därför blev paradrummen magnifika, men bostadsrummen mindre påkostade. Det klassicistiska slottet präglades av stramhet utvändigt, men invändigt, i den nyinrättade residensvåningen, förhärskade rokokostilen. Matsalen, t.ex, hade "med grå oljefärg, i wåder och façoner, målade", hög bröstpanel, golv av furuparkett, samt en blå och vit kakelugn. Med det historieromantiska slottet försökte man återskapa renässansslottet. Detta lyckades dock inte riktigt, eftersom man endast hade begränsade kunskaper om hur slottet såg ut då. Putsen knackades ner (renässansslottet var dock vitlimmat), de västliga tornen höjdes (på grund av en en feltolkad källa), och en ståtlig portal uppsattes över slottets entré. Det nutida slottet är därför inte ett återskapat renässansslott, utan en produkt av det sena 1800-talets syn på hur man trodde att detta slott sett ut. 1900-talet har också satt sin prägel på slottets inre, dels med inredningsdetaljer tidig 1900-talsstil i Rikssalen, Vapensalen och Engelbrektsrummet, dels med inredning modernare stil i de delar av slottet som renoverades på 1990-talet.
Slottets äldsta historia är delvis okänd. Arkeologiska utgrävningar visar att området kan ha varit en boplats redan på 600-talet. En kungsgård vid Örebro finns omnämnd 1347. Den var troligen obefäst. Från 1360-talets mitt talas om ett "castrum" (kunglig borg) i Örebro. Det var troligen kung Magnus Eriksson som lät bygga borgen under 1350-talet. Borgen hade formen av ett U och omfattade tre trevåningars byggnadslängor åt söder, väster och åt norr. Ett kärntorn var beläget i det sydvästra hörnet (i dag markerat i fasaden med en senare tillkommen trappstegsgavel). Mot öster fanns en mur där ingången var belägen. Slottsholmen, där borgen låg, var omgärdad med Svartåns vatten, som utgjorde en vallgrav. En vindbrygga fanns från början, som först på 1670-talet ersattes med en fast bro av sten.
En ringmur av gråsten, sju meter hög, krönt av en skyttegång i trä västerut. Det har ofta hävdats att denna första försvarsanläggning kan härstamma redan från 1200-talet, men det finns inga arkeologiska fynd och ingen skriftlig dokumentation om en borg från denna tid. Den borde ha varit omnämnd, om den funnits då, i olika dokument från politiska möten i Örebro som finns från det tidiga 1300-talet.
Byggnadslängor på tre sidor av borggården uppfördes. Den södra längan, där borgens sal bör ha funnits på tredje våningen, är troligen den äldsta. Rester av två spetsbågefönster på vardera sidan (mot söder respesktive inåt borggården) har hittats vid renoveringar, och kan fortfarande iakttas från borggården. De västra och norra längorna är troligen yngre än den södra. I norra längan kan kungsmaket ha funnits på tredje våningen.Örebro hus har varit utsatt för många stridigheter och bytt ägare flera gånger.
1364 ansåg sig hertig Albrekt av Mecklenburg erövrat borgarna Örebro och Sundby.
1434 intogs Örebro hus av Engelbrekt, som senare fick borgen som sin förläning.
1501 belägrades Örebro hus av en bondehär. På borgen satt då den danske unionsfogden Jöns Falster. Efter sju månader, i februari 1502, kunde Svante Nilsson (Sture) inta borgen. I början av 1500-talet blev Sten Sture den yngre slottsherre.
1520 återtogs borgen av den danske kungen Kristian II under sin kamp mot den svenska högadeln.
1521 belägrade Gustav Vasa Örebro hus på sin väg mot kungamakten, och lyckades efter nio månader inta den av danskarna illa åtgångna borgen i början på 1522. Gustav lät renovera Örebro hus och här hölls flera viktiga möten, bl.a. 1529 års kyrkomöte, Örebro koncilium, då celibatslöftet och fastan avskaffas, och 1540 då kung Gustav lät införa arvmonarki.
1568 stod de sista striderna vid Örebro slott då hertigarna Johan och Karl gjorde uppror mot Erik XIV.
Hertig Karl fick Örebro hus i arv och påbörjade den stora ombyggnaden år 1573. Förebilden var de renässansslott han besökt under sina resor i Frankrike. Först år 1625, efter kungens död, var det nya renässansslottet klart. Den nya huvudbyggnaden var lika hög som det gamla kärntornet. Den var byggt i fyra huskroppar som bildade en kvadrat kring en borggård. Hörntornen byggdes först som postejer, det vill säga låga rundlar avsedda för grovt skytte. När dessa närmade sig sin fullbordan var de redan föråldrade på grund av krigsteknikens utveckling.Slottet var vitlimmat och rikt på dekorationer, framförallt mot borggården. Runt slottet löpte jordvallar som finns delvis kvar på den norra sidan. Under perioden 1602–17 hölls totalt sju riksdagar på slottet, under ledning av Karl IX och Gustav II Adolf. 
Karl IX:s änka drottningen Kristina av Holstein-Gottorp (†1625) slutförde ombyggnaden, men när den var klar hade inte Örebro samma strategiska läge, och fanns det ingen riktig uppgift för slottet att fylla. Utan underhåll började slottet att förfalla.
Ena tornet rasade in i början på 1700-talet och det kom att dröja till 1750-talet förrän man började renovera slottet. Med utgångspunkt från ritningar upprättade av slottsarkitekten i Stockholm, Carl Hårleman under Carl Johan Cronstedts ledning förvandlades Örebro slott till ett ganska stramt, klassicistiskt slott och ämbetsverk. De kupolformade taken på tornen ersattes med platta, koniska tak, vallarna togs bort och ersattes med terrasser. I samband med denna ombyggnad gjordes kungavåningen om i rokokostil till landshövdingsresidens, som alltsedan 1766 bebos av Örebro läns landshövdingar. Den nya Kanslibron i sten, som förbinder Slottsholmen med norra åstranden, byggdes också under denna tid, och Landshövdingestallet, idag undervisningslokal för Karolinska skolan, byggdes några år senare.
Slottet tjänade som residens för Karl XIII då Jean Baptiste Bernadotte valdes till svensk tronföljare vid Riksdagen år 1810 i Örebro. Nikolaikyrkan vid Stortorget fungerade då som rikssal.
I slutet på 1800-talet samlades pengar in för att renovera det förfallna slottet. Med den historieromantiska renoveringen av Gripsholms slott som förebild ville man återskapa ett renässansslott. Under åren 1897–1901 genomfördes en omfattande restaurering av slottet med ritningar av arkitekt Thor Thorén efter idéer av lektor Adolf Kjellström. All fasadputs knackades ned för att blotta den råa kalkstenen, tornen fick åter kupade torntak i renässansstil och de västra tornen byggdes på med en våning. Höjningen av tornen grundar sig på den felaktiga föreställningen (enligt Waldén) att renässansslottets torn skulle ha varit högre, men att de skulle ha "stympats" på 1700-talet.
Uppgiften från 1777 förledde stadsarkitekt Magnus Dahlander att tro att renässansslottets rundlar var betydligt högre än de i själva verket var. Denna uppfattning ledde till höjningen av de två västra tornen.
Taket täcktes med skiffer från Grythyttan. Ingången från öster försågs med en portal (se bild nedan). Där det medeltida kärntornet hade stått byggdes en trappgavel på den västra fasaden för att markera platsen. På den södra fasaden markerades ut med kalksten var man funnit spetsbågefönstren. Anläggningen skulle påminna om en Vasaborg och troligtvis hade arkitekten Vadstena slott som estetisk förebild.
De renoveringar som genomförts under 1900-talet har inte förändrat slottets yttre:
1926–1930 återskapas den gamla Rikssalen. Vidare renoveras Vapensalen och Engelbrektsrummet. (Se nedan.) Även denna gång renoveras residenset och länsstyrelsens lokaler. Under de kommande decennierna sker en kontorisering av slottet, när Länsstyrelsen gradvis tar slottet i besittning.
1992–1993 genomförs en större renovering på initiativ av landshövding Sigvard Marjasin. Främst omfattade denna slottets två översta plan. Huvudsyftet var ”att återskapa renässansslottets ljusa och rymliga ytor”. Samtidigt tillskapas utställningsytor och en konferensavdelning när Länsstyrelsen lämnar slottet för andra lokaler.
2000-2001 renoveras nordvästra tornets nedre våningar. De innerväggar som tillkom på 1900-talet rivs och den ursprungliga muren tas fram. I tornet inreds en slottshistorisk utställning.
2018. Vid renovering i källaren upptäcks stenar som med kol14-metoden kan dateras till 600-talet. I dagsläget är det inte fastslaget dess ursprung.
Byggnadens första funktion var som försvarsanläggning och som bas för rytteriet. Dit fördes även skatter och böter från det omkringliggande området, fögderiet. En annan funktion var som mötesplats för viktiga möten och där hade salen i södra längan en viktig roll. Borgen kan ha inrymt ett par bostadsrum. I nedre delen av kärntornet låg ett fängelse.
Efter Karl IX:s makttillträde förlorade slottet sin roll som försvarsanläggning. År 1581–1582 uppfördes en residensbostad strax utanför slottet, i avvaktan på att ombyggnaden till renässansslott var klar. När ombyggnaden slutligen var klar, hade inte Örebro samma strategiska läge. Därför fanns det ingen riktig uppgift för slottet att fylla, förutom att ett flertal riksdagar hölls här, nämligen 1602, 1606, 1608, 1610, 1611, 1614 och 1617. Mellan riksdagarna fungerade slottet som fängelse, men även som gevärsdepå och sädesmagasin. En rad olika byggnader uppfördes på den holme där Slottsparken idag ligger, medan själva slottet förföll.
Efter ombyggnationen på 1750- och 1760-talen stod residensvåningen klar. Från 1766 togs slottet  i bruk av landshövdingarna.
Även under 1700-talet och senare fanns det fängelselokaler på Örebro slott. Fängelseutrymmena låg i den nedersta våningen i de båda södra rundlarna. Berömda fångar som suttit på Örebro slott är bland andra:
Baron Georg Heinrich von Görtz, som efter arresteringen efter Karl XII:s död i december 1718 förvarades några dagar på Örebro slott på väg till Stockholm.
Tjuven Lasse-Maja, som även vid ett par tillfällen lyckades rymma från fängelset. Han torde ha suttit på Örebro slott i början av 1800-talet, eftersom han senare satt på Karlstens fästning.
Tjuven Carl Fredrik Lilja, populärt kallad "Lilja", som bl.a. gjorde inbrott på Riddarhuset.Den 25 oktober 1859 flyttades ett 15-tal fångar från slottet till det nyuppförda Länscellfängelset vid Slottsgatan, och fängelseverksamheten på slottet torde ha uppfört senast året därpå.Örebro läns museum hade under åren 1856–1963 en stor del av sina samlingarna förlagda till slottet. Samlingarna låg i det sydvästra tornet, och i södra längans översta två våningar. Örebro läns museum bedrev även museiverksamhet på slottet under åren 1994-97.
Från och med 1900-talets början kontoriserades slottet till stor del, när Länsstyrelsen tog lokalerna i anspråk. När renoveringen av Rikssalen var klar, kunde denna börja användas för möten, konserter och middagar.
Inga interiörer finns bevarade i oförändrat skick. Vissa delar av slottet är även öppet för allmänheten med utställnings-, visnings- och konferensverksamhet samt restaurang och turistbyrå. Som tidigare används delar av slottet som landshövdingsresidens. Residenset är inte öppet för allmänheten.
På vallen utanför slottet har man ställt upp kanoner från det 1679 i Kalmarsund sänkta danska skeppet Enigheden. De togs upp från vraket år 1909.
Rikssalen är slottets största rum, och ligger på plan 4 i den södra längan. Den medeltida rikssalen kan ha legat på plan 3 i samma länga. På detta plan finns rester av spetsbågefönster mot borggården (och även rekonstruerade spetsbågar på fasaden mot söder) som antyder om detta (se bild nedan). Den nuvarande salen på plan 4 fick sin nuvarande storlek i samband med Karl IX:s ombyggnad. Den förlängdes då 10 m åt öster, och fick sju fönster. Inredningen är av betydligt yngre datum, och tillkom vid renoveringen 1928, då salen återfick sin nuvarande funktion (den hade under flera år disponerats av Länsmuseet). Utsmyckningen, portiken i väster, samt den norra dörren med intarsiabilder, är utförda efter ritningar av Carl Otto Hallström. Den norra dörren kallas även Vasadörren och visar bilder av Gustav Vasa, Karl IX och Gustav II Adolf. Intarsiamönstret är utfört av konsthantverkare Manne Johansson. Tavlorna i salen är dels kopior av kungaporträtt: Gustav Vasa, Margareta Leijonhufvud, Karl IX och Kristina av Holstein-Gottorp, och Gustav II Adolf. Dels finns ett original av David Klöcker Ehrenstrahl föreställande Karl XI i kretsen av sin familj. De nuvarande ljuskronorna är av munblåst glas och tillkom på 1960-talet. Stolarna skänktes av olika företag och privatpersoner 1993.Dagens Rikssal är troligen identisk med den ”stora sal” som skapades för riksdagen år 1617. Ständernas sammankomster vid riksdagen år 1606, 1608, 1610, 1611 hölls även de på Örebro slott, men det är inte till fullo belagt var.
I den nuvarande Rikssalen Här fastställdes också Örebro stadga i februari 1617. Vid riksdagarna 1810 och 1812 användes dock Sankt Nikolai kyrka som rikssal.
Vapensalen är belägen på fjärde planet i direkt anslutning till Rikssalen. Även om salen är belägen inom det medeltida kärntornets murar, härstammar inredningen till största delen från restaureringen år 1928. Hörnspisen är dock äldre. Marmorgolvet är utfört av Yxhults stenhuggeri efter ritning av restaureringsarbetets ledare, arkitekt Carl Otto Hallström. Golvet visar olika vapen som är förknippade med personer och släkter som varit ståthållare på slottet. I en nisch står en bronsstatyett föreställande Engelbrekt, utförd 1936 av Stig Blomberg.
Kyrksalen, eller Pelarsalen utgörs av tornrummet i det sydvästra tornet på plan 4. Salen tillkom när det sydvästra tornet höjdes i samband med ombyggnationen av slottet 1897–1900. Kyrksalen har fått sitt namn efter att avdelning kyrklig konst fanns här, när Örebro läns museum disponerade lokalen. Idag används salen som en foajé till Rikssalen, men utställningar och andra aktiviteter kan även äga rum.
Engelbrektsrummet är beläget högst upp (plan 4) i det sydöstra tornet. Det inreddes 1926–1928 för att vara landshövdingens ämbetsrum, och fick därför påkostad inredning. I rummet finns bland annat takfriser med engelbrektsmotiv utförd av Nils Sjögren. Dåvarande landshövding, Henning Elmquist, ansåg att motivet var "ovärdigt en svensk ämbetsmans rum", då en del av friserna visade att Engelbrekt gjorde gemensam sak med upprorsmän.  Möbleringen är utförd av restaureringsarbetets ledare, arkitekt Carl Otto Hallström. Engelbrektsrummet kom aldrig att användas som landshövdingens arbetsrum, möjligen eftersom det låg ensligt beläget i slottet. År 2011 utnyttjades Engelbrektsrummet som förråd.
Den medeltida kungsvåningen tros ha legat på ungefär samma ställe som dagens residens. Efter den genomgripande renovering av slottet som ägde rum under åren 1758–1764 iordningställdes det nuvarande residenset. De olika rummen inreddes vid olika tidpunkter med början 1766, då landshövding Johan Abraham Hamilton lät inreda en svit med salonger. Residenset ligger i plan 3 och vetter åt norr och väster. Residenset upptar följande rum:Stora salongen med inredning från 1920-talet. Här finns en Karl Johan-grupp från 1850-talet och gustivianska möbler från sent 1700-tal och tidigt 1800-tal. Salongen domineras av målningar av Per Krafft den yngre  (Slaget vid Halle) och av Carl Andreas Dahlström (Slaget vid Lübeck). De visar den blivande Karl XIV Johan som fältherre.
Lilla matsalen och Stora matsalen. Stora matsalen var paradrummet i det ursprungliga residenset från 1766. Landshövding Johan Abraham Hamilton lät, delvis på egen bekostnad, dekorera väggarna i rokoko-stil ”i wåder och façoner” i grå oljefärg. Det är det enda rum i slottet där den ursprungliga 1700-talsutsmyckningen finns kvar i någon större omfattning. På 1800-talet gömdes utsmyckningen, men togs fram vid renoveringen 1929, och befinner sig nu nästan i ursprungligt skick. Då fick också rummet nya snickerier och en spis i kalksten från Yxhult.
Gula salongen. Väggarna har bård som kan ha tillkommit redan på 1760-talet, eller först 1812. I salongen finns en spis (skänkt 1940 av AB Bofors), på vilken de tidigare järnbrukens i Örebro län stämplar visas. Bland konstverk finns Liggande Venus av Pietro Liberi och Kristus med lärjungar i Emaus av Giovanni Francesco Romanelli.
Karl Johanssalongen. I detta rum meddelades Karl XIII, i samband med Riksdagen år 1810, att Jean Baptiste Bernadotte, den blivande Karl XIV Johan, hade blivit utsedd till tronföljare. I samband med Riksdagen år 1812 besökte denne Örebro slott. Han donerade då det porträtt, målat av Fredric Westin, som ännu idag hänger i salongen. Bland inventarierna finns en gustiviansk möbelgrupp.
Lilla gästrummet, Sibyllerummet och Kungliga sängkammaren. Kungliga sängkammaren tillskapades i samband med renoveringen 1811–1812. Här finns en dubbelsäng i empirstil. 
I anslutning till residenset ligger gästrum och landshövdingens privata våning. Dessutom ligger landshövdingens arbetsrum i anslutning till residenset. I arbetsrummet finns en samling porträtt föreställande tidigare landshövdingar.
Örebro Slott Fest- och Konferensavdelning drivs av Stora Hotellet. Man disponerar över 16 lokaler, huvudsakligen belägna på plan 4 och 5, inklusive den så kallade Länssalen på plan 4. Totalkapaciteten är på strax under 1000 personer, fördelade på rum och salar som tar mellan 8 och 250 personer. Bland tillställningar som ägt rum i lokalerna tillhör Chateau Grand Cru, Örebros vinmässa, samt Bokmässan i Örebro.
Restaurangverksamhet är en relativt ny företeelse på slottet. I samband med en renovering 1985–1986 tillskapades Slottskrogen i källarvalven i den södra längan samt sydöstra tornet. Till krogen hörde tidigare även en festvåning – Vasasalen – belägen på plan 3. Under sommarmånaderna finns även en servering utomhus. Hösten 2017 öppnar en ny caféverksamhet i källarvalven samt det sydöstra tornet medan Vasasalen övergår till att bli utställningslokal.
Slottshistorisk utställning. Vid den senaste ombyggnaden har man gjort ett upplevelsecentrum i det nordvästra tornet som rymmer allt från slottets historia från hertig Karl, häxprocesser till slottets mest kända fånge, Lasse Maja.
Gruppvisningar med olika inriktning: historisk slottsvisning, Vasaborgens hemligheter, historiska möten med mera.
Sedan år 1764, när nuvarande residensvåning tillkom, bor Örebro läns landshövding på slottet. Landshövdingens privata bostad ligger i omedelbar anslutning till residensvåningen. Bostaden omfattar endast några få rum i det nordvästra tornet.
Fransson, Björn (2005). Residenset på Örebro slott. Örebro: länsstyrelsen i Örebro län. 2005:50 
Pontén, Johan (1975). Örebro Hospital, Lasarett och Kurhus 1527-1863. Örebro läns landsting 
Söderberg, Bengt G. (1971). ”Örebro slott”. Slott och herresäten i Sverige – Riksfästen och residens. Malmö 
Tivenius, Göran (1993). Örebro slott – en resa i tiden. Statens Fastighetsverk, Vasakronan 
Nilsson, Staffan (2000). Svenska residens (1. uppl.). Stockholm: Svensk byggtjänst. sid. 176-185. Libris 8373948. ISBN 91-7332-927-4
