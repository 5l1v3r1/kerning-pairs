
Den här artikeln behandlar scouting globalt sett; för den svenska scoutrörelsen se scouting i Sverige.Scouting (av engelska scouting, spanarverksamhet, verbalsubstantiv till scout, 'spejare', av scout, 'spana', 'speja', ytterst av latinets auscu'lto, 'lyssna till', 'höra på', t o m 1934 användes också stavningen skauting i Sverige), eller scoutrörelsen, är en världsomspännande ungdomsrörelse med uttalade mål att stödja ungdomars fysiska, mentala och andliga utveckling vilka kan ha konstruktiv betydelse för samhället, med ett starkt fokus på friluftsliv och överlevnadskunskaper.
Scouting grundades 1907 då Robert Baden-Powell, generallöjtnant i den brittiska armén, anordnade ett scoutläger på Brownsea Island i England. Det skedde under tiden han skrev en bok om rekognosering och spaning för pojkar, Scouting for Boys (London, 1908), som sedan blev Scoutings grundprinciper. Boken baseras på Baden-Powells tidigare militära böcker med influenser och stöd från Frederick Russell Burnham, Ernest Thompson Seton (Woodcraft Indians), William Alexander Smith (Boys' Brigade) och hans utgivare Cyril Arthur Pearson. Under 1900-talets första 50 år växte rörelsen och kom att omfatta tre huvudsakliga åldersgrupper för pojkar (vargunge, pojkscout, roverscout) och flickor (blåvinge, flickscout, rangerscout).
Rörelsen använder sig av scoutmetoden, ett program för informell utbildning med betoning på praktiska utomhusaktiviteter såsom camping, skogskännedom, sjövana, vandring, hajking och sport. Ett karakteristiskt drag hos rörelsen är scoutuniformen som ska dölja alla tecken på sociala klasskillnader inom ett land. Tillsammans med den bärs en halsduk och huvudbonad. På uniformen fästs märken, såsom den heraldiska liljan, trefoil, förtjänstmärken och andra märken.
År 2014 hade scoutrörelsen över 48 miljoner medlemmar i verksamhet i snart alla världens länder. De två största världsorganisationerna för scouting är World Organization of the Scout Movement (WOSM), för pojkscouter och organisationer med Scouter av olika kön, och World Association of Girl Guides and Girl Scouts (WAGGGS) som huvudsakligen riktar sig mot flickscouter. WAGGGS tillåter dock likt WOSM medlemsorganisationer som i sin tur tillåter medlemmar av båda könen.
Som officer i den brittiska armén var Robert Baden-Powell stationerad i Indien och Afrika under 1880- och 1890-talet. Sedan barndomen hade han uppskattat kunskap om hur man lever i skogen och om rekognosering, och som en del av sina soldaters utbildning lärde han dem hur man överlever i vildmarken. Han märkte att det gav soldaterna en förmåga att tänka och handla självständigt, istället för att vara beroende officerarnas order. Under andra boerkriget i Sydafrika var Baden-Powell belägrad i den lilla staden Mafeking av en mycket större boerarmé (Belägringen av Mafeking). Mafekings kadettkår var en grupp ungdomar som stöttade trupperna genom att transportera och vidarebefordra meddelanden vilket frigjorde männen för militär tjänstgöring och höll pojkarna sysselsatta under den långa belägringen (1899-1900). Kadettkåren gjorde bra ifrån sig och var en viktig del i stadens försvar. Detta var en av de många faktorer som inspirerade Baden-Powell att bilda Scoutrörelsen. Varje medlem av kadettkåren fick ett märke bestående av en kompass och ett spjuthuvud. Märkets logotyp liknade på många sätt den heraldiska lilja som senare skulle bli Scoutingens internationella symbol. I Storbritannien följde allmänheten kampen om Mafeking genom tidningar, och när belägringen till slut bröts hade Baden-Powell blivit hela nationens hjälte. Detta ökade försäljningen av en instruktionsbok han hade skrivit om rekognosering, Anvisningar i spejartjänst (Aids for scouting).Under sin hemkomst till England upptäckte han den vikt materialet hade för unga pojkar, något som användes av lärare och ungdomsorganisationer runt om i landet. Många föreslog att Baden-Powell skulle skriva om boken för pojkar, särskilt under en inspektion av Boys' Brigade. Brigaden var en stor ungdomsrörelse som drillades med militär precision. Baden-Powell trodde emellertid inte att detta skulle vara tilltalande utan föreslog att det skulle växa sig mycket större om man inkluderade spejning. Han studerade även andra rörelser och organisationers program, där vissa delar fick bli en del av Scoutingen.
I juli 1906 skickade Ernest Thompson Seton ett exemplar av sin bok The Birchbark Roll of the Woodcraft Indians till Baden-Powell. Seton, som var en engelskfödd kanadensare bosatt i USA, mötte Baden-Powell i oktober 1906 då de utbytte tankar kring träningsprogram för ungdomar. År 1907 skrev Baden-Powell ett utkast vid namn Boy Patrols. Samma år bestämde han sig för att testa sina tankar och idéer. Han sammanförde därför 21 pojkar med olika sociala bakgrunder till ett veckolångt läger i augusti på Brownsea Island i Poole Harbour, Dorset, England. Hans organisationssystem, nu känt som patrullsystem och en viktig del av Scoutingen, lät pojkarna själva organisera små grupper med en utvald patrulledare.Under hösten 1907 begav sig Baden-Powell ut på en omfattande marknadsföringsresa, anordnad av hans publicist Arthur Pearson, inför lanseringen av Baden-Powells nästkommande bok, Scouting for Boys. I boken hade han inte bara skrivit om Anvisningar i spejartjänst, utan även utlämnat de militära aspekterna och överfört de tekniker som togs upp (huvudsakligen överlevnad) till icke-militära hjältar: nybyggare, upptäckare (senare även seglare och piloter). Han lade även till nya innovativa utbildningsprinciper (scoutmetoden) genom vilka han hoppades bidra till en personlig mental utveckling. 
Scouting for Boys kom ut i England i januari 1908, först i sex olika avsnitt som gavs ut var fjortonde dag, och senare under 1908 som bok i England. Boken är nu den fjärde mest sålda boken genom tiderna, och betraktas nu även som den första versionen av en pojkscoutshandbok.Vid den här tiden var Baden-Powells tanke att boken skulle användas av redan etablerade organisationer, och då särskilt Boys' Brigade samt dess grundare William A. Smith. Emellertid ledde populariteten kring Baden-Powells person och de äventyrliga utomhusaktiviteter han skrev om till att pojkar spontant bildade Scoutpatruller och efterfrågade assistans. Han uppmuntrade detta och Scoutrörelsen utvecklades. I och med rörelsens framskridande bildades Sjöscouting och andra specialiserade divisioner som blev en del av rörelsen.
Pojkscoutrörelsen etablerade sig snabbt i hela det brittiska imperiet snart efter det att Scouting for Boys gavs ut. Den första erkända utländska scoutavdelningen var Gibraltar 1908, tätt följt av en avdelning på Malta. Kanada blev den första utländska dominionen med ett godkänt pojkscoutprogram, följt av Australien, Nya Zeeland och Sydafrika. Chile var det första landet utanför de brittiska dominionerna att få ett erkänt scoutprogram. År 1910 hade Argentina, Danmark, Finland, Frankrike, Tyskland, Grekland, Indien, Malaya, Mexiko, Nederländerna, Norge, Ryssland, Sverige, och USA etablerat pojkscouting. Den första scoutsamlingen, som hölls 1910 vid Kristallpalatset i London, drog till sig 10 000 pojkar och ett mindre antal flickor.
Scoutprogrammet riktade sig ursprungligen mot pojkar mellan 11 och 18, men i samband med rörelsens tillväxt kom behovet av ledarutbildning och program för äldre pojkar, yngre pojkar och flickor. De första programmen för vargungar och roverscouter tillkom mot slutet av 1910-talet. Dessa patrullers program drevs fristående fram till dess att de erkändes officiellt av respektive lands scoutorganisation. I USA började verksamhet för yngre scouter redan 1911, men den blev inte officiellt erkänd förrän 1930.Flickor ville nästan direkt vid scoutings början vara en del av rörelsen. Baden-Powell och hans syster Agnes Baden-Powell introducerade Girl Guides (flickscouting) 1910 som en parallell rörelse för flickor. Denna rörelse benämns ibland även som Girl Scouts. Agnes Baden-Powell blev den första ledaren för Girl Guides vid dess grundande 1910, efter önskemål av flickor som ville vara med vid mötet i kristallpalatset. 1914 grundade hon Rosebuds; senare omdöpt till Brownies (motsvarande blåvingarna i Sverige); för yngre flickor. Agnes avsade sig rollen som ledare för Girl Guides till förmån för Roberts fru Olave Baden-Powell som utnämndes till Chief Guide (för England) 1918 och World Chief Guide 1930. Vid den här tiden förväntades det att flickor och pojkar hölls separerade från varandra på grund av de sociala normerna. Emellertid bestod två tredjedelar på 1990-talet av alla WOSMs scoutorganisationer av scouter av båda könen.Baden-Powell kunde inte ensam hjälpa alla grupper som bad om hans rådgivning. Tidiga scoutledarutbildningar hölls i London 1910 och i Yorkshire 1911. Baden-Powell ville att utbildningen skulle vara så praktisk som möjligt för att uppmuntra vuxna att ta ledarroller. Därför utvecklades Treklöver-Gilwellutbildningen, i syfte att påvisa vikten av vuxen ledarskapsutbildning. Utvecklingen försenades emellertid av första världskriget, och den första Treklöver-Gilwellutbildningen hölls därför inte förrän 1919. Treklöver-Gilwellutbildningen används av scoutorganisationer i många länder. Gilwell Park nära London köptes 1919 av The Scout Association (engelska motsvarigheten till Svenska Scoutrådet) för att användas som utbildningsförläggning och lägerplats. Baden-Powell skrev även en bok, Aids to Scoutmastership, för att hjälpa scoutledare, och han skrev också andra handböcker om användning av nya scoutsektioner såsom vargungepatruller och flickscouting. En av dessa handböcker var Rovering to Success som skrevs för roverscouting 1922. Idag finns en stor mängd ledarutbildningar alltifrån grundläggande till programspecifika, däribland Treklöver-Gilwell.
År 2007 fyllde Scouting 100 år, något som uppmärksammades runt om i världen med stora scoutevenemang och firanden, bland annat hölls den 21:a världsjamboreen i Storbritannien. År 2011 var Sverige värdland för den 22:a världsjamboreen. World Scout Jamboree 2011 hölls på Rinkabyfältet i Kristianstad och under en vecka deltog ca 40 000 medlemmar från hela världen. År 2015 hölls den 23:e världsjamboreen i Japan och 1911 barn och unga åkte från den svenska kontingenten.
Många viktiga beståndsdelar inom scouting har sitt ursprung i Baden-Powells experiment inom utbildning och militär träning. Han var en 50-årig pensionerad general när han grundade scouting, och hans revolutionerande idéer inspirerade tusentals unga människor, från samhällets alla hörn, att ta del i aktiviteter som de flesta inte ens skulle komma att tänka på. Liknande organisationer i den engelsktalande världen är bland annat Boys' Brigade och pacifistiska Woodcraft Folk; dessa organisationer kunde dock aldrig mäta sig med scoutings utveckling och tillväxt.Vissa delar av scouting har blivit kritiserade för att vara allt för militära. Militärliknande uniformer, rankmärken, flaggceremonier och brassband var allmänt accepterade under de tidiga åren eftersom det var en del av det normala samhället, men har sedan dess tonats ned eller försvunnit både inom scouting och i samhället.
Lokala influenser har också varit en viktig del inom scouting. Genom att anta och modifiera lokala ideologier har scouting accepterats i en mängd olika kulturer och samhällen. I Amerika symboliserar USA:s erfarenheter av gränslandet mot vildmarken en viktig del av scouting. Detta gäller inte bara valet av djur för Cub Scout-märkena, utan innebär även en underliggande antagande att de amerikanska indianerna var närmare förenade med naturen och därför hade speciella vildmarkskunskaper som kan användas inom scouting. Som kontrast använder brittisk scouting symboler och bilder från indiska subkontinenten, eftersom den regionen låg i fokus under scoutings tidiga år. Baden-Powells personliga erfarenheter av Indien gjorde att han använde sig av idéer baserade på Rudyard Kiplings Djungelboken; till exempel är det namn som används för brittiska Cub Scout-ledare i Storbritannien, Akela, namnet på vargflockens ledare i Djungelboken.Namnet "Scouting" verkar ha tillkommit på grund av den viktiga och romantiserade roll som militära spejare ("scout" på engelska) hade under krigstid. Baden-Powell skrev ursprungligen sin militära träningsbok, Aids to Scouting, eftersom han såg behovet av förbättrad träning av spejare inom den brittiska armén, särskilt när det gällde eget initiativ, självförtroende och iakttagelseförmåga. Bokens popularitet hos unga pojkar överraskade honom. När han anpassade boken till Scouting for Boys blev det självklart att rörelsen skulle anta namnen Scouting och Boy Scouts.
Religion inom scouting är en aspekt av själva scoutmetoden, som har tagit sig många olika uttryck och tolkats olika med tiden från land till land. Olika former av gemensam lägersamling har således på sina håll fått formen av en så kallad "Scouts' own", en informell, andlig scoutingceremoni.
I kontrast till Boys' Brigade som grundades två årtionden tidigare och endast tillät kristna, så grundade Baden-Powell scoutrörelsen som en ungdomsorganisation som inte var bunden till en specifik tro eller religion, men som fortfarande framhöll att andlighet och tro på en högre makt var nyckeln till personlig utveckling hos unga människor. Baden-Powell utgick ursprungligen från en kristen värdegrund, men godkände de scoutgrupperingar som uppstod i icke-kristna kulturer.
"Plikt gentemot Gud" är en av scoutings grundprinciper, även om den används olika i olika länder. Boy Scouts of America (BSA) har tagit en stark ställning i frågan och utesluter ateister. The Scout Association i Storbritannien kräver att vuxna ledare ska upprätthålla organisationens religiösa policy som, bland annat, uppmuntrar medlemmar att tillhöra någon religiös grupp. Scouts Canada definierar "Plikt gentemot Gud" i termer som "stöd åt andliga principer", och organisationen utesluter inte ateister.Den svenska scoutlagens första punkt löd tidigare "En scout visar vördnad för Gud och hans ord" men är idag omformulerad till "En scout söker sin tro och respekterar andras". De finska ”scoutidealen” har en motsvarande formulering. Detta gör länderna till två av de länder som har minst krav på personlig religiös tro inom scoutrörelsen, även om tre av de fem svenska scoutförbunden är religiöst bundna och de flesta finska scoutkårer är mer eller mindre knutna till en församling.
Scouting använder sig av scoutmetoden, ett informellt utbildningssystem som framhåller praktiska utomhusaktiviteter. Program finns för scouter i åldrarna 6 och 25 (åldersgränserna varierar dock något i olika länder), och är anpassat efter den åldersgrupp eller åldersektion som scouterna är i. Det är användandet av scoutmetoden som förenar scouter över hela världen.
Scoutmetoden är den viktigaste metoden som flick- och pojkscoutorganisationer runt om i världen använder sig av i sin verksamhet. World Organization of the Scout Movement (WOSM) beskriver scouting som "...en frivillig, opolitisk och pedagogisk rörelse för unga människor som är öppen för alla, oavsett ursprung, ras eller tro, i enlighet med de syften, principer och metoder som kom till genom rörelsens grundare..." Scoutrörelsens mål är "att bidra till unga människors utveckling på ett sådant sätt att de kan uppnå sin fulla fysiska, intellektuella, sociala och andliga potential som individer, som ansvarsfulla medborgare och som medlemmar i den lokala, nationella och internationella gemenskapen."Scoutings grundprinciper består av en rad oskrivna mål som gäller för alla medlemmar, något som kännetecknar rörelsen. Scoutmetoden är en metod för personlig utveckling genom icke-formellt lärande, den är utformad för att ge unga människor möjlighet att utvecklas utifrån sina personliga förutsättningar och består av sju delar:
Stödjande och lyssnande ledarskapEftersom samhällsengagemang är en stor del inom både WOSM och WAGGGS så har WAGGGS inkluderat det som ett extra element i scoutmetoden:
Scoutlagen och scoutlöftet förkroppsligar de gemensamma värderingar som scoutrörelsen har, och binder samman alla scoutorganisationer i världen. Vikten av "learning by doing" ger erfarenheter och går i arv som en praktisk metod av lärande och uppbyggnad av självkänsla. Patrullen, den lilla gruppen, skapar enhet, kamratskap och en nära knuten broderlig atmosfär. Dessa erfarenheter, tillsammans med betoningen på pålitlighet och personlig stolthet, hjälper scouten att utveckla ansvarskänsla, karaktär, självförtroende, pålitlighet och beredskap; vilket i slutändan leder till samarbete och ledarskap inom en patrull. Ett program med en mångfald av progressiva och lockande aktiviteter vidgar scoutens horisont och förbinder scouten än mer till patrullen. Aktiviteter och lekar är ett trivsamt sätt att utveckla färdigheter såsom fingerfärdighet och observationsförmåga. I en utomhusmiljö kommer scouten också i kontakt med naturen.Sedan scoutrörelsens födelse 1907 har scouter från hela världen avlagt scoutlöftet för att aktivt välja att följa och leva upp till rörelsens ideal genom att bekräfta innehållet i scoutlagen. Löftet och de olika scoutlagarna har varierat något från land till land genom tiderna, men de måste uppfylla de kriterier som WOSM har för medlemskap av nationella scoutorganisationer.
Scoutmottot, 'Var redo' har använts på olika språk av miljontals scouter sedan 1907.
Ett vanligt sätt att realisera scoutmetoden är att låta scouter tillbringa tid tillsammans i små grupper där de får dela erfarenheter, ritualer och aktiviteter där man framhåller gott medborgarskap och beslutsfattande av unga människor på ett sätt som är anpassat till deras ålder. Ofta hålls samlingar varje vecka i lokala samlingsplatser. Att få scouterna att känna en kärlek och uppskattning av naturen och utomhusaktiviteter är en viktig del inom scouting. De huvudsakliga aktiviteterna inkluderar scoutläger, skogskännedom, sjövana, vandring, hajking, och sport. Hajker arrangeras oftast på gruppnivå, såsom en scoutpatrull, men det finns även regelbundet återkommande scoutläger och jamboreer. Vissa hajker äger rum några gånger om året och kan involvera ett flertal patruller från ett visst lokalt område, region eller distrikt som tillsammans tillbringar en helg på en lägerplats eller i skogen. Dessa evenemang har ofta ett tema, exempelvis "surrning". World Scout Moot är en sammankomst som ursprungligen var för senior- och roverscouter men som idag huvudsakligen riktar sig mot ledare. Jamboreer är stora nationella eller internationella evenemang som hålls var fjärde år under vilka tusentals scouter har ett läger under en eller två veckor. Aktiviteterna under de här evenemangen är ofta spel, tävlingar i scoutkunskap, märkesbytning, träsnideri, bågskytte och andra aktiviteter som är relaterade till evenemangets tema.
I vissa länder är en av årets höjdpunkter en vecka då scouterna tillbringar minst en vecka under sommaren med utomhusaktiviteter. Det kan röra sig om läger, vandring, segling, eller en annan tur tillsammans med patrullen, eller ett sommarläger med bredare deltagarantal (på distriktsnivå, nationellt eller provinsiellt). Scouter som deltar på ett sommarläger kan arbeta med sina förtjänstmärken och förbättra sin kunskaper inom scouting. Sommarläger kan även ha speciella program för äldre scouter såsom segling, vandring, kanot, forsränning och fiske.
På internationell nivå är en av scoutrörelsens roller att främja internationell fred och harmoni. Diverse initiativ strävar mot att uppnå dessa mål, däribland utveckling av aktiviteter som gynnar samhället i stort, utmanar fördomar och uppmuntrar tolerans och mångfald. I de programmen bedrivs samarbete med organisationer som inte är knutna till scouting, däribland olika NGO-organisationer, Förenta Nationerna och religiösa samfund i enlighet med Marrakech-stadgarna.
Individuella, nationella eller andra scoutdräkter återfinns i respektive land eller organisations scoutartikel.
Scoutdräkten är ett vida känt karakteristiskt drag hos scoutrörelsen. Under 1937 års världsjamboree beskrev Baden-Powell dräkten med att den "döljer alla skillnader i social status inom ett land och resulterar i jämlikhet; men, viktigare är det ändå att den döljer alla skillnader mellan länder och ras och tro, och det får alla att känna sig som medlemmar i ett enda stort broderskap". Den ursprungliga dräkten, fortfarande vida använd, består av en khakifärgad skjorta, shorts, och en kampanjhatt med brett brätte. Även Baden-Powell bar shorts då han ansåg att den påträngande åldersskillnaden minskade då han var klädd likadant som scouterna. Dagens scoutdräkter är oftast blåa, oranga, röda eller gröna, och shortsen ersätts av långa byxor under vintern och i kulturer som kräver det.
Förutom att vara designad för att vara snygg och jämlik är scoutdräkten också praktisk. Skjortorna har ofta starka sömmar för att de ska kunna användas som tillfälliga bårar; scouter fick lära sig att använda skjortorna på det här sättet tillsammans med sina vandringsstavar, ett traditionsenligt men sällan använt föremål. Läderbanden och de avlånga knapparna på kampanjhatten eller ledarens Wood Badge-märken kan användas som nödkompresser, eller någon annanstans där man snabbt behöver snörning. Halsdukens triangulära form valdes så att den enkelt skulle kunna användas som mitella eller bandage.Det utmärkande draget framför alla är scoutdräkten, erkänd och buren över hela världen, tillsammans med Wood Badge-märkena och medlemsmärket för världsscoutorganisationerna. Scoutrörelsen har ytterligare två internationellt kända symboler; liljan används av medlemsorganisationer inom WOSM, och treklövern av medlemsorganisationer inom World Association of Girl Guides and Girl Scouts (WAGGGS). Även om dessa är de största pojk- och flickscoutorganisationerna så tillhör inte alla scouter och scoutföreningar dem.
Svastika användes tidigt som en symbol av British Boy Scouts och andra scoutorganisationer. Symbolen användes för första gången inom scouting på Thanks Badge som introducerades 1911. Baden-Powells design av Medal of Merit 1922 inkluderade ett svastika till liljan för att symbolisera lycka för mottagaren. Likt Rudyard Kipling kom Baden-Powell troligen i kontakt med symbolen under sin tid i Indien. År 1934 begärde scouterna en ny design på grund av den senare användning av svastikat av Nationalsocialistiska tyska arbetarepartiet. En ny brittisk Medal of Merit utfärdades 1935.
Pojk- och flickscoutrörelserna är huvudsakligen uppdelade efter ålder eller årskurs, så att aktiviteterna kan skräddarsys för att passa patrullmedlemmarnas mognadhetsgrad. Dessa åldersgrupper har varierat med tiden och anpassat sig efter de lokala kulturerna och omgivningen.
Scouting utvecklades ursprungligen för ungdomar i åldrarna 11 till 17 år. I de flesta organisationer består den här åldersgruppen av pojk- och flickscoutssektionerna. Programmen utvecklades för möta behoven hos unga barn (huvudsakligen i åldrarna 6 till 10) och unga vuxna (18 år och uppåt, och senare upp till 25). Scouterna delades senare upp i junior- och seniorsektioner i många medlemsorganisationer, och vissa lämnade sektionen för unga vuxna. De exakta åldersgränserna för programmen varierar från land till land och förening till förening.Ursprungliga åldersgrupper som de utvecklades av Robert Baden-Powell:
Många scoutorganisationer har även specialutvecklade program för vissa scoutkårer med ett intresse som de anser tillför ett mervärde för scoutrörelse och individerna i den. Exempel på sådana program kan vara flygscout, sjöscout, ryttarscout eller scoutband.
I vissa länder, exempelvis USA, Storbritannien, Australien och Sverige, är scouting inorganiserat i distrikt. Dessa består i sin tur av ett flertal scoutkårer. Kårerna delar i sin tur in medlemmarna i patruller med egna begrepp och ledarskapsstrukturer.
Vuxna som är intresserade av scouting, däribland före detta pojk- och flickscouter, ansluter sig ofta till Gillescoutorganisationer som är anslutna till International Scout and Guide Fellowship (ISGF). I USA och Filippinerna kan universitetsstudenter ansluta sig till studentföreningen Alpha Phi Omega. I Storbritannien kan universitetsstudenter gå med i Student Scout and Guide Organisation, och, efter avlagd examen, Scout and Guide Graduate Association.
Scoutkårer leds oftast av frivilliga vuxna, till exempel föräldrar och vårdnadshavare, före detta scouter, studenter och samhällsledare, såsom lärare och religiösa ledare. Scoutledarens ställning delas oftast in i "scoutdräkts-" och "lekmannapositioner". Scoutdräktsbärande ledare har fått formell utbildning, som till exempel Treklöver-Gilwell, och det berättigar ledaren en rang inom organisationen. Lekmannaledare har vanligtvis deltidsroller som möteshjälpredor, kommittémedlemmar eller rådgivare, men det finns även ett mindre antal heltidsanställda. En kår har vissa högre positioner - som till exempel kårchef och assistenter - vilkas titlar varierar från land till land. I vissa länder stöds kåren av lekmän som agerar allt från möteshjälpredor till medlemmar av kårkommittén. I vissa scoutföreningar kan kommittémedlemmarna också bära scoutdräkt och vara scoutledare.
Över kårnivån finns ytterligare positioner på distrikts-, läns-, riks- eller provinsnivå, beroende på den nationella organisationens struktur. Personer som innehar dessa positioner arbetar med både lekmannalag och professionella. Utbildningsgrupper och relaterade funktioner bildas oftast på dessa nivåer.
Efter grundandet i Storbritannien spred sig scouting över världen. Den första föreningen utanför Storbritannien startades på Malta, som då var en brittisk koloni men idag är självständigt. I de flesta av världens länder finns det idag minst en scoutorganisation. Varje organisation är oberoende, men internationellt samarbete ses fortfarande som en del av scoutrörelsen. 1922 grundades WOSM som ett styrande organ när det gällde riktlinjer för de nationella scoutorganisationerna (då endast de manliga). Förutom att vara ett styrande organ organiserar WOSM även världsjamboreer var fjärde år.1928 grundades WAGGGS som en motsvarighet till WOSM för de nationella scoutsorganisationer som bara tillät flickscouter. WAGGGS ligger även bakom diverse internationella center som till exempel Our Chalet.
World Organization of the Scout Movement (WOSM), för pojkscouter och organisationer med scouter av olika kön.
World Association of Girl Guides and Girl Scouts (WAGGGS), som huvudsakligen riktar sig mot flickscouter, men som i likhet med WOSM tillåter medlemmar av båda könen.
Över hela världen har det funnits många olika synsätt på könsgemensam scouting. Länder som USA har fortfarande olika scoutorganisationer för pojkar och flickor.I andra länder, och då främst i Europa, har flick- och pojkscouting gått samman och bildat en gemensam organisation för flickor och pojkar som är medlem av både WOSM och WAGGGS. I länder som till exempel Australien och Storbritannien har den nationella pojkscoutorganisationen valt att tillåta scouter av båda könen men att endast vara medlem i WOSM, medan den nationella flickscoutorganisationen har fortsatt som separat rörelse och WAGGGS-medlem. I Grekland är det tvärtom, den nationella flickscoutorganisationen har valt att tillåta både pojkar och flickor medan den nationella pojkscoutorganisationen har fortsatt som en separat rörelse. Länder som Slovenien och Spanien har fortfarande separata föreningar för pojkar (WOSM-medlemmar) och flickor (WAGGGS-medlemmar), men båda föreningarna tillåter medlemmar av båda könen.
The Scout Association i Storbritannien har tillåtit medlemmar av båda könen på alla nivåer sedan 1991, men det har varit frivilligt för patrullerna. Idag har drygt 52% av alla patruller minst en kvinnlig medlem. Sedan år 2000 har nya kårer blivit tvungna att acceptera flickor. The Scout Association har beslutat att alla scoutpatruller och kårer ska tillåta medlemmar av båda könen fram till i januari 2007, vid scoutings hundraårsjubileum.I USA är Cub Scout- och Boy Scout-programmen från Boy Scouts of America (BSA) endast för pojkar; men för ungdomar som är över 14 finns Venturingscout som är både för pojkar och flickor. Girl Scouts of the USA (GSUSA) är en oberoende organisation som enbart riktar sig mot flickor och unga kvinnor. Ledarskapspositioner i BSA och GSUSA är däremot öppen för både män och kvinnor.
Av WOSMs 155 nationella scoutorganisationer (som representerar 155 olika länder) tillhör 122 enbart WOSM, och 34 är dubbelanslutna till både WAGGGS och WOSM. Av de 122 som enbart är anslutna till WOSM är 95 öppna för båda könen och 20 är endast för pojkar. Alla de 34 organisationer som är dubbelanslutna till både WOSM och WAGGGS är öppna för både flickor och pojkar.WAGGGS har 144 medlemsorganisationer, och av dem är 110 endast anslutna till WAGGGS. Av dessa 110 är 17 för båda könen och 93 enbart för flickor.
År 2005 fanns det över 28 miljoner registrerade pojkscouter och 10 miljoner registrerade flickscouter i 216 olika länder runt om i världen.
Topp 20 av länder med scouting, sorterade efter medlemskap. Full tabell finns i Lista över medlemmar av World Organization of the Scout Movement och Lista över medlemmar av World Association of Girl Guides and Girl Scouts.
Femton år gick mellan det att den första utgåvan av Scouting for Boys publicerades och grundandet av världens största supranationella scoutorganisation, WOSM. Under den tiden hade miljontals exemplar av boken sålts på ett dussintals olika språk. Scoutrörelsen hade blivit ungdomens egen sfär i världen och var svår att bevara som en monolit.
Alternativa grupperingar har skapats sedan de ursprungliga pojkscoutspatrullerna bildades. Det kan vara ett resultat av grupper eller individer som vägrar följa rörelsens grundläggande ideal men som fortfarande vill hålla på med scoutliknande aktiviteter. Andra hävdar att WOSM idag har blivit för politisk och för lite ungdomsinriktad, något som Baden-Powell aldrig avsåg. De anser att scoutrörelsen har glidit iväg från sina ursprungliga ideal på grund av sådana politiska maskiniseringar som långvariga organisationer ofta råkar ut för, och de försöker därför återvända till de tidigaste, enklaste metoderna.Det finns minst 520 fristående nationella eller regionala scoutföreningar i världen. De flesta har känt behovet av att skapa internationella scoutorganisationer för att sätta en standard för scouting och för att koordinera aktiviteter med medlemsorganisationer. Sex internationella scoutorganisationer betjänar 437 av världens nationella föreningar, och de två största organisationerna, WOSM och WAGGGS, kan inräkna 362 nationella föreningar som medlemmar, vilket omfattar en stor majoritet av världens scouter.
Sedan scouting introducerades under 1900-talets början har rörelsen vid ett flertal tillfällen trasslat in sig i sociala konflikter som medborgarrättstvister i den amerikanska södern och nationalistiska motståndsrörelser i Indien. Scouting introducerades i Afrika av brittiska befattningshavare i förhoppning att det skulle stärka deras styre, men det kom istället att utmana det Brittiska imperiets styre då de afrikanska scouterna använde scoutlagens princip, den att en scout är en god kamrat till alla andra scouter, för att kollektivt kräva fullt medborgarskap. På senare tid har scoutorganisationer som inte tillåter ateister, agnostiker, eller homosexuella blivit starkt kritiserade.
Eftersom scouting har varit en viktig del i många länders kultur under 1900-talet har rörelsen blivit föremål för åtskilliga filmer och konstverk. Detta gäller särskilt i USA, där scouting är nära förbundet med de amerikanska idealen. Verk av konstnärerna Norman Rockwell och Joseph Csatari och även filmen Follow Me, Boys! från 1966 är exempel på de idealiserade amerikanska värderingarna. 
Scouting förekommer ofta på ett humoristiskt sätt, som i filmen Troop Beverly Hills från 1989 och i Down and Derby från 2005, där berättelsen fortgår på ett sådant sätt att tittarna vet att det handlar om scouting även om det aldrig sägs i klartext. 1980 spelade den skotske sångaren och låtskrivaren Gerry Rafferty in låten I was a Boy Scout som en del av sitt album Snakes and Ladders.
Den här artikeln är helt eller delvis baserad på material från engelskspråkiga Wikipedia
Där anges följande källor:László Nagy, 250 Million Scouts, The World Scout Foundation and Dartnell Publishers, 1985
World Association of Girl Guides and Girl Scouts, World Bureau, Trefoil Round the World. 11:e upplagan 1997. ISBN 0-900827-75-0
World Organization of the Scout Movement, Scouting 'round the World. Facts and Figures on the World Scout Movement. 1990 års utgåva. ISBN 2-88052-001-0
”Milstolpar inom scouting - Storbritanniens scouthistoriesajt”. Arkiverad från originalet den 13 september 2012. http://archive.is/q0xd. 

Shangdynastin (商朝; Shāngcháo), eller Yindynastin, var en antik kinesisk bronsåldersdynasti som existerade från runt 1600 f.Kr. till 1046 f.Kr. Dynastin styrdes av mycket vidskepliga kungar från den mytologiska stammen Shang. Dynastin grundades efter att Cheng Tang störtat den föregående Xiadynastin. Dynastin präglades av många krig och oroligheter, men även av stora tekniska framsteg, inte minst inom bronsgjutning som upplevde en guldålder under Shangdynastin. Den långlivade dynastin föll slutligen efter slaget vid Muye då huset Zhou tog makten och bildade Zhoudynastin. Shangdynastin är den äldsta kinesiska dynastin med samtida skriftliga källor.
Stammen Shang har sin mytologiska början från kejsarinnan Jiandi som blev gravid efter att ha svalt ett ägg från en mörk svala och fött Xie, som var förfader till Shangdynastins kungar.Shangfamiljen hade en lång tradition kring Gula floden och stammen växte sig starkare i takt med att Xiadynastin försvagades. Runt år 1600 f.Kr. störtade Shangfamiljens ledare Cheng Tang den då regerande kung Jie av Xia under slaget vid Mingtiao. Kung Jie beskrivs enligt klassisk kinesisk tradition som en tyrann av den efterföljande dynastin för att legitimera maktövertagandet.Tiden under den långa Shangdynastin präglades av ständiga konflikter, krig och allianser med grannfolk såsom lättrörliga nomader från norr och väst.Shangdynastins guldålder var under tiden för kung Wu Ding (r. 1250–1192 f.Kr.). Wu Ding bedrev många militära kampanjer mot de omgivande stammarna såsom Tufang (土方) och Guifang (鬼方) vilket resulterade i territoriella erövringar. Efter Wu Ding följde flera kungar som prioriterade nöje före stadsaffärer, vilket gjorde att kungamakten blev alltmer isolerad och tidigare underlydande grupper blev självständiga och aggressiva.Även Shangdynastins sista kung framställdes av efterkommande dynasti som oerhört grym. Kung Di Xin påstods ägna slutet av sin regeringstid till nöjen, dyra byggnadsprojekt i kombination med att han instiftade hårda och omänskliga straff. Ämbetsmän, och till och med släktingar avrättades. För att finansiera sina utsvävningar höjdes skatter så att folket utarmades. Den allt starkare familjen Zhou i nordöstra delen av landet hade med tiden vuxit sig starka, och 1046 f.Kr. under slaget vid Muye besegrades Shangdynastins styrkor och kung Di Xin begick självmord, varefter  Zhoudynastin etablerades.
Kronologiprojektet Xia–Shang–Zhou som presenterades år 2000 daterade Shangdynastin till perioden ca 1600 f.Kr till 1046 f.Kr. och fastslog att kung Pan Geng ca 1300 f.Kr. flyttade landets huvudstad till Yinxu. Äldre dateringar, till stora delat baserade på rådata från Bambuannalerna, har daterat Shangdynastin till perioden 1559 f.Kr. till 1050 f.Kr.Huvudsakligen baserat på de arkeologiska utgrävningsplatserna och deras fynd delas Shangdynastin upp i Tidiga Shangdynastin och Senare Shangdynastin. Ibland hänvisas även till perioden Mellersta Shangdynastin. Tidiga Shangdynastin sammanhänger med fynden kring Erlitoukulturen. Mellersta Shangdynastin avser fynd från Erligangkulturen, och huvudsakligen från Zhengzhou Shangstad. Epoken Senare Shangdynastin inleds runt 1300 f.Kr. och avser artefakter från Yinxu.
Shangdynastin hade ett utvecklat jordbrukssamhälle som var starkt beroende av väder, jakt och grödor. Hirs och vete var viktiga grödor, och konsten att odla ris var känd, men skulle få sin storhetstid senare i den kinesiska historien. Uppfödningen av hästar, kor, får, grisar och hundar etablerades.Bronsgjutning utvecklades inom Erligangkulturen och mot slutet av Shangdynastin var bronsgjutningen på en mycket hög nivå med kända exempel som Fyra baggars quadripod och Houmuwukärlet. Järnet var upptäckt men bearbetningen av det inte särskilt utvecklad. Keramiken, som var föregångare till porslinet, förfinades under perioden. I Henan, Hubei och kring Yangtzefloden tillverkades primitivt blått porslin. Kläder vävdes av linne och silke och framsteg gjordes inom mekanik och matematik, vilket resulterade i till exempel avancerade bevattningssystem.Krigsteknologin utvecklades med till exempel skarpa bronssvärd, hillebard och effektivare pilbågar. Under slutet av perioden användes tvåhjuliga stridsvagnar i krigen och Shangdynastin kommenderade styrkor på fler än 5 000 soldater.
Shangdynastin hade sitt säte i de bördiga områdena på Lössplatån kring Gula flodens mellersta lopp. Kärnlandet var dagens Henan och västra Shandong Under 1400-talet f.Kr. expanderades riket till att innefatta även området kring och förbi Yangtzeflodens dalområde, och området kring Weifloden i Shaanxi.Området som kontrollerades av Shangdynastin var större än det tidigare Xia-riket.Shangdynastin flyttade sin huvudstad många gånger, ofta på grund av naturkatastrofer. Kung Cheng Tang etablerade två städer i samband med att dynastin bildades: Bo och Västra Bo vid Gula flodens södra strand i dagens Henan. Huvudstaden skulle därefter komma att flyttas flera gånger fram till att kung Pan Geng omkring år 1300 f.Kr. etablerade Yin (vid dagens Anyang). Från Yin styrdes sedan Shangdynastin i ungefär 250 år.Traditionen att ofta byta huvudstad har funnits länge i Shang-kungarnas familj. Under de 13 generationer som förflöt från att Shangdynastins mytologiska förfader Xie grundade stammen Shang, fram till att Shangdynastin grundades hade huvudstaden redan bytts åtta gånger.
Shangdynastins regenter såg sig själva som mycket beroende av högre makter, och kungarna byggde sin status delvis på sitt förbund med gudar och förfäder. De utövade en kombination av förfädersdyrkan och schamanism med många offergåvor till de högre makterna, något som var en vidareutveckling från religionsutövandet under Xiadynastin. De himmelska förfäderna kunde själva påverka sina levande släktingar samtidigt som de utgjorde en viktig länk till högre gudar. Det fanns naturgudar såsom flodkrafter, bergskrafter och solen. Mytologiska och verkliga förfäder hade också gudsstatus. Över samtliga dessa gudar härskade den högste guden Di (帝).Statusen för de olika förfäderna varierade, och de grupperades i kluster när de tillbads. Den raka släktlinjen var betydelsefull, och en förfader på den obrutna släktlinjen hade högre status än en kung vars efterträdare inte var hans son. Exempel på förfäderskluster är 大示 (’Större förfäder’), 元示 (’Primära förfäder’) och 上示 (’Överordnade förfäder’). Gruppen Större förfäder inkluderar Shang Jia och de fem första regenterna i den raka släktlinjen, det vill säga Da Yi, Da Ding, Da Jia, Da Geng och Da Wu, och dessa dyrkades mest av alla förfäder.Människooffer blev mycket vanliga under Shangdynastin, och kungarna och de högre ämbetsmännen hade ofta människooffer i sina gravar.
Orakelbensskriften var Shangdynastins arkiv av kungliga spådomar. På djurben och sköldpaddsskal inristades frågor, vilka sedan besvarades av spåmän baserat på den sprickbildning som uppstod efter att orakelbenen upphettats. Texterna på orakelbenen ger detaljerad information om hur Shangdynastins kungar uppfattade och hanterade sin verklighet. Orakelbensskriften representerar det äldsta kända kinesiska skriftspråket och är en del i ursprunget till kinesisk kalligrafi. De första skrifterna på orakelben hittades 1899 i Peking, och spårades senare till Shangdynastins sista huvudstad Yin i Anyang, där en mycket stor mängd orakelben har grävts fram.På grund av Shangdynastins starka förfädersdyrkan finns de äldre regenterna detaljerat dokumenterade i orakelbensskriften i samband med frågor och spådomar som ställdes till förfäderna. Orakelbensskriften bekräftar till stor del de regentlängder som finns nertecknade i de betydligt senare verken Shiji och Bambuannalerna.
Det finns en stor mängd arkeologiska fyndplatser från Shangdynastin. Utgrävningarna vid Zhengzhou Shangstad, Yanshi Shangstad, Huanbei och Yinxu utmärker sig genom att vara identifierade som forna huvudstäder till dynastin. Speciellt viktig är Yinxu där den dominerande delen av  de arkeologiska fynden från epoken har hittats. Även Sanxingdui är en utmärkande fyndplats, men det råder delade meningar om Sanxingduikulturen var en del av Shangdynastin.
Det är bara Orakelbensskrifterna som är ett samtida skriftligt källmaterial från dynastin, och de beskriver mycket av dynastins sista kungarns politiska vardag. Dokumentens bok är huvudsakligen skriven under den efterföljande Zhoudynastin (1046 f.Kr.–256 f.Kr.), och är en samling tal och konversioner av regenter såsom kung Da Jia och Pan Geng. Bambuannalerna sammanställdes under epoken De stridande staterna (400-talet f.Kr. till 221 f.Kr.) och är en kronologisk historiebeskrivning som går genom regentlängden och de huvudsakliga händelserna. Även Shiji är en kronologisk historiebeskrivning som likt Bambuannalerna ger en kortfattad beskrivning av de respektive regenterna. Shiji skrevs under Handynastin ca 100 f.Kr.
I Sichuanprovinsen kring de övre delarna av Yangtzefloden existerade bronsålderscivilisationen Sanxingdui (ca  2800 f.Kr.–1200 f.Kr.) som ibland beskrivs inom ramen av den delvis samtida Shangdynastin. Sanxingduicivilisationen är mest känd för de uppseendeväckande fynden 1986 av en stor mängd bronsmasker med ett mycket karakteristiskt utseende. Dock visar senare forskning att Sanxingduikulturen sannolikt levde och utvecklades oberoende av Shangdynastin. Kinesiska arkeologer har på senare år börjat tala om att det finns "flera innovationscentra från vilka tillsammans den kinesiska civilisationen är nedärvd."
Se även Lista över Kinas kejsareDe huvudsakliga källorna för Shangdynastins regentlängd är Orakelbensskrifterna, Shiji och Bambuannalerna, och det finns skillnader i källorna var det gäller regentordning och tempelnamn.
Keightley, David N. (2014) (på engelska). These Bones Shall Rise Again: Selected Writings on Early China. State University of New York Press. ISBN 978-1438447476. https://www.amazon.co.uk/These-Bones-Shall-Rise-Again/dp/1438447477/ref=sr_1_1?s=books&ie=UTF8&qid=1479249784&sr=1-1&keywords=9781438447476 
Kjellgren, Björn (2008) (på engelska). Kina, äldre historia. Gleerups Utbildning AB. ISBN 9789140663702. http://www.bokus.com/bok/9789140663702/kina-aldre-historia/ 
Dongfang, Hongwen (2000) (på engelska). The Sanxingdui culture, Cream culture relics unearthed from No.1 sacrificial pit. Sichuan People's Publishing Hause. ISBN 7-220-05201-4 
Hägerdal, Hans (2012). Kinas historia. Historiska media. ISBN 978-91-87031-24-3 
张, 英聘 (2003) (på engelska). THE HISTORY AND CIVILIZATION OF CHINA. 中央文献出版社. ISBN 7-5073-1360-3. http://www.amazon.com/History-Civilization-China-Zhang-Yingpin/dp/7507313603 
Loewe, Michael (1999). The Cambridge History of Ancient China: From the Origins of Civilization to 221 BC. Cambridge University Press. ISBN 0521470307. http://www.amazon.com/The-Cambridge-History-Ancient-China/dp/0521470307 
Maisels, Charles Keith (2001) (på engelska). Early Civilizations of the Old World. Routledge. ISBN 0415109760. https://www.amazon.co.uk/Early-Civilizations-Old-World-Mesopotamia/dp/0415109760/ref=sr_1_1?s=books&ie=UTF8&qid=1482500180&sr=1-1&keywords=Early+Civilizations+of+the+Old+World%3A 
Sit, Victor F S (2010) (på engelska). Chinese City And Urbanism: Evolution And Development. Wspc. ISBN 978-9814293723. https://www.amazon.co.uk/Chinese-City-Urbanism-Evolution-Development/dp/9814293725/ref=sr_1_1?s=books&ie=UTF8&qid=1479242136&sr=1-1&keywords=9789814293723 
Perkins, Dorothy (1998) (på Engelska). Encyclopedia of China: The Essential Reference to China, Its History and Culture. ISBN 0816026939. http://www.amazon.com/Encyclopedia-China-History-Dorothy-Perkins/dp/1579581102
Shin Megami Tensei IV (真・女神転生IV, Shin Megami Tensei IV?  "Den sanna gudinnans återfödelse IV") är ett postapokalyptiskt datorrollspel som utvecklades av Atlus till Nintendo 3DS. Spelet är den femte delen i Shin Megami Tensei-serien, som är en del av den större serien Megami Tensei, men har ingen direkt koppling till handlingen i tidigare delar. Det släpptes den 23 maj 2013 i Japan, den 16 juli 2013 i Nordamerika och den 9 november 2013 i Sydkorea, och gavs ut digitalt via Nintendo Eshop den 30 oktober 2014 i Europa, Australien, Nya Zeeland, Afrika och Mellanöstern.
Spelupplägget liknar det i tidigare Shin Megami Tensei-spel, och inkluderar det turordningsbaserade Press Turn-systemet från tidigare spel, i vilket spelaren och fienderna utnyttjar varandras svaga punkter. Berättelsen följer Flynn, en samuraj som skyddar det medeltida kungadömet Mikado från demoner. När en mystisk "svart samuraj" börjar förvandla befolkningen till demoner skickas Flynn och tre av hans kompanjoner ut för att tillfångata henne. Jakten på den svarta samurajen får Flynn och hans kompanjoner att bli inblandade i en maktkamp mellan änglar och demoner.
Spelets utveckling påbörjades 2009, efter att det föregående spelet hade fullbordats; utvecklingsteamet bestämde sig för att göra ett nytt numrerat Shin Megami Tensei-spel på grund av önskemål från spelare, och hade för avsikt att skildra samma "punkkänsla" som i det första Shin Megami Tensei. Spelets scenario skrevs av seriens figurdesigner Kazuma Kaneko, och huvudfigurerna samt vissa demoner designades av Masayuki Doi. Spelet var ett av de bäst säljande i Japan år 2013, och har blivit positivt mottaget av kritiker, både i Japan och internationellt. En uppföljare, Shin Megami Tensei IV: Apocalypse, gavs ut 2016.
I Shin Megami Tensei IV tar spelaren rollen som samurajen Flynn. Han styrs i tredje person, både i 3D-omgivningar och längs med 2D-kartor som ses från ovan. På kartor representeras spelarens trupp och fientliga demoner av ikoner. Strider ses i första person, med fiender synliga på Nintendo 3DS-konsolens övre skärm, och spelarens trupps status och menyer på den nedre skärmen. Liksom i andra datorrollspel blir spelarfiguren starkare och tar sig framåt i spelet genom att utföra uppdrag; han tjänar också på det viset in macca, en fiktiv valuta som spelaren kan använda för att köpa föremål och utrustning. Vissa uppdrag är förknippade med spelets berättelse och är obligatoriska för att ta sig vidare, medan andra är valfria. Om spelarfiguren blir besegrad i strid kan han återvända till spelet genom att betala macca. Om han dör flera gånger låses ett enklare spelläge upp, i vilket spelaren har möjligheten att fly från strider när han eller hon vill.De områden Flynn ytforskar är befolkade av kringvandrande fientliga demoner. En strid börjar när Flynn angriper en fiende (vilket ger spelaren ett försprång i striden), när en fiende springer in i Flynn från sidan eller bakifrån (vilket ger fienden ett försprång), eller när de springer in i varandra. Spelaren styr Flynn och upp till tre allierade demoner i strider, med en datorstyrd mänsklig figur som stöd. Under stridens gång påverkas spelarens och fiendens handlingar av det turordningsbaserade Press Turn-systemet, ett stridssystem från tidigare Shin Megami Tensei-spel. Systemet kretsar kring utnyttjandet av fysiska och magiska svagheter: om en figur använder en attack som motståndaren är svag mot, eller lyckas ge en "kritisk träff", får den attackerande figuren en extra omgång att utföra en handling på innan det blir motståndarens tur. Om attacken blockeras eller absorberas av motståndaren förlorar den attackerande figuren istället en omgång. Ibland, när en figur kommer åt en svaghet eller ger en kritisk träff, får de statusen "flinande"; när en figur flinar ökar den skada dess attacker gör tillfälligt, medan dess svagheter elimineras och sannolikheten att de ska lyckas undvika attacker ökar.Bland övriga system finns demon-rekrytering och demon-fusion, som återanvänds från tidigare Shin Megami Tensei-spel. För att rekrytera demoner till sin trupp måste spelaren välja att tala med en fiende-demon istället för att slåss mot den, och sedan förhandla om dess tjänstgöring; förhandlingarna kan involvera smicker, mutor och hot. Det finns fler än 400 typer av demoner tillgängliga att rekrytera. Demon-fusion innebär att spelaren tar två eller fler av sina allierade demoner och smälter samman dem till en enda ny demon. När spelaren smälter samman demoner kan han eller hon välja vilka av demonernas förmågor som ska behållas och vilka som ska kasseras. Fusions-historiken för enskilda demoner – det vill säga alla de sammanslagningar som har skett för att uppnå demonen – upptecknas, så att spelare kan se över den senare. Spelarfiguren får erfarenhetspoäng när spelaren fullföljer förhandlingar och demon-fusioner. Vissa demoner ändrar form utan att behöva genomgå fusion; istället förändras de på egen hand när deras nivå ökar, vilket sker efter hand som de får mer erfarenhet i strid. Efter hand som Flynns nivå stiger blir fler fusioner tillgängliga. Demoner som är en del av spelarens trupp kan lära Flynn nya förmågor när deras nivå stiger, som han sedan själv kan använda i strid. Spelare kan utbyta demoner med varandra genom Nintendo 3DS-systemets Streetpass-funktion.
Shin Megami Tensei IV utspelar sig i en värld skild från övriga Shin Megami Tensei-spel, men med flera återkommande demoner och förmågor från tidigare delar. De två platser som spelaren besöker är det österländska kungadömet Mikado, ett feodalt samhälle inspirerat av medeltidens Europa och som i hemlighet styrs av änglar, och Tokyo, en futuristisk stad som är innesluten i en kupol av sten och som styrs av demoner. Före händelserna i spelet blev Tokyo ett fäste för demoner och hotades att utplånas av änglar, när en medlem i Tokyos anti-demonkår tämjde demonen Masakado (マサカド, Masakado?), och smältes samman med honom för att skapa en skyddande kupol över staden. Mikado är byggd ovanpå kupolens yta. Efter att kupolen hade skapats passerade tjugo år i Tokyo, medan mer än tusen år passerade i Mikado. Rester av teknologi och föremål från Tokyo finns spridda runtom i landet, och efterforskas av Mikados kyrka, som kallar dem "mystiska reliker".Spelaren styr en samuraj som är Tokyos räddare pånyttfödd. Hans namn är som standard Flynn (フリン, Furin?), men kan ges ett valfritt namn av spelaren. Liksom tidigare spelarfigurer i Megami Tensei är han en "tyst protagonist", vars handlingar och attityd bestäms av spelaren. Det finns tre andra figurer som följer med Flynn på hans resa, som representerar de tre livsåskådningar som finns i spelet: Jonathan (ヨナタン, Yonatan?) som representerar lag, Walter (ワルター, Warutā?) som representerar kaos och Isabeau (イザボー, Izabō?) som representerar neutralitet. Bland andra viktiga figurer finns Flynns AI-assistent Burroughs (バロウズ, Barouzu?), den mäktiga demonen Lilith (リリス, Ririsu?) och Flynns före detta vän Issachar (イサカル, Isakaru?).
Shin Megami Tensei IV börjar med att Flynn och hans vän Issachar reser till Mikado-slottet för att genomgå ett test och se om de är värdiga att bli samurajer - Mikados väktare som slåss mot och kontrollerar demoner. Issachar misslyckas, medan Flynn lyckas och omedelbart blir initierad tillsammans med övriga kandidater, däribland Walter, Jonathan och Isabeau. De nyblivna samurajerna får elektroniska stridshandskar som innehåller artificiella intelligenser; Flynns AI, en kvinna vid namn Burroughs, ger honom råd under spelets gång. En kort tid efter att de har blivit initierade rapporteras det om problem på landsbygden, där en person som kallar sig "den svarta samurajen" delar ut böcker skrivna för att sprida "kunskap och klokhet"; vissa av Mikados invånare, däribland Issachar, förvandlas till demoner efter att ha läst böckerna på sammankomster de kallar sabbater. Samurajerna skickas för att konfrontera den svarta samurajen och de demoniska invånarna. Efter att ha återställt ordningen och dödat den demoniske Issachar får samurajerna order om att förfölja den svarta samurajen till landet under Mikado: Tokyo. Samurajerna tar sig ner genom en tunnel som leder till toppvåningen på en skyskrapa; de upptäcker att Tokyo är en stad som är täckt av en stenkupol, medan Mikado ligger på kupolens yta.Gruppen utforskar Tokyo under sin jakt på den svarta samurajen, och möter ett antal fiender på sin väg: demonerna som hemsöker Tokyo; yakuza som styr över staden och ger befolkningen ordning; och Gaea-ringen, en kult som är dedikerad till sin ledare Yuriko. Gruppen upptäcker att den svarta samurajen är Yuriko, en demon vars sanna namn är Lilith, och att hon hade som mål att sprida kaos till Mikado och underminera dess ordnade och stagnerade samhällsstruktur. Gruppen lyckas också att rädda tre mystiska maskerade män från Tokyo, på order från syster Gabby från Mikados kyrka. Lilith övertygar Walter att yakuza måste besegras och att fler demoner ska släppas lös i Tokyo, medan Gabby övertygar Jonathan att Lilith måste dödas. Flynn kan välja att stödja antingen Walter eller Jonathan, men oavsett vad han väljer blir både Gaea-ringen och yakuza besegrade, medan demoner släpps lös i Tokyo via Yamato-reaktorn, en energikälla som kopplar samman parallella dimensioner. Flynn, Walter och Jonathan utforskar två parallella världars Tokyo: en där lag är den dominerande åskådningen, och en där kaos är det. I båda världarna har Flynns föregående inkarnation blivit dödad.Efter att gruppen har sett de parallella världarna räknar spelet ut vad Flynns livsåskådning är baserat på de moraliska beslut spelaren har fattat genom spelets gång; handlingen förgrenas sedan i tre "rutter" – en för lag, en för kaos och en för neutralitet – och fortskrider längs med den som motsvarar Flynns livsåskådning. Dessutom kan spelaren oavsett Flynns livsåskådning alltid välja att lyda de Vita – himmelska väsen som önskar se jordens undergång – och utplåna världen. Om spelaren istället fortsätter längs med en av de tre rutterna, allierar Jonathan sig med Mikados nya ledare, de fyra ärkeänglarna Gabriel, Uriel, Rafael och Mikael – dessa är syster Gabby och de tre maskerade männen som samurajerna räddade tidigare. Änglarna och Jonathan smälter samman till en enda varelse: Guds vagn, Merkaba. Walter allierar sig och smälter samman med Lucifer, den mäktigaste demonen; de har som mål att förgöra Mikado. Om Flynns livsåskådning är lag samarbetar han med Merkaba och besegrar Lucifer. För att förhindra att Mikados befolkning ska komma till ytterligare skada av Tokyos inflytande förgör de staden; de begår även självmord då Merkaba anser att de har blivit orena på grund av deras kontakt med Tokyo. Om Flynns livsåskådning istället är kaos, samarbetar han med Lucifer och besegrar Merkaba. Efter att ha förgjort Mikado påbörjar de ett krig mot Gud. Oavsett om Flynns åskådning är lag eller kaos så återvänder Isabeau för att stoppa Flynn å mänsklighetens vägnar, men begår självmord efter att Flynn besegrar henne i strid. Om Flynns åskådning istället är neutralitet samarbetar Flynn och Isabeau i kampen mot både Merkaba och Lucifer, och får hjälp av Masakado. Efter att ha besegrat Merkaba hjälper Isabeau Mikados befolkning att evakuera till Tokyo. Efter att även Lucifer har besegrats använder Masakado sin kraft till att förstöra den omgivande kupolen, vilket förgör Mikado och låter Tokyo åter nås av solljus.
Spelet utvecklades av Atlus-studion Maniacs Team. Utvecklingen började år 2009, efter att de hade fullbordat Nintendo DS-spelet Shin Megami Tensei: Strange Journey. De lyssnade på önskemål från spelare, och bestämde sig för att göra det första numrerade Shin Megami Tensei-spelet sedan Shin Megami Tensei III: Nocturne år 2003. Spelet inspirerades av "punk-känslan" från det första Shin Megami Tensei. Spelets scenario skrevs av Kazuma Kaneko, en figurdesigner och författare för serien. Konceptet med det medeltida Mikado och det moderna Tokyo valdes på grund av kontrasten i värderingarna hos de demonjagande Mikadoborna, och Tokyos befolkning som kontrolleras av demoner. Redan i ett tidigt skede bestämdes det att Shin Megami Tensei IV skulle utvecklas till en bärbar plattform, för att vara smidigare för spelare. Press Turn-stridssystemet, som först introducerades i Nocturne, justerades något. Möjligheten att förändra spelets svårighetsgrad lades till för att locka nya spelare till att prova Shin Megami Tensei-serien, då den hade fått rykte om att ha väldigt hög svårighetsgrad. Berättelsen och spelets gameplay utformades för att försöka förändra åsikten att "sociala spel" är tillräckliga, och för att tilltala en äldre generation spelare.
Eiji Ishida, som tidigare hade arbetat med Nocturne och Strange Journey, var spelets art director, medan Masayuki Doi designade huvudfigurerna. Doi hade tidigare arbetat med serien som designer för miljöer i Nocturne, men hade inte tidigare designat figurer för Shin Megami Tensei. Han valdes till att designa figurerna på grund av sitt arbete med Trauma Center-serien. Mycket av Dois design för Shin Megami Tensei IV hade Kanekos tidigare verk som inspirationskälla. Huvudfigurerna designades kring olika arketyper. Jonathan och Walter designades för att representera lag respektive kaos, medan Isabeau designades för att representera neutralitet. Burroughs, Isabeau och andra kvinnliga figurer designades också för att vara viljestarka och ha stark fysik, med "starka kvinnliga arketyper" som bas. Flynns kläder designades för att vara intetsägande, för att betona spelarens kontroll över Flynns handlingar. Samuraj-uniformerna designades för att både representera kungadömet Mikado och element från traditionella japanska kläder. Den slutgiltiga designen var en kombination av element från österländska och västerländska kläder. Samurajernas hållning i strid och handtagen på deras katana inspirerades av Jediorden och deras ljussablar i filmserien Star Wars. Doi designade även tillbehör och utrustning till Flynn, och kläder till hälften av de ej spelbara figurerna. Demonerna designades av flera olika designers, däribland Doi, Keita Amemiya, Yoshihiro Nishimura och Kyoma Aki.
Spelets musik komponerades främst av Ryota Koduka, med vissa kompositioner av Ken'ichi Tsuchiya och Toshiki Konishi. De började komponera sent under spelets utveckling, och höll på i cirka ett år. Kazuyuki Yamai, spelets regissör, satte ursprungligen en gräns på antalet låtar som skulle vara med, men efter hand som de fortsatte växte antalet låtar mer och mer. Motiv från tidigare Shin Megami Tensei-spel vävdes in för att frambringa en känsla av familjaritet hos personer som har spelat tidigare spel i serien. Ett album på fyra skivor med  spelets soundtrack gavs ut den 26 februari 2014 av Mastard Records, och placerade sig på Oricon-listan i två veckor; som högst nådde albumet placering #64.
Spelet gavs ut av Atlus till Nintendo 3DS den 23 maj 2013 i Japan och den 16 juli samma år i Nordamerika. Den 9 november 2013 gav Nintendo ut spelet i Sydkorea. Den 30 oktober 2014 gav Atlus även ut spelet digitalt via Nintendo Eshop i Europa, Australien, Nya Zeeland, Afrika och Mellanöstern. Den europeiska utgivningen tillkännagavs redan den 17 april 2013 i en Nintendo Direct-sändning, men några fler detaljer avslöjades sedan inte förrän i juli 2014, då Atlus tillkännagav att spelet skulle släppas i Europa i september 2014 som ett Nintendo Eshop-exklusivt spel. I september 2014 sköts dock släppdatumet upp till slutet av oktober 2014, då det i sista minuten hade upptäckts buggar.Spelet har åldersrekommendationerna C (15 år) i Japan, M (17 år) i Nordamerika, 12 år i Europa och M (15 år) i Australien.
Spelet har fått positiv kritik, både i Japan och internationellt. Recensionssammanställnings-sidorna Gamerankings och Metacritic gav betygen 84,03% respektive 83/100, baserat på 37 respektive 48 recensioner. Framförallt spelets stridssystem har blivit positivt uppmärksammat: publikationerna Famitsu, IGN, Gamespot, Eurogamer, Joystiq, Destructoid och Game Informer har alla gillat det trots "plötsliga stegrande i svårighetsgraden", och har uppskattat att spelet tillåter nykomlingar till serien att justera svårigheten. Demon-förhandlingen och -fusionen har också uppskattats; flera recensenter kallade det både underhållande och förbättrat jämfört med i tidigare Shin Megami Tensei-spel. En aspekt som har blivit kritiserad är navigationen över Tokyo-kartan, som har kallats svår att följa och dåligt utformad.Recensenter har inte varit lika eniga vad gäller berättelsen och figurerna. Destructoid var positiv till dem, medan Eurogamer och Game Informer kände att figurerna inte hade något syfte mer än att representera de moraliska vägar spelaren kan gå. IGN, Joystiq och Gamespot uppskattade inte figurerna, utan kallade dem irriterande eller lätta att glömma bort. Siliconera höll till viss del med, men påstod att detta var på grund av att spelet egentligen handlar om Tokyos befolkning, inte Flynn, Jonathan, Walter och Isabeau. Recensenter har även varit oeniga om spelets grafik: Vissa hyllade den, medan andra kallade den intetsägande eller lågkvalitativ.Spelet har blivit nominerat till vissa priser: det kom på andra plats i Game Music Onlines kategori för "bästa österländska soundtrack" 2013, och nominerades i deras kategori för "enastående presentation vid musik i spel" samma år; det nominerades i IGN:s kategori "bästa Nintendo 3DS-berättelse" 2013; och det kom på tredje plats i Nintendo Lifes kategori för "bästa butikssålda tredjepartsutvecklade Nintendo 3DS-spel - läsarnas pris" 2013.
Shin Megami Tensei IV var det bäst säljande datorspelet i Japan under sin debutvecka, med 188 562 sålda exemplar – 80,14 % av alla exemplar som skickats ut inför lanseringen – vilket innebar Atlus bästa debutvecka sedan 2008 då Persona 4 såldes i 192 812 exemplar under samma tid. Vid slutet av 2013 var spelet årets 30:e bäst säljande datorspel i Japan, med 251 334 sålda exemplar. I januari 2014 hade dessutom 96 000 exemplar sålts i Nordamerika sedan det gavs ut i den regionen i juli 2013. I juli 2015 hade mer än 600 000 exemplar sålts över hela världen.
Två manga-serier baserade på spelet har givits ut: Shin Megami Tensei IV: Demonic Gene, som handlar om Walter, och Shin Megami Tensei IV: Prayers, som handlar om Jonathan. De ges ut digitalt på magasinet V Jumps webbsida, och har även tryckts i två tankōbon-volymer vardera. Serieantologi Shin Megami Tensei IV: Dengeki Comic Anthology gavs ut av Dengeki den 27 augusti 2013. En art book med konst från spelet, Birth of the Shin Megami Tensei IV, gavs ut av Enterbrain i Japan den 9 augusti 2013. Den planeras även ges ut på engelska i mars 2016 under titeln Shin Megami Tensei IV: Official Artworks. En uppföljare till spelet, Shin Megami Tensei IV: Apocalypse, lanserades den 10 februari 2016 till Nintendo 3DS i Japan.
Den här artikeln är helt eller delvis baserad på material från engelskspråkiga Wikipedia

Simeon (även Symeon) I, eller Simeon den store, (Симеон I Велики, translittererat Simeon I Veliki; IPA: /si.mɛ.ˈɔn ˈpɤr.vi vɛ.ˈli.ki/) härskade över Bulgarien från 893 till 927, under det första bulgariska riket. Simeons framgångsrika fälttåg mot bysantinerna, magyarerna och serberna förde Bulgarien till dess största territoriella utvidgning någonsin, och gjorde landet till den mäktigaste staten i det dåtida Östeuropa. Hans styre var också en period av då oöverträffat kulturellt välstånd och upplysning, som senare kallats den bulgariska kulturens guldålder.Under Simeons styre utvidgades Bulgarien över ett territorium mellan Egeiska havet, Adriatiska havet och Svarta havet, och den nya bulgariska huvudstaden Preslav uppgavs konkurrera med  Konstantinopel. Den nyblivet självständiga Bulgariska ortodoxa kyrkan blev det första nya patriarkatet efter de fem tidiga patriarkaten och bulgariska översättningar av kristna texter i glagolitisk skrift spreds över hela den dåvarande slaviska världen. Efter halva sin regeringstid antog Simeon titeln  kejsare (tsar), efter att tidigare ha kallats furste (knjaz).
Simeon föddes 864 eller 865 som tredje son till knjaz Boris I av Krums dynasti. Då Boris var den härskare som kristnade Bulgarien år 865 var Simeon kristen hela sitt liv. Då hans äldste bror Vladimir utsågs till arvinge till Bulgariens tron tänkte sig Boris att Simeon skulle få en hög kyrklig post, möjligen bulgarisk ärkebiskop, och skickade honom till det ledande universitetet i Konstantinopel när han var tretton eller fjorton för att han skulle få en teologisk utbildning. Han tog det hebreiska namnet Simeon som novis i ett kloster i Konstantinopel. Under det årtionde (cirka 878–888) han tillbringade i den bysantinska huvudstaden fick han utmärkt utbildning och studerade Demosthenes retorik och Aristoteles. Han lärde sig också flytande grekiska, i sådan utsträckning att han benämndes "halvgreken" i bysantinska krönikor. Det spekuleras om att han fick undervisning av patriark Fotios I av Konstantinopel, men detta har inget stöd i någon källa.Omkring 888 återvände Simeon till Bulgarien och slog sig ner i det nyligen upprättade kungliga klostret i Preslav "vid mynningen av  Titja", där han, under ledning av Naum av Preslav, ägnade sig åt aktiv översättning av viktiga religiösa verk från grekiska till fornkyrkoslaviska, med hjälp av andra studenter från Konstantinopel. Under tiden hade Vladimir efterträtt Boris, som hade dragit sig tillbaka till ett kloster, som härskare över Bulgarien. Vladimir försökte återinföra hedendom i riket och slöt möjligen en anti-bysantinsk pakt med Arnulf av Kärnten, vilket tvingade Boris att återta tronen enbart för att avsätta och bestraffa Vladimir och utse Simeon till ny härskare. Detta gjordes vid en sammankomst i Preslav där man också utropade bulgariska som statens och kyrkans enda språk och beslöt att flytta huvudstaden från Pliska till Preslav. Det är okänt varför Boris inte satte sin andre son, Gavril, på tronen, utan istället föredrog Simeon.
Med Simeon på tronen kom den långvariga fred med Bysantinska riket som upprättats av hans far att närma sig sitt slut. En konflikt uppstod när den bysantinske kejsaren Leo VI, efter påtryckningar från sin hustru Zoë Karbonopsina och hennes far, flyttade marknadsplatsen för bulgariska varor från Konstantinopel till Thessaloniki, där de bulgariska köpmännen blev hårt beskattade. Bulgarerna sökte beskydd av Simeon, som i sin tur klagade inför Leo. Den bysantinske kejsaren ignorerade dock Simeons förfrågan.
Simeon tvingades gå till handling, och invaderade på hösten 894 Bysantinska riket norrifrån. Han mötte ringa motstånd eftersom de flesta bysantinska styrkor var koncentrerade till östra Anatolien för att stå emot arabiska invasioner. Då han informerats om den bulgariska framstöten skickade den överraskade Leo en armé bestående av gardesofficerer och andra militära enheter från huvudstaden för att hejda Simeon, men hans trupper blev fullständigt besegrade någonstans i themat Makedonien. Bulgarerna tillfångatog de flesta av de khazariska gardesofficererna och dödade många arkonter, däribland härens anförare. Istället för att fortsätta sin framstöt mot den bysantinska huvudstaden drog dock Simeon snabbt tillbaka sina trupper för att möta en magyarisk invasion from norr. Dessa händelser har senare kallats "det första handelskriget i medeltidens Europa" av bulgariska historiker.Bysantinerna kunde inte svara effektivt på det bulgariska fälttåget på grund av att deras styrkor var sysselsatta i strider mot araberna. De övertalade istället magyarerna att angripa Bulgarien, och lovade att transportera dem över Donau med den bysantinska flottan. Möjligen slöt Leo VI ett avtal med Arnulf för att försäkra sig om att frankerna inte skulle stödja Simeon mot magyarerna. Dessutom kallades den begåvade befälhavaren Nikeforos Fokas tillbaka från Italien för att leda en separat armé mot Bulgarien 895 enbart med syfte att injaga fruktan hos bulgarerna. Simeon, som inte kände till hotet från norr, skyndade sig att möta Fokas styrkor, men de två arméerna gick inte i strid med varandra. Istället erbjöd bysantinerna fred, och informerade honom om både fälttåget till lands och till sjöss, men gav med avsikt inget besked om det planerade magyariska anfallet. Simeon litade inte på sändebudet utan satte honom i fängelse, varefter han beordrade att den bysantinska flottans väg in i Donau skulle spärras av med rep och kedjor, för att kunna hålla den där tills han hade hanterat Fokas.Trots de problem de mötte på grund av avspärrningen lyckades bysantinerna till slut föra de magyariska styrkorna under ledning av Árpáds son Liüntika över Donau, möjligen nära dagens Galați, och bistod dem med att plundra de närliggande bulgariska områdena. När han fått kännedom om den överraskande invasionen färdades Simeon norrut för att stoppa magyarerna, men lämnade några av sina trupper vid sydgränsen för att förhindra en möjlig attack från Fokas. Simeons två möten med fienden i norra Dobrudzja resulterade i segrar för magyarerna, och tvingade honom att göra reträtt till Drǎstǎr. Efter att ha plundrat stora delar av Bulgarien och nått fram till Preslav återvände magyarerna till sina områden, men inte förrän Simeon hade slutit vapenstillestånd med Bysans framåt sommaren 895. En fullständig fred fördröjdes, då Leo VI krävde att de bysantinska fångarna från handelskriget skulle släppas fria.
Sedan han hade hanterat trycket från magyarerna och bysantinerna hade Simeon möjlighet att planera ett fälttåg mot magyarerna för att ta hämnd. Han framförhandlade en gemensam armé med magyarernas grannar i öster, petjenegerna, och tillfångatog det bysantinska sändebudet Leo Magister för att fördröja frisläppandet av fångar till efter fälttåget mot magyarerna. Detta skulle möjliggöra för honom att omförhandla fredsvillkoren till sin fördel. I en brevväxling med sändebudet vägrade Simeon släppa fångarna och hånade Leo VI:s astrologiska förmågor.Simeon använde en magyarisk invasion på de angränsande slavernas områden år 896 som casus belli och tågade mot magyarerna tillsammans med sina petjenegiska allierade. De besegrade magyarerna fullständigt i slaget vid södra Buh och fick dem att lämna Etelköz för alltid och slå sig ned i Pannonien. Efter att magyarerna besegrats släppte Simeon slutligen de bysantinska fångarna i utbyte mot bulgarer som tillfångatagits 895.
Simeon hävdade att alla fångar inte hade släppts, och invaderade Bysantinska riket igen på sommaren 896, då han gick direkt mot Konstantinopel. Han möttes i Thrakien av en hastigt ihopsamlad bysantinsk armé, men förintade de bysantinska styrkorna i slaget vid Bulgarophygon (vid dagens Babaeski i Turkiet). Genom en desperat åtgärd att beväpna arabiska fångar och skicka dem i strid mot bulgarerna lyckades Leo VI slå tillbaka bulgarerna från Konstantinopel, som de hade belägrat. Kriget slutade med ett fredsfördrag som formellt varade till omkring Leo VI:s död 912 och som innebar att Bysantinska riket måste betala en årlig tribut till Bulgarien. Enligt fördraget avstod bysantinerna också ett område mellan Svarta havet och Strandzja till det bulgariska riket. Under tiden hade Simeon också lagt under sig Serbien i utbyte mot att erkänna Petar Gojniković som serbernas härskare.Simeon bröt ofta mot fredsfördraget med Bysans. Han anföll och erövrade bysantinskt territorium vid flera tillfällen, såsom 904, då bulgarernas räder användes av araber under ledning av den bysantinske avfällingen Leo av Tripoli för att genomföra en sjökrigståg och inta Thessaloniki. Efter att araberna hade plundrat staden var den ett lätt mål för Bulgarien och de närbelägna slaviska stammarna. För att avråda Simeon från att inta staden och befolka den med slaver, var Leo VI tvungen att göra ytterligare landavträdelser till Bulgarien i Makedonien. I och med fördraget från 904 avträddes alla slaviskbefolkade områden i södra Makedonien och södra Albanien till Bulgariska riket, och gränsen kom att ligga cirka 20 kilometer norr om Thessaloniki.
Leo VI dog den 11 maj 912 och hans minderårige son Konstantin VIII tillträdde som kejsare under vägledning av Leos bror Alexander, vilken kastade ut Leos fru Zoë från palatset. Vid denna tidpunkt uppstod en stor möjlighet för Simeon att försöka sig på ett nytt fälttåg mot Konstantinopel, som han under hela sitt liv drömde om att erövra. På våren 913 skickades Simeons sändebud, som hade kommit till Konstantinopel för att förnya 896 års fred, bort av Alexander, som vägrade betala den årliga tributen och uppmanade Simeon att bereda sig på krig.Innan Simeon kunde anfalla avled Alexander den 6 juni 913 och lämnade riket i händerna på ett regentskapsråd under ledning av patriarken Nikolaos Mystikos. Många av Konstantinopels invånare erkände inte den unge kejsaren och stödde tronpretendenten Konstantin Doukas, vilket, förstärkt av uppror i södra Italien och den planerade arabiska invasionen i östra Anatolien, var till Simeons fördel. Nikolaos försökte avråda Simeon från att invadera Bysans i en lång serie vädjande brev, men den bulgariske härskaren attackerade ändå med full styrka i slutet av juli eller augusti 913 och kom fram till Konstantinopel utan något allvarligt motstånd. Anarkin i Konstantinopel hade dock tagit slut efter att pretendenten Konstantin Doukas blivit mördad och en regering bildats med patriark Nikolaos i ledningen. Detta drev Simeon att lyfta sin belägring och delta i fredsförhandlingar, till bysantinarnas glädje. De utdragna förhandlingarna ledde till att Bysans betalade innestående fordringar på tributen till Bulgarien, ett löfte om att Konstantin VII skulle gifta sig med en av Simeons döttrar och viktigast av allt, att patriark Nikolaos officiellt erkände Simeon som bulgarernas kejsare i palatset Blachernai.
Kort efter Simeons besök i Konstantinopel återvände Konstantins mor Zoe till palatset på inrådan av den unge kejsaren, och började genast eliminera riksföreståndarna. Genom en komplott lyckades hon ta makten i februari 914, då hon så gott som avlägsnade patriark Nikolaos från regeringsmakten, tog avstånd från och skylde över hans erkännande av Simeons kejsartitel och förkastade det planerade äktenskapet mellan hennes son och en av Simeons döttrar. Simeon blev tvungen att tillgripa krig för att uppnå sina målsättningar. Han invaderade Thrakien på sommaren 914 och intog Adrianopel. Zoe var snabb att skicka många presenter till Simeon för att blidka honom och lyckades övertyga honom att återlämna Adrianopel och dra tillbaka sin armé. Under de följande åren stred Simeons styrkor i de nordvästra bysantinska provinserna, runt Durrës och Thessaloniki, men gjorde inget anfall mot Konstantinopel.
År 917 hade Simeon börjat förbereda ännu ett krig mot Bysans. Han försökte sluta ett antibysantinskt förbund med petjenegerna, men hans sändebud kunde inte matcha bysantinernas ekonomiska resurser och bysantinerna lyckades bjuda över dem. Bysantinerna planlade ett storskaligt fälttåg mot Bulgarien och försökte också övertala den serbiske fursten Petar Gojniković att anfalla bulgarerna med magyariskt stöd.917 invaderade en särskilt stark bysantinsk armé ledd av Leo Fokas, son till Nikeforos Fokas, Bulgarien åtföljd av den bysantinska flottan under Romanos Lekapenos befäl. Flottan seglade till de bulgariska hamnarna vid Svarta havet. På vägen till Mesembria (Nesebǎr), där de skulle få förstärkning av trupper som transporterades av flottan, stannade Fokas styrkor för att vila nära floden Achelaos, inte långt från hamnen Anchialos (Pomorie). När Simeon blivit informerad om invasionen skyndade han sig att genskjuta bysantinerna, och anföll dem från de närliggande höjderna medan de vilade oorganiserade. I slaget vid Anchialos 20 augusti 917, ett av de största i medeltidens historia, besegrade bulgarerna bysantinarna fullständigt, och dödade många av deras befälhavare. Fokas lyckades dock fly till Mesembria. Årtionden senare skulle  Leo Diaconus skriva att "högar av ben kan fortfarande ses idag vid floden Achelaos, där bysantinernas armé då skändligen dräptes".
Det planerade petjenegiska anfallet från norr misslyckades också, eftersom petjenegerna grälade med amiral Lekapenos, som vägrade transportera dem över Donau för att hjälpa den större bysantinska armén. Bysantinerna fick ingen hjälp av serber eller magyarer heller: magyarerna var i strid i Västeuropa som allierade till frankerna, och serberna under Petar Gojnikovićs ledning tvekade inför att anfalla Bulgarien eftersom Mihailo Višević i Zahumlje, som var allierad med Bulgarien, hade informerat Simeon om deras planer.Simeons armé följde snabbt upp segern vid Anchialos med en annan framgång. De bulgarer som hade skickats att förfölja återstoden av den bysantinska armén närmade sig Konstantinopel och mötte bysantinska styrkor under ledning av Leo Fokas, som hade återvänt till huvudstaden, vid byn Katasyrtai i Konstantinopels omedelbara närhet. De bulgariska regementena anföll och besegrade än en gång bysantinerna, och förstörde några av deras sista enheter innan de återvände till Bulgarien.
Omedelbart efter det fälttåget ämnade Simeon straffa den serbiske härskaren Petar Gojniković som hade försökt förråda honom genom att bilda en allians med bysantinerna. Simeon skickade en armé under ledning av två av sina befälhavare, Teodor Sigritsa och Marmais, till Serbien. De två lyckades övertala Petar om att delta i ett personligt möte, under vilket han blev kedjad och fördes bort till Bulgarien, där han dog i en fängelsehåla. Simeon satte Pavle Branović, som tidigare var i exil i Bulgarien, på den serbiska tronen, och återställde därmed det bulgariska inflytandet i Serbien för en tid.Under tiden framtvingade de militära motgångarna ännu ett regeringsskifte i Konstantinopel: amiralen Romanos Lekapenos ersatte Zoe som riksföreståndare åt den unge Konstantin VII år 919, och tvingade henne tillbaka till ett kloster. Romanos trolovade sin dotter Helena åt Konstantin och avancerade till medkejsare i december 920. Därmed övertog han i praktiken styret över riket, vilket i stort sett var vad Simeon hade planerat att göra.Då han inte längre hade möjlighet att nå den bysantinska tronen med diplomatiska medel blev Simeon än en gång tvungen att föra krig för att driva igenom sin vilja. Mellan 920 och 922 ökade Bulgarien sitt tryck mot Bysans. Bulgarerna förde fälttåg i väster genom Thessalien och i öster i Thrakien, och nådde  Dardanellerna och Korintiska näset. Simeons styrkor framträdde inför Konstantinopel 921, då de krävde Romanos avgång och erövrade Adrianopel, och 922, då de segrade i slaget vid Pigae. brände stora delar av Gyllene hornet och intog Bizye. Under tiden försökte bysantinerna uppvigla Serbien mot Simeon, men han ersatte Pavle med Zaharije Pribisavljević, en tidigare flykting i Konstantinopel som han hade tillfångatagit.
Simeon, som var mycket angelägen om att erövra Konstantinopel, planlade ett stort fälttåg år 924 och skickade sändebud till den fatimidiske kalifen Ubayd Allah al-Mahdi Billah, som ägde en mäktig flotta, vilket Simeon behövde. Kalifen samtyckte och skickade egna företrädare tillbaka med bulgarerna för att färdigställa alliansen. Sändebuden blev dock tillfångatagna av bysantinerna i Kalabrien. Romanos erbjöd araberna fred och bifogade generösa gåvor till detta erbjudande. Därmed omintetgjorde han deras förbund med Bulgarien.I Serbien blev Zaharije övertalad av bysantinerna att göra uppror mot Simeon. Zaharije fick stöd av många bulgarer som var trötta på Simeons ändlösa fälttåg mot Bysans. Den bulgariske kejsaren skickade sina trupper ledda av Sigritsa och Marmais, men de blev fullständigt besegrade och de två befälhavarna blev halshuggna. Detta tvingade Simeon att sluta vapenstillestånd med Bysans för att koncentrera sig på att slå ner upproret. Han var framgångsrik i detta, då Zaharije flydde till grannlandet Kroatien och Serbien ställdes under direkt bulgarisk kontroll.På sommaren 924 reste Simeon ändå till Konstantinopel och begärde att få träffa patriarken och kejsaren. Han samtalade med Romanos vid Gyllene hornet den 9 september 924 och nådde en uppgörelse, enligt vilken Bysans skulle betala en årlig skatt till Bulgarien, men skulle återfå några städer vid Svarta havets kust. Under de två regenternas samtal sägs två örnar ha mötts i skyn ovanför och sedan ha skilts åt, den ena för att flyga över Konstantinopel och den andra i riktning mot Thrakien, som ett tecken på de två härskarnas oförenlighet. I sin beskrivning av detta möte nämner Theophanes Continuatus att "de två kejsarna… samtalade", vilket kan tyda på ett förnyat bysantinskt erkännande av Simeons anspråk på kejsartiteln.
Antagligen efter (eller möjligen vid samma tid som) patriark Nikolaos död år 925 höjde Simeon den bulgariska ortodoxa kyrkans ställning till ett patriarkat. Detta kan höra samman med Simeons diplomatiska förbindelser med påvedömet mellan 924 och 926, då han begärde och fick påven Johannes Xs erkännande av sin titel som "Romarnas kejsare", verkligt jämlik med den bysantinske kejsaren, och möjligen bekräftelse av den bulgariska ortodoxa kyrkans överhuvuds ställning som patriark.År 926 invaderade Simeons trupper Kroatien, som vid den tiden var allierat med Bysans, men besegrades fullständigt av kung Tomislav I:s armé i slaget i de bosniska högländerna. Då Tomislav fruktade bulgarisk vedergällning gick han med på att överge sitt förbund med Bysans och sluta fred på basis av status quo, under medling av det påvliga sändebudet Madalbert. Under de sista månaderna i hans liv förberedde Simeon en ny belägring av Konstantinopel trots Romanos' desperata vädjanden om fred.Den 27 maj 927 dog Simeon av hjärtsvikt i sitt palats i Preslav. Bysantinska krönikeskrivare knyter hans död till en legend, enligt vilken Romanos halshögg en staty som var en livlös dubbelgångare till Simeon, och Simeon dog i samma stund.Han efterträddes av sin son Peter I, till en början med Georg Sursuvul, den nye kejsarens morbror, som riksföreståndare. Som en del av det fredsfördrag som Bulgarien och Bysans slöt i oktober 927 och Peters äktenskap med Maria (Eirene), barnbarn till Romanos, blev de befintliga gränserna bekräftade, liksom den bulgariske härskarens ställning som kejsare och den bulgariska kyrkans överhuvuds ställning som patriark.
Under Simeons regeringstid nådde Bulgarien sin kulturella höjdpunkt och blev det slaviska Europas litterära och andliga centrum. I detta avseende fortsatte Simeon sin fader Boris politik att etablera och sprida slavisk kultur och att dra till sig kända lärda och författare inom Bulgariens gränser. Det främsta litterära arbetet i Bulgarien under Simeons regeringstid var koncentrerat till Preslavs litterära skola och Ohrids litterära skola, som båda grundades under Boris.Det sena 800-talet och tidiga 900-talet utgör den tidigaste och mest produktiva perioden i medeltida bulgarisk litteratur. Simeon, som hade tillbringat en del av sin uppväxt i Konstantinopel, introducerade bysantinsk kultur vid det bulgariska hovet, men eliminerade dess assimilerande effekt med hjälp av militär makt och religiös autonomi. Kyrillos och Methodios lärjungar, bland andra Klemens av Ohrid, Naum av Preslav och Konstantin av Preslav, fortsatte sitt utbildningsarbete i Bulgarien och översatte aktivt kristna texter som Bibeln och arbeten av Johannes Chrysostomos, Basileios den store, Kyrillos av Alexandria, Gregorios av Nazianzos, Athanasios av Alexandria, samt historiska krönikor som de av Johannes Malalas och Georgios Hamartolos, till bulgariska. Under Simeons regeringstid framställdes också ett antal teologiska och sekulära verk i original, såsom Johannes exarkens Sex dagar (Sjestodnev), Konstantin av Preslavs Alfabetisk bön och Proklamation av evangelierna, och Tjernorizets Chrabars Om bokstäver. Simeons egna bidrag till denna litterära blomstring prisades av hans samtida, till exempel i Lovord till tsar Simeon som bevarats i Zlatostruj-samlingen och Simeons samling, som tsaren personligen skrev ett tillägg till.Simeon gjorde den nya bulgariska huvudstaden Preslav till ett storslaget religiöst och kulturellt centrum, som syftade mer till att fungera som en uppvisning av hans väldes blomstringstid och som ett kungligt residens än som en militär befästning. Preslav var en kejserlig huvudstad med över tjugo kyrkor och många kloster, ett imponerande kungligt slott och den kungliga Gyllene (eller Runda) basilikan. Den bulgariska konstens utveckling under denna period demonstreras av en keramisk ikon av Teodor av Amasea och Preslav-stilens illustrerade keramik.
Simeon var gift två gånger. Med sin första fru, vars identitet är okänd, hade Simeon en son vid namn Michail, som föddes före 913. Han uteslöts från tronföljden 927 och skickades i kloster. Han dog 931, kort efter att ha organiserat ett uppror.Med sin andra fru, som var dotter till den inflytelserika adelsmannen Georg Sursuvul, hade han tre söner: Peter, som efterträdde honom som tsar av Bulgarien 927 och regerade till 969, Ivan, som gjorde uppror mot Peter 928 och sedan flydde till Bysans; och Benjamin (Bajan), som, enligt den langobardiska historikern Liutprand av Cremona, "innehade förmågan att förvandla sig plötsligt till en varg eller annat märkligt djur".Simeon hade också flera döttrar, däribland en som bortlovades till att gifta sig med Konstantin VII år 913, och alltså var född innan dess. Giftermålet annullerades av Konstantins mor Zoe så snart hon hade återvänt till hovet.
Tsar Simeon I har förblivit bland de mest uppskattade personerna i Bulgariens historia, vilket visade sig i en omröstning i TV-programmet  Velikite Bǎlgari (en avläggare till det brittiska programmet 100 Greatest Britons), där han i februari 2007 kom fyra bland de största bulgarerna någonsin. Den sista bulgariska regenten, Simeon Sachsen-Coburg-Gotha, fick sitt namn efter Simeon I. Ett fabrikat av högkvalitativ druvrakija, Tsar Simeon Veliki, bär också hans namn, och en antarktisk bergstopp på  Livingston Island i Sydshetlandsöarna fick namnet Simeon Peak till hans ära av Antarctic Place-names Commission.Simeon den store har också förekommit ofta i skönlitteratur. Den bulgariske nationalförfattaren Ivan Vazov tillägnade honom en patriotisk dikt för barn, "Tsar Simeon", och den tonsattes senare som sången "Kraj Bosfora sjum se vdiga". En dramaserie i elva avsnitt som filmades 1984, Zlatnijat vek (Guldålder), återberättar historien om Simeons regeringstid. I serien spelas tsaren av Marius Donkin. Ett historiskt drama med namnet  Tsar Simeon — Zlatnijat vek debuterade i december 2006. Ivan Samokovliev spelar huvudrollen som Simeon.
Den här artikeln är helt eller delvis baserad på material från engelskspråkiga Wikipedia, där följande källor anges:Georgi Bakalov och Milen Kumanov (2003) (på bulgariska). Elektronno izdanie – Istorija na Bǎlgarija. Sofia: Trud, Sirma. OCLC 62020465 
Ivan Bogdanov (1973) (på bulgariska). Simeon Veliki — epocha i litjnost. Sofia. OCLC 71590049 
Ivan Bozjilov (1983) (på Bulgarian). Tsar Simeon Veliki (893–927) — zlatnijat vek na srednovekovna Bǎlgarija. Sofia: Izdatelstvo na Otetjestvenija front. OCLC 1323835 
Petǎr Delev, Valeri Katsunov, Plamen Mitev, Evgenija Kalinova, Iskra Baeva, Bojan Dobrev (2006). ”9 Bǎlgarskata dǎrzjava pri Tsar Simeon; 10 Zlatnijat vek na bǎlgarskata kultura” (på bulgariska). Istorija i tsivilizatsija za 11. klas. Trud, Sirma. ISBN 954-9926-72-9 
Bozjidar Dimitrov (1994). ”Bulgaria — a predominant power in the European East 893–967 AD”. Bulgaria: illustrated history. Sofia: Borina. ISBN 954-500-044-9 
John V.A. Fine, Jr. (1991). ”5 Bulgaria under Symeon, 893–927”. The Early Medieval Balkans: A Critical Survey from the Sixth to the Late Twelfth Century. Ann Arbor: University of Michigan Press. ISBN 978-0-472-08149-3 
Klimentina Ivanova och Svetlina Nikolova (1995) (på bulgariska). Tǎrzjestvo na slovoto. Zlatnijat vek na bǎlgarskata knizjnina. Sofia: Agata-A. ISBN 978-954-540-005-6. http://knigite.abv.bg/zv/ 
Miltjo Lalkov (1997). ”Tsar Simeon the Great (893–927)”. Rulers of Bulgaria. Kibea. ISBN 954-474-098-8 
Steven Runciman (1930). ”Emperor of the Bulgars and the Romans”. A history of the First Bulgarian Empire. London: George Bell & Sons. OCLC 832687. http://knigite.abv.bg/en/sr/index.html. Läst 7 juli 2007  Arkiverad 29 mars 2007 hämtat från the Wayback Machine.
Klaus-Peter Todt (1996). ”Symeon, Zar und bedeutendster Herrscher des ersten bulgarischen Reiches” (på tyska). Biographisch-Bibliographisches Kirchenlexikon. Traugott Bautz. ISBN 3-88309-064-6 
Stefan Tsanev (2006). ”10 (889–912) Zlatnijat vek. Knjaz Rasate-Vladimir, tsar Simeon Veliki; 11 (912–927) Kǎrvavijat vek. Simeon — tsar na bǎlgari i romei” (på bulgariska). Bǎlgarski chroniki. Sofia, Plovdiv: Trud, Žanet 45. ISBN 954-528-610-5 
Vasil Zlatarski (1971). ”2 Ot slavjanizacijata na dǎrzjavata do padaneto na Pǎrvoto tsarstvo (852–1018): 4 Borba s Vizantija za polititjesko nadmosjtie” (på bulgariska). Istorija na bǎlgarskata dǎrzjava prez srednite vekove. Tom I. Istorija na Pǎrvoto bǎlgarsko tsarstvo (2). Sofia: Nauka i izkustvo. OCLC 67080314. http://www.promacedonia.org/vz1b/index.html 
”1.2 Bǎlgarite stavat christijani. Izborǎt na knjaz Boris I” (på bulgariska). Bǎlgarite i Bǎlgarija. Ministry of Foreign Affairs of Bulgaria, Trud, Sirma. 2005. http://www.mfa.government.bg/history_of_Bulgaria/18.html

Simpsons-kortfilmerna (på engelska: The Simpsons shorts eller ibland benämnda som Tracey Ullman shorts) är en TV-serie bestående av 48 kortfilmer på cirka 1–2 minuter vardera som under tre säsonger var ett inslag i det amerikanska humorprogrammet The Tracey Ullman Show, innan rollfigurerna fick sin egen TV-serie kallad Simpsons. I kortfilmerna får man följa familjen Simpson som består av Homer, Marge, Bart, Lisa och Maggie. Kortfilmerna skapades av tecknaren Matt Groening, som formgav rollfigurernas utseende och skrev manus till flera av avsnitten. Den första kortfilmen, "Good Night", sändes den 19 april 1987 i USA och den sista kortfilmen, "TV Simpsons", sändes den 14 maj 1989 i USA. TV-serien Simpsons skulle senare ha premiär den 17 december 1989 med julspecialen "Simpsons Roasting on an Open Fire".Skådespelarna som gjorde rösterna till rollfigurerna i Simpsons-kortfilmerna skulle senare även komma att medverka i Simpsons; Julie Kavner gjorde Marges röst, Nancy Cartwright gjorde Barts röst, Yeardley Smith gjorde Lisas röst och Dan Castellaneta gjorde Homers, Abraham Simpsons och Krustys röster. Homers röst låter annorlunda i dessa kortfilmer än vad den gör i TV-serien, då Castellaneta löst baserade sin röst på skådespelaren Walter Matthaus. De flesta rollfigurernas personligheter är lika de som de senare har i Simpsons, dock framställs Lisa som en kvinnlig variant av Bart utan den intelligens hon senare uppvisar i TV-serien.
Simpsons-kortfilmerna har inte släppts i sin helhet utan endast enstaka avsnitt har släppts på vissa samlingsutgåvor av Simpsons. Några avsnitt fanns med på VHS-utgåvorna kallade The Best of The Simpsons medan andra har funnits som extramaterial på DVD-utgåvorna av Simpsons. Fem av kortfilmerna användes i avsnittet "The Simpsons 138th Episode Spectacular" och i "You Kent Always Say What You Want" ersattes hela öppningssekvensen av kortfilmen "Family Portrait", då i samband med firandet av TV-seriens avsnitt nummer 400.
När producenten James L. Brooks arbetade med humorprogrammet The Tracey Ullman Show i slutet av 1980-talet fick han idén att visa korta animerade sketcher före och efter reklampauserna. Brooks hade tidigare läst dagspresserien Life in Hell av tecknaren Matt Groening och han bad Groening att besöka hans kontor för att lägga fram ett förslag på en animerad serie som kunde visas under The Tracey Ullman Show. Groenings ursprungliga idé var att presentera något som skulle vara en del av Life in Hell, men när Groening fick det klart för sig att en animering av Life in Hell skulle innebära att han skulle få ge upp sina publiceringsrättigheter valde han att satsa på en annan idé. Groening valde istället att snabbt skissa upp en version av en dysfunktionell familj under tiden han satt och väntade i lobbyn till Brooks kontor. Denna familj skulle sedan komma att utvecklas till familjen Simpsons.Groening namngav rollfigurerna efter sin egen familj, där hans storebror Mark fick vara förebilden för Bart; namnet Bart valdes eftersom det är ett anagram för "brat" (vilket kan översättas till "snorunge"). Groening skrev både manus och gjorde storyboarden till kortfilmerna. Rollfigurerna var slarvigt ritade eftersom Groening bara hade gett sina hastigt ritade skisser till animatörerna i tron att de skulle förbättra dem själva; istället ritade de av dem direkt. Animeringen sköttes till största delen av företaget Klasky Csupo, Inc. med Wesley Archer, David Silverman och Bill Kopp som animatörer till den första säsongen. De två övriga säsongerna animerades endast av Archer och Silverman. Uppdraget att färglägga kortfilmerna gick till Georgie Peluse, som blev den som gav rollfigurerna deras karaktäristiska gula hudfärg.Skådespelarna som gjorde rösterna till rollfigurerna skulle senare även komma att medverka i Simpsons. Dan Castellaneta gjorde rösterna till Homer Simpson, Abraham Simpson och Krusty. Homers röst låter annorlunda i dessa kortfilmer än vad den gör i TV-serien. I kortfilmerna är rösten löst baserad på skådespelaren Walter Matthau, till skillnad från i Simpsons där Homers röst är mer robust och humoristisk och där Castellaneta bättre kunde uttrycka rollfigurens känslor. Castellaneta hade varit en av de medverkande skådespelarna i The Tracey Ullman Show och han hade tidigare spelat in en del berättarröster i Chicago tillsammans med sin fru Deb Lacusta. Eftersom det behövdes röster till kortfilmerna valde producenterna att tillfråga Castellaneta och Julie Kavner om de var intresserade av att göra rösterna till Homer respektive Marge Simpson, istället för att hyra in fler skådespelare. Nancy Cartwright och Yeardley Smith gjorde rösterna till Bart respektive Lisa Simpson. Röstinspelningarna för kortfilmerna var ofta primitiva gjorda; enligt Cartwright spelades rösterna in på en portabel bandspelare i en studio som låg ovanför läktarna i Tracey Ullmans inspelningsstudio. De flesta rollfigurernas personligheter är snarlika de som de senare har i Simpsons, dock framställs Lisa som en kvinnlig variant av Bart utan den intelligens hon senare uppvisar i TV-serien. 
Kortfilmerna sändes i de tre första säsongerna av The Tracey Ullman Show; under den fjärde och sista säsongen hade rollfigurerna istället fått en egen TV-serie. I de två första säsongerna var kortfilmerna uppdelade i tre eller fyra delar, men under den tredje säsongen visades de i en och samma följd. Ullman skulle senare stämma produktionsbolaget, där hon påstod att hennes TV-program hade varit orsaken till att Simpsons blev en succé och att hon därför var berättigad en del av seriens vinst. Utfallet i domstolen blev dock till produktionsbolagets fördel.
Simpsons-kortfilmerna har inte släppts i sin helhet utan endast enstaka avsnitt har släppts på vissa samlingsutgåvor av Simpsons. På VHS-utgåvorna kallade The Best of The Simpsons släpptes följande avsnitt: "Family Portrait", "The Funeral", "The Aquarium", "Bart's Haircut", "Scary Movie", "The Bart Simpson Show", "Shut Up, Simpsons", "Family Therapy", "Zoo Story", "Burping Contest", "Grampa and the Kids" och "Making Faces". Avsnittet "Good Night" finns med som extramaterial på DVD-utgåvan av säsong 1 av Simpsons. Fem av kortfilmerna (hela "Good Night" samt delar av "The Perfect Crime", "Space Patrol", "World War III" och "Bathtime") användes i avsnittet "The Simpsons 138th Episode Spectacular", som finns med på DVD-utgåvan av säsong 7 av Simpsons. I avsnittet "You Kent Always Say What You Want" ersattes hela öppningssekvensen av kortfilmen "Family Portrait", då i samband med firandet av TV-seriens avsnitt nummer 400. I delen "The Others" i avsnittet "Treehouse of Horror XXV" förekommer familjen Simpsons så som de såg ut i Simpsons-kortfilmerna. Groening meddelade 2006 att alla kortfilmer möjligtvis kommer att bli tillgängliga för mobiltelefoner i framtiden, även om han var tveksam inför detta eftersom han skämdes över avsnittens dåliga produktionskvalitet. I juli 2014 rapporterades det att TV-kanalen FXX försökte förhandla till sig rättigheterna att sända bland annat Simpsons-kortfilmerna via appen Simpsons World.
Den här artikeln är helt eller delvis baserad på material från engelskspråkiga Wikipedia, The Simpsons shorts, 25 oktober 2008.
Cartwight, Nancy (2000). My Life as a Ten Year Old Boy. Bloomsbury. ISBN 0747547483 
Richmond, Ray; Coffman, Antonia (1997). The Simpsons: A Complete Guide to our Favorite Family. Harper Collins Publishers. ISBN 0006388981
Skagerrakslaget eller Jutlandslaget (tyska: Skagerrakschlacht; danska: Søslaget ved Jylland / Søslaget om Skagerrak, engelska: Battle of Jutland, "Slaget vid Jylland"), var det största sjöslaget under första världskriget och den enda fullskaliga sammandrabbningen mellan slagskepp i detta krig. Slaget utkämpades den 31 maj – 1 juni 1916, i Nordsjön nära Jylland, Danmarks fastland. De krigförande parterna var tyska Kejserliga marinens Högsjöflotta, som leddes av viceamiral Reinhard Scheer, och brittiska Royal Navys huvudflotta Grand Fleet, som leddes av amiral sir John Jellicoe.
Tyskarna planerade att använda viceamiral Franz Hippers spaningsgrupp om fem moderna slagkryssare för att lura in viceamiral sir David Beattys slagkryssareeskader i den tyska slagflottans eldlinje och därmed förstöra den. Engelsmännen hade dock med hjälp av signalspaning fått reda på att en större flottoperation planerades och den 30 maj seglade Jellicoe ut med sin Grand Fleet för att sammanträffa med Beatty.
På eftermiddagen den 31 maj möttes Beatty och Hipper och i det flyende södergående slag som uppstod förde Hipper den brittiska flottan i den tyska Högsjöflottans väg. Beatty vände om och forcerade mot den brittiska huvudflottan. De två huvudflottorna möttes i ett intensivt slag som utkämpades från 18:30 fram tills skymningen omkring 20:30. Sammanlagt deltog omkring 250 fartyg i striden. Fjorton brittiska och elva tyska fartyg sänktes med stora förluster i människoliv. Jellicoe försökte att skära av tyskarnas reträttväg för att kunna återuppta striden nästa morgon. Scheer lyckades dock korsa den brittiska linjens kölvatten och ta sig till hamn.
Båda sidorna såg sig efter slaget som segrare. Britterna hade förlorat fler fartyg och lidit större manskapsförluster, men Scheers plan att förstöra Beattys eskadrar hade misslyckats. Den tyska Högsjöflottan fortsatte att utgöra ett allvarligt hot och britterna var tvungna att koncentrera sina slagskepp till Nordsjön. Tyskarna försökte dock aldrig mera utmana det brittiska sjöherraväldet utan förblev en fleet in being och satsade sina mödor och resurser på oinskränkt ubåtskrig. Illa sargade, brända lik av okända sjömän flöt i land både på svenska västkusten och danska västkusten under flera veckors tid efter slaget. Ofta begravdes de nära där kroppen spolats upp. En sådan plats är Gullholmens gamla kyrkogård i Bohuslän. Långt in på 1980-talet hedrades den omärkta graven med en krans av lokalbefolkningen.
Den tyska flottan var fram till mitten av 1890-talet främst avsedd för att användas mot Frankrike och Ryssland. Den tyska utrikespolitiken lades vid denna tid, och efter Tysklands enande, om med sikte på att bygga upp ett imperium på andra sidan havet vilket krävde en uppbyggnad av flottan. Alfred von Tirpitz utsågs 1897 till minister för den kejserliga flottan och han ville utmana Royal Navy om herraväldet på Nordsjön. Avsikten var att avskräcka Storbritannien från att anfalla Tyskland, genom att britterna skulle riskera att förlora så många krigsfartyg att de försvagades gentemot huvudfienderna Frankrike och Ryssland.Inledningsvis oroades inte den brittiska regeringen av den tyska flottupprustningen, men efter hand ökade oron när de insåg att den tyska flottan verkade vara riktad mot britterna och inte mot fransmännen. Storbritannien vidtog diplomatiska åtgärder och 1904 bildades Ententen mellan de tidigare fienderna Storbritannien och Frankrike och senare ingicks en pakt med Ryssland. Tyskland sjösatte flera nya slagskepp och Storbritannien tvingades omstrukturera sin flotta, vilket genomfördes av den nyutnämnde 1:e sjölorden, amiral John Fisher. Fisher införde också en ny typ av slagskepp, de så kallade Dreadnought-slagskeppen, vilka kom att revolutionera slagskeppsutvecklingen och tvinga andra länder att följa efter. Kapprustningen mellan Tyskland och Storbritannien intensifierades – en kapprustning som Tyskland inte kunde vinna.
I januari 1916 blev amiral Scheer chef för Högsjöflottan. Hans tillträde innebar inte någon ändring av den operativa principen att samla hela Högsjöflottan mot en mindre del av Grand Fleet och inte riskera strid mot huvuddelen av fiendeflottan. Scheer avsåg dock att utnyttja flottan bättre.Den tyska flottstrategin var enligt Scheer:
År 1916 utgjordes den tyska Högsjöflottan av sexton moderna slagskepp och sex äldre slagskepp. Det kan jämföras med den brittiska Grand Fleets tjugoåtta moderna slagskepp. Förhållandet blev än mera ofördelaktigt för tyskarna vartefter kriget fortgick. Tyskarna skulle inte kunna besegra de brittiska slagskeppen i ett möte flotta-mot-flotta. Därför tog den tyska taktiken sikte på att söndra och härska: genom att iscensätta räder i Nordsjön skulle tyskarna lura ut mindre brittiska eskadrar som därefter kunde anfallas och sänkas.
Vad tyskarna inte visste, var att det brittiska amiralitetet hade kommit över de tyska huvudkodböckerna. Britterna kunde därmed dechiffrera de tyska marina radiokommunikationerna och amiralitetet var oftast väl underrättat om de tyska planerna.Den tyska planen i maj 1916 gick ut på att beskjuta Sunderland och locka britterna att skicka ut slagkryssarna, utan att invänta förstärkningar från slagskeppen, som var baserade i norr. Slagkryssarna skulle angripas av ubåtar och reduceras i antal, varefter de skulle förmås att fortsätta mot sydost och där möta en överlägsen Högsjöflotta innan de brittiska slagskeppen hunnit fram till undsättning. Planen var att beskjuta Sunderland den 17 maj, men då de tyska ubåtarnas uthållighet nådde sin gräns i slutet av månaden och dåligt väder gjorde att spaningsflygningarna med zeppelinare omöjliggjordes, ändrades planen till att anfalla brittiska styrkor som patrullerade i Skagerrak.
De brittiska styrkorna hade planerat för en offensiv med Grand Fleet i norra Nordsjön och gå in i Skagerrak med slagkryssarna och med de lätta kryssarna till Kattegatt den 2 juni. Grand Fleet fick dock lägga ut redan den 30 maj, då signalspaningen avslöjat de tyska planerna. Amiral Jellicoes övergripande mål var att upprätthålla fjärrblockaden av tyska hamnar, koncentrera hela styrkan mot en underlägsen motståndare och skära av de tyska styrkornas reträttvägar.Den 28 maj fångade den brittiska signalspaningen upp ett tyskt meddelande, som indikerade en större operation i Nordsjön. Amiralitetet beordrade den 30 maj Jellicoes styrkor att vara redo att gå till sjöss och Grand Fleet fick en stund senare order om att gå ut och möta tyskarna vid inloppet till Skagerrak. Order gick ut till styrkorna via telegrafkabel och optisk signalering, vilket gjorde att de inte kunde uppfattas av tyskarna. Grand Fleets 151 fartyg avseglade flera timmar före Högsjöflottan. Jellicoes avsikt var att de båda brittiska flottorna skulle mötas ca nittio sjömil väster om Skagerrak, utanför den jylländska kusten.
Den allmänna idén var att en flotta som närmade sig strid skulle gå i parallella kolonner, eftersom denna flottformation kunde manövrera ganska lätt. Flera korta kolonner kunde ändra kurs snabbare och ändå hålla formationen bättre än en enda lång kolonn. Denna flottuppställning var även lämplig för det signalsystem som användes (flaggor eller strålkastare). Flaggskeppet, som ofta ledde mittkolonnen, kunde lätt ses av många fartyg. I en enda kolonn kunde det ta lång tid för en signal att gå från det första fartyget i kolonnen till det sista. Det berodde på att röken från fartygsskorstenarna gjorde det svårt att se signalerna som kom rakt framifrån eller bakifrån. För att ett meddelande med säkerhet skulle uppfattas, repeterades signalen. Tiden som krävdes för detta fördubblades ofta eftersom de flesta signaler måste bekräftas innan de verkställdes.Vid själva slaget skulle flottan gruppera sig i en enda linje, genom att det främsta skeppet i varje kolonn girade mot babord eller styrbord och de återstående fartygen följde sina ledarfartyg. Linjen bildades då i vinkel gentemot den ursprungliga kolonnen. För att bilda en linje i rätt bäring måste flottan veta från vilken bäring fienden kom innan man kunde se denna, eftersom denna manöver tog längre tid att genomföra än vad det tog för två mötande flottor som ångade på i högsta fart att komma inom räckvidd för varandras artilleri. Uppgiften att finna fienden hade spaningsstyrkorna, som bestod av slagkryssare och kryssare. De skulle sedan rapportera in varifrån fienden kom och, ifall det var möjligt, även förhindra att fiendens spaningsstyrka fick tillgång till motsvarande information rörande den egna sidan.I idealfallet skulle slagskeppslinjen korsa fiendens kolonn så att ett maximalt antal kanoner kunde riktas mot fienden, medan fienden själv enbart kunde använda de fartyg som fanns längst fram i kolonnen och enbart de kanoner som fanns i fören på de främsta fartygen. Denna klassiska manöver kallas "att korsa T:et" och den berodde mycket på tur; oftast utkämpades slagen mellan två flottor på ungefär parallella kurser.
Under slaget var amiral Jellicoes faktiska styrka tjugoåtta dreadnoughts och nio slagkryssare, medan amiral Scheer hade sexton dreadnoughts, fem slagkryssare och sex föråldrade slagskepp. Även i fråga om mindre fartyg hade britterna övertaget. I jämförelse mellan bredsidornas viktmängd hade britterna ett övertag på 151 ton mot tyskarnas 61 ton.
Denna brittiska överlägsenhet vägdes upp av ett antal tekniska faktorer: de tyska fartygen hade tjockare bepansring mot torpedträffar; de tyska fartygen hade bättre vattentäta sektionsindelningar eftersom de var konstruerade enbart för kortare förflyttningar i hemlandets närhet och besättningarna ofta hade förläggningar i baracker på land när fartygen var i hamn; den tyska pansarbrytande ammunitionen var effektivare än den brittiska; och vad som var mycket viktigt, var att den brittiska korditen som användes som drivmedel för granaterna var överkänslig och krutmagasinen inte var så väl skyddade.
Den brittiska Grand Fleet, som bestod av tjugofyra dreadnoughts, tre slagkryssare, åtta pansarkryssare, elva lätta kryssare och femtioen jagare, under ledning av amiral Jellicoe, gick ut från Scapa Flow vid midnatt den 30 maj. Samtidigt avseglade andra kryssareskadern från Cromarty Firth och viceamiral Beattys styrka om fyra dreadnoughts, sex slagskepp, ett flygdepåfartyg, tolv lätta kryssare och tjugonio jagare gick ut från Firth of Forth samma dag. Den tyska Högsjöflottan gick ut från Jadebusen först den 31 maj med sexton dreadnoughtfartyg, sex äldre slagskepp, fem slagkryssare, elva lätta kryssare och sextioen jagare.
De tyska ubåtarna, som intagit spaningspositioner, var ineffektiva; de lyckades inte sänka ett enda fartyg och lyckades inte heller ge någon användbar information som spaningsstyrka. Jellicoes fartyg anlände oskadda till mötesplatsen, men han missleddes av amiralitetets signalspaning, som sade att tyskarna fortfarande befann sig i hamn. Därigenom försenades kontakten mellan de båda flottorna och tiden för strid i dagsljus minskade. Konsekvenserna skulle dock bli större längre fram under slaget, då Jellicoe blev skeptisk till marindepartementets underrättelser.Klockan 14:20 den 31 maj rapporterade Beattys styrka att fientliga fartyg hade siktats i sydost: brittiska lätta enheter som höll på att undersöka ett danskt ångfartyg (N.J. Fjord), som seglade mellan de två flottorna, stötte på tyska enheter som var ute i samma ärende. Beatty manövrerade för att skära av de tyska fartygen från sin bas. Slagets första skott avfyrades när Galatea från den brittiska 1:a lätta kryssareskadern tog miste på två tyska jagare för kryssare och tog upp strid med dem. Galatea träffades därefter på extremt lång räckvidd av sin tyska motpart, den lätta kryssaren Elbing, från konteramiral Bodickers Spaningsgrupp II.Klockan 15:30 siktade Beatty Hippers kryssare som gick mot nordväst (position 1 på kartan). Hipper girade omedelbart ifrån för att leda Beatty mot Scheer. Beatty, som befann sig tre sjömil från konteramiral Sir Hugh Evan-Thomas' 5:e slagskeppseskader, girade mot fienden och signalerade med flaggor till slagskeppen att följa efter. På grund av avståndet och siktförhållandena kunde man på de brittiska slagskeppen inte läsa flaggsignalerna och eftersom Beatty inte gjorde något försök att kommunicera via ljussignaler eller radiotelegrafi, fortsatte 5:e slagskeppseskadern på sin ursprungliga kurs i flera minuter. Klockan 15:48 öppnade Hipper eld mot Beatty, sedan de båda flottorna hade seglat nästan parallellt och inom eldavstånd under mer än tio minuters tid. Avståndet mellan flottorna var ca 14 km (position 2). Därmed inleddes öppningsfasen i flottaktionen, senare känd som "loppet söderut".
Beatty ville använda sina slagkryssares högre fart för att komma mellan de tyska fartygen och deras basområde, medan Hipper såg en möjlighet att leda de brittiska fartygen mot Högsjöflottans huvudstyrka. Båda sidor försökte därför tvinga motståndaren till strid för att påverka dennes manövrar.
Beatty beordrade sina fartyg att anfalla i en linje, vart och ett av de brittiska skeppen skulle ta sig an ett tyskt fartyg och hans eget flaggskepp Lion skulle hjälpa till mot det tyska flaggskeppet Lützow.
Britternas lyckades inte täcka slagkryssaren Derfflinger som ostörd kunde ge kontinuerlig eld, medan slagkryssaren Moltke drog på sig eld från två brittiska slagkryssare. Det var de tyska fartygen som först lyckades få in träffar. Hippers fem slagkryssare fick snabbt in träffar på tre av britternas sex slagkryssare. Det tog nästan tio minuter innan britterna fick in sin första träff. Den första nära-katastrof-incidenten i slaget inträffade när en 12-tumssalva (305mm) från Lützow träffade och förstörde "Q"-tornet på Beattys flaggskepp Lion. Dussintals besättningsmän dödades omedelbart, men en ännu större katastrof undveks när den dödligt skadade pjäsfälhavaren, major Francis Harvey från Royal Marines, beordrade att magasinsdörrarna skulle stängas och att magasinet skulle vattensättas. Därigenom förhindrade han att de känsliga drivladdningarna skulle utlösa en massiv explosion. Lion räddades, men Indefatigable hade inte samma tur. Klockan 16:02 träffades hon i aktern, nära kanontornet, av två eller tre granater från Von der Tann, vilket orsakade tillräcklig skada för att hon skulle falla ur linjen och började sjunka med akterskeppet. Knappt en halv minut senare lyckades Von der Tann få in ytterligare en salva för om bryggan på Indefatigable, vilken orsakade en magasinsexplosion och fartyget bröts itu. Fartyget sjönk på bara några ögonblick och enbart två man kunde räddas från hennes besättning som uppgått till 1 019 officerare och män. (position 3)
Oddsen hade nu utjämnats till Hippers fördel, men detta skulle inte stå sig länge. Evan-Thomas hade anlänt med sin eskader om fyra "superdreadnoughts" – snabba slagskepp av Queen Elizabeth-klassen, bestyckade med 15-tumskanoner (381mm). Några tyska lätta kryssare drevs bort med ett par välriktade salvor och klockan 16:08 öppnade de eld mot de tyska slagkryssarna på 9,4 sjömils avstånd och träffade målen direkt. Slagskeppens eldgivning var betydligt effektivare än slagkryssarnas och imponerade på tyskarna.  Slagkryssarslaget intensifierades igen: klockan 16:15 träffades Queen Mary minst fyra gånger av Seydlitz, men artilleriduellen fortsatte. Klockan 16:21 träffades Q-tornet midskepps av en 30 cm granat och den högra kanonen slogs ut. Fem minuter senare träffades tornet igen och den vänstra kanonens eldrör klipptes av. Samtidigt slog en eller flera av Derfflingers granater in i den främre delen, vilket orsakade en magasinsexplosion. På mindre än två minuter sjönk fartyget. Alla utom åtta man i den 1 274 man starka besättningen förlorades. Vid åsynen av detta kommenterade Beatty till sin flaggkapten: "Det verkar vara något fel med våra fördömda fartyg idag, Chatfield".  (position 4)
Samtidigt utspelade sig ett slag mellan jagarna från de båda slagkryssarflottorna. En brittisk jagare lyckades placera en torped i Seydlitz, vilken tack vare kraftigt pansarskydd under vattenlinjen endast fick lättare skador. De två tyska torpedbåtarna V-27 och V-29 sänktes, liksom de brittiska jagarna Nestor och Nomad.Omkring klockan 16:30 siktade Southampton från Beattys 2:a lätta kryssareskader, under kommendör William Edmund Goodenough, huvudstyrkan från Scheers Högsjöflotta. Därigenom visade sig den information marindepartementet tidigare givit, om att den tyska slagflottan inte befann sig till havs, vara felaktig. Beatty kunde snart bekräfta uppgifterna.Efter drygt en timme var loppet söderut slut. Det hade inneburit en tysk framgång, där Hippers mål att locka delar av den brittiska styrkan mot Scheers huvudstyrka uppnåtts. Två brittiska jagare hade sänkts, och trots att Hippers fartyg var skadade, kunde de fortsätta striden.
Viceamiral Beatty beordrade sina slagkryssare norrut, men 5:e slagskeppseskadern fick inledningsvis inte samma order för att avståndet mellan styrkorna skulle minska (position 5). Evan-Thomas fick sedan order att vända sina slagskepp i successiv gir (ett efter ett), istället för alla samtidigt, och följa varandra i kolonn. Följden blev att de tyska fartygen kunde koncentrera sin eldgivning mot slagskeppens vändningspunkt. Genom ett signalfel begånget av Beattys signalman Seymour, fördröjdes Evan-Thomas verkställighet av giren, vilket gjorde att fartygen närmade sig den tyska slagflottan och de brittiska slagskeppen utsattes för kraftig beskjutning. Beattys snabbare slagkryssare drog sig under tiden tillbaka norrut. Slagskeppen klarade sig tack vare sin konstruktion och kraftiga bepansring utan större skador, dock blev Malaya träffad, så att hennes fart sänktes. De brittiska slagskeppen besvarade elden effektivt och orsakade nya skador på Derfflinger och Seydlitz (position 6).Amiral Jellicoe var nu medveten om att båda flottorna snart skulle vara fullt involverade i slaget men han hade ännu otillräckligt med information om tyskarnas position och kurs för att fatta beslut om hur flottan skulle formeras för strid. Konteramiral Horace Hoods 3:e slagkryssareskader beordrades att gå med maximal fart framåt för att assistera Beatty.Omkring klockan 17:30 kom kryssaren Black Prince från konteramiral Arbuthnots eskader, som gick mot sydost, inom synhåll för den 3:e lätta kryssareskadern, vilken gick framför Beattys huvudstyrka. Detta var den första visuella kontakten mellan de två sammanstrålande brittiska enheterna från Grand Fleet. Samtidigt gensköts signalkryssaren Chester, som gick bakom Hoods slagkryssare, av fyra lätta kryssare i Hippers styrka. Chester fick ta emot stryk tills hon slutligen undsattes av Hoods tyngre enheter, som hade gjort helt om. Hoods flaggskepp Invincible oskadliggjorde den tyska lätta kryssaren Wiesbaden.Hoods slagkryssares uppdykande och de brittiska jagarnas torpedanfall gjorde att Hipper vände tillbaka mot Scheer, till vilken han anslöt klockan 18:14.
Under tiden hade Beatty och Evan-Thomas återupptagit striden med Hippers slagkryssare – denna gång var de visuella förhållandena till britternas fördel. Omkring klockan 18:00 girade Hipper tillbaka mot Scheer efter att flera av hans fartyg skadats – samtidigt fick Jellicoes flaggskepp Iron Duke äntligen kontakt med Beattys flaggskepp Lion. Jellicoe begärde två gånger tyskarnas senaste position av Beatty, som inte kunde se de tyska slagskeppen och inte besvarade förfrågan på över tio minuter. Under tiden erhöll Jellicoe förvirrande rapporter, med varierande precision och begränsat värde från de lätta kryssarna och slagskeppen på hans styrkas styrbords (södra) flank.Jellicoe, som hade överskattat fiendestyrkan, var i en bekymmersam position och han behövde veta tyskarnas läge för att avgöra hur han skulle ge sina slagskepp order att ändra formation till en enda linje. Tyskarna kunde befinna sig på vilkendera sidan som helst och manövern måste utföras innan tyskarna anlände; en för tidig formationsändring kunde också betyda att möjligheten till ett avgörande möte gick förlorad. Att utföra manövern västerut skulle betyda att han kom närmare Scheer och att denne skulle vinna värdefull tid innan manövern var genomförd. Att utföra manövern österut skulle föra honom iväg från Scheer, men Jellicoes fartyg skulle kunna korsa T:et och ha möjlighet att se Scheers styrkor som silhuetter mot den i väst nedgående solen. Manövern skulle ta tjugo värdefulla minuter och flottorna närmade sig varandra med högsta fart. Jellicoe beordrade att manövern skulle ske österut klockan 18:15 ❷.
Under tiden hade Hipper återförenat sig med Scheer och hela Högsjöflottan rörde sig nu norrut, direkt mot Jellicoe. Scheer hade inte ens några indikationer på att Grand Fleet var till sjöss, ännu mindre att han var på väg från nordväst och han distraherades av Hoods kryssare, som nu befann sig både öster och väster om honom. Beattys fyra överlevande slagkryssare girade nu framför de brittiska dreadnoughtskeppen för att ansluta sig till Hoods tre slagkryssare; vid denna manöver rammade han nästan konteramiral Arbuthnots flaggskepp Defence. Under en halvtimme från klockan 17:56 hände mycket under kort tid inom ett begränsat område, vilket brukar benämnas "blåshålet" ("Windy Corner").Arbuthnots föråldrade pansarkryssare hade ingen roll i det kommande slaget mellan moderna dreadnoughts, men han attraherades av Wiesbadens drivande skrov. Tillsammans med Warrior närmade sig Defence för att ge nådastöten, bara för att i nästa stund själva befinna sig i trubbel när Hippers och Scheers fartyg tornade upp sig mot horisonten. Defence tog många träffar och förstördes i en spektakulär explosion som åsågs av de flesta fartygen i den brittiska Grand Fleet. Ingen i besättningen överlevde och sänkningen krävde 903 liv. Warrior blev svårt träffad men besparades samma öde genom ett missöde hos superdreadnoughten Warspite. Warspite hade ångat fram för att försöka hålla jämn fart med 5:e slagskeppseskadern (Evan-Thomas), när de följde Beattys slagkryssare i flykten norrut. Plötsligt låste sig hennes roder. Fartyget girade i en vid cirkel och utgjorde ett saftigt mål för de tyska dreadnoughtarna – hon fick också ta emot tretton träffar, oavsiktligt drog hon på detta sätt elden ifrån den hjälplösa Warrior. Denna manöver av Warspite kom att bli känd som "Windy Corner". Trots att hon överlevde bombardemanget, beordrades Warspite tillbaka till hemmahamnen av Evan-Thomas. När Defence sjönk förflyttade sig Hipper inom räckhåll för Hoods 3:e slagkryssareskader. Invincible fick in två träffar under vattenlinjen på Lützow vilket slutligen kom att döma Hippers flaggskepp, men omkring klockan 18:30 dök plötsligt Invincible upp som ett klart mål framför Lützow och Derfflinger. En serie 12-tumsgranater (305 mm) träffade Invincible, som sprängdes, bröts i två delar och sjönk. När fartyget sjönk tog hon med sig alla utom sex av besättningen på 1 032 man. Bland de dödade fanns konteramiral Hood.
Klockan 18:30 kom de två flottorna att sammandrabba för första gången fullt ut när Jellicoe lyckades "korsa Scheers T" ❸. Cheferna på de tyska slagskeppen, liksom Scheer själv, blev totalt överraskade när britterna kom ur moln av rökdimma och de plötsligt fann sig stå inför den samlade eldkraften hos hela Grand Fleets huvudstyrka, som de inte ens visste var ute till havs. Jellicoes flaggskepp Iron Duke fick snabbt in ett antal träffar på den första tyska dreadnoughten König, men vid detta snabba utbyte, som enbart varade någon minut, öppnade enbart tio av Grand Fleets tjugofyra dreadnoughts eld. Tyskarna led av dåliga siktförhållanden samt utsattheten i deras taktiska position. Scheer insåg snabbt att han var på väg in i en fälla och beordrade sin flotta att genomföra en samtidig gir till kontrakurs (Gefechtskehrtwendung) klockan 18:33. Skyddade av ett täcke av rök och dimma lyckades Scheers styrkor bryta sig ur striden. Detta var en mycket svår och farlig manöver under de aktuella omständigheterna men genomfördes skickligt och med precision av tyskarna.
Jellicoe tog det säkra före det osäkra och girade rakt söderut istället för att direkt följa efter Scheer och på så sätt eventuellt utsättas för torpedanfall. Han var besluten om att hålla den tyska Högsjöflottan väster om sig. Scheer visste att det inte var tillräckligt mörkt ännu för att han skulle kunna fly och hans flotta skulle få lida mycket om han försökte ånga ifrån engelsmännen. Klockan 18:55 beordrade han en kursändring österut ❹. I sina memoarer skrev han, "manövern skulle överraska fienden, tillintetgöra hans planer för resten av dagen och ifall det blev helt överväldigande så skulle den möjliggöra ett lösgörande under natten." Men kursändringen österut tog honom mot Jellicoes fartyg.
Kommendör Goodenoughs 2:a lätta kryssareskader lyckades undvika elden från de tyska slagskeppen en andra gång och lyckades uppnå kontakt med Högsjöflottan kort efter klockan 19:00. Klockan 19:15, korsade Jellicoe "T:et" en andra gång ❺. Denna gång var hans eldvinkel smalare och dödligare. Kanonaden förorsakade stora skador på de tyska fartygen, speciellt på konteramiral Behnckes 3:e slagskeppseskader som var längst framme. Klockan 19:18 gjorde Scheer sin tredje helomvändning och girade för andra gången inom en timme västerut och beordrade sina jagare att anfalla med sina torpeder, samt de fyra återstående slagkryssarna – Lützow var utslagen och hade övergivits – att offra sig och täcka reträtten genom att lägga ut rökridåer. Under denna fas av striden träffades tyskarna av trettiosju svåra träffar medan de själva bara orsakade två träffar på brittiska fartyg. Enbart Derfflinger fick ta emot fjorton. Likväl lyckades Scheer smita iväg när solnedgången närmade sig.Den sista stora eldväxlingen mellan de stora fartygen skedde mellan klockan 20:19 och 20:35 när de överlevande brittiska slagkryssarna hann ikapp sina tyska motsvarigheter, som dock fick hjälp när konteramiral Mauves föråldrade pansarskepp ❻ nådde fram. Det brittiska fartyget Princess Royal träffades, men fick in fem träffar på Seydlitz och tre andra tyska skepp. När King George V och Westfalen utbytte några sista skott kunde ingendera sidan tro att det enda mötet mellan de två flottorna under hela kriget redan var förbi.
Klockan 21:00 beslöt amiral Jellicoe att försöka vänta till morgonen innan han återupptog striden, eftersom han var medveten om Grand Fleets svagheter i nattstrid. Han placerade ut en skärm av kryssare och jagare bakom sin slagflotta för att bevaka området norr om huvudstyrkan medan han själv fortsatte söderut för att bevaka Scheers förväntade flyktrutt mot Ems ❼. Scheer valde dock att korsa Jellicoes kölvatten och fly via Hornsrev, endast 15 minuter och 2,6 sjömil bakom britterna. Detta lyckades genom att Jellicoes jagare inte rapporterade tyskarnas förflyttningar och fartygscheferna inte hade tillräcklig initiativkraft för att anfalla när tillfälle gavs. Marindepartementet vidarebefordrade heller inte avgörande information, och när Jellicoe klockan 23:00 fick underrättelser om tyskarnas kurs syd-sydost, ignorerade han dem, eftersom han tidigare fått felaktig information från marindepartementet och misstrodde den.Medan Scheers flykt och Jellicoes inaktivitet återspeglar tyskarnas överlägsna nattstridsförmåga, var utgången av nattens strider inte klarare än slaget i sig självt. Southampton, med kommendör Goodenoughs, som hade spanat med sådan utmärkelse, skadades svårt, men lyckades sänka den tyska lätta kryssaren Frauenlob som sjönk klockan 22:23 med samtliga ombord (320 man).Klockan 02:00 den 1 juni gick Black Prince från den otursförföljda 1:a kryssareskadern ett grymt öde till mötes när slagskeppet Thüringen sänkte henne, tillsammans med samtliga ombord (857 man) liksom hennes eskaderledare Defence hade sänkts några timmar tidigare. Klockan 02:10 angrep flera brittiska jagarflottiljer den tyska flottan med torpeder. Till en kostnad av fem döda, lyckades britterna sänka det gamla pansarskeppet Pommern som tog med sig hela besättningen i djupet (844 man). Britterna lyckades även torpedera den lätta kryssaren Rostock och orsaka att en annan, Elbing, rammades av dreadnoughten Posen. Elbing var tvungen att överges och sänktes av den egna besättningen för att inte falla i fiendens händer. Slagkryssaren Lützow borrades i sank efter att de 1 150 överlevarna evakuerats kl 01:45, vilket var Tysklands största marina förlust under kriget.Omkring 02:40, vid tidig gryning, gav Jellicoe order om att flottan skulle gira norrut och formera sig för strid. De kunde dock inte se några fiendefartyg och de brittiska styrkorna kände sig besvikna och undrade om de hade gjort alla uppoffringarna förgäves. Ett tyskt luftskepp kunde rapportera den brittiska flottans läge, medan britterna var ovetande om var de tyska fartygen befann sig. Därigenom skulle Högsjöflottan kunna undvika strid. Först klockan 04:15 fick Jellicoe ett meddelande från amiralitetet om att "de tyska slagskeppen befann sig klockan 02:30 27 km från Horns revs fyrskepp och styrde kurs [160 grader] med en fart av 16 knop". Jellicoe skulle inte kunna hinna ifatt och återuppta striden. Därmed hade Scheer och Högsjöflottan kommit undan.
Britterna förlorade fjorton fartyg, däribland tre slagkryssare, om sammanlagt 112 180 ton och 6 094 man. Tyskarna förlorade elva fartyg om 62 233 ton och 2 551 man. Flera andra fartyg skadades svårt, såsom HMS Lion och SMS Seydlitz. Sju brittiska och nio tyska fartyg skadades så svårt att de behövde dockning för reparation. Vid slutet av slaget hade britterna ännu tjugotre stridsklara slagskepp och tre slagkryssare mot tyskarnas tio slagskepp och en slagkryssare.Slaget var en begränsad taktisk framgång för tyskarna och en strategisk seger för britterna. Trots att britterna hade förlorat flera fartyg och inte lyckats förstöra den tyska flottan som den ämnade, hade tyskarna dragit sig tillbaka till hamnarna och Storbritannien hade därmed herraväldet över området. På en strategisk nivå var resultatet mera avgjort. De skadade brittiska fartygen reparerades snabbare än tyskarnas. Herraväldet över haven fastställdes och britterna var efteråt starkare än tidigare. Tyskarna kunde inte förvänta sig framgångar i kommande sjöslag, varför de i fortsättningen skulle komma att förlita sig på sina ubåtar.
Den brittiska utredningen av det brittiska agerandet identifierade två huvudproblem:
Britternas pansarbrytande granater exploderade utanför det tyska pansaret istället för att penetrera pansaret och explodera inuti. Ifall dessa granater hade exploderat som de skulle så skulle de tyska förlusterna troligen ha varit avsevärt större.
Sambandet mellan fartygen och den brittiske överbefälhavaren var dåligt. Under största delen av tiden hade Jellicoe ingen aning om var de tyska fartygen befann sig trots att brittiska skepp hade kontakt med fienden. De misslyckades med att rapportera sina lägen i enlighet med den stridsplan som gjorts upp för Grand Fleet. Vissa av signalerna utfördes med flaggor istället för med radiotelegrafi eller ljussignaler. Flaggsignalering var en dålig metod eftersom slagplatsen skymdes av en blandning av dimma och rök.
Slagkryssarnas dåliga konstruktion och felaktiga utnyttjande var en av de viktigaste orsakerna till de allvarliga brittiska förlusterna. Slaget har ofta nämnts som exempel på hur teknologiskt och taktiskt underlägsen den brittiska flottan var gentemot den tyska. Amiral Jellicoe skrev i sin rapport:
Det har genomförts dykexpeditioner till vraken efter Invincible, Queen Mary, Defence och Lützow för att bland annat undersöka orsaken till att dessa fartygs krutdurkar exploderat inifrån. Det framkom att orsaken var den bristande disciplin med vilken den brittiska flottan hanterade korditen (drivladdningarna). Detta var dock en produkt av dåtidens brittiska syn som prioriterade en hög eldhastighet i stället för en något långsammare men träffsäkrare eldgivning. I verkligheten kunde inte krutladdningar levereras snabbt nog genom lyftanordningarna och via successivt öppnade och stängda luckor för att man skulle få tillräcklig försörjning med laddningar till kanontornen. Många säkerhetsdörrar och -luckor lämnades öppna för att påskynda langningen varvid krutladdningar kunde explodera vid fientliga träffar högt upp i fartyget, vilket orsakade spridning till magasinen. Därtill, de tyska krutladdningarna RP C/12 var inneslutna i bronscylindrar men de brittiska i sidenpåsar, vilket gjorde den ännu mera känslig för öppen eld.Doktrinen om den höga eldhastigheten hade 1913 föranlett att antalet granater med tillhörande krutkarduser ombord på fartygen ökades med 50 procent. Detta skulle minska risken för ammunitionsbrist. Detta ledde till att fartygens magasinskapacitet överskreds och till att krut lagrades i mindre säkra utrymmen.Alexander Grants memoarer i egenskap av artillerist ombord på HMS Lion visar att vissa brittiska officerare var mycket väl medvetna om farorna med vårdslöst hanterande av krut:
Efter slaget producerade amiralitetet en kritisk rapport om handhavandet av kordit. Vid denna tidpunkt hade dock amiral Jellicoe blivit utnämnd till Förste sjölord och Beatty till chef för Grand Fleet; rapporten som indirekt lade skulden för katastroferna på flottans officerare gömdes undan.Slaget visade även att den brittiska taktiken för utnyttjande av slagkryssare var felaktig. Slagkryssaren hade konstruerats i enlighet med amiral Jackie Fishers diktat att "fart är pansar". De skulle vara snabbare än slagskepp med bättre eldledning och de skulle ha möjlighet att avfyra sina granater mot fientliga kryssare på sådant avstånd att kryssare inte skulle kunna svara med sitt eget artilleri. Vid Jylland användes de dock inte på detta sätt – och de brittiska eldledningssystemen var inte tillräckligt utvecklade för att användas på erforderliga avstånd. Istället gick de brittiska slagkryssarna i strid med slagskepp, utan att ha den bepansring som krävdes för att ta emot den eld som de fick på sig. Hela konceptet föll när slagkryssarna sattes in för att slåss mot tyska skepp som var lika snabba och bättre bepansrade.
Efter slaget kritiserades amiral Jellicoe för att han tillåtit Scheer att fly. Speciellt amiral Beatty var övertygad om att Jellicoe hade missat ett fantastiskt tillfälle att vinna ett nytt Trafalgar och utplåna den tyska Högsjöflottan. Jellicoes karriär stagnerade; han utnämndes till Förste sjölord – en position bort från det aktiva ledarskapet – medan Beatty ersatte honom som chef för Grand Fleet.Kontroversen pågick inom flottan under omkring tio år efter kriget. Kritiken fokuserades på Jellicoes beslut klockan 19:15. Scheer hade beordrat sina kryssare och jagare framåt i ett torpedanfall för att täcka hans slagskepps gir. Jellicoe valde att gira mot sydost för att hålla sig utom räckhåll för torpederna. Ifall Jellicoe istället hade girat västerut, skulle hans skepp då ha undvikit torpederna och kunnat förstöra den tyska flottan? Jellicoes understödjare, däribland marinhistorikern Julian Corbett, påpekade våghalsigheten att riskera förlust i ett slag när man redan behärskar havet. Jellicoe själv sade i ett brev till amiralitetet före striden, att ifall fienden vände bort skulle han anta att man försökte lura in honom i ett minfält eller ett målområde för ubåtar och han skulle vägra att låta sig luras. Denna beskrivning accepterades av amiralitetet vid denna tidpunkt. (Corbetts volym om krigets officiella historia, Naval Operations, innehåller ett extraordinärt uttalande: "Marinledningen finner att vissa av principerna som förespråkas i denna bok, speciellt tendensen att minimera vikten av att söka strid och tvinga fram ett avgörande, är direkt i konflikt med deras uppfattning.")
Oavsett utgången, så spelade britterna ett spel med höga insatser. Pressen på Jellicoe var enorm och hans varsamhet är förståelig. Hans bedömning kan ha varit att inte ens 90 procent är tillräckligt goda odds när det brittiska imperiet låg i potten. Den förre förste amiralitetslorden (marinministern) Winston Churchill, sade om kriget att Jellicoe "var den ende man som skulle ha kunnat förlora kriget på en eftermiddag".Kritiken av Jellicoe missar även att tillerkänna Scheer stor skicklighet i hans föresats att behålla sin flotta genom att undvika avgörande strid och genomförandet av den tyska flottans reträtt.
En del av Jellicoes supportrar hävdar att det var amiral Beattys uppträdande som gjorde att den brittiska flottan inte uppnådde en fullständig seger. Trots att Beatty utan vidare får anses som personligt modig, medförde hans misslyckade ledning av den brittiska slagkryssarstyrkan i de inledande striderna mot Hippers styrkor och Högsjöfottan, att avsevärda fördelar förlorades under de första timmarna. Det största misstaget var att inte förse Jellicoe med regelbunden information om Högsjöflottans läge, kurs och fart. Beatty, som hade befunnit sig ombord på slagkryssaren Lion, sades strunta i de fyra snabba slagskeppen från den 5:e slagskeppseskadern, som också varit under hans befäl, och anföll Hipper med sex fartyg, när han med lite bättre kontroll kunde ha haft tio och minst en trefaldig förstärkning av sitt i strid indragna förband. Trots att Beattys 13,5-tumsbestyckade (343 mm) slagkryssare hade en större räckvidd än Hippers 11-tumsbestyckade (280 mm) och 12-tumsbestyckade (305 mm) dreadnoughts, avvaktade Beatty tio minuter med att ge eld och närmade sig fiendestyrkan, så att han kom inom det tyska sekundärartilleriets skottvidd under ljusförhållanden, som gynnade tyskarna. Ouppmärksamt, oskickligt eller okunnigt?
Beatty utövade sitt ledarskap med nonchalans, och satte yttre form framför kunskap. Detta påverkade hans förbands inställning till artilleriskjutning, ammunitionssäkerhet, sambandstjänst och rapportering. Med en annan attityd hade fienden troligen tillfogats större förluster och Beatty vunnit befogad ära och berömmelse. Han lyckades dock behålla bilden av framgång och under kriget var det inga som påpekade de felbeslut han fattat. 1919 utsågs han till förste sjölord.Beatty hade, liksom Jellicoe, mer att vara stolt över än att ångra beträffande insatserna vid Skagerrakslaget.
Då tyskarna såg slaget som en seger, var de mindre motiverade till självprövning. Några åtgärder vidtogs dock, bland annat utbildning av ubåtsförbanden i rapportering och anfall mot snabba mål. Vissa slagfartyg byggdes om med en tripodmast för eldledningstorn och torpedrummen i förskeppen på slagkryssarna togs bort, då de varit känsliga för vatteninströmning.Scheer skrev en rapport till kejsaren i vilken han slog fast att Högsjöflottan inte hade möjligheter att skada den brittiska flottan på ett sådant sätt att maktbalansen i Nordsjön skulle rubbas. Inte ens ett tyskt övertag på Nordsjön skulle med säkerhet besegra Storbritannien. För att vinna måste de brittiska sjöförbindelserna skäras av genom att den oinskränkta ubåtskrigföringen mot sjöfarten till och från Storbritannien återupptogs.
Under slaget hördes kanoner i södra Norge. I Ringköbing på Danmarks västkust kunde man känna hur fönsterrutorna vibrerade av eldgivningen. Man kunde även från Danmark se eld- och rökpelarna till havs. Några dagar efter slaget började liken flyta i land i Danmark på Jylland och på den svenska västkusten samt på Norges sydkust. Flera hundra lik med livbälten av kork flöt iland och de begravdes på krigskyrkogårdar. Bland dem fanns Loftus Jones, fartygschef på den brittiska jagaren Shark. Han belönades postumt med Viktoriakorset för sina insatser under slaget. Han är den ende Viktoriakors-mottagare som är jordfäst i Sverige. Döda matroser begravdes exempelvis i Trelleborg och i Ystad.
Jagare: Shark, Sparrowhawk, Turbulent, Ardent, Fortune, Nomad, NestorDe brittiska personella förlusterna uppgick till 6 094 stupade, 674 sårade och 177 fångar – totalt 6 945 (varav 6 768 stupade och sårade).
Tunga torpedbåtar (jagare): V48, S35, V27, V4, V29De tyska personella förlusterna uppgick till 2 551 stupade och 507 sårade – totalt 3 058.
I Thyborøn invigdes 2016 ett krigsminnesmärke, bestående av 25 upp till 3,5 meter höga stenar i röd bohusgranit, formade som skeppsstävar. I anslutning till dessa finns 1,2 meter höga skulpturer, en för varje besättningsman på de tretton sänkta fartygen.
Den här artikeln är helt eller delvis baserad på material från Engelskspråkiga Wikipedia Noter hämtade från denna version.
Benbow, Tim & Nilsson, Patrik (red): Första Världskriget del 6: Sjökriget 1914–1918, Svenskt Militärhistoriskt Bibliotek, Hallstavik 2009, ISBN 978-91-85789-34-4
Lambert, Nicholas A (Januari 1998). ”"Our Bloody Ships" or "Our Bloody System"? Jutland and the Loss of the Battle Cruisers, 1916”. The Journal of Military History (The Journal of Military History) 62 (1):  sid. 29–55. doi:10.2307/120394. http://jstor.org/stable/120394. Läst 30 december 2010. 
Lupander, Johan: Skagerackslaget 1916 – Titanernas kamp, Historiska Media AB och Svenskt Militärhistoriskt Bibliotek, 2009, ISBN 978-91-85873-57-9
Massie, Robert K. Castles of Steel: Britain, Germany, and the Winning of the Great War at Sea, Random House, 2003. ISBN 0-345-40878-0
Massie, Robert K. Dreadnought: Britain, Germany and the coming of the great war, Random House, 1991, ISBN 0-394-52833-6
Corbett, Julian. Official History of the War. Naval Operations, Volume III. (London, Longmans & Co.)
Gordon, Andrew. The Rules of the Game: Jutland och British Naval Command (London: John Murray, 1996).
London, Charles Jutland 1916, Clash of the Dreadnoughts Osprey Campaign Series #72 (Osprey Publishing, 2000).
Marder, Arthur J. From the Dreadnought to Scapa Flow; Volume II: The War Years to the eve of Jutland, 1914–1916 (Oxford).
Marder, Arthur J. From the Dreadnought to Scapa Flow; Volume III: Jutland och after, May 1916 – December 1916 (Oxford).
Steel, Nigel och Hart, Peter. Jutland 1916: Death in the Grey Wastes (Cassell).
Tarrant, V. E. Jutland: The German Perspective – A New View of the Great Battle (Weidenfeld & Nicholson).
(engelska) Scheer, Germany's High Seas Fleet in the World War, publicerad år 1920
Skagerrakslaget 1916 - en viloplats för dem som aldrig kom hem. En digital utställning från Bohusläns museumLäsvärda minnesskildringar
(engelska) av Georg von Hase, artilleriofficer ombord Derfflinger(Notera att på grund av skillnader i tidszoner kan tidpunkterna skilja sig två timmar från de som använts i denna artikel.)
Skara Brae är en förhistorisk bosättning i Bay of Skaill på västkusten av ön Mainland på Orkneyöarna i Skottland. Bosättningen består av åtta stenhus och beboddes uppskattningsvis mellan 3180 och 2500 f. Kr. Husen är förbundna med passager på ett sätt som gör att bosättningen kan sägas vara den första i området som har karaktären av en renodlad by. Arkeologerna uppskattar att bosättningen som mest hyste 50–100 personer.
Skara Brae har kallats ”Skottlands Pompeji” eftersom fornlämningen är så välbevarad. På grund av den omgivande sanden och husens isolering mot kyla, har både byggnaderna och deras innehåll skyddats på ett anmärkningsvärt sätt genom årtusendena.Byn upptäcktes genom att den kom i dagen i de svåra stormar som tidvis härjar Orkneyöarna. Det skedde 1850 och sedan 1924. Bosättningen blev föremål för utgrävning i slutet av 1850-talet och 1928–1930. En omsorgsfull arkeologisk undersökning skedde först på 1970-talet.
1999 blev bosättningen upptagen på Unescos världsarvslista tillsammans med Maes Howe, Stones of Stenness och Ring of Brodgar under samlingsnamnet Heart of Neolithic Orkney (Hjärtat av neolitiska Orkney) och är ett av Skottlands fem världsarv. De andra är Edinburgh, Limes (Antoninus mur), New Lanark och St Kilda.
Vintern 1850 drabbades Orkneyöarna av en svår storm som orsakade stor förödelse och fler än 200 dödsfall. I Bay of Skaill hade stormen blottlagt jorden vid en oregelbunden kulle som kallades "Skerrabra". Sedan stormen bedarrat upptäckte bybor konturerna av en bosättning i sanden. Den bestod av ett antal små hus utan tak.William Watt of Skaill, laird i området, påbörjade en lekmannamässig utgrävning, men övergav projektet 1868 efter att ha grävt ut fyra hus. Bosättningen fick vara ifred till 1913, då den plundrades på ett okänt antal föremål. 1924 kom fler rester av byn fram efter en ny storm. Delar av ett hus sveptes med i stormen varför det bestämdes att bosättningen skulle säkras och undersökas noggrannare. Uppdraget gavs till professor Vere Gordon Childe vid Edinburghs universitet. Childe besökte Skara Brae för första gången 1927.
Mellan 1928 och 1930 genomförde universitetet arkeologiska utgrävningar. Att det inte blev så mycket frågan om arkeologi antyds av professor Childes egna kommentarer:
Trots allt lyckades arbetet med att pussla ihop byns struktur ganska väl. Husen var byggda med golv och väggar av kökkenmödding för att isolera mot det hårda vinterklimatet. I genomsnitt var husen 40 kvadratmeter stora, med ett stort kvadratiskt rum i mitten där härden fanns. Husen var ovanligt väl bevarade, av flera anledningar. Kökkenmöddingen hade utgjort ett bra skydd runt huskropparna och sanden hade fyllt ut själva huskropparna och bevarat bosättningen genom årtusendena. Dessutom var både hus och inredning i sten, eftersom invånarna behövde använda virket, som det fanns knappt av, till annat.
Det som inte lyckades på grund av tidens bristande teknik åtgärdades på 1970-talet. Två nya delar av området grävdes fram mellan 1972 och 1973 under ledning av arkeologerna Dr David V. Clarke och Dr Alexandra Shepherd. För utgrävningarna valdes partier där kökkenmödding fanns kvar i jorden.
Den ena delen låg mellan de tidigare utgrävda husen och hade kökkenmödding till ett djup av nästan fyra meter. Det andra partiet låg strax norr om de tidigare utgrävningarna, i ett område där Childe grävt ut vattenfylld kökkenmödding. Man hoppades att fukten skulle ha fått växtmaterial att bevaras och att modernare teknik skulle kunna belysa en hel del hittills obesvarade frågor. Det visade sig vara riktigt. Fynden i detta parti bidrog bland annat till att ge en god bild av invånarnas kosthållning.
Kökkenmödding isolerade inte enbart väggar och golv, utan täckte också taken på de tunnlar som förband husen med varandra. Childe beskrev det målande som att kökkenmöddingen stod ”i samma förhållande till stugor och tunnlar, som kött till organ och ådror i en levande kropp”.Arkeologen Anna Ritchie, som deltagit i ett flertal utgrävningar på Orkneyöarna, konstaterar att detta är ett av flera skäl att se på bebyggelsen i Skara Brae som något utöver det vanliga. Hon menade att invånarna verkade ha haft en önskan om att leva åtminstone halvvägs under jord. En förklaring till detta är att hela bosättningen byggdes i sten och därför behövde all upptänklig isolering mot vinden och kylan.
Arbetshypotesen när utgrävningarna började i slutet av 1920-talet var att bosättningen var från 500-talet f. Kr. och av piktiskt ursprung. Att bosättningen var av äldre datum klarnade en bit i taget, men den rätta åldern fastslogs först vid utgrävningarna på 1970-talet. Detta när kol-14-dateringar avslöjade att bosättningen var från yngre stenåldern (neolitikum) och beboddes ungefär under 600 år under intervallet 3200 och 2500 f. Kr. Skara Brae är därmed en av de äldsta jordbruksbyarna i Storbritannien, där de tidigare bosättningarna bestått av enstaka hus, visserligen ibland nära, men aldrig förbundna med varandra.
De C14-dateringar som gjorts finns offentliggjorda av RCAHMS (Royal Commission on the Ancient and Historical Monuments of Scotland). Resultaten finns online i deras databas Canmore, presenterade både med okalibererade värden, det vill säga i år före nutid (BP = Before Present), och kalibrerade till årtal.
Flertalet är gjorda i samband med utgrävningarna på 1970-talet. Det rör sig om totalt 41 dateringar, varav merparten är gjorda på djurben (31) och resten på förkolnad spannmål (6) och snäckskal (4).
Ett antal gåtfulla snidade stenklot har hittats vid bosättningen.Liknande föremål har grävts fram runtom i Skottland, de flesta i norra delarna och totalt närmare 400. Spiralmönstren på en del av dessa stenklot överensstämmer med föremål funna i Boyne Valley på Irland.Vissa stenklot är tillverkade i sandsten. Försök har visat att dessa kan tillverkas på några timmar. Men några är bearbetade på ett sätt som förutsätter verktyg i metall, vilket innebär att de knappast är från stenåldern. De T-formade föremålen från Skara Brae är skapade i ett mycket hårt material. Gordon Childe beskriver dessa som “ett av de mest fantastiska bevisen på människans skicklighet och tålamod som vi känner”.Liknande symboler som på stenkloten har ristats i stenöverliggare och sängstolpar i husen. Symbolerna beskrivs ibland som ”runskrift” och har varit föremål för översättningsförsök.Många föremål som hittats är tillverkade av däggdjurs-, fisk-, fågel-, val- och valrossben och av späckhuggartänder och innefattar sylar, nålar, knivar, pärlor, skarvyxor, spadar, små skålar och mest anmärkningsvärt, elfenbensnålar upp till 25 centimeter långa.Så kallade Skaill-knivar användes flitigt som verktyg i Skara Brae. Dessa bestod av vassa skärvor som knackats loss från sandsten.Fynd av Skaill-knivar har gjorts över hela Orkney och Shetland.
Utgrävningarna i början på 1970-talet kom ner i lager som förblivit vattenfyllda och därigenom bevarat föremål som annars skulle ha förstörts. Bland annat hittades ett trähandtag och ett nystan med vriden ljung, ett av väldigt få kända fynd av rep från neolitisk tid.
2016 gjordes ett återfynd av en värdefull figurin i valben. Det var den så kallade Skara Brae Buddo, som upphittades 1860 av William G. Watt vid utgrävningar av hus nummer tre, men som senare tappades bort. Den återfanns vid en genomgång av arkiverade lådor vid Stromness-museet. Figurinen är 9,5 centimeter hög och 7,5 centimeter bred. Watts fynd finns beskriven som en fetisch eller gudabild i antikvarien George Petries rapport från 1867. I övrigt är den känd endast från en skiss i en av Petries anteckningsböcker. Figurinen betecknades vid upphittandet som museets nya juvel, av ordföranden för Stromess-museet, Kathleen Ireland.
Sedan bosättningen grävts ut visade det sig att delarna daterar sig olika långt tillbaka i tiden. På kartan till höger har de tio hus som frilagts färgats i tre olika blåfärger för att särskilja tre olika byggnadsperioder, från 3100 f Kr till 2500 f Kr. Även de äldsta delarna av bosättningen bär tecken på återanvänt material vilket tyder på att bosättningen grundlagts ännu tidigare.
Om man ska gradera själva husen i yngre och äldre utgör hus 1, 3, 4 och 5 en äldre del och hus 2, 6, 7 och 8 en yngre, slutlig del. Alla byggda under den senare delen av bosättningsperioden. Dessutom finns rester av två byggnader som byggts betydligt tidigare.Sex härdar har hittats, som använts både till uppvärmning och matlagning. Intill härdarna fanns lådor i sten, som var kittade för att vara vattentäta. Arkeologerna tror att stenlådorna i huvudsak användes för att blötlägga de skålsnäckor som användes som fiskbete. Utan blötläggning är skålsnäckorna inget bra fiskbete.När bosättningen en gång i tiden uppfördes stod husen drygt 1500 meter från havet, omgiven av lämplig betesmark. Nu har havet grävt sig närmare, så att besökaren kan tro att byn byggts vid stranden.
Den sten som användes som byggnadsmaterial var röd sandsten, som det finns gott om över hela Orkney. Den är lätt att dela i plattor av lämplig tjocklek och har kommit till flitig användning som byggnadsmaterial runt om i världen, där den funnits att tillgå.
När bosättningen var som störst omfattade den sju eller åtta hus, som stod i förbindelse med varandra med tunnlar. Med tanke på antalet hus verkar det inte troligt att Skara Brae haft mer än femtio innevånare någon gång under bosättningstiden.Byggnaderna har bestått av ett enda avlångt rum, 20–40 kvadratmeter i yta. Tunnlarna som förband husen var låga, något mindre än en meter höga och en halv meter breda. Dörrarna var också låga, men det ska inte tolkas som att befolkningen var lågväxt. Det var snarare en fråga om att få en bättre värmehushållning på den blåsiga ön. Dörrarna var inte hängda. De bestod av en platta av sten eller trä, lagom stor för dörröppningen, som fästes i öppningen med stång, så att de var lätta att öppna. Stängerna tillverkades av valben och trä.Avloppet från respektive hus stod i förbindelse i ett avloppssystem för hela bosättningen och innefattade en enklare toalett i varje hus. Själva byggnaderna har bevarats i sanden, däremot finns inget kvar av taken. Arkeologernas teori är att taken byggdes på en stomme av drivved och valben och att det varierade mellan husbyggena, beroende på vad som fanns tillgängligt. Taken täcktes förmodligen med torv och hölls fast av rep tvinnade av ljung. Det är möjligt att också sandsten användes för att täcka taken, med utgrävningarna har inte hittat några rester som tyder på det.De möbler som grävts fram är tillverkade i sten – också det ett tecken på bristen på trä. På båda sidor om de härdar som återfunnits fanns rektangulära stenlådor som tjänat som sängar, bäddade med halm och ljung eller ormbunksblad och täckta med får- eller sälskinn. Även skåp, byråer, stolar och förvaringslådor i husen var byggda i sten, liksom dörrarna. Ytterdörrarna var försedda med en stång som kunde skjutas in i dörrposten, så att dörren hölls stängd.Sju av husen hade en likartad disposition och möblering. I det som numrerats som det åttonde har däremot varken skåp eller förvaringslådor hittats. Detta kan ha varit någon form av verkstad. Fynden av sten som vittrat av värme och något som liknar en rökkanal stöder tolkningen. Vidare står huset avskilt från de övriga och har inte isolerats med kökkenmödding.Bosättningen uppvisar den tidigast dokumenterade förekomsten i Europa av människoloppa av arten Pulex irritans.
Eftersom byn bebotts i över 600 år är den fornlämning som arkeologerna grävt ut till stora delar lämningarna efter det sista århundradet av byns bebyggelse. Efter ungefär 300 år bestämde sig invånarna för att förbättra boendet. Detta ledde till att det gradvis byggdes en ny by ovanpå den gamla. Utgrävningarna tyder på att den nya byn tog upp till en hel generation att bygga. Den äldre byn jämnades med marken och den nya byggdes ovanpå. Det går inte att säga hur den äldre byn såg ut. De två allra äldsta husen går att beskriva eftersom inga nya hus byggdes ovanpå. De var istället begravda under de tjocka lager av kökkenmödding, som de nya husen byggdes på.
Konstruktionen av de yngre husen påminner om de äldre, men husgrunderna har större yta. Kanske beror detta på att det med tiden fanns mer kökkenmödding att bygga med, vilket gav stabilare konstruktion och därmed möjlighet att bygga större. Huskropparna sitter bättre ihop. De äldsta husen ger intryck av en mer fristående konstruktion. Det finns också en skillnad i möbleringen – sängarna har i de yngre husen fått plats inne i rummet, medan de byggts in i väggen på de äldsta.
Trots den nordliga latituden har Orkneyöarna ett milt klimat tack vare Golfströmmen. Men öarna piskas av hårda vindar, något som verkar ha ökat ungefär 3800 f. Kr, det vill säga ett halvt årtusende innan Skara Brae bosattes permanent.
Detta ledde till att ön impregnerades med både sand och salt. Den skog som fanns på öarna och som bland annat bestod av björk, hassel och sälg försvann gradvis. När bosättarna kom hade skogen ersatts av buskmark och grässlätter med böljande sanddyner.Trots det hårda vädret var det varmare än idag på Orkney. Det var ungefär två grader högre medeltemperatur, vilket gjorde stor skillnad. Det varmare klimatet har påvisats med pollenanalys, men också vid utgrävningar. Stora mängder av fisken skärsnultra (Symphodus melops) har hittats vid Quanterness och Pagrus major, en fiskart i familjen havsrudefiskar, har hittats vid Midhowe, Rousay. Dessa fiskarter är idag sällsynta så långt norrut.
För femtusen år sedan uppförde invånarna på Orkneyöarna ett komplex av byggnader och bosättningar, där Skara Brae utgör den bäst bevarade.
Ben som hittats i kökkenmöddingen som omger husen, tyder på att invånarna var bönder och fiskare med självhushåll. Kött från nötboskap och får eller getter verkar ha bildat huvuddelen av bybornas diet, tillsammans med korn och vete som odlades på de omgivande fälten. Vid den liknande bosättningen vid Rinyo på Rousay har små bakugnar hittats.  Det är därför ett troligt antagande att även invånarna i Skara Brae kände till konsten att baka bröd.Som komplement till jordbruket fångade invånarna fisk och skaldjur i stora mängder. Fisket verkar ha varit kustbundet – mestadels torsk och sej. Det breda utbudet av skaldjur i kosten är gemensamt med pikternas och med öbornas ända in på 1900-talet.
Enorma mängder skal av skålsnäckor har hittats, men dessa var förmodligen inte daglig kost i Skara Brae, utan betraktades som nödkost. De fångades i övrigt för att användas som bete.
På ön fanns kronhjort och vildsvin, som jagades för köttets skull, men också för att bli råmaterial för de redskap som behövs i det dagliga livet – nålar, spadar, stift, knivar, hackor och skarvyxor.
Sälkött ingick i kosten liksom en och annan strandad val.Sammantaget verkar invånarnas meny ha varit rik och omväxlande:
Från havet – torsk, gråsej, hummer, krabba, musslor, sjöborre, ostron, val- och sälkött
Sjöfågel – kött och ägg – ejder, havssula, sillgrissla, skarv och den nu utdöda garfågeln
Invånarna höll nötboskap och grisar. De hade också får eller getter – av utgrävningarna går inte att säga vilketdera. Det kan till och med ha funnits både får och getter vid bosättningen.
Några fiskeredskap har inte återfunnits i bosättningen. Däremot gott om fiskben, mestadels torsk och sej. Detta har fått arkeologerna att dra slutsatsen att fisket till övervägande del var kustbundet.Inga redskap för valfångst har heller återfunnits. En del verktyg är tillverkade i valben och arkeologerna tror att valben också kan ha använts i takkonstruktionerna och som bränsle. Väldigt litet rester av valben har hittats. Detta styrker tesen att aktiv valjakt inte förekommit. Troligtvis nöjde sig bosättningen med att ta tillvara strandade valar.
De fynd som gjorts tyder på att verktygen tillverkades i två steg. Det var brist på flintsten, som är utmärkt för att tillverka vassa verktyg. Skiffer fanns det mera av, men det ger ganska slöa verktyg. Därför använde invånarna den begränsande tillgången av sten till att göra små stenverktyg, med vilka de tillverkade verktyg i ben, horn och trä i rätt storlek. Benen kom från nötboskap och från val och säl. Träet var förmodligen drivved eller sådant som erhållits i utbyteshandel. Medan stenålderns folk på andra håll hade sten i sin verktygslåda, hade invånarna i Skara Brae en verktygslåda i ben – och trä.
Det är inte klarlagt vilket bränsle invånarna använde för värme och matlagning. Under de århundraden som Skara Brae var bebott fanns i princip ingen skog på ön. Childe var säker på att torv var det bränsle som användes, men noggrann analys av vegetationsmönster och –utveckling tyder på att tjockare lager av torv inte utbildades på ön förrän närmare ettusen år senare. Andra möjliga bränslekällor är drivved, djurspillning och tång. På ett antal ställen har arkeologerna hittas glasaktigt, slaggliknande material som kan vara resterna efter bränd kelp. Ritchie menar i sin sammanfattning av vad arkeologerna kommit fram till att drivved varit alltför värdefull för att eldas. Att gödsel, framför allt kogödsel, varit ett bra bränsle, men som funnits i alltför ringa omfattning. Att tång visserligen fungerat mindre bra, men istället funnits i stora, praktiskt taget obegränsade mängder och därför troligen varit den huvudsakliga bränslekällan. Slutsatsen är att tillgången på bränsle under den här tidsperioden varit ”ett nästan dagligt problem”.
Inga kläder har bevarats i sanden. Inga redskap för att spinna eller väva har återfunnits, varför arkeologerna i alla fall har dragit slutsatsen att invånarna inte burit textila material. Däremot har många fynd gjorts av verktyg för att sy och att bereda skinn.
Kläderna gjordes förmodligen i skinn och päls från både djurhållning och jakt. Detta inkluderar utter- och mårdskinn. Ben från mård har bland annat hittats vid utgrävningarna i det näraliggande Westray.  Dun från sjöfågel har troligen varit en bra förstärkning till vinterkläderna.
Om belysningen enbart kom från husens härdar var det riktigt mörkt i de halvt underjordiska boningarna. Det finns inga fynd som styrker att lampor förekommit, men det går heller inte att utesluta. Om det fanns lampor bör dessa ha haft olja från säl, val eller sjöfågel som bränsle. Och om så var fallet, var boningarna ändå tämligen dåligt upplysta.
Några av världens äldsta bevarade möbler har grävts fram i Skara Brae. Sängarna i de äldsta husen har byggts in i väggen och var förmodligen mycket bekväma. Ändarna och ena långsidan tillverkades av tunna stenplattor och "lådan" fylldes sedan med mjuk mossa. Invånarna tillverkade också hyllskänkar eller serveringsbord av tunna stenplattor, som var det första en besökare fick se, när den klev in genom dörren. Här finns också världens äldsta kända toalett, försedd med avloppssystem. Den daterar sig till ungefär 2800 f. Kr. Stenklädda avloppsrännor ledde bort från toalettrummen och verkar ha gått under bosättningen till en närbelägen klippa, där avfallet rann ut i havet.
Boningarna hade med säkerhet rätt dålig luftväxling och var mer eller mindre rökfyllda. Eftersom taken inte bevarats vet arkeologerna inte om det fanns rökhål ovanför härdarna. Från andra bosättningar vet man att där eldstäder inte hade rökhål byggdes taken så att röken kunde ventileras ut mellan tak och väggar. Konstruktionen kunde ha varit av typen rökstuga eller eldhus.
Delar av avfallet användes för att bygga och isolera husen, men vad gjorde invånarna med resten? Bosättningar av denna typ samlade ofta på sig en sophög någonstans utanför byn. Någon sådan sophög har inte återfunnits vid utgrävningarna. Det kan vara så att sophögen fanns i det område som havet slukat. Vid Noltland på ön Westray, som har en liknande neolitisk bosättning som Skara Brae, har en sophög på drygt 1 000 kvadratmeter grävts fram.
Några säkra uppgifter om invånarnas fritidsintressen har utgrävningarna inte gett. Men flera föremål i ben har upphittats som verkar ha använts som tärningar. Dessutom har snidade ben från ko hittats, som kan ha använts i någon form av sällskapsspel eller för att utföra spådomar.
Förmodligen fanns en läkekonst som byggde på örtmediciner och att ta vara på annat som naturen bjöd. Det finns ett fynd som stöder det antagandet. Stora mängder av skinn från svartnande äggsvamp (Bovista nigrescens) har gjorts. Svampen är visserligen ätlig medan den mognar, men den har också en blodstillande verkan som varit känd bland stenåldersfolken.
Skara Brae var ett samhälle av familjer. Huskonstruktionerna är tämligen likartade vilket fått arkeologerna att dra slutsatsen att samhället varit tämligen jämställt, utan övergripande ledarskap. Snarare hade den som var särskilt kunnig på ett område, till exempel fiske, ledarskap utifrån auktoritet.
Skara Brae var ett självhushåll, men det finns en hel del fynd som visar på byteshandel med omgivande byar.
Hematit, som är en värdefull järnmalm, har hittats i bosättningen. Den återfinns närmast på ön Hoy och bör ha erhållits i byteshandel. Hematit användes förmodligen för läderarbeten, för att ge skinnen en bättre finish.
En annan viktig orsak att hålla kontakt med andra bosättningar var att undvika inavel. Det levde aldrig fler än 20 familjer vid Skara Brae, vilket inte räcker för giften inom byn.
De religiösa monument som uppförts på öarna vid denna tidpunkt tyder också på ett samarbete mellan byarna.
Det finns gott om frågor som återstår att besvara, eller där arkeologerna ännu bara har delar av svaret.
När bosättningen upptäcktes förutsattes invånarna vara pikter, ett folkslag av okänt ursprung som bosatte sig i östra och norra Skottland under den brittiska järnålderns slutskede, det vill säga någon gång mellan 100 och 400 e. Kr.
Allt eftersom Skara Brae grävdes ut stod det klart att bosättningen var mycket äldre. Men vilka var det då som bodde där?
Det finns inga direkta bevis på kontakter med Skandinavien vid den här tidsperioden. Anna Ritchie sammanfattar därför arkeologernas slutsatser (1995) så här:
De äldsta fynden daterar sig från 3600 f. Kr. och gäller Knap of Howar. Både dessa fynd och fynden vid Skara Brae tyder emellertid på ännu äldre bosättningar. Samtidiga bosättningar har hittats på Shetland . Förmodligen har öarna koloniserats från Caithness på det skotska fastlandets nordostspets. De gravar från äldsta tid som finns i på Orkneyöarna bär stora likheter med motsvarande fynd i Caithness och stödjer den teorin.Emellertid finns det flera fynd som tyder på betydligt äldre bosättningar i norra Skottland. Till exempel tyder fynd vid Shieldaig i Wester Ross på att de norra delarna kan ha varit befolkade även på jägartiden. Beträffande Orkney är det svårt att veta, eftersom de delar som borde ha bebotts av jägarfolken mestadels hunnit försvinna under vattnet. Utgrävningarna vid Inverness 1979 påvisade emellertid mesolitiska kvarlämningar. Det finns därför visst stöd för teorin att trakten varit bebodd redan under jägartiden. I så fall kan bosättningen i Skara Brae ha rört sig om rent lokala förflyttningar. Även då är Caithness en rimlig gissning.
Det finns fortfarande delar av bosättningen kvar i marken, även om det är mindre delar som återstår. Men den stora frågan är hur mycket havet erövrat innan bosättningen upptäcktes 1850. Den bevarades visserligen mycket väl av kökkenmödding och sand, men havet och de hårda stormarna eroderade under århundraden dessförinnan kustlinjen hårt och det är därför möjligt att delar av byn, till och med stora delar, hunnit slukas av havet innan fornlämningen upptäcktes.
Det har varit gott om fynd av skrivna symboler vid bosättningen. Sådana har hittats på stenkloten som beskrivits ovan, men också på möbler och sängposter. Symbolerna har beskrivits som "runliknande" och varit föremål för flera översättningsförsök. Castleden menar i sitt verk om “Stonehenge-folket” att de kolon som avskiljer vertikala och diagonala symboler kan vara avskiljare mellan ord. Det finns emellertid inga entydiga bevis för att folket skulle ha haft ett utvecklat skriftspråk.
De flesta utgrävningarna i Skottland har skett vid kusten och ute på öarna. Bidragande orsaker är jordbrukets utveckling men också att havet eroderar kustlinjerna och gör att fynd kommer i dagen. Arkeologerna kämpar mot tiden, för att rädda de fynd som räddas kan. Skara Brae är ett typexempel på detta, där stormarna och havet avslöjade fornlämningarna, men också har tärt på dem.
Ett stort problem med utgrävningarna är att risken för att dra felaktiga slutsatser ökar, när bara vissa miljöer utforskas. Kan man verkligen dra de slutsatser som verkar uppenbara, när inlandet alls inte har utforskats, frågar sig till exempel arkeologen Caroline Wickham-Jones vid Edinburghs universitet.
Omkring 2500 f.Kr. skedde ytterligare klimatförändringar som gjorde att det blev kallare och fuktigare och bosättningen övergavs.
Det finns många teorier om varför. Särskilt populär är berättelserna om en våldsam storm. Evan Hadingham kombinerade teorin om en storm med fynd som gjorts för att beskriva ett dramatiskt slut för bosättningen:
Den här teorin var ett påtagligt skäl för den brittiska arkeologen Jacquetta Hawkes att beskriva Skara Brae som Skottlands Pompeji.Teorin blev emellertid snabbt omtvistad och på goda grunder. En som tog starkt avstånd från katastroftolkningen var auktoriteten på området, Anna Ritchie:
Teorin om den hastigt övergivna byn, som går tillbaka till Childes utgrävningar i slutet av 1920-talet, har sedan mer eller mindre fallit. För det första, om invånarna tvingades bort av en sandstorm, varför återvände de inte och grävde fram sin bosättning. Den har ju återfunnits mer eller mindre oskadd under sanden. För det andra, sanden låg inte mer än en meter djup flera årtusenden senare. Det tyder mera på en gradvis ansamling av sanden.Förmodligen övergavs bosättningen en bit i taget – till exempel genom att yngre invånare gav sig av och startade nya bondgårdar på egen hand, när den regionala strukturen kom att ersätta bystrukturen. Då blev de mer konservativa lämnade kvar, allt färre, tills byn var helt avfolkad.Ett konspiratoriskt påstående som pekas ut av bland andra Christopher Knight och Robert Lomas är att Stonehenge verkar ha övergivits vid ungefär samma tidpunkt.
Fastän bosättningen byggdes nästan två kilometer från stranden, har den de senaste århundradena alltmer kommit att hotas av havsvattnet. Femtusen år efter uppförande har havet eroderat sig fram till husen. Samma år som skyddet av Skara Brae blev statligt, 1924, drabbades området av en ovanligt svår storm och beslut togs om att bygga en skyddsvall. Sedan 1926 skyddas husen av en betongvägg mot det närmande havet och de hårda höststormarna.Efter snart etthundra år vittrar betongen och havsvattnet kan komma att bryta sig igenom skyddsvallen och översvämma fornlämningen. Arkeologer har föreslagit att det antingen byggs en ny skyddsvall eller att fornlämningen flyttas, sten för sten. Båda förslagen kräver emellertid en finansiering som ännu inte ordnats.Julie Gibson, som är arkeolog vid University of the Highlands and Islands, på Orkney kallar Skara Brae för ”Skottlands mest sårbara fornlämning” Gibson ser inte en flytt av fornlämningen som något alternativ: “Det finns lämningar kvar, som inte grävts ur.””Den skyddsvall som skyddar Skara Brae från havet kan i sig, indirekt leda till erosion i det omgivande landskapet så att havet kringränner bosättningen på respektive sida om skyddsvallen.I en vetenskaplig rapport 2016 pekades Skara Brae ut tillsammans med Venedig och Frihetsgudinnan som de kulturlämningar som är mest sårbara på grund av klimatförändringarna.
Framtiden för fornminnet, som har kallats ”Västeuropas bäst bevarade”, är trots nya planer fortfarande oviss. Den utredning som gjordes 1994 på uppdrag av Historic Scotland kring stranderosionen vid Skara Brae rekommenderade visserligen en metod för att skydda fornminnet. Den föreslog en konstgjord strand byggd med stenblock och försedd med vågbrytare. Men förarbetet underkändes och utredningen ledde därför inte till några åtgärder.När Fiona Hyslop, skotsk utrikesminister (egentligen Cabinet Secretary for Culture and External Affairs) i maj 2013, kallade till presskonferens för att berätta om Skottlands ”första strategiska plan för fornminnen” (Historic Environment Strategy for Scotland), väcktes nya förhoppningar om en lösning för Skara Brae och flera andra fornminnen som riskerar att förstöras. Som Hyslop konstaterade, ”fornminnen ses ofta som självklara, men behöver i praktiken omsorgsfull skötsel och strategisk planering för att bevaras”.Vad den strategiska planeringen ska komma att innebära för Skara Braes överlevnad som fornminne står fortfarande 2014 inte klart.
En liknande, men mindre bosättning hittades vid Rinyo på Rousay vintern 1937–38. Den grävdes ut 1938 och 1946 av Vere Gordon Childe och W. G. Grant.Knap of Howar på Orkneyön Papa Westray är en välbevarad stenåldersbosättning, som kan vara det allra äldsta bevarade stenhuset i norra Europa. Kol-14-datering tyder på att bosättningen anlades 3700 f Kr.Utgrävningar vid Links of Noltland på Westray har lett till fynd som uppvisar stora likheter med fynden vid Skara Brae.
Betydelsen av Skara Brae är omtvistad. Språken har blandats friskt i området. Det enda som med säkerhet kan sägas är att bosättarna för femtusen år sedan sa något annat, om de nu benämnde bosättningen med något annat än "hem".
En teori är att namnet influerats av norskan, eftersom Orkneyöarna under flera hundra år var under norskt inflytande.
Skara kan härledas till norska ”skåra” i betydelsen skråma, ärr. Det kan alternativt härledas till norskans ”sker” (engelska ”skerry”), en klippa i sjön. Jämför det lilla skotska fiskeläget Skerray, i Sutherland, där namnet härletts till skotska gäliskans Sgeirea, i denna betydelse.
”Brae” betyder på skotska kulle eller sluttning. I shetländsk dialekt ska det ha haft en annan betydelse, och kommit från gammelnorskans ”breiðr” som betyder bred.
Tillförlitliga källor står inte att finna, vilket visar hur svår den etymologiska härledningen kan vara där språken influerat varandra under lång tid och namnen är gamla. Skara Brae skulle alltså kunna ha betytt ”Den breda klippan i sjön”, men också lika gärna ”Den skrovliga sluttningen”.
Här bör tilläggas att befolkningen för hundra år sedan lika ofta sa Skerrabra som Skara Brae.
En helt annan tolkning av namnet Skara Brae gör Jordan och Effland. De menar att namnet bokstavligen kan översättas som skarvarnas kulle.
Bland de arkeologiska fynd som beskrivits ovan finns ett antal som har ett karaktäristiskt mönster, två spiraler och två romber. Mönstret dekorerar husen, men har framför allt hittats på krukskärvor. Det har kommit att bli ett signum för Skara Brae och är populärt bland konsthantverkare och keramiker på Orkney. Mönstret är annars känt från ett flertal andra fyndplatser, till exempel från Newgrange på Irland som är samtida med Skara Brae, vid Barclodiad y Gawres, på Anglesey i Wales och på Iberiska halvön.
Skara Brae är platsen där dataspelet The Bard's Tale utspelas. Även spelserien Ultima, Ultima Online och Wizardry har lånat ett av sina stadsnamn härifrån.
Barnboken The Boy with the Bronze Axe av Kathleen Fidler utspelar sig under Skara Braes sista dagar.
I science-fictionförfattaren Kim Stanley Robinsons kortroman A History of the Twentieth Century (1991) besöker huvudpersonen Skara Brae och andra stenåldersbosättningar på Orkneyöarna som del i en resa som han gör för att få perspektiv på 1900-talets våldsamma historia.
I en brittisk frimärksutgåva 2017 förekommer flera frimärken med motiv från Skara Brae.
I samband med sitt etthundraårsjubileum gjorde RCAHMS en omröstning hos allmänheten, om sina arkivfoton. Etthundra bilder fick tävla. Skara Brae tog en åttondeplats, med en bild ur ”Vere Gordon Childe Collection”, ett fotografi taget vid utgrävningarna 1930.
Skara Brae har gett namn åt den irländska musikgrupp med traditionell irländsk musik som bildades 1970, av medlemmarna Micheal O Domhnaill, Tríona Ní Dhomhnaill, Maighread Ni Dhomhnaill och Dáithí Sproule. Förutom live-spelningar utkom ett musikalbum innan gruppen splittrades 1972. Albumet fick namnet ”Skara Brae” och bestod av gäliska visor.Gruppen återförenades 1998 för en konsert i Irland och 2013 igen, för en USA-turné.
Appleby, Andrew (2006). ”Skara Brae's Grooved Ware Pottery” (på engelska). Ceramics Technical 23. ISSN 1324-4175. 
Ashmore, P. (1998) (på engelska). Radiocarbon Dates for Settlements, Tombs and Ceremonial Sites with Grooved Ware in Scotland – i Gibson, A and Simpson, D Prehistoric ritual and religion: essays in honour of Aubrey Burl. Sutton Pub Ltd. ISBN 978-0-75-091598-4 
Beck, Roger B.; Black, Linda; Krieger, Larry S.; Naylor, Phillip C.; Shabaka, Dahia Ibo (1999) (på engelska). World History: Patterns of Interaction. McDougal Littell, Evanston, IL. ISBN 0-395-87274-X 
Bong, Wun Chok (2008) (på engelska). The Gods' Machines: From Stonehenge to Crop Circles. Frog Books, Californien. ISBN 978-1-58394-207-9. http://books.google.se/books?id=ruPSEAhvTtsC&pg=PA244&lpg=PA244&dq=Skara+Brae+logo+spiral&source=bl&ots=_98gPsO5Nu&sig=aKLD3RtWjtFGLj5Vp4jWgGFjFpI&hl=sv&sa=X&ei=FIn-UrS_CsSN4wTU-4C4Cg&ved=0CHUQ6AEwDQ#v=onepage&q=Skara%20Brae%20logo%20spiral&f=false 
Bryson, Bill (2010) (på engelska). At home: a short history of private life. London:; New York: Doubleday. ISBN 978-0-385-60827-5 
Buckland & Sadler (2003) (på engelska). Insects – Scotland After the Ice Age: Environment, Archaeology and History; 8000 BC – AD 1000. Edinburgh: Edinburgh University Press. ISBN 0-7486-1736-1 
Burl, Aubrey (1979) (på engelska). Prehistoric Avebury. London: Yale University Press. ISBN 0-300-02368-5 
Castleden, Rodney (1987) (på engelska). The Stonehenge People. London: Rouledge & Kegan Paul Ltd. ISBN 0-7102-0968-1 
Childe, V. Gordon (1931) (på engelska). Skara Brae, a Pictish Village in Orkney. meeting held in London: monograph of the Royal Commission on the Ancient and Historical Monuments of Scotland 
Childe & Clarke (1933) (på engelska). Skara Brae. Edinburgh: Her Majesty's Stationary Office. ISBN 0-11-491755-8 
Clarke, David och Maguire, Patrick (på engelska). Skara Brae – Northern Europe’s Best Preserved Prehistoric Village. Historic Scotland. ISBN 0-7480-0190-5 
Clarke & Sharples (1985) (på engelska). Settlements and Subsistence in the Third Millennium BC, i: Renfrew, Colin (Ed.) The Prehistory of Orkney BC 4000-1000 AD. Edinburgh: Edinburgh University Press. ISBN 0-85224-456-8 
Childe, V. Gordon och Simpson, W. Douglas (1952) (på engelska). Illustrated History of Ancient Monuments: Vol. VI Scotland. Her Majesty's Stationery Office, Edinburgh 
Darvill, Timothy (1987) (på engelska). Prehistoric Britain. London: Yale University Press. ISBN 0-300-03951-4 
Fenton, Alexander (1978) (på engelska). Northern Isles: Orkney and Shetland. John Donald Publishers Ltd. ISBN 0-85976-019-7 
Fidler, Kathleen (2005) (på engelska). The Boy with the Bronze Axe. Edinburgh: Floris Books. ISBN 978-0-86315-488-1 
Flemming, Kaul (1998) (på norska). Europas dysser og jættestuer. Lægeforeningens Forlag. ISBN 87-7891-006-4 
Hadingham, Evan (1975) (på engelska). Circles and Standing Stones: An Illustrated Exploration of the Megalith Mysteries of Early Britain. New York: Walker and Company. ISBN 0-8027-0463-8 
Hawkes, Jacquetta (1986) (på engelska). The Shell Guide to British Archaeology. London: Michel Joseph. ISBN 0-7181-2448-0 
Hedges, John W. (1984) (på engelska). Tomb of the Eagles: Death and Life in a Stone Age Tribe. New York: New Amsterdam. ISBN 0-941533-05-0 
Historic Scotland (på engelska). The Heart of Neolithic Orkney World Heritage Site Management Plan, March 2001. ISBN 1-903570-21-2. http://webdoc.sub.gwdg.de/ebook/p/2005/historic_scotland/www.historic-scotland.gov.uk/orkney.pdf 
James, Peter; Thorpe, Nick (1996). Uppfinningar – från antikens tandborstar till medeltidens fallskärmar. Bokförlaget Bonnier Alba. ISBN 91-34-51724-3 
Keatinge & Dickson (1979). ”Mid Flandrian Changes in Vegetation in Mainland Orkney” (på engelska). New Phytol 82 (2). 
Knight, Christopher; Lomas, Robert (2012) (på engelska). Uriel's Machine: Reconstructing the Disaster Behind Human History. Random House. ISBN 978-0-09-928182-5 
Laing, Lloyd & Jennifer (1982) (på engelska). The Origins of Britain. London: Paladin. ISBN 0-586-08370-7 
MacDonald, George (1946) (på engelska). Twelfth Report with an Inventory of the Ancient Monuments of Orkney & Shetland, Volym 2. Royal Commission on the Ancient and Historical Monuments and Constructions of Scotland, H. M. Stationery Office 
Lomas, Robert (2007 (häftad 2009)) (på engelska). Turning the Templar Key. Fair Winds Press, Massachusetts. ISBN 978-1-59233-426-1. http://books.google.se/books?id=XEJpanXKaYkC&pg=PA267&lpg=PA267&dq=Skara+Brae+logo+spiral&source=bl&ots=4MVaOU4X3M&sig=8aHlhRtaZZREgiRKYRdT1ijAUp8&hl=sv&sa=X&ei=FIn-UrS_CsSN4wTU-4C4Cg&ved=0CHAQ6AEwDA#v=onepage&q=Skara%20Brae%20logo%20spiral&f=false 
Marshall, Dorothy N. (1983). ”Further notes on carved stone balls” (på engelska). Proceedings of the Society of Antiquaries of Scotland 111. 
Marshall, Dorothy N. (1976–77). ”Carved stone balls” (på engelska). Proceedings of the Society of Antiquaries of Scotland 108. 
Piggott, Stuart (1954) (på engelska). Neolithic Cultures of the British Isles. Cambridge University Press. ISBN 0-521-07781-8 
Ritchie, Anna (1995) (på engelska). Prehistoric Orkney. London: B.T. Batsford Ltd. ISBN 0-7134-7593-5 
Smith, Roff (2014). ”Före Stonehenge” (på svenska). National Geographic – Sverige (9):  sid. 28. ISSN 1502-3648. http://natgeo.se/. 
Wickham-Jones, Caroline R. (1994) (på engelska). Scotland’s First Settlers. Batsford Ltd, London; Historic Scotland. ISBN 0-7134-7371-1
Skara Brae Royal Commission (on the Ancient and Historical Monuments of Scotland), “Site record for Skara Brae”
"Scotland’s Pompeii: The Neolithic Village of Skara Brae", artikel av Keith Savage

Skogssamer är samer som året om är verksamma i skogslandskapet och därmed inte flyttar upp till fjällen sommartid, till skillnad mot fjällsamer. Än idag förekommer skogssamer i Norra Norrland. Under lång tid har det i Sverige funnits en skogssamisk befolkning med lappskatteland från norra Ångermanland och norrut. Dessutom finns det belägg för att en skogssamisk nomadiserande folkgrupp utan lappskatteland, som talade en egen samisk språklig varietet, levde i Mellansverige och Södra Norrland nära bondesamhället, åtminstone under 1600-talet och tidigt 1700-tal.  Denna grupp tvingades upphöra med sitt nomadiska liv genom myndighetsbeslut och försök gjordes att förvisa gruppen till den sydsamiska fjällmarken. En mindre andel i denna grupp rekryterades senast under tidigt 1700-tal av bönder till att övergå till att bli bofasta sockenlappar, och assimilerades in i bondebefolkningen vid mitten av 1800-talet. Icke renägande skogssamer, kringresande samer och vissa sockenlappar kallades fattiglappar och kunde försörja sig genom tiggeri. Liksom sjösamer drabbades dessa grupper av utanförskap, stor fattigdom och barnadödlighet, och decimerades kraftigt i hela Norden.
De två sydligaste lappmarkerna, Åsele och Lycksele lappmark, omfattade före 1606 inte fjällområdet utan var rent skogssamiska områden. Detsamma gällde Kemi lappmark i nuvarande Finland. Skogssamerna i Kemi, Åsele och Lycksele lappmarker assimilerades i den finska och svenska befolkningen under 1600-, 1700- och 1800-talen. Idag finns en levande skogssamisk kultur i skogslandskapet inom Norrbottens län samt i Malå kommun inom Västerbottens län. I övriga lappmarker fanns skogssamer inom hela skogslandet. 
Västerbottens inland koloniserades långsamt och de svenska nybyggarna nådde fram till fjällen i början av 1800-talet. Nybyggarförmåner såsom skattefrihet lockade många samer att bli nybyggare.
Redan i de äldsta källorna, 1500-talets skattelängder, görs skillnad på skogs- och fjällsamer. Skogssamerna kallades då för granlappar. Grunden för indelningen var den form av skatt som respektive grupp betalade. År 1585 skrev lappfogden i Lule och Pite lappmarker, Olof Andersson Burman: ”De säges vara granlappar som utgöra skatt om året bland vildvaror /,/ fiskeskatt som är gäddor, sik, abborre. Men de andra som ingen fisk ränta förmältes i årliga längden kallas fjällappar, havande det namnet därav att de bo uppe i fjällen uti bergsskrevor, och komma till inga sjöar med mindre deras nabor granlapparna vele godvilligt efterlåta dem fiska med sig.”I början av 1600-talet kunde termen ”granlapp” också användas om samer som enbart skattade till Sverige, till skillnad från fjällapparna som betalade skatt till både Sverige och Norge, eftersom de var verksamma på fjällryggen mellan de båda länderna.
Skogssamer i nuvarande Västerbotten finns dokumenterade i Lappfogden Mickel Ålänings räkenskaper 1539, Lappfogdens Karl Unessons rannsakning "Umå och Ångermanne lappar" 1602  och i Jonas Person Geddas Karta från 1671.År 1553 fanns i Pite lappmark 47½ granlapska skatteenheter och 50 fjällapska. Två år senare fanns i Lule lappmark 73 skattebetalande granlappar och 35 fjällappar. Storleksförhållandet mellan de båda grupperna var ungefär detsamma under resten av 1500-talet.År 1602 anger Lappfoden Karl Unesson från Grubbe, att det finns ca 200 personer i området "Umå och Ångermanne lappar"  varav ca 160 finns i Umeå lapmark som är skogssamer. För fjällapparna räknas till Pite eller Norge.När Petrus Læstadius författade sin journal 1827 hade skogssamerna hunnit bli färre än fjällsamerna. Inom hela Arvidsjaurs socken bodde emellertid fortfarande bara skogssamer, skriver Læstadius, och i Arjeplogs socken, Jokkmokks socken och Gällivare socken fanns också ett stort antal.År 1882 tillsattes en kommitté för att utreda samernas situation i Sverige. Den gav följande bild av skogssamerna vid denna tid:
I Enontekis socken fanns två skogssamiska familjer från Pajala socken med sammanlagt 600 renar.
I Jukkasjärvi socken fanns tre skogssamiska familjer med omkring 500 renar. Merparten av dessa var skötesrenar som ägdes av bofasta.
I Gällivare socken var skogsrenskötseln betydligt mera utbredd. Det totala antalet renar uppgick till 6500. Samtliga verksamma inom skogsrenskötseln var samtidigt också nybyggare.
I Jokkmokks socken fanns två övervägande skogssamiska lappbyar, Jokkmokk och Sjokksjokk. En del av renskötarna i dessa byar hade dock börjat flytta upp mot fjällen med sina renar sommartid. Renägarna i Sjocksjock var alla samtidigt hemmansägare.
I Arjeplogs socken bestod Arjepluogs lappby i socknens östligaste del uteslutande av skogssamer. Flera av dem hade förlorat sina egna renar och slagit sig ned som fiskare vid de stora sjöarna, varför det endast återstod ett fåtal som hade renskötseln som huvudnäring. Dessa flyttade vintertid till kustlandet.
I Arvidsjaurs socken och Malå församling fanns Arvidsjaurs lappby, uteslutande skogssamisk, med 642 invånare. De flesta renskötare hade även nybyggen. Lappbyn var indelad i 36 lappskatteland. I Pite älvdal vistades samerna hela året på sina respektive land, medan övriga vintertid flyttade ned till kustlandet.
Fram till i början av 1900-talet bodde skogssamerna utspridda, varje hushåll inom sitt speciella landområde, sitt lappskatteland. Inom varje land hade man ett antal fasta visten, och på varje visteplats fanns kåta, förrådsbodar, förrådsställningar samt en renvall, vanligen omgiven av en timrad gärda.I 1670-talets prästrelationer, som insändes till Johannes Schefferus i Uppsala och tjänade som källmaterial till verket Lapponia, finns den äldsta mer detaljerade informationen om skogssamernas liv. Nicolaus Lundius beskrev hur samerna i Umeå lappmark vid varje renvall timrade en sommarkåta av stockar, sex varv, som de sedan täckte med granbark. Samuel Rheen, som framför allt skildrade Jokkmokks socken vid samma tid, bidrog med upplysningen att ”kottarna” hade sex väggar och att de förutom med granbark också kunde täckas med granris, tallris eller torv. Kåtorna stod vid de sjöar och älvar där skogssamerna brukade fiska och jaga. Han berättade också att det i anslutning till kåtorna fanns bodar satta på stubbar och att de kallades för njallor eller staburar. Dessa byggdes på så sätt att ett träd höggs av på två till tre meters höjd. Uppe på stubben lades fyra stockar korsvis och ovanpå dessa byggdes en liten bod som täcktes med bräder och tillslöts med en dörr. Anledningen till att bodarna sattes så högt var att björnar och järvar annars skulle bryta sig in och förstöra de saker som förvarades där, såväl kött och ostar som kläder.När Ernst Manker studerade skogssamernas liv under 1900-talets första decennier hade i stort sett alla gamla visten övergivits. Nu liknade skogssamernas bosättningar den svenska bondebefolkningens med gårdar och byar. En del skogssamiska gårdar har dock anlagts på gamla visteplatser.
Så långt tillbaka i tiden som det finns skriftliga källor har skogssamerna också ingått i en större samhällsstruktur, så kallade lappbyar. Dessa hade i sin ursprungliga form inte så mycket gemensamt med dagens samebyar, varför det gamla begreppet är relevant. Inte heller var de byar i ordets vanliga bemärkelse, med fast bebyggelse. Petrus Læstadius kallade lappbyarna för stammar och betonade därigenom att byn var en grupp av människor, inte en fysisk enhet.Att man på svenska ändå talar om ”byar” anses bero på att handelsmän och fogdar på 1500-talet uppsökte samerna på vintern när dessa fanns samlade på stora gemensamma boplatser, vinterbyar. Från Kemi lappmark vet man att det i början av 1600-talet fanns nio lappbyar med varsin vinterby. Enligt Helmer Tegengren bestämdes vinterbyarnas belägenhet dels av kända färdvägar, dels av möjligheten till vinterjakt på vildren. Vintertid vandrade vildrenen upp till vattendelarnas lavrika marker, och vinterbyarna var placerade nära vandringsstråken.Även inom övriga lappmarker är lappbyar kända från och med 1500-talet. Det finns vittnesbörd från bland annat birkarlar om att även dessa byar vintertid samlades på större boplatser, åtminstone från Pite lappmark och norrut. I de två sydligare lappmarkerna, Ångermanna och Ume lappmarker, hade samerna tidigt fått till vana att bege sig till marknadsplatser i kustlandet vintertid. Den gamla samiska samhällsstrukturen förändrades sedan i grunden när Karl IX anlade kyrkplatser i lappmarkerna 1607. Hädanefter måste samerna vistas på kyrkplatsen under en stor del av vintern för att bevista marknad, gudstjänster och ting, vilket ledde till att de gamla vinterboplatserna kom ur bruk. En del av kyrkplatserna anses dock ha anlagts där samerna tidigare haft sin vinterboplats. Det gäller till exempel Arvidsjaur inom skogssamiskt område.
Anledningen till att granlappar och fjällappar betalade olika sorters skatt på 1600-talet var att de hade olika försörjningsmönster. Granlapparna var bara i liten utsträckning renägare. När lappfogden Karl Unesson 1602 gjorde en detaljerad rannsakning av Ume- och Ångermannalapparna (som då enbart var skogssamer) hade de två rikaste hushållen 40 renar, medan medianvärdet var 13.På 1670-talet förklarade Samuel Rheen att granlapparna i Jokkmokk mest levde på fisk och vilt. Nicolaus Lundius, som skildrade förhållandena i Ume lappmark vid samma tid, bidrog med upplysningen att granlapparna inte var så rika som fjällapparna. Granlapparna hade ”stor maga, i det de äta eij så mycket ost och kiött, utan allenast fisk som dåck utan salt är”. Visserligen ägde de renar, men bara ett litet antal. Däremot jagade de vildren, något som även beskrevs av Johannes Tornæus i fråga om Torne lappmark.Enstaka skogssamer kunde dock vara stora renägare även på 1600-talet. Av ett tingsrättsprotokoll från 1699 framgår till exempel att Ture Turesson, innehavare av Stångbergslandet kring nuvarande Rusksele, då hade omkring 100 renar. Han ansågs vara den rikaste samen i Ume lappmark.Så sent som på 1740-talet beskrev Pehr Högström i alla fall skogssamerna på likartat sätt som 1600-talsförfattarna. Han kallade dem för fiskare-, gran- eller skogslappar och konstaterade att de mest levde av fisk, fågel och djur samt sommartid mjölk och ost från sina fåtaliga renar.Såväl under 1600-talet som under första halvan av 1700-talet skildras skogssamerna alltså först och främst som fiskare och fångstmän. Visserligen ägde de flesta skogssamer renar, men dessa var transportmedel och mjölkdjur, inte köttdjur. Renkött och renskinn fick de genom vildrensjakt eller genom att byta till sig slaktrenar.
Under 1700-talets andra hälft genomgick det skogssamiska näringslivet en genomgripande förändring. När arkeologen Kjell-Åke Aronsson studerade pollenprover från renvallar i Arvidsjaurs och Gällivare socknar kunde han se en tydligt ökad kulturpåverkan någon gång under andra halvan av 1700-talet. Artsammansättningen tydde på att renskötseln under denna period blivit mer storskalig.Detta stödde de slutsatser som geografen Filip Hultblad tidigare dragit om Jokkmokks socken utifrån bland annat domboksmaterial och skattelängder. Från 1700-talets mitt framträdde i domböckerna allt klarare bevis på skogsrenskötsel, medan fiskets roll i tvistemålen avtog. Fler skogssamer ägnade sig åt renskötsel och hjordarna blev större.Bertil Marklund har följt motsvarande förändringar inom lappskattelandet Vuorbejaur i Malå, också han med hjälp av domböcker. Han har kunnat visa att skogssamernas näringsliv där förändrats i riktning mot ökande rennomadism under perioden 1770–1800. Marklund har också beskrivit förändringens olika steg:
Renhjorden utökas. Mer tid läggs på renskötsel och mindre tid på jakt och fiske.
Med ökande renantal ökar konkurrensen mellan renägarna och betesresurserna måste utnyttjas effektivare.
När betet inte längre räcker till söker man vinterbete österut, nedanför lappmarksgränsen.
Skogssamernas övergång från fångstkultur till renskötsel var fullt ut genomförd när Petrus Læstadius 1827 inledde sin verksamhet som missionär i Pite lappmark. I sin journal ger han en detaljerad bild av hur skogssamernas arbetsår då såg ut. Vintern tillbringades i kustlandet, men i början av maj kom man upp till det egna lappskattelandet. Renarna fick då gå fritt fram till midsommar, och under den tiden ägnade sig samen åt jakt och fiske. När myggen börjar bli besvärande sökte man rätt på sina renar och höll därefter den egna hjorden samlad. Renarna fick beta i närheten av vistet, men två eller tre gånger om dagen drev man in dem i gärdet. Där gjorde man upp rökeldar för att hålla myggen borta så att renarna fick idissla i lugn och ro. En gång om dagen mjölkade man renkorna, mest för att tillverka ost. Så flyttade man mellan olika visten för att renarna alltid skulle ha gott bete. När den värsta myggtiden var över släpptes renarna fria igen och samen kunde åter ägna sig åt jakt och fiske. Omkring Mikaelidagen, i början av oktober, inleddes brunsttiden och då sökte man ånyo rätt på sina renar. När det sedan blivit vinterföre flyttade både folk och renar ned till kustlandet, där man i likhet med fjällsamerna bodde i vadmalskåtor.
Læstadius ger en mycket positiv bild av skogssamerna och deras liv: De levde ett gott liv i närheten av sina trivsamma kåtor, till skillnad från fjällsamerna som fick frysa på kalfjället. De hade en varierad kosthållning med färsk fisk, fågel, mjölk, ost och bär, medan fjällsamerna sällan åt någonting annat än renkött. Dessutom höll sig skogssamerna rena, kammade håret och var noga med att diska sina kärl – även det till skillnad från fjällsamerna, om man får tro Læstadius. Han menade att skogssamerna ”bland lappar ostridigt äro de bästa”.
I och med den första renbeteslagen som tillkom 1886 infördes samebyar (då kallade lappbyar) som administrativa enheter för rennäringen. Däribland fanns tio skogssamebyar: Vittangi i socknen med samma namn, Gällivare och Jokkmokk i respektive socknar, Ståkke och Arjeplog i Arjeplogs socken, Malmesjaur, Östra Kikkejaur, Västra Kikkejaur och Mausjaur i Arvidsjaurs socken samt Malå i Malå socken.
År 1946 upplöstes Jokkmokks skogslappby eftersom skogsrenskötseln upphört i områdets centrala del. I stället bildades två skilda lappbyar i områdets nordliga respektive sydliga del, Serri och Udtja. Samtidigt upphörde Malmesjaurs lappby, i och med att den delades upp på Udtja och Östra Kikkejaur. Arjeplogs lappby bytte namn till Maskaur.Inga större förändringar har skett sedan dess, och idag bedrivs skogsrenskötsel inom totalt tio skogssamebyar.
Idag torde de flesta skogssamer ha svenska som modersmål, men samiskan lever ändå kvar i varierande grad. Inom Lule lappmark har såväl skogssamer som fjällsamer talat lulesamiska. I Pite lappmark har det däremot funnits en tydlig språkgräns mellan fjällsamerna, som talat pitesamiska, ett språk närmast besläktat med lulesamiska, och skogssamerna som talat umesamiska, vilket ligger närmare sydsamiska. Skogssamerna i Malå och östra Sorsele har även de talat umesamiska.Inom Lycksele och Åsele lappmarker assimilerades skogssamerna nästan fullständigt under 1800-talet och bytte språk till svenska. Deras gamla språk gick i stort sett förlorat. Den samiska litteratur som författades i Lycksele under slutet av 1600-talet av Olaus Stephani Graan och början av 1700-talet av Pehr Fjellström visar dock att man även där talade umesamiska. Umesamiskans utbredning mot söder är omdiskuterad, men uppteckningar av J.A. Nensén från 1800-talets Åsele lappmark tyder på att skogssamerna även där talade en dialekt som kan räknas till umesamiskan. Deras språk skilde sig därmed från den sydsamiska som talats och i viss utsträckning fortfarande talas av fjällsamerna i Vilhelmina.Även i Kemi lappmark blev skogssamerna nästan fullständigt assimilerade – där bytte man språk till finska. Av det gamla språket återstår idag bara en spillra i form av enaresamiska som talas av 200–300 personer. Den nordsamiska som talas av betydligt fler invånare i finska Lappland har införts genom senare invandring av fjällsamer.
Mycket litet är känt om samernas förkristna religion. Man vet att naturen uppfattades som besjälad och att varje betydelsefullt ställe – berg, sjö, fors eller liknande – hade sitt eget andeväsen. Renskötseln, jakten och fisket hade sina beskyddande gudaväsen, som tog plats i underligt formade stenar eller klippor (seitar). Till dessa offrade man för att få framgång i olika företag. Något egentligt prästerskap fanns inte. Varje familjefar kunde med trummans hjälp få kontakt med gudavärlden. Vissa var dock duktigare än andra på detta och blev kända som nåjder. Känt är också att björnen var föremål för en speciell kult (”björnkult”) med ett invecklat ceremoniel.I Ernst Mankers verk Lapparnas heliga ställen finns en hel del exempel på seitar och offerplatser inom skogssamiskt område. Dit hör bland annat de metallrika offerplatsfynden i Unna Saiva, Gråträsk, Vindelgransele och Bäcksjö. Som exempel på en seite kan nämnas den i Fristad vid Arvidsjaurssjöns övre ände. Den utgjordes av en halvmeterhög, nästan svart sten med knottrig yta, placerad på en större sten i sjön, omkring 20 meter från stranden. Seiten smordes med fiskfett, inkråm eller liknande för att ge fiskelycka.
Samtidigt som skogsrenskötseln utvecklades i stora delar av Norrlands inland försvann de skogssamiska kulturerna från ytterområdena. I Kemi lappmark skedde en intensiv inflyttning av svedjebrukande finnar under 1500- och 1600-talen, vilket ledde till samerna i området fullständigt assimilerades och bytte det samiska språket mot det finska.Motsvarande process ägde rum i Åsele och Lycksele lappmarker under 1700-talet. I slutet av 1820-talet skrev Petrus Læstadius i sin journal angående prästernas möjligheter att lära sig samiska: ”I Åsele, Fredrika, Dorotea, Vilhelmina och Lycksele är lapska så obrukligt i vardagstal och även i kyrkan, att ingen ’’ex usu’’ kan lära det.” (’’ex usu’’ betyder genom användning). Talande är en formulering av Johan Vilhelm Zetterstedt från hans resa genom Umeå lappmarker 1832: ”... David Pehrsson, som varit Lapp, och nu bosatt sig här såsom nybyggare.” Den som var nybyggare räknades inte längre som lapp, och i hela Lycksele socken fanns inte längre några lappar registrerade i mantalslängderna. Den renskötsel som därefter har bedrivits inom Kemi, Åsele och Lycksele lappmarker har varit fjällrenskötsel.
Endast ett lappskatteland levde vidare i skogslandet söder om Malå under 1800-talet. Det var det sydligaste av alla kända land, Stensundslandet inom Anundsjö socken i norra Ångermanland. Nils Persson (1804–1880), kallad Nuenjetteme, var den siste innehavaren. År 1842 fick Nils Persson klara papper av länsstyrelsen på att han var i besittning av Stensunds lappskatteland och att han hade rätt att begagna sig av det så länge han hade behov av det och betalade sin skatt. Det sägs att han lät sina tre döttrar valla renarna på de så kallade Trattbergen mellan Lägstaån och Häggsjöbäcken (Gammtratten, Varvliden och Siberget). Nils Persson bedrev skogsrenskötsel i området med sina renar fram till sin död 1880. Renarna övertogs så småningom av dottern Sara Johanna och hennes make Lars Jonsson, vilka prövade på att leva som fjällsamer innan de slutgiltigt övergav renskötseln.
Ett övergivet skogssamiskt viste återgår ganska snabbt till naturen. Idag hittar man framför allt härdar, de stenar som begränsade eldstaden i kåtan. Gamla renvallar kan ses som välgödda och grönskande ytor i skogen eller på ett kalhygge. Någon gång syns rester av hagar, kåtor och bodar. I gamla tallar kan finnas inhuggna fästen för att binda renar, eller inslagna pinnar där mjölkkärl sattes upp.En typiskt skogssamisk kulturlämning är spår av samisk barktäkt i gamla tallar. Sådana spår har påträffats från Könkämäälven i norr till Umeälven i söder. Barken användes dels som mat, dels som förpackningsmaterial för att bevara senor mjuka.
Skogssamiska visten finns bevarade i bland annat Nilasjåkks naturreservat i Arvidsjaurs kommun och i Koppsele naturreservat i Malå kommun.
Lappstaden i Arvidsjaur är en samisk kyrkstad som är skyddad som byggnadsminne. Där finns ett trettiotal timmerkåtor och ett femtiotal härbren, avsedda att användas av traktens samer i samband med kyrkhelgerna. De fyrkantiga timmerkåtorna är typiska för den skogssamiska byggnadskulturen.
Inom det sydsamiska området finns spår av ett samiskt fångst- och jägarsamhälle åtminstone sedan äldre medeltid, långt innan de första spåren av nomadiserande renskötsel uppkommer i södra Norrlands inland vid slutet av medeltiden. Fynd av samiska gravgåvor har gjorts på Vivallen och Farrtjärnarna i Härjedalen från 1100-talet. 
Redan under järnåldern levde en jägar-samlarkultur i syd- och mellansveriges inland, ned till Dalarna, som lämnade spår i form av fångstmarksgravar mellan 200 f.Kr. och tidig medeltid. Vissa forskare betraktar denna jägarkultur som samisk, andra som influerad av germansk bondekultur, medan andra ser etniciteten som omöjlig och oviktig att avgöra. I de senast anlagda fångstmarksgravarna, från medeltiden, förekommer att kropparna begravts hela inlindade i näver, vilket forskare är överens om visar på samisk kultur. Fångstmarkgravarnas folk ökade kraftigt exploateringen av området under järnåldern till följd av nära handelsförbindelser med jordbruksbefolkningen i Mellannorrland. Kultplatsen Nämforsen i Ångermanland och fornborgen i Mjälleborgen i Jämtland har framhållits som möjliga marknadsplatser.
På längre avstånd från fjällområdet visar skriftliga vittnesbörd och relativt ny släktforskning att i bland annat Dalarna, Västmanland, Hälsingland och Medelpad fanns på 1600-talet och en bit in på 1700-talet, kanske även tidigare, en samisk befolkning som på senare år har börjat kallas för skogssamisk. Linné beskrev ett möte i Jättendal med samer som historikern Peter Ericson kallar kustskogssamer (skogssamer i Västernorrland och Gästrikland utan skatteland).Det har ofta antagits att dessa skogssamer skulle ha utvandrat från Jämtland eller någon annan del av det sydsamiska området, men någon sådan utvandring har inte kunnat beläggas. Tvärtom menade samerna själva att de och deras förfäder alltid hade bott i dessa trakter. Till skillnad från skogssamerna längre norrut, som mestadels rörde sig mellan några fasta visten inom sina lappskatteland, verkar skogssamerna i Mellansverige och Södra Norrland ha fört en nomadiserande tillvaro och bott i tältkåtor. Uppgifter i kyrkböcker och tingsprotokoll tyder på att de levde som jägare, samlare och småskaliga renskötare. Dessa skogssamer levde också i ett nära förhållande till den jordbrukande befolkningen. Samerna tillverkade notrep, korgar, pälsar, tennbroderade bälten med mera till försäljning och anlitades för att jaga rovdjur.Det finns flera hundra ortnamn som visar på samiska bosättningar utanför de fjällsamiska renbetesområdena och som kan vara spår av skogssamisk närvaro. Vanliga exempel är Lappmyren, Lapphällarna, Lappåsen, Lappkullen, Lappkulltjärnen, Lappberget, Lapptäkten, Lapphagen och Lappkällan. Namnskicket visar att ett vanligt läge för samisk bosättning har varit där en höjdrygg eller hällmark möter våtmark. Ofta är det lavrika marker på skogen som ligger lite vid sidan av gårdar och bygd. Namnskicket visar också att boplatsen kunde vara brukad mark.
Samerna ansågs inte ha hemortsrätt i Mellansverige och södra Norrland. Vid landstinget i Hälsingland 1645 ålades länsmännen att driva bort alla samer till fjälltrakterna, vilket följdes av flera liknande påbud under resten av 1600-talet. År 1720 utfärdades en kunglig förordning om att alla samer som uppehöll sig utanför Lappmarken skulle tvångsförvisas dit, men såvitt man vet förverkligades inte dessa planer. I stället vände sig bönderna i många socknar till sina landshövdingar och bad om att få behålla "en eller annan lapp såsom nödiga och bekvämliga till åtskilliga hushållstarvor och slöjder". Samerna i Dalarna vände sig också direkt till kungen 1730 och begärde att få stanna där "vi här tills vistande varit, som och att våra förfäders fäder härstädes äro födda och in till deras dödsdagar sitt uppehälle här haft". Detta ledde till ett kungligt beslut om att samerna fick bli kvar i Dalarna. Däremot skulle de fortfarande fördrivas från dåvarande Västernorrlands län, omfattande nuvarande Gävleborgs, Jämtlands och Västernorrlands län. År 1735 fick befolkningen i vissa socknar inom dåvarande Västernorrlands län kungligt tillstånd att "behålla 1 eller 2ne par lappfolk till att betjäna allmogen". Härigenom övergick de nomadiserande skogssamerna till fast bosättning och blev sockenlappar. En viktig del av deras verksamhet blev hästslakt och kastrering, som bönderna inte ville utföra själva
En omfattande analys har genomförts av sockenlapparnas samiska språk utifrån en ordlista med 1 600 ord som upptecknades av Per Holmberger, troligen i Valbo socken i Gästrikland på 1770-talet. Analysen visar att det är mycket svårt att knyta detta språk till någon nutida språkform. Eftersom sockenlapparnas ursprung kan spåras tillbaka till skogssamerna i Mellansverige och södra Norrland är det troligt att den samiska dessa talade var av samma slag. De svenska inslagen i ordförrådet visar att talarna var integrerade i den svenska bondbyn sedan lång tid.
