
Gamla Göta landsväg (eller Göta landsväg) var en medeltida färdväg som gick från Stockholm över Södertörn mot Götaland. Innan Stockholm grundades fanns här den forntida Tingsvägen som ledde till Svartlöten, där ting hölls varje vår och höst. När Stockholm grundades på 1250-talet infogades den gamla tingsvägen i den allmänna tillfartsvägen till staden och kom då att kallas Göta landsväg. Vägen är första gången omnämnd i Stockholms stads jordebok från år 1494.Vägsträckningen är numera till största del försvunnen och utplånad genom moderna vägar och bebyggelse. Men över Årstafältet går den bäst bevarade delen, numera ett fornminne med RAÄ-nummer Brännkyrka 34:1. Göta landsväg miste sin betydelse som huvudfärdväg under senare delen av 1600-talet, när den "Nya landsvägen" – numera Gamla Södertäljevägen – över Hornstull kom till.
För den som på 1500-talet skulle färdas landvägen söderut från Stockholm, var Göta landsväg det enda alternativet. Vägen har anor åtminstone från medeltiden. Förmodligen var den redan upptrampad på bronsåldern eller ännu tidigare.Söderut från Slottet Tre Kronor gick den genom Gamla stan via dagens Västerlånggatan till Söderport. Sedan följde den Götgatan över Åsön – dagens Södermalm – till Skanstull. Före Skanstull gjorde vägen en sväng österut eftersom sjön Fatburen och ett stort träskområde bredde ut sig mitt på Åsön. Fatburen fanns kvar ända fram till 1859, då den fylldes igen för att ge plats åt Södra station. På 1600-talets mitt kallades Götgatan Göthegathon. Namnet anknöt till ett redan existerade vägnamn, Götha vägen som "fordom varit vägen till Telge /.../ såsom ledande till Götha Rike".
Fram till mitten av 1920-talet, innan Hammarbykanalen anlades, gick landsvägen över näset vid Skanstull. Vägen gick nere i dalgången ungefär i nivå med nuvarande slusskajen för Hammarbyslussen. På den tiden fanns här en liten bro över den bäck som rann från Årstaviken till Hammarby sjö. På 1640-talet anlades här Söder skans som var en befästningsanläggning mellan Mälaren och Hammarby sjö, de sista resterna revs i mitten av 1920-talet.Från Stockholms slott mot norr gick vägens förlängning via dagens Drottninggatan och Norrtullsgatan i riktning mot Gamla Uppsala respektive Enköping. Det är dagens Uppsalavägen och Enköpingsvägen.
Söder om Skanstull delade sig vägen dels i Dalarö vägen (nuvarande Gamla Dalarövägen) mot sydost och dels i Götha vägen mot sydväst. På Werner von Rosenfeldts karta över Stockholm från 1702 har namnet bytts till Södermannalandt Wägen. Vägen gick uppför den branta Skansbacken, passerade strax söder om nuvarande Skanskvarn och följde ungefär nuvarande Johanneshovsvägens sträckning. Från Skanskvarn gick den över den plats där Värmdö gymnasium ligger. Där Gullmarsvägen nu korsar Johanneshovsvägen gick den in i nuvarande Grynkvarnsparken söderut. Vid Bolidenplan finns ännu en liten bit av vägen kvar. Fram till början av 1900-talet fanns här en krog som kallades Linde, ursprungligen ett torp under storgodset Enskede gård.Efter Linde gick vägen längs nuvarande Lindetorpsvägen sydväst. Där den vägen slutar finns idag en cykel- och gångväg kantad av flera gamla ekar. I höjd med Tvärbanans hållplats svängde vägen något. Den nutida Johanneshovsvägen slutar vid Mejeribacken, men Göta landsväg svängde västerut några hundra meter in på nuvarande Årstavägen. I höjd med dagens Bråviksvägen svängde vägen 90 grader, en sväng som i folkmun kallades Snurrom eller Snörom. Här finns en vägbank med stenskoning ännu kvar. Vägen passerade torpet Västända och kom ner i ett läge där Tvärbanan nu korsar. Här låg Valla gårds marker eller Valla gärdet (Årstafältet).
Endast på ett fåtal ställen, som vid Flottsbro och Alby samt på Årstafältet finns spår av vägen kvar, där sträckningen över Årstafältet kan anses vara den förnämligaste. På Årstafältet är ca 730 meter av vägen bevarad i sitt ursprungliga skick, här är den 3,5 till 5,0 meter bred med en cirka 0,5 meter hög vägbank. Ungefär mitt på fältet svängde landvägen i en stor kurva genom Valla gårds marker. Den svängen kan fortfarande anas, men Valla existerar inte längre.
I ramen för en upprustning av Årstafältet restaurerades vägen 1998 och över Valla å rekonstruerades en stenvalvbro i kallmurad gråsten, med Albybron som förebild. Vid samma tillfälle röjdes och grusades landsvägen. Arbetet bekostades av Gatu- och Fastighetskontoret.Söder om Årstafältet, genom stadsdelarna Östberga och Örby Slott, löper den ungefärliga äldre vägsträckningen utmed gång- och cykelvägar samt längs dagens Götalandsvägen. Här finns även ett vägmärke som enligt Riksantikvarieämbetets dokumentation från 1990 kan vara en väghållningssten eller möjligen ett gränsmärke. Texten lyder "ÖRBY No 6" och är ristad direkt i en berghäll vid Östbergabackarnas södra slinga. Ett hundratal meter längre västerut passerade landsvägen Kvarnbacken med Örby kvarn som hörde till Örby slott. Kvarnen är numera försvunnen men mjölnarbostaden finns kvar, ombyggd till privatvilla.Under 1700- och 1800-talen, då trafiken söderut från Stockholm hade flyttats över till den Nya landsvägen via Hornstull, kallades vägsträckningen över Årstafältet "Kyrkvägen" eftersom den ledde till Brännkyrka kyrka. En av de många som på söndagarna färdades denna väg för att besöka gudstjänsten var Märta Helena Reenstierna, kallad Årstafrun.
Fram till år 2035 skall de norra delarna av Årstafältet bebyggas med en ny stadsdel. Göta landsväg kommer dock att kvarstå helt orörd i sitt nuvarande läge över fältet. Där Göta landsväg möter den planerade nya bebyggelsen fortsätter den som en esplanad som föreslås får namnet Göta landsvägs esplanad.
Vägen fortsatte söderut förbi Brännkyrka kyrka och vidare via Solberga genom Älvsjö och ner till Snättringe. Strax väster om Brännkyrka kyrka låg Lerkrogen (numera flyttad till Älvsjö centrum) vars lämpliga läge intill Göta landsväg gjorde att en krogrörelse startades redan under 1600-talet.Den gamla vägsträckningen följer dagens gång- och cykelvägar samt gator och mindre vägar och är cirka 5 700 meter lång. Vid Långsjöns östra sida fanns en besvärlig backe, som i några serpentiner, likt en korkskruv, ledde ner till Långsjöns dalgång. Vägen Korkskruven påminner än idag om detta.
Sedan följde vägen en bit på nuvarande Gamla Stockholmsvägen förbi sjön Gömmaren, sedan genom Glömsta till Flottsbro. Här var det smalaste sundet över dagens Albysjön/Tullingesjön och här fanns en flottbro. Vattennivån var på grund av landhöjningen betydligt högre på medeltiden. Sedan sträckte sig vägen över dagens Alby, Botkyrka kommun och Salems kommun till Södertälje och mot Götaland..
Innan Göta landsväg nådde fram till Flottsbro passerade den Glömstadalen vid dagens Glömstavägen. På 1000-talet fanns här redan en väg och en bro över den då vattenförande Glömstadalen. Glömstastenens runinskrift berättar att “Sverker lät göra bron efter Ärengunn, (sin) /goda/ moder".Vägen kallas här i gamla urkunder även för Tingsvägen, den ledde mot tingsplatsen vid Swarta lööth (Svartlöten) som var belägen vid nuvarande trafikplats Hallunda i Botkyrka kommun och gav namnet åt Svartlösa härad.Vid Flottsbro finns på båda sidor om sundet mellan Tullingesjön och Albysjön några hundratal meter av landsvägen bevarad. Trafiken på denna väg kan dock inte ha haft någon större omfattning räknat med dagens mått. Man har räknat ut att cirka 800 vägfarande årligen passerade över flottbron vid sundet (2007 var det ca 90 000 fordon/dygn som passerade Kungens kurva i båda riktningar enligt vägverket). År 1568 förde Erik XIV sin styrka över flottbron (nuvarande Flottsbrokanalen) söderut för att möta sina upproriska bröder, varvid Eriks ryttare lyckades slå tillbaka anfallet. Slaget stod vid Botkyrka kyrka. På midsommarafton 1634 passerade ett stort och högtidligt begravningståg förbi där. Det var Gustav II Adolfs stoft som fördes från Nyköpings slott till den sista vilan i Riddarholmskyrkan. Därför har en modern väg med samma sträckning som landsvägen fått namnet Sjättenovembervägen. På hösten 1654 reste Drottningen Kristina till Rom; hennes första etapp gick förbi denna plats innan hon tog in på Alby Krog för natten.I mitten av 1600-talet ansåg man att vägen var för dålig och inte tillräckligt ståndsmässig för Stormaktssverige. Resande började även använda bredare vagnar som drogs av flera hästar. Sträckningen via den besvärliga flottbron ändrades och sedan 1663 gick vägen lite längre norrut via en ny bro över Fittjanäset istället. Den gamla sträckningen nyttjades även efter 1663 dock i all mindre omfattning. Nu tog Fittja gård över de uppgifter som tidigare ägde rum på krogen i Alby. Bland annat byggs ett värdshus intill gården, en skjutsstation och ett tingshus. 1667 blev Fittja gård även ett posthemman med sex postiljoner och 12 hästar med eget stall. Den gamla Grundels krog i Alby tvingades slå igen för att den inte fick några besökare längre.
Efter Flottsbro och Albysjön förde vägen rakt västerut genom nuvarande bostadsområdet Alby i Botkyrka kommun. Parallellt med Hågelbyleden finns cirka 550 meter lång sträcka av Göta landsvägs ursprungliga förlopp, från tiden innan bron vid Fittja tillkom. Vägen är här mellan 4,5 till 6,0 meter bred och har en 0,3 till 1,3 meter hög vägbank, den passerar Albykistan och några uråldriga ekar, varav två är markerade som naturminnen. På västra sidan om Hågelbyleden och i norra delen av Eriksbergs industriområde finns förebilden till stenvalvsbron på Årstafältet, innan 1890-talet var det en enklare träbro. Lite längre norrut passerade Göta landsväg rakt över Kumla gårds tomt. Kumla gård revs i slutet av 1960-talet. På platsen finns numera en byggmarknad och motorvägen E4/E20.Norr om Kumla gård svängde Göta landsväg mot väst och följde dagens Sankt Botvids väg. I höjd med Botkyrka kyrka hade resenären kommit ungefär halvvägs mellan Stockholm till Södertälje och det var oftast även den första dagsetappen på resan. Att resa på medeltiden gick inte särskilt fort. Vädrets makter och vägens kvalitet avgjorde hur långt man kom och att sitta tre till fyra timmar i en skakig droska kunde räcka.
Norr om E4:an är bara den nutida vägsträckningen kvar, den leder förbi sjön Aspen samt öster och söder om Bornsjön. Fram till 1950-talet var detta även gamla Riksettans sträckning, sedan tog motorvägen E4 över trafiken och tingsplatsen Swarta lööth försvann under Hallunda trafikplats.
Vid Bornsjön ligger Salems kyrka från 1100-talet och Bergaholm samt Söderby fornminnesområde med talrika fornlämningar. Vid Bornsjöns sydöstra vik, inte långt från Salems kyrka, finns Söderbystenen och  Oxelbystenen kvar på sina ursprungliga platser och påminner om att det fanns här en viktig forntida vägförbindelse som på den tiden mera liknade en ridstig eller hålväg.Inte långt från Söderbystenen, på andra sidan landsvägen, finns Botvids källa, en artesisk brunn, där vattnet strömmar upp under eget tryck. Källan har gett upphov till Botvidslegenden. Det var på detta vägavsnitt man bar Sankt Botvid i en procession år 1129 till sin sista vila i Botkyrka kyrka.
Knappt fem kilometer längre västerut, vid Bergaholms gravfält, finns ytterligare en liten bit av Göta landsväg kvar, en kort återvändsgata som används för parkering men som bra illustrerar hur vägen såg ut på 1920-talet innan den rätades ut.
Vidare gick sträckningen i en sväng mot sydväst, norr om sjön Tullan och sedan mot Södertälje. Vid sjön Tullan är en liten bit av landsvägen bevarad, ett ca 200 meter långt vägfragment utan början och slut, naturen håller på att återta den. Där finns en milstolpe av samma typ som vid Gamla Södertäljevägen i Segeltorp. Texten lyder: "3 MIL IFRÅN STOCKHOLM", den är uppsatt kring 1750 under landshövding Theodor Ankarcrona (1687–1750). Efter tre till fyra kilometer i västlig riktning har vägen nått orten Tälje, som heter Södertälje sedan 1622.
Söder om nuvarande Stockholmsvägen, förde vägen över dagens Södertälje kanal. Men fram till 1800-talets början fanns här ingen kanal utan bara ett smalt vattendrag. Ungefär ett kvarter söder om Sankta Ragnhilds kyrka kom vägen in i staden österifrån för att sluta på Stor Torget. På Fredrik Adolf Wiblingens karta från 1780 är vägen markerad med väg åt Stockholm. Mot väster lämnade sedan två färdvägar Södertälje: en norra väg åt Gripsholm och en södra väg åt ny Köping.
Dagens bebyggelse har inte lämnat några spår av själva Göta landsväg, men vid Holmfastvägen, som motsvarar den norra utfarten mot Gripsholm,  finns en runhäll från 1080-talet, Holmfastristningen. Den har en stor och vacker runristning i två delar.Den ena runtexten berättar: "Holmfast lät röja väg och göra bro efter Gamal sin fader, som bodde i Näsby. Gud hjälpe hans öde. Östen (ristade)."
Vägen som Holmfast lät röja ledde från Tälje till Näsby som låg vid sjön Måsnaren ca 3 km väster om ristningen. Där marken var sank fick vägen förstärkas med en broanläggning i form av stenfyllningar eller träkonstruktioner. Dagens Holmfastvägen följer fortfarande den gamla färdvägen och enligt Riksantikvarieämbetet kan Holmfasts broar mycket väl finnas kvar under dagens vägbana.
Runstenar var statussymboler och skulle ses av många förbipasserande, det är därför troligt att Holmfasts väg var en del i ett större vägsystem. Mycket tyder på att föregångaren till Göta landsväg gick förbi här.
På Georg Biurmans Vägvisare uti Svea- och Göta Riken samt Stor-Förstendömet Finland från 1742 framgår att färdvägen delade sig väster om Södertälje dels i en sydlig gren mot Trosa och Nyköping dels en ostlig gren mot Mariefred och Strängnäs.
En landsväg måste underhållas för att inte förfalla. Detta fick Karl IX och hans hustru Kristina erfara, när de 1604 färdades på Göta landsväg mot Södertälje. Vägen var i så dåligt skick att deras vagn fastnade flera gånger och hotade att välta. I ett brev befallde då kungen att vägen måste underhållas av dem som bor närmast vägen. Avsnitten för underhållet markerades med så kallade "väghållningsstenar".
"Eriksgatan" kallades den traditionella rundfärd genom mellansvenska landskap som kungen var tvungen att göra under medeltiden efter att ha blivit vald vid Mora stenar i Uppland. Från början gick Eriksgatan via Strängnäs och så småningom via Stockholm varvid kungarna färdades genom Skanstull och slog in på Göta landsväg. Den sista "Eriksgatan" reds av Karl IX år 1609.
Åren 1975, 1979 och 1982 gjordes profiluppmätningar av vägen i samband med vattenledningsarbeten på Årstafältet. Därvid framkom följande uppbyggnad av vägbanken räknat uppifrån.
0,20–0,60 m lager grå lera med inslag av grus med avtryck efter hjulspår med axelbredd 1,8 m.
Brun, steril lera.Ett fåtal fynd gjordes vid undersökningen, bland annat påträffade man en hästsko i lager nr 4, vilken kunde dateras till medeltiden.År 2005 gjordes ytterligare en arkeologisk undersökning av Stockholms läns museum i området väster om Alby, som gällde en hällkista från stenåldern, Albykistan. Vid det tillfället undersökte man även Göta landsväg som passerar Albykistan. Det visade sig att vägbanken ursprungligen haft en väl markerad slänt och att den hade fyllts upp och justerats med grus och skärvig sten. Totalt kunde fyra stora byggfaser konstateras inklusive den ursprungliga vägbanken, dessutom kunde flera reparations- och underhållsarbeten beläggas. Den ursprungliga vägbanken var 4,5 meter bred.
Fortfarande hittas korta fragment av Göta landsväg i Stockholmstrakten. År 2002 upptäcktes en del av landsvägen norr om Årstafältet. I samband med schaktning för Tvärbanans förlängning till Hammarby Sjöstad dokumenterades en 47 meter lång del av vägen. Göta landsväg var på den undersökta sträckan anlagd på Stockholmsåsen och låg ca 1,3 m under dagens asfaltnivå. Vägen var bitvis belagd med sten och lera.
På våren 2003 påträffades en sträcka på ytterligare 230 meter av vägen, även den norr om Årstafältet, belägen ca 400 meter sydost om Årsta centrum. I den brantaste delen kantades vägen av en stenskoning. Brännkyrka hembygdsförening har röjt upp området.
Stendalspromenaden, en cirka fyra kilometer lång natur- och kulturstig i Botkyrka kommun, med delvis samma sträckning som Göta landsväg.
Stahre, Nils-Gustaf; Fogelström, Per Anders (1986). Stockholms gatunamn: innerstaden. Monografier utgivna av Stockholms stad (återtryck av del av 1:a upplagan). Stockholm: Liber/Allmänna förlaget. Libris 7269073. ISBN 91-38-90777-1 
Landell, Nils-Erik (1992). Stockholmskartor. Stockholm: Rabén & Sjögren. Libris 7237012. ISBN 91-29-61681-6 (inb.) 
Abrahamsson, Åke (2004). Stockholm: en utopisk historia. Stockholm: Bokförlaget Prisma. Libris 9604083. ISBN 91-518-4264-5 
Fornstig och gammelväg, Åke Eriksson, Norstedts förlag, 1982, ISBN 91-1-823021-0
Magnusson, Olle (2008). Huddinge till fots. Huddinge: Huddinge kommun. ISBN 978-91-977210-3-5
Informationstavla uppsatt av Stadsmuseet i Stockholm: Stenvalvsbron Valla å och Alby
Informationstavla uppsatt av Stadsmuseet i Stockholm: Göta landsväg på Årstafältet
Informationstavla uppsatt av Stadsmuseet i Stockholm: Göta landsväg vid Östbergavägen
Informationstavla uppsatt av Stadsmuseet i Stockholm: Gravfält invid Göta landsväg
Informationstavlor uppsatta av Enskede-Årsta hembygdsförening (Grynkvarnsparken, Årstavägen, Valla å)
Jacobsen, Gunnel (2008). Göta landsväg genom Huddinge. Huddinge: Huddinge hembygdsförening 
Brännkyrka hembygdsförening (2010). En vandring på Göta landsväg. Stockholm: Brännkyrka hembygdsförening
Följ Göta landsväg genom södra Stockholm på Riksantikvarieämbetets (RAÄ) hemsida
Gatubelysningen i Stockholm var under många århundraden en privat angelägenhet. Den första kända förordningen om ”lyshållning” i Sverige är från 1697 och gällde Riddarholmen i Stockholm. Först 1749 kom en kunglig förordning om allmän gatulyshållning som föreskrev att fastighetsägarna skulle hålla lyktor tända under den mörka årstiden från mörkrets inbrott till midnatt, med undantag för ljusa månnätter. Staden bidrog med 97 lyktor som placerades på stadens byggnader, på allmänna platser, vid hamnar och på broar.
Stockholm var en mörk stad, speciellt efter midnatt när gatlyktorna som kallades ”vargögon” släcktes. Man undvek att gå ut på stadens gator om nätterna. Den allmänna gatubelysningen i Stockholm blev en kommunal uppgift när gaslyktor och senare elektriska lampor infördes under 1800-talets mitt. Gas-, fotogen- och elljus existerade parallellt under många år. År 1919 fanns det som flest gas- och oljelyktor, nämligen 10 650 stycken, samtidigt kom bara 900 glödlampor och 110 båglampor till användning. De två sista ”offentliga” oljelyktorna i Stockholm släcktes så sent som 1940 och den sista gaslampan stängdes av 1941.
1930-talet blev genombrottet för den elektriska gatubelysningen och för ljusskyltar i Stockholm, och från 1929 hölls gatubelysningen tänd natten igenom. Stockholm blev en stad som formligen badade i ljus till och med under andra världskriget, bortsett från några mörkläggningsövningar.
Många av stadens gatuarmaturer är ritade av kända arkitekter. Exempelvis räknas Norrbros smäckra armaturer, ritade 1926 av Kurt von Schmalensee till ett av de första och bäst bevarade exemplen på funktionalistisk gatubelysning i Sverige. I Stockholm finns två klassiker från gaslyktornas tid som numera matas med elektricitet, den ena är gasverkets standardlykta från 1853, den andra är den så kallade Stockholmslyktan från 1890-talet. Båda nytillverkas och används i kulturhistoriskt värdefulla stadsområden.
År 2010 fanns i Stockholms stad ungefär 145 000 ljuspunkter (lampor och liknande). Hälften av armaturerna har kvicksilverlampor som kommer att fasas ur till år 2015. Mellan 2009 och 2011 genomförde Trafikkontoret i Stockholm tester med lysdiodbelysning, som kan bli en framtida ljuskälla i gatumiljö.
Som första stad i Europa fick Paris 1667 en offentlig gatubelysning och i början av 1700-talet lyste cirka 5 000 lanternor upp stadens gator och torg. Från 1680 och framåt följde Berlin Paris exempel. I London dröjde det långt in på 1700-talet innan den privata gatubelysningen kompletterades med en av staden ordnad sådan.
Under medeltiden och en bra bit in på 1800-talet var Stockholm en mörk stad om nätterna. Att lysa upp gatorna var i stort sett en privatsak. Facklor och annat öppet ljus var förbjudna på grund av brandrisken och en vanlig uppmaning till den som skulle ut om natten var ”Glöm inte lyktan!”.Den tidigaste kända förordningen för en ordnad ”lyshållning” i Sverige är från 1697 och gällde Riddarholmen i Stockholm. Samma år som slottsbranden 1697 bestämde Kungl. Maj:t att det skulle sättas upp gatlyktor på Riddarholmen, dit den kungliga familjen tillfälligt flyttade efter slottsbranden. Samtidigt blev det förbjudet att bära facklor på Riddarholmen. Denna lokala förordning fick dock ingen större spridning, bortsett från några platser som exempelvis på Norrbros föregångare, där det 1719  ”befalltes, att lyktor skulle uppsättas …”.
Det skulle dröja till den 12 januari 1749 innan en kunglig förordning om allmän gatulyshållning utropades. Förordningen var mycket detaljerad och föreskrev bland annat att fastighetsägarna skulle hålla lyktor tända under den mörka årstiden (första året från 20 september till 15 mars) från mörkrets inbrott till midnatt, med undantag för ljusa månnätter. Senare utökades tiden till klockan ett på natten. Lyktorna skulle placeras i sicksack från en gatusida till den andra med högst 30 stegs (cirka 20 meter) avstånd från varandra. På en karta över staden markerades ljuspunkterna. Typ av lampa fick fastighetsägarna välja själva. Staden bidrog med 97 lyktor som placerades på stadens byggnader, på allmänna platser, vid hamnar och på broar.Det var dock fortfarande mörkt i Stockholm, speciellt efter klockan ett på natten, då all offentlig belysning släcktes. Gatlyktorna kallades ”vargögon”, en beteckning som var mer skrämmande än lugnande. Vargögon var ljussvaga oljelampor med en ljusstyrka mindre än ett stearinljus. Konstruktionen bestod av ett fyrkantigt ljushus av bleckplåt med glasrutor. Oljeförbrukningen var över 0,66 centiliter per timme. Vargögonens dåliga sken förde till täta klagomål. Men samtiden erkände även fördelen med den nya gatubelysningen eftersom den hindrade brott: ”Denna inrättning, som har till föremål att hindra wanart under betäckning af mörkret, framställer tillika en wacker anblick af en mindre illumination.”Fastighetsägarna gick samman och anlitade så kallade lykttändare att ansvara för gatubelysningen. År 1824 fanns omkring 3 500 gatlyktor i staden. Stockholmspolitikern Gustaf Nerman (född 1827) var kritisk till vargögonen; han menade att man visserligen såg var de fanns men inte vad de belyste. Enligt honom undvek man att gå ut på staden efter mörkrets inbrott. På 1830-talet höll sig de flesta borta från gatorna: ”… efter klockan tio på aftonen vore de merendels nästan folktomma”. År 1824 anmodades att man skulle vara försedd med handlykta om man var tvungen att ge sig ut på stadens gator nattetid mellan klockan elva och fem under ”den mörka tiden”, det vill säga från 20 augusti till 23 april (undantag vid månljus).
Argandska lyktan fick viss betydelse som en bättre gatubelysning i Stockholm. Vintern 1827–1828 satte bleckslagaren C.G. Klemming på eget initiativ upp en argandlykta utanför sitt hus på Drottninggatan. Den hängde på en lina högt över gatukorsningen och var en vidareutveckling av schweizaren Aimé Argands uppfinning från 1783. Klemming utrustade lampan med speglar för att höja effektiviteten. Lampan hade en praktisk anordning som gjorde att man kunde veva ner den för underhåll utan att behöva kliva på en stege. Snart följde flera näringsidkare i Stockholm Klemmings exempel. Klemming själv specialiserade sig på tillverkning, uthyrning och försäljning av lyktor och titulerade sig ”lampist”.Olje- och fotogenlampor användes under många år parallellt med gasljus och elektriskt ljus. Tekniska förbättringar höjde fotogenlampornas lyskraft och driftsäkerhet. År 1866 kom Wilanderlampan (en oljetrycklampa) i bruk och 1895 började fotogenlampan användas som gatubelysning. Att ha en god allmän gatubelysning var även ett försäljningsargument vid fastighetsförsäljningen i de nya förorterna. Exempelvis gjorde Södertörns villastad 1911 reklam att ”villastaden upplyses med luxlampor”. Luxlampan var en högeffektiv fotogenglödljuslampa lämpad för gatubelysning eller i fyrtorn, tillverkad av firman AB Lux på Lilla Essingen. Elektrisk ström fanns inte i Södertörns villastad; den drogs först under 1920-talet.År 1919 fanns det flest gas- och oljelyktor, nämligen 10 650 stycken, samtidigt kom bara 900 glödlampor och 110 båglampor till användning. De två sista ”offentliga” oljelyktorna i Stockholm släcktes så sent som 1940.Det blev även straffpåföljder för den som inte skötte belysningen på rätt sätt, som exempelvis lät oljetanken vara tom, glaset vara trasigt eller sotigt eller glömt att tända eller att släcka. I Stockholms stadsarkiv finns anteckningsböcker bevarade som anger straff för enskilda lykttändares felaktiga skötsel och tändning av gatlyktorna. I  anteckningarna för år 1906 kan man läsa att J.L. Johanson den 2 april ”Glömt att tända 3 st. oljelyktor” – han fick böta 4,50 skilling banco.
Den första gatubelysningen med gas demonstrerades i Paris 1801 och det första kommersiella gasverket byggdes 1812 i London av London and Westminster Gas Light and Coke Company; där tändes nyårsdagen 1813 de första gaslyktorna på Westminster Bridge. År 1824 erbjöd sig ett engelskt gaskompani att i Stockholm inrätta ett gasverk och förse hela staden med gasbelysning, men ”saken rönte motstånd, framkallad af misstroende och åtskilliga ogrundade betänkligheter”, hette det  i  Svenska Tidningen.År 1848 väcktes frågan igen om en gasbelysning i Stockholm. Som expert på området hade man samma år engagerat fransmannen Jules Danré, som verkade som gasingenjör i London. Han fick uppdraget att upprätta en plan och ett kostnadsförslag till ”införande af gaslysning härstädes”. Kostnadsförslaget för gasverket med alla erforderliga apparater, gasklockor, ledningsnät och gatlyktor belöpte sig på 40 000 pund sterling. Det var även Jules Danré som ritade gasverkets första standardlykta som fortfarande är i bruk, fast elektrifierad.
I maj 1849 fattades beslutet om att införa gasbelysning i Stockholm, fram till dess var stadens gatlyktor övervägande oljelampor. Gaslysnings-aktie-bolaget i Stockholm började sin verksamhet 1852 och företaget övertog den ”allmänna lyshållningen”, dels med gas och dels med olja. Samma år började byggnadsarbeten av Stockholms första gasverk; Klaragasverket (belägen på en utfylld del av Klara sjö). Den 18 december 1853 tändes den första gaslyktan på Norrbro. I januari 1854 fanns gasbelysningen i Klara, Jakobs och Nikolai församlingar. Vid tiden för Allmänna konst- och industriutställningen 1897 fanns omkring 6 600 gaslyktor i staden som sköttes av cirka 140 man.En stor nyhet som för lång tid gjorde gasljuset konkurrenskraftigt var Auers glödljus, en uppfinning av österrikaren Carl Auer von Welsbach. Auers glödljus blev först infört på Norrbro och Jakobsgatan 1893. Några år senare var nyheten helt genomförd i gatubelysningen. Avståndet mellan lyktorna låg mellan 15 och 30 meter. Lyktorna placerades antingen fristående på stolpar eller väggmonterade på konsoler med lågan cirka 3,3 meter över marken. År 1926 gick den elektriska belysningen förbi gasbelysningen och 1941 släcktes den sista gaslyktan i Stockholm.Två av gasverkets standardmodeller från 1853 respektive 1895 används fortfarande idag i känsliga, kulturhistoriska miljöer, dock moderniserade med elektriskt ljus (se avsnittet ”Armaturdesign”).
Återigen var det Norrbro som valdes som plats för en ny sorts belysning: 1881 installerades där och på Gustaf Adolfs torg de första fungerande båglamporna. Snart följde Mynttorget, Villagatan och Karlavägen efter. För produktionen av elkraft som matade bågljuslamporna krävdes dynamor som till en början drevs av ångmaskiner. Skeppsbron och Slussenområdet belystes på hösten 1883 med fem båglampor vardera ”till stor fördel för der pågående arbeten”. Lamporna matades med elektricitet från en liten kraftstation vid Slussen, där en lokomobil hade placerats.Alla dessa tidiga installationer var av privata natur. En större privat utbyggnad av elverk- och ledningar ville man dock inte ha i Stockholm och stadsfullmäktige avslog ytterligare ansökningar, sedan man hört gasverksstyrelsen. År 1887 erhöll gasverksstyrelsen uppdraget av stadsfullmäktige att inkomma med ett förslag till ”en station för lämnande av elektrisk belysning å Nedre Norrmalm och Blasieholmen” med 10 000 lampor. Inklusive elektricitetsverk och ledningar skulle det kosta 1,6 miljoner kronor. Förslaget klubbades av stadsfullmäktige i december 1889 och i september 1892 invigdes Brunkebergsverket vid Regeringsgatan 38 på Norrmalm.Snart utökades ledningsnätet och maskinparken och vid tiden för den Allmänna konst- och industriutställningen 1897 fanns omkring 50 000 glödlampor, 1 100 båglampor och 85 motorer som matades med ström från kommunala och privata anläggningar, förbrukningen mättes av 643 elmätare. Spänningen var två gånger 110 volts likspänning.Bågljus som vanlig belysningskälla var dyr och omständlig – eftersom kolstavarna förbrukades krävdes kontinuerlig efterjustering. Dessutom alstrade båglampan mycket värme och rök, vilket gjorde lampan oanvändbar inomhus. År 1898 ersattes därför bågljus med gasglödljus. Det förekom även försök med glödlampor, men dåtidens koltrådslampa var olämplig för utomhusbelysning. Båglampan med en bättre konstruktion återinfördes dock 1904 och fanns kvar längs större gator fram till 1920.
Elektricitetens genombrott i gatubelysningen kom med volframlampan som hade en metalltråd i stället för en koltråd. Den nya lamptypen användes första gången 1909 på prov på Regeringsgatan och rönte en snabb framgång. Nu elektrifierades Stockholms gator i raskt takt och 1926 passerade den elektriska gatubelysningen den gasmatade. En kvällsbild från 1930 visar Sankt Eriksgatan i skenet av det nya elljuset.
I takt med ökande trafik steg även kraven på ännu effektivare gatubelysning. Kvicksilverlampan och natriumlampan prövades första gången 1938 längs några av Stockholms infartsvägar, men det kalla ljuset upplevdes som obehagligt och lågtrycksnatriumlampan med sitt orangegula sken förvrängde färgupplevelsen i stadsbilden.Sedan 1950-talet används huvudsakligen de vita kvicksilverlamporna längs stadens infartsvägar och större trafikleder. Glödljus är numera reducerat till ett minimum och används bara i områden med kulturhistoriskt värdefull bebyggelse. Vissa platser i Stockholm utrustades med specialanpassad belysning. Sveriges första högmastanläggning uppsattes vid Lugnets trafikplats på Värmdövägen. Anläggningen bestod av tio stycken 22–25 meter höga master med 400 watts högtrycksnatriumlampor.År 2010 fanns i Stockholms stad ungefär 145 000 ljuspunkter (lampor). Hälften av armaturerna har energislösande kvicksilverlampor. Under en fyraårsperiod satsade trafikkontoret totalt 63 miljoner kronor för att byta till nya armaturer med mer energisnåla keramiska metallhalogenlampor; 250 watt skulle ersättas av 70 respektive 100 watt, beroende på vilken miljö lampan befinner sig i. För lokalgator skedde byte från 125 watts kvicksilverlampr till 50 eller 70 watts keramiska metallhalogendito. Detta innebar, när bytet var utfört, en årlig besparing i elförbrukningen på cirka fem miljoner kilowattimmar.
Stockholmsutställningen 1930 räknas inte bara som genombrottet för funktionalismen i Sverige utan även för det riktigt stora genombrottet för ljusskylten. Ljuset i natten var en viktig del av utställningens koncept. Utställningsarkitekt var funktionalisten Gunnar Asplund. Från 1930-talet och framåt liksom ”badade” Stockholm i ljus. Exempelvis fanns en omfattande ljusreklam på Esselte-husets och Centralpalatsets släta fönsterbröstningar, båda husen var formgivna av modernisten Ivar Tengbom (se Esseltehusets ljusskyltar). Även Centrumhusets (invigd 1931) fasader vid korsningen Kungsgatan–Sveavägen (”Ströms hörna”) och hörnet mittemot, den så kallade Kalas-hörnan, har i alla tider nyttjas för omfattande ljusreklam. Andra platser var Slussen, Kungsgatan och inte minst Stureplan som glittrade av mångfärgade neonskyltar om natten. Modernismens anhängare betraktade detta nya och lysande Stockholm med positivt intresse, det var något nytt i form och färg.Från och med 1918 fick Stockholm 95 procent av sin elenergi från statsägda Untraverket i södra Dalälven, därmed började även Stockholms vattenkraftera. Brunkebergsverket stängde redan 1911 och ersattes av Värtaelverket. År 1929 hölls gatubelysningen tänd natten igenom, innan dess släcktes en del av belysningen redan klockan halv ett. I samband med Ljusveckan 1938 demonstrerades bland annat  fasadbelysning i större omfattning. Stockholms slott, Jakobs kyrka, Nationalmuseum och Amiralitetshuset hörde till belysta byggnader, och i Kungsträdgården belystes träd och planteringar. Till och med under andra världskriget hade staden full belysning, bortsett från några mörkläggningsövningar. Stockholm hade förvandlats till en ljus stad.
Med undantag för några broar och vissa offentliga platser var gatubelysningen i Stockholm fram till 1990-talet helt anpassad till biltrafikens behov. Ljusnivån var hög och påträngande, armaturerna placerades högt över körbanan och gångtrafikanter kunde bländas. I mitten av 1980-talet växte sig kritiken mot urladdningslampor (natrium och kvicksilver) allt starkare och 1986 tillsattes en belysningskommitté till stöd för beredningen av stadens belysningsfrågor.
År 1987 antog kommunfullmäktige en ny belysningsplan och 1994 fattade dåvarande Gatu- och fastighetsnämnden beslut om ”Ändring av Stockholms plan för offentlig belysning”. Resultatet blev ett mildare, mera glödlampsliknande ljus genom introduktion av högtrycksnatriumlampor. Enligt Jan Garnert (etnolog och teknikhistoriker) var det den viktigaste förändringen av stadens ljusmiljöer sedan ljusreklamen slog igenom på 1930-talet.På 1990-talet övergavs även den gamla ideologin att stadens gator och torg skulle belysas med några få standardarmaturer. I stället planeras belysningen numera så att varje enskild stadsdelsområde, gata, park eller torg får sin egen belysningskaraktär som harmonierar med platsens miljö och historia. Så blir belysningen till en del av stadens arkitektur. Exempel för sådan miljöanpassad utomhusbelysning i kulturhistorisk värdefulla områden finns i de så kallade "kulturreservatsområdena" som Gamla Stan, Djurgårdsstaden och längs Mäster Mikaels gata, Bergsprängargränd samt Stigbergsgatan och Yttersta Tvärgränd. Redan på 1970-talet återfick Gamla Stan sin traditionella gatubelysning genom nytillverkning av en elarmatur som liknar gasverkets standardlykta från 1853.
Gasverkets standardlykta från 1853 hade ett fyrkantigt lykthus med glasat pyramidtak försedd med skorsten och krönt av en liten knopp. Gasverkets projektör och första chef, Jules Danré hade ritat den. Modellen präglade gatubelysningen i Stockholm under flera decennier. Gaslyktan togs upp på nytt under 1970-talet, men nu elektrifierad. Den används i exempelvis Gamla stan, på Riddarholmen, i Djurgårdsstaden och i historiska bostadsområden på Södermalm. Även den med en växtslinga dekorerade väggkonsolen av gjutjärn används fortfarande. Mitt i dekorationen sitter Stockholms vapen med Sankt Erik.Stockholmslyktan är en annan av gasverkets standardlyktor som kom först till användning 1893 i bland annat Kungsträdgården. Den kallas även ”gasverkslyktan” och var ursprungligen bestyckat med en argandlampa. I dag är den är spridd över stora delar av stadens kulturhistoriskt värdefulla byggnadsområden. Stockholmslyktan har ett cylindriskt glas med rund hatt och skorsten som avslutas med en liten krona. Argandlampan är numera ersatt av en 35W metallhalogenlampa med keramisk brännare.Carlssons lykta kallas den enorma, över sex meter höga Gaskandelabern för Stockholms stad av gjutjärn. Lyktan formgavs 1885 av bildhuggaren Daniel Carlsson och tillverkades på Bolinders Mekaniska Verkstads AB vid Klara sjö på Kungsholmen. Lyktan fanns uppställd på flera platser i staden, exempelvis i Järnvägsparken. Det sista gasmatade exemplaret står sedan 1990 på Stureplan.
Särskild omtanke har alltid ägnats åt belysningen på stadens broar och platser. Det var även etablerade och kända arkitekter som formgav dessa armaturer och designen följde tidens mode och stilriktning. Arkitekten Erik Josephson (1864–1929) har formgivit brofästena och kandelabrar för Djurgårdsbron (invigd 1896). Utsmyckningen består av skulpterade fornnordiska gudar, som bär upp belysningen.
År 1909 fick Ferdinand Boberg och hans kollega Gustaf de Frumerie uppdraget att rita bågljusarmaturer för Slussen respektive Norrbro och Norrmalmstorg. Norrmalmstorgs vackra guldfärgade armaturer på höga stolpar finns kvar än i dag, dock numera för elljus. Norrbros belysning byttes 1928 till dagens, arkitekt var Kurt von Schmalensee. Hans smäckra armaturer räknas i dag till ett av de första och bäst bevarade exemplen på funktionalistisk gatubelysning i Sverige.År 1911 ritade Agi Lindegren Vasabrons belysning i jugendstil, då försvann även de tunga gaskandelabrarna och bron anpassades till spårvagnstrafik. I samband med Kungliga Dramatiska teaterns hus tillkomst 1908 ritade dess arkitekt Fredrik Lilljekvist även de förgyllda ståtliga armaturerna framför teatern. De hängande globerna på marmorpelare innehöll från början bågljus. Även Kungliga Operans tunga gjutjärnskandelabrar, skapade av skulptören Gustaf Cederwall, var ursprungligen byggda för gasljus och är numera bestyckade med elljus.
I parker och längs gångstråk började Stockholms stad på 1920-talet att sätta upp en enkel glob med opalt glas, monterat på en stolpe. En egenvillig variant av temat ”glob på stolpe” ritades av Erik Glemme på 1950-talet för Vällingby Centrum; han gestaltade även utemiljöerna där. I samband med renoveringen av centret 2007–2010 nytillverkades en del av dessa lampor som pryder sin plats vid fontänen på torget. Från 1950-talet och framåt kom även en trattformad armatur med plåttopp i bruk som fick smeknamnet ”kineshatten”. I gångtunnlar monterades sedan mitten av 1960-talet ofta en väggarmatur kallad ”jungfrubröst” på grund av sin toppiga form.
När Mariabergets bebyggelse på Södermalm renoverades på 1970- och 1980-talen valdes en nytillverkad fasadarmatur på konsol med namnet ”Alter Markt” som påminner om den klassiska stallampan. Bland nyare belysningsvarianter kan nämnas en elegant, i räcket infälld belysning på västra Årstabron, skapad av den brittiske arkitekten sir Norman Foster som även ritade hela bron (invigd 2005).
Belysningen längs Kungsgatan initierades av dåvarande stadsarkitekten Per Kallstenius. Först på plats var en avskärmad armatur med namnet Stockholmsarmaturen, en av vinnarna i en nordisk idétävling från 1989 (Nytt ljus över Stockholm), som Stockholms stad utlyste. Förslaget, som i tävlingen gick under namnet Ljust Nu, ritades av arkitekt Olle Andersson vid White Design i Göteborg. Belysningsföretaget Ateljé Lyktan i Åhus svarade därefter för utvecklingen och tillverkningen av armaturen. Den blev snabbt populär och är numera spridd över hela Sverige. Sedan 2009 är dock Stockholmsarmaturen på Kungsgatan utbytt mot en cylindrisk mässingsarmatur, som tillverkas av tyska Hess Form + Licht. Armaturen baserar sig på en äldre modell som uppdaterats och anpassats för Kungsgatan av svenska Ljusarkitektur.
Eftersom de lampor som 2011 är baserade på kvicksilver såsom lysrörslampor skall vara tagna ur bruk före 2015 på grund av energi- och miljöskäl startade trafikkontoret i oktober 2009 ett tvåårigt försöksprojekt med lysdiodsbaserad belysning av park- och cykelvägar i Akalla. Anläggningen består av 30 ljuspunkter med olika armaturfabrikat som förbrukar cirka hälften så mycket som en  konventionell parklykta med 125 watts kvicksilverlampor.Av samma anledning planeras ett armaturbyte från 240 watts kvicksilverlampor till 100 watts keramiska metallhalogenlampor. I samband med det undersöks även möjligheten att använda solceller som energikälla för laddning av batterierna i ett möjligt system för solcellsteknik i Stockholms gatubelysning. Trafikkontoret har dock funnit att tekniken ännu inte är praktiskt tillämpbar. Huvudanledning är den dåliga batterikapaciteten, höga kostnader, krävande service och inte minst dålig tillgång på dagsljus vintertid när belysningen behövs som mest.I London testas för närvarande ett system som kallas Hybrolight. Det är en kombination av solcellspaneler och en vindgenerator som tillsammans levererar elenergin till en gatlykta.
Friman, Helena; Söderström, Göran (2008). Stockholm: en historia i kartor och bilder. Monografier utgivna av Stockholms stad. Nordqvist, Sven (illustratör). Stockholm: Wahlström & Widstrand. Libris 10736828. ISBN 978-91-46-21843-2 
Hallerdt, Björn (red.) (1992). Stockholms tekniska historia, del V. Ljus kraft värme. Stockholmsmonografier. ISBN 91-7031-035-1 
Garnert, Jan (1998). Stockholmsnatt. Stockholms stadsmuseum. ISBN 91-85239-09-7 
Eriksson, Thomas (1997). Neon: eldskrift i natten. Stockholm: Rabén Prisma. Libris 7408276. ISBN 91-518-3100-7 
Dahlgren, Erik Wilhelm, red (1897). Stockholm: Sveriges hufvudstad: skildrad med anledning af Allmänna konst- och industriutställningen 1897 enligt beslut af Stockholms stadsfullmäktige. Stockholm: J. Beckman. Libris 20803

George Brinton McClellan, född 3 december 1826, död 29 oktober 1885, var en amerikansk generalmajor i unionsarmén (Nordstaterna) under amerikanska inbördeskriget, Demokraternas presidentkandidat i presidentvalet 1864 mot Abraham Lincoln och guvernör i New Jersey 1878-1881.
Under det amerikanska inbördeskriget organiserade McClellan Potomac-armén och tjänstgjorde från november 1861 till mars 1862 som högste militäre befälhavare för unionsarmén. I krigets inledning spelade McClellan en viktig roll för att sätta upp en vältränad och organiserad armé för unionen. På slagfältet övervärderade han ofta motståndarnas styrkor och tvekade att använda sina reserver i lägen som kunde givit avgörande segrar.
General McClellan förlorade med tiden president Abraham Lincolns förtroende. Som överbefälhavare var han ofta hånfull och ohörsam mot presidenten. Sedan han fråntagits sitt befäl blev han Demokraternas kandidat i presidentvalet 1864 och förlorade mot Lincoln. Hans parti hade ett antikrigsprogram med löfte om att avsluta kriget och förhandla med Konfederationen.
De flesta specialister på perioden ser idag McClellan som en dålig general på slagfältet. Det finns dock även en minoritetsuppfattning att han egentligen var en duglig befälhavare, men att hans rykte solkades ned av anhängare till Lincoln, som behövde en syndabock för unionens misslyckanden.
Under amerikanska inbördeskriget organiserade McClellan Potomac-armén och tjänstgjorde en kort tid (november 1861 till mars 1862) som högste militäre befälhavare för unionsarmén. I krigets inledning spelade han en viktig roll för att sätta upp en vältränad och organiserad arme för unionen. McClellan var noggrann när han planerade och förberedde sig, men dessa personlighetsdrag kan ha begränsat hans förmåga att utmana aggressiva motståndare på ett högrörligt slagfält. Han övervärderade oftast motståndarnas styrkor och tvekade i att använda större arméenheter, han lämnade ofta stora delar av sin armé sysslolös vid avgörande tillfällen.
McClellans halvökampanj 1862 slutade i fiasko, med reträtter från angrepp från general Robert E. Lees mindre armé och ett ouppnått mål att inta konfederationens huvudstad Richmond. Hans insatser vid det blodiga Slaget vid Antietam stoppade Lees invasion i Maryland, men tillät Lee att få slaget att bli taktiskt oavgjort och undvika att bli förintad, trots att hans trupper var underlägsna i antal. Resultatet blev att McClellans ledarskapsförmåga i strid blev ifrågasatt av president Abraham Lincoln, som efter en tid fråntog McClellan befälet. Först från uppdraget som högste befälhavare, sedan från Potomac-armén. Lincolns citat blev välkänt: "Om general McClellan inte vill använda armén, skulle jag vilja låna den ett tag." Trots detta var McClellan den mest populäre befälhavaren bland manskapet, som kände att han hade deras välgång som sin högsta prioritet.
General McClellan misslyckades också med att behålla Lincolns förtroende. Han var också hånfull och ohörsam mot presidenten som överbefälhavare. Sedan han fråntagits sitt befäl, blev han Demokraternas kandidat i presidentvalet 1864 och förlorade mot Lincoln. Hans parti hade ett antikrigsprogram, med löfte om att avsluta kriget och förhandla med Konfederationen.
Han var guvernör i New Jersey från 1878 till 1881. Han blev senare författare och försvarade det han gjorde under inbördeskriget.
Trots att den stora majoriteten av nutida auktoriteter ser McClellan som en dålig general på slagfältet, finns det en liten skara historiker som menar att han egentligen var en mycket duglig befälhavare, men att hans rykte solkades ned av anhängare till Lincoln, som behövde en syndabock för unionens misslyckanden. Det är därför inte lätt att värdera hans eftermäle. Efter kriget ombads Ulysses S. Grant att värdera McClellan som general. Han svarade: "McClellan är, för mig, ett av mysterierna från kriget."
McClellan föddes i Philadelphia. Han var son till en framstående oftalmolog, dr George McClellan, som grundade Jefferson Medical College. Hans mor var Elizabeth Steinmetz Brinton McClellan, dotter till en framstående familj i Pennsylvania, en kvinna som utmärkte sig för sin förfining. Paret fick fem barn, dottern Frederica, sedan de tre sönerna John, George och Arthur och därefter dottern Mary. Deras farfar var generalen från amerikanska revolutionen Samuel McClellan från Woodstock, Connecticut. George B. McClellan började vid University of Pennsylvania 1840, vid 13 års ålder. Från början hade han tänkt sig att läsa juridik, men ändrade sig efter två år och ville bli militär. Med hjälp av ett brev från sin far till president John Tyler kom han in på militärakademin 1842, med ett undantag från den normala åldersgränsen på 16 år.På United States Military Academy i West Point var han en energisk och ambitiös kadett, som var mycket intresserad av den undervisning som Dennis Hart Mahan gav och av Antoine-Henri Jominis strategiska principer. Hans närmaste vänner var aristokratiska sydstatare som James Stuart, Dabney Maury, Cadmus M. Wilcox och A.P. Hill. Dessa vänskapsband gav McClellan det som han såg som en insikt i sydstaternas sinnelag, en förståelse för de politiska och militära betydelserna av de skillnader inom USA som ledde till inbördeskriget. Han tog examen 1846, näst bäst i sin årskull av 59 kadetter, och förlorade förstaplatsen (till Charles Seaforth Stewart) bara för att han var dålig på att rita. Han fick tjänst i amerikanska arméns ingenjörtrupper.
McClellans första tjänst var vid ett ingenjörskompani vid West Point, men han fick snabbt order om att segla till Mexikanska kriget. Han anlände nära Rio Grandes mynning i oktober 1846, väl förberedd för strid med en dubbelpipig hagelbössa, två pistoler, en sabel, ett litet svärd och en Bowiekniv. Han klagade på att han hade kommit fram för sent för att delta i den amerikanska segern vid Monterrey i september. Under en tillfällig vapenvila där general Zachary Taylors styrkor väntade på att få se strid, fick McClellan dysenteri och malaria. Han blev därför kvar i sjukhus i närmare en månad. Malarian skulle komma tillbaka senare, han kallade den sin "mexikanska sjukdom" Han tjänstgjorde modigt som ingenjörsofficer under kriget, under fientlig eld vid flera tillfällen, och befordrades till premiärlöjtnant för slagen vid Contreras och Churubusco och till kapten för slaget vid Chapultepec, Han utförde rekognosering för generallöjtnant Winfield Scott, en nära vän till McClellans far.McClellans erfarenheter under kriget gjorde att han utvecklade en del inställningar som påverkade hans senare militära och politiska karriärer. Han lärde sig att föredra att angripa flankerna framför frontalangrepp (vilket Scott använde vid slaget vid Cerro Gordo) och värdet av belägringar (Veracruz). Han bevittnade hur Scott framgångsrikt balanserade politiska och militära ting, och hans goda relationer med civilbefolkningen där han invaderade, med strikt disciplin hos sina soldater för att minimera skadorna på civil egendom. Han utvecklade också avsmak för frivilliga soldater och officerare, särskilt för politiker som inte brydde sig det minsta om disciplin eller träning.
McClellan återvände till West Point för att ta befäl över sitt ingenjörkompani, vilket var anslutet till militärhögskolan i syfte att träna kadetter i ingenjörsarbeten. Han tyckte inte om den tråkiga, fredstida tjänsten i garnison, trots att han fann stort nöje i det sociala livet. I juni 1851 fick han förflyttning till Fort Delaware, ett tegelbygge under konstruktion på en ö i Delawarefloden, 64 km nedströms Philadelphia. I mars 1852 fick han order att inställa sig hos kapten Randolph B. Marcy vid Fort Smith, Arkansas, för att vara andrebefäl vid en expedition för att upptäcka källorna till Red River. I juni nådde expeditionen källan till den norra förgreningen och Marcy gav en liten biflod namnet McClellan's Creek. Vid deras återkomst till civilisationen den 28 juli, blev de förbluffade över att upptäcka att de hade blivit uppgivna såsom döda. En sensationell historia hade nått pressen om att expeditionen hade hamnat i bakhåll av 2 000 Comancher och dödad till siste man.På hösten 1852 publicerade McClellan en manual om bajonettaktik, som han hade översatt från sitt franska original. Han fick också i uppdrag att undersöka floder och hamnar i Texas. År 1853 deltog han i undersökningar inför byggandet av Pacific Railroad, på befallning av USA:s krigsminister Jefferson Davis, för att välja en sträckning för den första transkontinentala järnvägen. McClellan undersökte en nordlig sträckning längs 47:e och 49:e breddgraderna från St. Paul, Minnesota, till Puget Sound. Under uppdragets gång visade han en tendens att vara ohörsam mot höga politiker. Isaac Stevens, guvernör i Washingtonterritoriet, blev missnöjd med McClellans resultat när han undersökte bergspass i Kaskadbergen. (McClellan valde Yakima Pass utan en noggrann rekognoscering och vägrade följa guvernörens order att ta en grupp genom passet i vinterväder, då han litade på felaktiga uppgifter om snödjupet i området. Han missade också tre mycket bättre bergspass i den omedelbara närheten, vilka skulle komma att bli de som användes för järnvägar och landsvägar.) Guvernören beordrade McClellan att lämna över expeditionens loggböcker, men McClellan vägrade styvnackat, förmodligen för att han skämdes över personliga kommentarer som han hade gjort genom hela loggböckerna.När McClellan återvände österut, började han uppvakta Ellen Mary Marcy (1836–1915), dottern till hans tidigare befälhavare. Ellen, eller Nelly, tackade nej till McClellans första frieri, ett av nio som hon fick från olika män, inklusive McClellans vän från West Point, A.P. Hill. Ellen tackade ja till Hills frieri 1856, men hennes familj godkände honom inte och han drog tillbaka frieriet.I juni 1854 skickades McClellan på ett hemligt rekognosceringsuppdrag till Santo Domingo på order från Jefferson Davis. McClellan bedömde den lokala försvarskapaciteten åt krigsministern. (Denna information användes inte förrän 1870, när president Ulysses S. Grant gjorde ett misslyckat försök att annektera Dominikanska republiken.) Davis började behandla McClellan nästan som en skyddsling, och hans nästa uppdrag var att bedöma den logistiska kapaciteten hos olika järnvägar i USA, än en gång med syftet att planera för en transkontinental järnväg. I mars 1855 befordrades McClellan till kapten och fick tjänst vid 1:a amerikanska kavalleriregementet.På grund av sina politiska kontakter och sina kunskaper i franska, fick McClellan uppdraget att vara officiell observatör av de europeiska arméerna i Krimkriget 1855. Han reste långa vägar och träffade de högsta militära befälen och kungliga familjer. Han observerade belägringen av Sevastopol (1854-1855). När han kom tillbaka till USA 1856 bad han om att få en tjänst i Philadelphia för att förbereda sin rapport, vilken omfattade en kritisk analys av belägringen och en lång beskrivning av hur de europeiska arméerna var organiserade. Han skrev också en handbok om kavalleritaktik, som baserade sig på ryska kavallerireglementen. Ett fel som krigets observatörer begick, även McClellan, var att de inte förklarade betydelsen av utvecklingen av vapen som kombinerade gevärens räfflade pipor, som gav stor träffsäkerhet på håll, med musköternas möjlighet att laddas om snabbare, och hur detta skulle kräva grundläggande förändringar i taktiken i det kommande inbördeskriget.Armén antog McClellans kavallerihandbok och även hans konstruktion av en sadel, "McClellansadeln", som han sade att han hade sett användas av husarer i Preussen och Ungern. Den blev standardutrustning för kavalleriet så länge hästar användes och används fortfarande för ceremoniellt bruk.
McClellan tog avsked från sin officerstjänst den 16 januari 1857 och blev, tack vare sin erfarenhet från rekognoscering för järnvägar, chefsingenjör och vice verkställande direktör för järnvägen Illinois Central Railroad och dessutom verkställande direktör för Ohio and Mississippi Railroad 1860. Han gjorde väl ifrån sig på båda arbeten, och byggde ut Illinois Central Railroad till New Orleans och hjälpte Ohio and Mississippi Railroad att komma tillbaka efter den ekonomiska kraschen i USA 1857. Trots hans framgångar och goda lön ($10 000 per år), trivdes han inte med att vara civilt anställd och fortsatte studera klassisk militärstrategi. Under striderna mot mormonerna funderade han på att ta värvning i armén igen. Han hade också tankar på att stödja Benito Juárez i Mexiko.Före amerikanska inbördeskrigets utbrott blev McClellan aktiv politiker och stödde Demokraternas presidentkandidat Stephen A. Douglas i presidentvalet 1860. Han hävdade att han hade stoppat ett försök till valfusk av Republikanerna, genom att beordra försening av ett tåg som förde med sig män som skulle rösta olagligt i ett annat county. Det gjorde att Douglas vann detta county.I oktober 1859 kunde McClellan återuppta sin uppvaktning av Ellen Marcy. De gifte sig i Calvary Church, New York City, den 22 maj 1860.
Vid början av inbördeskriget gjorde McClellans kunskaper i vad som kallades "det storskaliga krigets vetenskap" och hans erfarenheter av järnvägar att han förmodades kunna spela stor roll i militär logistik. Det gjorde att han blev efterfrågad när unionsarmén mobiliserades. Guvernörerna i Ohio, Pennsylvania och New York, de tre största delstaterna i USA, bad honom att föra befäl över deras delstaters miliser. Ohios guvernör William Dennison var den mest ihärdige, så McClellan fick tjänst som generalmajor för frivilligstyrkorna och tog befälet över Ohiomilisen den 23 april 1861. Till skillnad från vissa av officerarna i unionsarmén, vilka kom från familjer av abolitionister, var han motståndare till federal inblandning i frågan om slaveri. Några av hans kolleger från Södern frågade honom informellt om han ville ta parti för Södern, men han kunde inte acceptera secession.Den 3 maj återinträdde McClellan i federal tjänst genom att bli befälhavare för Ohio, Indiana, Illinois och, senare, västra Pennsylvania, västra Virginia och Missouri. Den 14 maj fick han rangen av generalmajor i den reguljära armén. Vid 34 års ålder hade han då en högre rang än alla andra i armén än generallöjtnant Winfield Scott, högste militäre befälhavaren. McClellans snabba befordran berodde delvis på hans bekantskap med Salmon P. Chase, USA:s finansminister och före detta guvernör i Ohio och senator.Medan McClellan kämpade med att ta hand om alla de tusentals män som anmälde sig frivilligt för militärtjänst och med att sätta upp träningsläger, funderade han också på strategiska planer. Fyra dagar efter att han tagit befälet i Ohio skrev han brev till generallöjtnant Scott den 27 april, med det första förslaget för en samlad strategi för kriget. Det innehöll två alternativ, båda med honom själv som befälhavare. Det första innebar att 80 000 man skulle invadera Virginia genom dalgången längs Kanawhafloden mot Richmond. Det andra innebar att samma styrka skulle gå söderut i stället, in i Kentucky och Tennessee. Scott avfärdade bägge planer på grund av logistiska problem. Även om han berömde McClellan, svarade han i ett brev att de 80 000 man som McClellan skrev om skulle komma till bättre användning på en flodexpedition för att ta kontroll över Mississippifloden och splittra Konfederationen, tillsammans med en stark blockad av Söderns hamnar. Denna plan, som skulle ha krävt mycket tålamod hos nordstaternas befolkning, kallades nedsättande för Anacondaplanen i pressen, men kom till sist att bli grunden för den strategi som vann kriget. Relationen mellan McClellan och Scott blev mer och mer ansträngd under sommaren och hösten.
McClellans första militära insats var att ockupera den del av västra Virginia där en majoritet ville stanna kvar i unionen, och som skulle komma att bli delstaten West Virginia. Han hade den 26 maj fått underrättelserapporter om att de betydelsefulla broarna som tillhörde järnvägen Baltimore and Ohio Railroad i den delen av Virginia brändes. Medan han snabbt tog fram planer för att invadera regionen, satte han igång sin första allvarliga politiska kontrovers genom att uttala för dem som bodde där att hans styrkor inte hade någon önskan att blanda sig i frågor om enskild egendom — inklusive slavar. Han insåg snabbt att han hade gått för långt och bad om ursäkt i ett brev till president Lincoln. Problemet var inte att hans uttalande var diametralt motsatt regeringens politik vid den tiden, utan att han hade gått långt utöver sin strikt militära roll.Hans styrkor förflyttade sig snabbt in i området genom Grafton och vann i den lilla strid som fick namnet slaget vid Philippi, troligen den första striden till lands i kriget. Hans första personliga befäl i strid var vid Rich Mountain, som han också vann, men inte förrän han hade visat stor försiktighet och en ovilja att använda reservstyrkor, vilket skulle bli hans kännetecken under resten av hans karriär. Hans underlydande, William S. Rosecrans, klagade bittert på att hans anfall inte följdes upp av förstärkningar, så som McClellan hade sagt. Dessa två mindre segrar gjorde ändå McClellan till nationalhjälte. New York Herald rubricerade en artikel om honom: "General McClellan, Napoleon i detta krig."
Efter unionsstyrkornas förlust vid Bull Run den 21 juli 1861, kallade Lincoln McClellan från västra Virginia, där McClellan hade givit nordstaterna det första som man kunde likna vid militära segrar. Han for med ett specialtåg från Wheeling via Pittsburgh, Philadelphia och Baltimore till Washington, D.C., och blev överväldigad av de entusiastiska folkmassor som slöt upp vid hans tåg längs vägen.Carl Sandburg skrev: "McClellan var dagens man, utpekad av händelserna, och utvald av en överväldigande tyngd av allmän och enskildas opinion." Den 26 juli, samma dag som han kom fram till huvudstaden, blev McClellan utnämnd till befälhavare av det militära området för Potomac, den huvudsakliga unionsstyrkan som var ansvarig för att försvara Washington. Den 20 augusti lades flera militära enheter i Virginia under hans befäl, och han bildade Potomac-armén med sig själv som dess förste befälhavare. Han uppskattade den makt och berömmelse som han hade fått.
Under sommaren och hösten organiserade McClellan den nya armén och förbättrade dess stridsmoral avsevärt genom ständiga resor för att se över och uppmuntra styrkorna. Det var en enastående bedrift, som fick honom att personifiera Potomac-armén och smickrade hans män. Han skapade för Washington försvarsverk som var nästan ogenomträngliga, med 48 fort och styrkekoncentrationer samt 480 kanoner bemannade av 7 200 artillerister. Potomac-armén växte från 50 000 i juli till 168 000 i november och betraktades som den mest kolossala militära styrka som världen hade sett i modern tid. Detta var dock även en tid då han hade ansträngda relationer till det högsta befälet och han fortsatte att ofta gräla med regeringen och den högste militäre befälhavaren, generallöjtnant Scott, i frågor om strategi. McClellan avvisade Scotts Anacondaplan, han föredrog i stället ett stort fältslag av samma stil som under Napoleonkrigen. Han föreslog att hans armé skulle få växa till 273 000 man och 600 kanoner och "krossa rebellerna i ett enda fälttåg" Han föredrog ett krig som skulle ha liten påverkan på civilbefolkningen och inte skulle behöva medföra frigivandet av slavar.
McClellans motstånd mot frigivandet av slavar ökade pressen mot honom, och han fick bitter kritik från radikala republikaner i regeringen. Han såg slaveri som en institution erkänd av USA:s konstitution och som därför skulle få federalt skydd varhelst det fanns. Hans sätt att uttrycka sig efter kriget var typiskt för många från nordstaterna: "Jag erkänner att jag har fördomar till förmån för min egen ras, & kan inte lära mig att tycka om odören från varken getter eller niggrer." Han skrev dock i november 1861 till sin fru: "Jag kommer att, om jag lyckas, kasta mitt svärd på vågen för att tvinga fram förbättringar för de stackars svarta." Han skrev senare att om han hade fått förhandla om fredsvillkoren, skulle han ha insisterat på ett stegvis frigivande, för att bevaka både slavarnas och slavägarnas rättigheter, som del av uppgörelsen. Han var dock öppen med sitt motstånd mot de radikala republikanerna. Han sade till sin fru Ellen: "Jag tänker inte kämpa för abolitionisterna." Detta gav honom ett uppenbart handikapp, eftersom många politiker i ledande position ansåg att han försökte införa oppositionspartiets politik.Det största problemet med McClellans krigsstrategi var att han var övertygad om att de konfedererade styrkorna stod redo att anfalla honom med överväldigande numerär. Den 8 augusti trodde han att de konfedererade hade över 100 000 man som stod mot hans trupper (trots att inte hade använt fler än 35 000 vid Bull Run några veckor tidigare), och han utfärdade höjd beredskap i huvudstaden. Den 19 augusti bedömde han att det stod 150 000 fiender framför hans front. McClellans följande operationer skulle komma att påverkas i hög grad av de uppförstorade bedömningarna om fiendens styrka som han fick av sin underrättelsechef, detektiven Allan Pinkerton. Uppskattningarna i augusti 1861 var dock helt och hållet McClellans egna. Resultatet blev en väldig försiktighet som tog initiativet från McClellans armé och orsakade hård kritik från regeringen. Historikern och levnadstecknaren Stephen W. Sears har kallat McClellans handlande "i grunden sunt" om han hade varit så numerärt underlägsen som han trodde, men McClellan hade faktiskt sällan mindre än ett numerärt överläge på två mot en under 1861 och 1862. Exempelvis hade Konfederationens styrkor den hösten en numerär på mellan 35 000 och 60 000, medan Potomac-armén hade 122 000 man i september och 170 000 tidigt i december, vid årets slut 192 000.Oenigheten med Scott skulle komma att bli mycket personlig. Scott (tillsammans med många på krigsdepartementet) var ursinniga över att McClellan vägrade avslöja några detaljer om sina strategiska planer, eller ens enkla detaljer som truppstyrkors numerär eller utplaceringar. (För egen del hävdade McClellan att han inte litade på att någon i den högre ledningen skulle hålla hans planer hemliga för pressen, och därmed för fienden.) Medan de var oeniga om försvarsstyrkorna längs Potomacfloden, skrev McClellan till sin fru den 10 augusti, på ett sätt som var karakteristiskt för en del av hans mer privata korrespondens: "General Scott är det stora hindret - han kan inte inse faran & är antingen en förrädare eller inkompetent. Jag måste kämpa mig förbi honom." Scott blev så besviken på sitt förhållande till den unge generalmajoren att han lämnade in sin avskedsansökan till president Lincoln, som initialt vägrade att acceptera den. Det gick rykten i huvudstaden om att McClellan skulle kunna avgå, eller göra en militärkupp, om Scott inte avsattes. Lincolns regering sammanträdde den 18 oktober och gick med på att acceptera Scotts avsked av "hälsoskäl".
Den 1 november 1861 avgick Winfield Scott och McClellan blev högste militäre befälhavare för alla unionsarméer. Presidenten uttryckte sin oro över det arbete som den dubbla rollen av att vara befälhavare över en armé och högste militäre befälhavare innebar, men McClellan svarade: "jag kan göra allt detta".Lincoln och många andra ledare i nordstaterna blev alltmer otåliga på grund av McClellans senfärdighet i att angripa de konfedererade styrkor som fortfarande stod koncentrerade nära Washington. Unionsstyrkornas förlust vid det mindre Slaget vid Ball's Bluff nära Leesburg i Virginia i oktober ökade på missnöjet och skadade indirekt McClellan. I december bildade kongressen en kommitté för förandet av kriget, vilket genom hela kriget kom att bli ett horn i sidan på många generaler. Kommittén anklagade dem för inkompetens och, i några fall, förräderi. McClellan kallades som första vittne den 23 december, men han fick tyfoidfeber och kunde inte komma. Hans närmaste underordnade officer vittnade i stället. Deras uttryckliga erkännanden att de saknade kännedom om strategier för att avancera mot de konfedererade gav upphov till många krav på McClellans avsked.McClellan skadade sitt rykte ännu mer genom att inte lyda sin överbefälhavare. Han refererade privat till Lincoln, som han hade känt innan kriget när Lincoln var jurist för Illinois Central, som "inget mer än en välmenande babian", en "gorilla" och "ständigt ovärdig...sin höga position". Den 13 november förolämpade han presidenten, som besökte McClellans hem, genom att låta honom vänta i 30 minuter, bara för att sedan få besked om att generalen hade gått till sängs och inte kunde ta emot honom.Den 12 januari 1862 kallades McClellan till Vita huset, där regeringen krävde att få kännedom om hans planer. För första gången avslöjade han sina planer att transportera Potomac-armén med fartyg till Urbanna, Virginia, längs Rappahannockfloden, för att kringgå de konfedererade styrkorna nära Washington och fortsätta 80 km till lands för att inta Richmond. Han vägrade att lämna några specifika detaljer om den föreslagna operationen, till och med till sin vän, den nyligen tillsatte krigsministern Edwin M. Stanton.
Den 27 januari utfärdade Lincoln en order som krävde att alla hans arméer skulle inleda offensiver den 22 februari, Washingtons födelsedag. Den 31 januari utfärdade han en kompletterande order om att Potomac-armén skulle förflytta sig till lands för att angripa de konfedererade vid Manassas Junction och Centreville. McClellan svarade omedelbart med ett 22 sidor långt brev, där han med många detaljer argumenterade emot presidentens order och förespråkade sin egen Urbannaplan i stället. Detta var den första skriftliga presentationen av planens detaljer för presidenten. Även om Lincoln ansåg att hans egen plan var överlägsen, var han lättad över att McClellan äntligen gick med på att börja förflytta sig, och gick motvilligt med på McClellans plan. Den 8 mars, då han tvekade över McClellans beslutsamhet, blandade sig Lincoln åter i arméns befälhavares beslutsrätt. Han kallade till ett krigsråd i Vita huset där McClellans underlydande blev tillfrågade om sin tilltro till Urbannaplanen. De uttryckte tilltro i varierande grad. Efter mötet utfärdade Lincoln en ny order, där han namngav enskilda officerare som kårbefälhavare, vilka skulle rapportera till McClellan (som tidigare hade varit tveksam till att göra på detta sätt för att utröna sina befälhavares effektivitet i strid, trots att detta skulle ha givit honom direkt översyn i de tolv divisionerna i fält).Ytterligare två kriser skulle drabba McClellan innan han kunde sätta sina planer i verket. De konfedererade styrkorna under general Joseph E. Johnston drog sig tillbaka från sina positioner vid Washington och intog nya positioner söder om Rappahannockfloden, vilket omöjliggjorde Urbannaplanen. McClellan gjorde om sin plan så att hans trupper skulle avsegla från Fort Monroe, Virginia, och avancera längs Virginiahalvön till Richmond, en operation som skulle bli känd som halvökampanjen. McClellan fick dock utstå extrem kritik från pressen och kongressen när det kom fram att Johnstons styrkor inte bara hade retirerat obemärkt, utan att de i månader hade lurat unionsarmén genom att använda svartmålade stockar för att efterlikna kanoner, så kallade kväkarkanoner (Quaker Guns). Kongressens kommitté för krigföringen besökte de övergivna konfedererade linjerna och radikala republikaner lade förslag i kongressen om att avskeda McClellan, men detta förslag blev genom parlamentariska manövrer nedröstat med en liten majoritet. Den andra krisen var när konfederationens bepansrade fartyg CSS Virginia visade sig i strid, vilket ledde till panik i Washington och gjorde att örlogsflottans stödoperationer på Jamesfloden blev problematiska.
Den 11 mars 1862 avskedade Lincoln McClellan som högste militäre befälhavare. Han fick bara behålla befälet över Potomac-armén, formellt för att McClellan skulle bli fri att ägna all sin uppmärksamhet åt framryckningen mot Richmond. Lincolns order gjorde inte klart om McClellan skulle kunna återinsättas om operationen blev framgångsrik. Han blev inte ersatt av någon annan officer. Lincoln, Stanton och en grupp officerare som kallades "krigsstyrelsen" bestämde över strategin den våren. Även om McClellan fick uppmuntrande kommentarer från Lincoln, skulle han med tiden se förändringen i befälsordningen annorlunda. Han beskrev den som en del av ett intrigerande "för att säkerställa att den förestående operationen skulle misslyckas."
McClellans armé började överföras från Alexandria i Virginia den 17 mars. Det skedde på en armada som var större än alla tidigare amerikanska expeditioner, med transport av 121 500 man, 44 artilleribatterier, 1 150 vagnar, över 15 000 hästar och tonvis med materiel. En engelsk observatör anmärkte att det var "en jättes kliv" Arméns framryckning från Fort Monroe upp längs Virginiahalvön gick långsamt. McClellans plan att snabbt inta Yorktown misslyckades, när det kom fram att de konfedererade styrkorna hade befäst en sträcka tvärs över halvön, vilket fick honom att besluta att belägra staden, något som krävde mycket förberedelser.
McClellan fortsatte att tro på underrättelseinformation som sade att de konfedererade styrkorna hade två till tre gånger fler man än vad de verkligen hade. Tidigt under operationen försvarade den konfedererade generalen John B. "Prince John" Magruder med en mycket mindre styrka halvön mot McClellans offensiv. Han skapade en illusion av att ha många trupper bakom linjerna och ännu fler som var på väg. Han åstadkom detta genom att låta små grupper av soldater marschera flera gånger förbi samma platser, där de kunde observeras på långt håll eller var precis utom synhåll, tillsammans med mycket ljud och fanfarer. Under denna tid kunde general Johnston sända förstärkningar till Magruder, men även då hade Magruder mycket färre soldater än vad McClellan trodde.
Efter en månads förberedelser, precis innan han skulle gå till anfall mot de konfedererade försvarsverken vid Yorktown, fick McClellan veta att Johnston hade dragit sig tillbaka upp längs halvön mot Williamsburg. McClellan blev då tvungen att följa efter, utan att ha hjälp av det tunga artilleri som hade ställts upp framför Yorktown. Slaget vid Williamsburg den 5 maj betraktas som en seger för unionen - McClellans första - men den konfedererade armén var inte tillintetgjord och huvuddelen av dess styrkor kunde förflyttas förbi Williamsburg till Richmonds yttre försvarsverk medan slaget pågick och under de påföljande dagarna.McClellan hade också hoppats på en samtida framryckning från flottan mot Richmond via Jamesfloden. Denna framryckning kom inte till stånd, på grund av unionsflottans nederlag den 15 maj i slaget vid Drewry's Bluff, omkring 11 km nedströms den konfedererade huvudstaden. Genom att placera artilleri på en strategisk höjd högt över en krök i floden, och genom att sänka båtar för att skapa en serie hinder i själva floden, hade de konfedererade effektivt blockerat denna möjliga framryckningsväg mot Richmond.McClellans armé framskred under de följande tre veckorna försiktigt mot Richmond och nådde fram till ett avstånd av omkring 6 km från staden. McClellan satte upp en bas vid Pamunkeyfloden (en farbar biflod till Yorkfloden) vid White House Landing, där järnvägen Richmond and York River Railroad mot Richmond korsade floden, tog kontroll över järnvägen, och transporterade ånglok och vagnar dit via pråmar.Den 31 maj, medan McClellan planerade en offensiv, blev hans armé överraskad av ett konfedererat angrepp. Johnston insåg att unionsarmén efter kraftiga regn var delad i två halvor av Chickahominyfloden och hoppades att kunna besegra delarna var och en för sig vid Seven Pines och Fair Oaks. McClellan kunde inte själv föra befäl, på grund av att hans malaria gjorde sig påmind igen, men hans underordnade lyckades slå tillbaka angreppen. McClellan fick ändå kritik från Washington för att inte gå till motangrepp, vilket några ansåg att han skulle ha kunnat göra att de hade intagit Richmond. Johnston skadades i slaget och general Robert E. Lee tog över befälet över Norra Virginias armé. McClellan ägnade de följande tre veckorna åt att omdisponera sina styrkor och vänta på utlovade förstärkningar. Han förlorade då värdefull tid medan Lee fortsatte att förstärka försvaret av Richmond.I slutet av juni inledde Lee en serie angrepp som blev kända som sjudagarsslagen. Vid det första riktiga slaget, vid Mechanicsville, led de konfedererade av dåligt samarbete mellan Lee och hans underlydande, vilket ledde till stora förluster mot små taktiska framgångar. Slaget hade dock stor påverkan på McClellan. När generalmajor Stonewall Jacksons trupper överraskande dök upp i slaget (när de senast hade rapporterats vara flera kilometer bort i Shenandoah Valley) övertygades McClellan om att han var ännu mer numerärt underlägsen än vad han redan hade förmodat. (Han rapporterade till Washington att han stod mot 200 000 konfedererade soldater, men det fanns egentligen bara 85 000.)
Medan Lee fortsatte sin offensiv under Gaines' Mill i öster, spelade McClellan en passiv roll. Han tog inga initiativ utan väntade på hur händelserna skulle utvecklas. Han höll två tredjedelar av sin armé utanför striden, lurad än en gång av Magruders taktik att lura honom var det fanns konfedererade styrkor. Samma natt bestämde han sig för att dra tillbaka sin armé till en säkrare plats, långt nedanför Richmond, vid en del av Jamesfloden som kontrollerades av unionsflottan. När han gjorde så, kan han oförhappandes ha räddat sin armé. Lee hade förutsatt att unionsarmén skulle dra sig tillbaka österut mot sin existerande bas där, och McClellans förflyttning söderut fördröjde Lees svar med åtminstone 24 timmar. McClellan erkände dock samtidigt att han inte längre hade möjlighet att inta Richmond, vilket hade varit syftet med operationen. Det tunga artilleriet som behövdes till belägringen skulle vara nästan omöjligt att förflytta utan de järnvägsförbindelser som fanns från hans första bas vid Yorkfloden. I ett telegram till krigsministern Edwin Stanton, där han rapporterade om händelserna, skyllde McClellan sin reträtt på Lincolns regering. "Om jag skall kunna rädda denna armé nu, säger jag rent ut att jag inte står i tacksamhetsskuld till dig eller någon annan person i Washington. Ni har gjort ert bästa för att offra denna armé." Som tur var för McClellans omedelbara framtid, såg Lincoln aldrig detta nedsättande uttalande (i vart fall inte då), eftersom det var censurerat av krigsdepartementets telegrafist.
McClellan hade också tur i att även om operationen misslyckandes kvarstod hans armé ändå till stora delar intakt, för han var för det mesta frånvarande från striderna och försummade att utse en andreman som kunde kontrollera reträtten. Militärhistorikern Stephen W. Sears skrev: "När han övergav sin armé vid Glendale och Malvern Hill under sjudagarsslagen, försummade han sina plikter. Om Potomac-armén hade slagits i grunden vid någon av dessa platser (vid Glendale hade detta varit en reell risk), hade detta troligen vänts mot honom enligt krigslagarna." Vid Glendale var McClellan 8 km därifrån, bortom Malvern Hill, utan telegrafsamband och för långt bort för att föra befäl över armén. Vid Malvern Hill var han på en kanonbåt som vid ett tillfälle var 16 km bort längs Jamesfloden. Under båda slagen fördes det faktiska befälet av hans vän, brigadgeneralen Fitz John Porter. När allmänheten hörde talas om att han hade varit på kanonbåten, var det ännu en stor pinsamhet, jämförbar med kväkarkanonerna vid Manassas. Skämtteckningar under presidentvalet 1864 skulle komma att driva med McClellan för att han föredrog säkerheten på ett fartyg medan ett slag fördes på avstånd.)
McClellan återanslöt till sin armé vid Harrison's Landing vid Jamesfloden. Diskussioner fördes om huruvida armén skulle evakueras eller försöka återuppta offensiven mot Richmond. McClellan fortsatte att distansera sig från Abraham Lincoln genom att fortsätta be om förstärkningar och skriva ett långt brev där han föreslog en strategisk och politisk linje för kriget och fortsatte motsätta sig frigivandet eller omhändertagandet av slavar som taktik. Han avslutade brevet med att föreslå att han skulle återinsättas som högsta militära befälhavare, men Lincoln svarade med att utnämna generalmajor Henry W. Halleck tíll den positionen utan att rådfråga, eller ens informera, McClellan. Lincoln och Stanton erbjöd också befälet över Potomacarmén till generalmajor Ambrose Burnside, som tackade nej.I Washington ledde en omorganisation av de militära enheterna till att Virginiaarmén skapades och ställdes under befäl av generalmajor John Pope, som fick order att rycka fram mot Richmond från nordost. McClellan motsatte sig uppmaningar att förstärka Popes armé och fördröjde återresan för Potomacarmén från halvön tillräckligt länge för att förstärkningarna skulle komma fram när offensiven redan hade satt igång. Han skrev till sin fru innan striden: "Pope kommer att bli tillintetgjord...& besegras [av Lee]. ...En sådan skurk som han är borde medföra förlust för var och en som tar hjälp av honom. Lee hade bedömt McClellans offensiva kvaliteter och tog risken att dra bort stora delar av styrkorna från Virginiahalvön för att angripa Pope, som blev slagen i grunden vid andra slaget vid Bull Run i augusti.
Efter Popes nederlag vid andra slaget vid Bull Run, återkom president Lincoln motvilligt till den man som hade lagat en skadad armé förut. Han insåg att McClellan var en god organisatör och skicklig tränare av soldater, med möjlighet att införliva trupperna från Popes armé med Potomacarmén snabbare än någon annan. Den 2 september 1862 utnämnde Lincoln McClellan till att föra befälet över fortifikationerna kring Washington och de trupper som skulle försvara huvudstaden. Utnämningen var kontroversiell i regeringen, en majoritet av regeringens ledamöter skrev under en deklaration där de menade att "vår uttryckliga mening, vid denna tid, är att det inte är säkert att betro generalmajor McClellan med befälet över någon av USA:s arméer." Presidenten medgav att det inte var en god lösning, men sade till sin sekreterare John Hay: "Vi måste använda de verktyg vi har. Det finns ingen man i armén som kan bemanna dessa fortifikationer och få dessa trupper i stridbart skick hälften så bra som han. Om han inte kan slåss själv, är han exceptionellt bra på att göra andra redo för att slåss."Den rädsla som fanns i nordstaterna över en fortsatt offensiv av Robert E. Lee visade sig besannas när han satte sin Marylandkampanj i verket den 4 september, med förhoppningen att få sympatier för sydstaterna i slavstaten Maryland. McClellan inledde sitt försvar den 5 september. Han marscherade mot Maryland med sex av hans omorganiserade armékårer, omkring 84 000 man, medan han lämnade två kårer för att försvara Washington. McClellan fick ett mycket varmt mottagande i Frederick, Maryland, då han marscherade mot Lees arméLee delade sina styrkor på flera kolumner, vida spridda, medan han förflyttade sig in i Maryland. Han planerade också att försöka inta unionsstyrkornas arsenal vid Harpers Ferry. Detta var en riskabel manöver för en mindre armé, men Lee räknade med sin kunskap om McClellans temperament. Han sade till en av sina generaler: "Han är en kapabel general, men en väldigt försiktig sådan. Hans armé är i ett väldigt demoraliserat och kaotiskt skick och kommer inte att vara beredd på offensiv - eller så kommer han inte att tro att den är det - på tre till fyra veckor. Innan så sker hoppas jag vara vid Susquehanna." Det här var inte en riktigt korrekt bedömning, men McClellans armé rörde sig sakta och kom bara framåt med i genomsnitt 6 km om dagen.McClellan hade emellertid snart mirakulös tur. Unionssoldater råkade av en händelse hitta en kopia av Lees order om att dela upp hans armé och levererade dessa till McClellans högkvarter i Frederick den 13 september. När han insåg värdet i denna information, slog McClellan upp sina armar och utbrast: "Nu vet jag vad jag skall göra!" Han viftade med ordern mot sin gamle vän, brigadgeneralen John Gibbon, och sade: "Här är ett papper som, om jag inte kan slå Lee med det, är jag villig att resa hem." Han telegraferade till president Lincoln: "Jag har hela rebellstyrkan framför mig, men jag har tillförsikt, och ingen tid skall gå förlorad. Jag tror att Lee har begått ett stort misstag, och att han kommer att bli hårt slagen för det. Jag har rebellernas alla planer, och kommer att fånga dem i deras egen fälla om mina män klarar av det...Kommer att sända dig troféer."
Trots sina utspel i högkvarteret fortsatte McClellan sin försiktiga strategi. Sedan han hade telegraferat till presidenten mitt på dagen den 13 september beordrade han inte sina styrkor att ge sig av mot South Mountain direkt, utan att avmarsch skulle ske morgonen därpå. De 18 timmarnas fördröjning gav Lee tid att reagera, för han fick underrättelser från en sydstatssympatisör om att McClellan kände till hans planer. Förseningen dömde också unionsgarnisonen vid Harpers Ferry, eftersom undsättningsstyrkan som McClellan skickat dit inte nådde fram innan garnisonen kapitulerade för Stonewall Jackson. Under slaget vid South Mountain lyckades McClellans armé slå sig igenom de försvarade pass som skilde dem från Lee, men gav också Lee tillräckligt med tid för att koncentrera många av sina män vid Sharpsburg, Maryland.
Slaget vid South Mountain gav McClellan möjligheten till ett av de storslagna tillfällena i sin karriär.Unionsarmén nådde fram till Antietam Creek, öster om Sharpsburg, på kvällen den 15 september. Ett anfall planerat till den 16 september sköts upp på grund av dimma tidigt på morgonen, vilket lät Lee förbereda sitt försvar med en armé mindre än hälften så stor som McClellans.
Slaget vid Antietam den 17 september 1862 blev den enskilt blodigaste dagen i amerikansk militär historia. De numerärt underlägsna konfedererade styrkorna slogs desperat och väl. Trots betydande numerärt överläge lyckades inte McClellan koncentrera sina styrkor på ett effektivt sätt, vilket betydde att Lee kunde förflytta sina försvarsstyrkor för att stå emot vart och ett av unionsstyrkornas angrepp, vilka sattes igång separat och vid olika tid mot de konfedererade styrkornas vänstra flank, center och till sist högra flank. McClellan var dessutom ovillig att använda sina stora reservstyrkor för att dra ytterligare fördelar av lokala framgångar. Historikern James M. McPherson har påpekat att de två kårer som McClellan höll i reserv var större än Lees hela styrka. Orsaken till McClellans tvekan var att han, precis som vid tidigare slag, var övertygad om att han hade ett numerärt underläge.
Taktiskt gav slaget inget avgörande, även om Lee tekniskt sett var slagen, eftersom han drog sig tillbaka först och retirerade till Virginia. McClellan telegraferade till Washington: "Vår seger var komplett. Fienden drevs tillbaka till Virginia." Det uppstod dock en tydlig besvikelse över att McClellan inte hade krossat Lee, som slogs med en mindre armé med ryggen mot Potomacfloden. Även om McClellans underlydande hade del i ansvaret för förseningarna (såsom Ambrose Burnsides olycksaliga händelser vid Burnside Bridge) och misstagen (Edwin V. Sumners anfall utan rekognoscering), var detta lokala problem som armén som helhet hade kunnat klara av. Precis som vid de avgörande slagen vid sjundedagsslagen, var McClellans högkvarter för långt bort för att låta hans personal ta kontroll över striden. Han använde inte sitt kavalleri för rekognoscering. Han delade inte med sig av sin stridsplan till befälhavarna för de olika kårerna, vilket hindrade dem från att ta initiativ utanför sina sektorer. Han var också alltför villig att ta hänsyn till råd om att vara försiktig och spara sina reserver, såsom när ett stort genombrott i de konfedererades centrala linjer kunde ha utnyttjats, men Fitz John Porter sägs ha sagt till McClellan: "Kom ihåg, general, att jag för befäl över den sista reserven i den sista armén i republiken."Trots att slaget taktiskt slutade oavgjort, anses Antietam som en vändpunkt i kriget och en seger för unionen, eftersom den avbröt Lees strategiska operation (hans första invasion av nordstaterna) och det tillät president Lincoln att besluta om sin Emancipation Proclamation den 22 september, som trädde i kraft den 1 januari 1863. Även om Lincoln hade tänkt fatta beslutet tidigare, hade hans regering givit honom rådet att vänta till en unionsseger, för att undvika uppfattningen att det var ett beslut fattat i desperation. Unionssegern och Lincolns proklamation spelade stor roll för att avhålla regeringarna i Frankrike och Storbritannien från att erkänna Konfederationen; det fanns annars de som misstänkte att dessa länder planerade ett sådant erkännande efter ytterligare en unionsförlust. McClellan hade ingen kännedom innan slaget om att planen för emancipationsproklamationen vilade på hans framgångar på slagfältet.
Då McClellan inte förföljde Lee efter Antietam, beordrade Lincoln att han skulle fråntas befälet den 5 november. Generalmajor Ambrose Burnside tog befälet över Potomacarmén den 7 november. McClellan skrev till sin fru: "De vars bedömningar jag litar på, berättar för mig att jag genomförde slaget på ett utmärkt sätt och att det var ett mästerverk i krigskonsten. ...Jag känner att jag har gjort allt som kan begäras av mig genom att två gånger rädda landet. ...Jag känner en viss stolthet i att jag, med en slagen & demoraliserad armé, slog Lee på ett sådant definitivt sätt. ...Nå ja, endera dagen kommer historien göra mig rättvisa."
Krigsminister Stanton beordrade McClellan att infinna sig i Trenton, New Jersey, för att invänta vidare order, men inga kom. Medan kriget fortgick förekom det flera önskemål om att återinsätta McClellan i en framstående position, efter unionens förluster i Fredericksburg och Chancellorsville, när Robert E. Lee avancerade norrut i början av Gettysburgkampanjen, och när Jubal Early hotade Washington 1864. När Ulysses S. Grant blev högste militäre befälhavare, diskuterade han möjligheten att ge McClellan en ny, ospecificerad position. Alla dessa möjligheter var dock omöjliga, på grund av motståndet hos regeringen och vetskapen om att McClellan innebar ett möjligt politiskt hot. McClellan arbetade i flera månader på en lång rapport som beskrev hans två huvudsakliga kampanjer och hans framgångar vid organiserandet av armén, där han besvarade sina kritiker och rättfärdigade sina handlingar genom att beskylla regeringen för att ha sålt ut honom och nekat honom nödvändiga förstärkningar. Krigsdepartementet var tveksamt till att publicera rapporten därför att, strax efter att han hade gjort den klar i oktober 1863, McClellan gick ut öppet och sade att han hade givit sig in i politiken som demokrat.
McClellan nominerades av 1864 års Demokratiska nationella konvent för att kandidera mot Abraham Lincoln i presidentvalet 1864. Han följde Winfield Scotts exempel och kandiderade som armégeneral som fortfarande var i aktiv tjänst; han sade inte upp sig från sin tjänst i det militära förrän på valdagen, den 8 november 1864. Han stödde en fortsättning av kriget och ett återupprättande av unionen. Partiets valplattform, som var skriven av krigsmotståndaren Clement Vallandigham från Ohio, gick dock emot denna position. Plattformen agiterade för ett omedelbart slut på fientligheterna och en framförhandlad överenskommelse med Konfederationen. McClellan var tvungen att förkasta plattformen, vilket gjorde hans kampanj inkonsekvent och svår. Han fick inte heller hjälp av partiets val av vicepresidentkandidat, George H. Pendleton, en fredsförespråkande kandidat från Ohio.Den djupa splittringen inom partiet, enigheten inom Republikanerna (som gick till val under namnet 
"Nationella enighetspartiet"), och de militära framgångarna för unionens styrkor hösten 1864 dömde McClellans kandidatur. Lincoln vann valet enkelt, med 212 elektorsröster mot 21 och 403 000 röster totalt, eller 55 procent. Medan McClellan hade varit mycket populär hos sina soldater när han var befälhavare, röstade de för Lincoln med marginaler på 3-1 eller mer. Lincolns andel av rösterna från Potomacarmén var 70 procent.
Efter kriget reste McClellan och hans familj på en lång resa till Europa (från 1865 till 1868). Under denna tid engagerade han sig inte i politik. När han kom tillbaka, uttalade Demokratiska partiet ett visst intresse av att nominera honom till president igen, men när det blev klart att Ulysses S. Grant skulle bli Republikanernas kandidat försvann detta intresse. McClellan arbetade på ingenjörsprojekt i New York City och erbjöds tjänsten som chef för det nyligen instiftade University of California.McClellan utnämndes till chefsingenjör för New York City Department of Docks 1870. Denna position krävde uppenbarligen inte hans fulla tid, för från 1872 tjänstgjorde han också som verkställande direktör för Atlantic and Great Western Railroad. Han återvände till Europa med sin familj från 1873 till 1875.I mars 1877 nominerades McClellan av New Yorks guvernör Lucius Robinson till att bli den förste chefen för New York State Department of Public Works, men han godkändes inte av New Yorks senat, då han ansågs vara "inkompetent för denna position".
År 1877 nominerades McClellan av Demokraterna till att bli guvernör i New Jersey. Detta överraskade honom, eftersom han inte hade uttryckt något intresse av en sådan position. Han valdes och tjänstgjorde en treårig mandatperiod från 1878 till 1881. Hans mandatperiod utmärkte sig för försiktigt, konservativt verkställande arbete och minimal politisk oenighet.
Den avslutande delen av hans politiska karriär var ett starkt stöd för valet av Grover Cleveland i presidentvalet 1884. Han hoppades bli utsedd till krigsminister i Clevelands regering, en position som han skulle ha varit välmeriterad för, men politiska rivaler från New Jersey lyckades blockera nomineringen av honom.
McClellans sista år ägnade han åt att resa och skriva. Han rättfärdigade sin militära karriär i McClellan’s Own Story, utgiven postumt 1887. Han avled oväntat vid 58 års ålder i Orange, New Jersey, sedan han hade haft smärtor i bröstet i några veckor. Hans sista ord, klockan 3 på morgonen den 29 oktober 1885, var: "Jag känner mig lättad nu. Tack." Han är begravd på Riverview Cemetery i Trenton, New Jersey.McClellans son, George B. McClellan Jr. (1865-1940), föddes i Dresden i Tyskland under familjens första resa i Europa. Han kallades för Max inom familjen och var också politiker. Han var ledamot av USA:s representanthus för delstaten New York och som borgmästare i New York City från 1904 till 1909. McClellans dotter, Mary ("May") (1861-1945), gifte sig med en fransk diplomat och tillbringade stora delar av sitt liv utomlands. Hans fru Ellen avled i Nice i Frankrike, när hon besökte May i "Villa Antietam". Varken Max eller May gav paret McClellan några barnbarn.
The New York Post kommenterade i McClellans dödsruna: "Troligen har ingen soldat som slogs så litet någonsin blivit så omdiskuterad, och vi kan lägga till, med sådan skärpa, för sina kvaliteter som befälhavare." Denna skarpa diskussion har fortsatt i över ett sekel. McClellan rankas oftast bland de sämsta generalerna i amerikanska inbördeskriget. Debatten om McClellans förmåga och talang fortsätter dock att vara ett ämne för många kontroverser bland historiker inriktade på inbördeskriget och militärhistoria. Han har berömts av alla för sin organisatoriska förmåga och sina mycket goda relationer till soldaterna. Hans soldater gav honom smeknamnet "Little Mac"; andra kallade honom den "unge Napoleon". Det har föreslagits att hans ovilja att gå i strid till en del berodde på en innerlig önskan att undvika att förlora sina mannar. Ironiskt nog ledde detta till att han misslyckades med att ta initiativet gentemot fienden och sålunda missade tillfällen till avgörande segrar, som kunde ha avslutat kriget tidigt och således kunde ha besparat tusentals soldaters liv som dog i senare bataljer. Generaler som var mer framgångsrika i kriget, som Lee och Grant, hade en tendens att vara mer aggressiva och mer villiga att ta risken för ett stort slag även när inte alla förberedelser var perfekt utförda.
McClellan ansåg själv att det rätta sättet att leda militära operationer var att inte göra förflyttningar förrän förberedelserna är så kompletta som omständigheterna tillåter och att aldrig utkämpa ett slag utan något definitivt skäl som är värt den sannolika förlusten.McClellans försiktighet när det kom till att pressa fienden var troligen inte en fråga om personligt mod, vilket han visade tydligt nog i fientlig eld i Mexikanska kriget. Stephen Sears skrev att hans förmåga att leda försvann under press: "Vid Glendale och Malvern Hill [...] flydde han fältet för att slippa ta ansvar. Vid Antietam, där det inte fanns något ställe att fly till, blev han paralyserad av obeslutsamhet. Sett i ett längre perspektiv kunde general McClellan vara både bekväm med och framgångsrik som verkställande befälhavare och också, om än inte fullt så framgångsrik, som strateg. Som befälhavare på slagfältet var han dock i fel position."Ett av skälen till att McClellans rykte har solkats är hans egna memoarer. Historikern Allan Nevins skrev: "Historiestudenter måste alltid vara tacksamma för att McClellan så rättframt visade sina egna svagheter i sin postuma bok." Doris Kearns Goodwin hävdar att en genomgång av hans personliga korrespondens under kriget avslöjar en tendens till självförhärligande. Hans ursprungliga manus var klart 1881, men det enda exemplaret brann upp. Han började skriva ett nytt manus som kom att ges ut postumt 1887, som McClellan's Own Story. Han avled dock innan den var halvfärdig och William C. Prime, som hade uppdraget att göra det klart och var redaktör på Journal of Commerce i New York som var anhängare av McClellan, tog med utdrag ur omkring 250 brev som McClellan skrev till sin fru under kriget, där han hade som vana att avslöja sina innersta känslor och åsikter.Medan McClellans rykte har blivit sämre över tid, särskilt de senaste 75 åren, är det en liten skara inbördeskrigshistoriker som anser att han har blivit orättfärdigt bedömd på åtminstone fyra punkter. För det första säger McClellans anhängare att eftersom McClellan var en konservativ demokrat med stor personlig karisma, fanns det radikala republikaner som var rädda för hans politiska potential och därför medveten underminerade hans operationer i fält. För det andra, genom att de radikala republikanerna var vinnarna i inbördeskriget, kunde de skriva dess historia och sätta deras värste politiske fiende vid den tiden, McClellan, i värsta möjliga dager. För det tredje är historiker angelägna om att stödja Lincoln, när denne som USA:s största politiska helgon arbetade på att slå ut en annan politiker genom att skylla tidiga militära motgångar på McClellan snarare än Lincoln och krigsministern Edwin M. Stanton. För det fjärde att Lincoln och Stanton medvetet undergrävde McClellan på grund av hans mer medgörliga inställning till sydstaterna, vilket hade kunnat leda till ett mindre destruktivt slut på kriget om Richmond hade fallit som resultat av halvökampanjen. Förespråkare för denna historiesyn hävdar att McClellan kritiseras mer för sin helt klart stötande personlighet än för sina faktiska förmågor på fältet.Flera geografiska platser har fått namn efter George B. McClellan. Bland dessa finns Fort McClellan i Alabama, McClellan Butte i Mount Baker-Snoqualmie National Forest, där han reste medan han genomförde undersökningen för Pacific Railroad 1853, McClellan Street i North Bend, Washington, McClellan Street i södra Philadelphia, McClellan Road i Cupertino, Kalifornien, McClellan Elementary School i Chicago, och en ryttarstaty i brons i Washington, D.C. En annan ryttarstaty av honom finns framför Philadelphia City Hall.
Abraham Lincoln/Andrew Johnson (National Union Party) - 2 218 388 (55,0 procent) och 212 elektorer
George B. McClellan/George H. Pendleton (Demokraterna) - 1 812 807 (45,0 procent) och 21 elektorer (vann tre stater)New Jerseys guvernörsval 1877:
The Mexican War Diary of George B. McClellan (William Starr Myers, redaktör), utgiven postumt, 1917.
Bayonet Exercise, or School of the Infantry Soldier, in the Use of the Musket in Hand-To-Hand Conflicts (översatt från franska, Gomard), 1852. Återutgiven som Manual of Bayonet Exercise: Prepared for the Use of the Army of United States, 1862.
The Report of Captain George B. McClellan, One of the Officers Sent to the Seat of War in Europe, in 1855 and 1856, 1857. Återutgiven som The Armies of Europe, 1861.
European Cavalry, Including Details of the Organization of the Cavalry Service Among the Principal Nations of Europe, 1861.
Regulations and Instructions for the Field Service of the United States Cavalry in Time of War, 1861. Återutgiven som Regulations for the Field Service of Cavalry in Time of War, 1862.
Den här artikeln är helt eller delvis baserad på material från engelskspråkiga Wikipedia
Bailey, Ronald H., and the Editors of Time-Life Books, Forward to Richmond: McClellan's Peninsular Campaign, Time-Life Books, 1983, ISBN 0-8094-4720-7.
Bailey, Ronald H., and the Editors of Time-Life Books, The Bloodiest Day: The Battle of Antietam, Time-Life Books, 1984, ISBN 0-8094-4740-1.
Beagle, Jonathan M., "George Brinton McClellan", Encyclopedia of the American Civil War: A Political, Social, and Military History, Heidler, David S., and Heidler, Jeanne T., eds., W. W. Norton & Company, 2000, ISBN 0-393-04758-X.
Beatie, Russel H., Army of the Potomac: Birth of Command, November 1860 –  September 1861, Da Capo Press, 2002, ISBN 0-306-81141-3.
Eckenrode, H. J., and Col. Bryan Conrad, George B. McClellan: The Man Who Saved the Union, University of North Carolina Press, 1941, ISBN 978-0-548-14788-7.
Eicher, John H., and Eicher, David J., Civil War High Commands, Stanford University Press, 2001, ISBN 0-8047-3641-3.
Goodwin, Doris Kearns, Team of Rivals, Simon & Schuster, 2005, ISBN 978-0-684-82490-1.
McPherson, James M., Battle Cry of Freedom: The Civil War Era (Oxford History of the United States), Oxford University Press, 1988, ISBN 0-19-503863-0.
McPherson, James M., Crossroads of Freedom: Antietam, The Battle That Changed the Course of the Civil War, Oxford University Press, 2002, ISBN 0-19-513521-0.
Nevins, Allan, The War for the Union, Vol. I: The Improvised War 1861 –  1862, Charles Scribner's Sons, 1959, ISBN 0-684-10426-1.
Rafuse, Ethan S., McClellan's War: The Failure of Moderation in the Struggle for the Union, Indiana University Press, 2005, ISBN 0-253-34532-4.
Rowland, Thomas J., "George Brinton McClellan", Leaders of the American Civil War: A Biographical and Historiographical Dictionary, Ritter, Charles F., and Wakelyn, Jon L., eds., Greenwood Press, 1998, ISBN 0-313-29560-3.
Rowland, Thomas J., George B. McClellan and Civil War History: In the Shadow of Grant and Sherman, Kent State University Press, 1998, ISBN 978-0-87338-989-1.
Sandburg, Carl, Storm Over the Land: A Profile of the Civil War, Harcourt Brace and Company, 1942, ISBN 978-0-8317-1433-8.
Sears, Stephen W., Controversies and Commanders: Dispatches from the Army of the Potomac, Houghton Mifflin Company, 1999, ISBN 0-395-86760-6.
Sears, Stephen W., George B. McClellan: The Young Napoleon, Da Capo Press, 1988, ISBN 0-306-80913-3.
Sears, Stephen W., Landscape Turned Red: The Battle of Antietam, Houghton Mifflin, 1983, ISBN 0-89919-172-X.
Sears, Stephen W., To the Gates of Richmond: The Peninsula Campaign, Ticknor and Fields, 1992, ISBN 0-89919-790-6.
Beatie, Russel H., Army of the Potomac: McClellan Takes Command, September 1861-February 1862, Da Capo Press, 2004, ISBN 0-306-81252-5.
Beatie, Russel H., Army of the Potomac: McClellan's First Campaign, March-May 1862, Savas Beatie, 2007, ISBN 978-1932714-25-8.
Burton, Brian K., Extraordinary Circumstances: The Seven Days Battles, Indiana University Press, 2001, ISBN 0-253-33963-4.
Cutrer, Thomas W., The Mexican War Diary and Correspondence of George B. McClellan, Louisiana State University Press, 2009, ISBN 978-0-8071-3451-1.
Ridgway, James M., Jr., Little Mac: Demise of an American Hero, Xlibris, 2000, ISBN 0-7388-0579-3.
Harper's Weekly political cartoon, October 27, 1877, "All Quiet on the Hudson", McClellan caricature in the campaign for governor of New Jersey
Marcy, Randolph B, assisted by McClellan, George B., Exploration of the Red River of Louisiana, in the year 1852 hosted by the Portal to Texas History

God of War är ett actionäventyrsspel utvecklat av Santa Monica Studio och utgivet av Sony Computer Entertainment (SCE) år 2005 till spelkonsolen Playstation 2 (PS2). Det är den första delen i serien med samma namn och det tredje kronologiska spelet. Det är löst baserat på den grekiska mytologin och utspelar sig i det antika Grekland med hämnd som ett centralt motiv. Spelaren kontrollerar huvudpersonen Kratos, en spartansk krigare som tjänar de olympiska gudarna. Gudinnan Athena ger uppdraget till Kratos att döda krigsguden Ares, som lurade Kratos till att döda sin familj. Medan Ares belägrar Aten på grund av sitt hat mot Athena ger sig Kratos ut för att hitta ett objekt som kan stoppa guden: den legendariska Pandora's Box (Pandoras ask).
God of Wars spelupplägg fokuserar på kombinationsbaserade strider, som uppnås genom spelarens främsta vapen – Blades of Chaos – och ett sekundärt vapen som förvärvas senare i spelet. Det innehåller så kallade "Quick Time Events" (QTE) som kräver att spelaren slutför olika spelkontrollhandlingar i en tidsinställd sekvens för att besegra starkare fiender och bossar. Som alternativa stridsalternativ kan spelaren använda upp till fyra magiska attacker och en effekthöjande förmåga. Spelet innehåller även pussel- och plattformselement.
God of War sålde fler än 4,6 miljoner exemplar världen över, vilket gör spelet till det elfte bästsäljande Playstation 2-spelet genom tiderna. Det betraktas som ett av spelkonsolens bästa actionäventyrsspel, och vann flera "Årets spel"-utmärkelser. Under 2009 benämndes God of War som det sjunde bästa Playstation 2-spelet genom tiderna av underhållningswebbplatsen IGN. Spelet var mycket uppskattat för dess grafik, ljud, presentation och berättelse, utöver dess spelupplägg. Spelets framgång ledde till utvecklingen av ytterligare sex spel i serien och en expansion till andra medier. Spelet och dess första uppföljare, God of War II, förbättrades och släpptes i november 2009 som en del av God of War Collection till Playstation 3 (PS3). En romanversion av spelet publicerades i maj 2010 och en filmatisering har varit under utveckling sedan 2005.
God of War är ett enspelarspel i genrerna actionäventyr och hack 'n slash. Det spelas från ett tredjepersonsperspektiv, vilket innebär att spelaren kan se hela spelarfiguren Kratos i en tredimensionell miljö. Spelets kamerasystem kan ej styras av spelaren, utan följer spelarfiguren i olika fasta vinklar och avstånd. Spelaren kan spara spelet i sparpunkter som symboliseras av en ljusglimt från himlen. När Kratos dör teleporteras spelaren tillbaka till en viss punkt i spelet som denne har passerat sedan tidigare, vanligtvis innan en strid.Spelaren kontrollerar Kratos i kombinationsbaserade strider, plattformande och pusselspelelement och strider mot fiender som främst härstammar från den grekiska mytologin, såsom odöda soldater, harpyjor, minotaurer, Medusa och hennes gorgoner, cykloper, vålnader, sirener, satyrer, kentaurer, kerberoser samt bossar som en Hydra och en gigantisk minotaur känd som Pandora's Guardian (Pandoras väktare). Plattformselementen kräver att spelaren klättrar uppför väggar och stegar, hoppar över klyftor, gungar med rep och balanserar mellan balkar för att gå igenom delar av spelet. Spelet innehåller olika pussel, där vissa är relativt enkla, såsom att flytta en låda så att spelaren kan använda den som ett hjälpmedel för att ta sig förbi ett hinder, medan andra är mer komplicerade, såsom att hitta flera föremål i olika delar av spelet för att låsa upp en dörr.I spelvärlden kommer spelaren hitta kistor i gröna, blåa eller röda färger, och varje kista innehåller glober i motsvarande färg. Gröna glober fyller spelarens hälsa, blåa glober fyller spelarens magi vilket möjliggör vidare magibruk, och röda glober ger erfarenhetspoäng för att kunna uppgradera Kratos vapen och magiska förmågor – vilket ger nya och mer kraftfulla attacker – och som fyller mätaren för förmågan Rage of the Gods (Gudarnas raseri); när denna mätare är full kan spelaren utnyttja förmågan. Röda glober samlas också in genom att döda fiender och förstöra vissa livlösa föremål. Spelaren kan även hitta Gorgon Eyes (Gorgonögon) och Phoenix Feathers (Fenixfjädrar) i omärkta kistor. Ögon och fjädrar ökar längden på hälso- respektive magimetrarna; om spelaren hittar arton stycken av respektive objekt, maximeras en mätare och i sin tur spelarens kraft.
Kratos främsta vapen är Blades of Chaos (Kaosklingorna): ett par fastkedjade klingor som är lindade runt figurens handleder och underarmar. Klingorna kan svingas offensivt i olika manövrar. Senare i spelet förvärvar Kratos ett sekundärt vapen vid namn Blade of Artemis (Artemis klinga); ett stort svärd som erbjuder alternativa stridsmetoder. Kratos lär sig också att använda fyra magiska förmågor, (såsom Zeus' Fury (Zeus ilska): som gör att Kratos kan kasta blixtar mot avlägsna mål) som tillåter spelarfiguren att döda både enstaka och flera fiender. Andra magiska förmågor inkluderar Medusa's Gaze (Medusas blick), Poseidon's Rage (Poseidons raseri) och Army of Hades (Hades armé). En relik vid namn Poseidon's Trident (Poseidons treudd) blir också förvärvat, vilket gör att Kratos kan andas under vatten och navigera genom undervattensmiljöer. I början av spelet förvärvar också Kratos en speciell förmåga vid namn Rage of the Gods, som ger honom tillfällig osårbarhet och ökad attackskada.I strider finns en funktion kallad Quick Time Events (QTE), även känt som kontextkänsliga attacker, som startas när spelaren har försvagat en stark fiende. Spelaren utför en sekvens av handlingar med spelkontrollen strax efter att en bild av kontrollens cirkelknapp visas på skärmen. Detta gör det möjligt för en begränsad kontroll av Kratos under en filmisk QTE-sekvens som, om den lyckas, kommer att avsluta striden; om det misslyckas blir den vanliga konsekvensen att spelarfiguren skadas. En liknande funktion är ett kort sexminispel i form av ett samlag med två kvinnor, en funktion som har blivit ett återkommande inslag i hela spelserien.När spelet är slutfört låser spelaren upp Challenge Mode (Utmaningsläget), som innehåller tio utmaningar kallade Challenge of the Gods (Gudarnas utmaning). Dessa kräver att spelarna slutför en rad specifika uppgifter (t.ex. "Döda alla cykloper innan tiden tar slut"). Som belöning kan spelaren låsa upp bonuskostymer till Kratos, bakom kulisser-videor och concept art av figurer och miljöer. Slutförandet av varje svårighetsgrad låser upp ytterligare belöningar.
God of War utspelar sig i en alternativ version av det antika Grekland, befolkad av de olympiska gudarna, titaner och andra varelser i den grekiska mytologin. Med undantag för tillbakablickar utspelar sig händelserna i God of War mellan spelen Chains of Olympus (2008) och Ghost of Sparta (2010). Det finns sex platser att utforska, såsom fiktiva versioner av de verkliga platserna Egeiska havet och den antika staden Aten, och fiktiva platser såsom Desert of Lost Souls (De förlorade själarnas öken), Temple of Pandora (Pandoras tempel), Underworld (Underjorden) och en kort scen på Olympen.Miljöerna på Egeiska havet innehåller flera skeppsbrutna fartyg. Aten är en krigshärjad stad som blir stormad av krigsguden Ares. Utanför staden ligger Desert of Lost Souls, en stor och blåsig öken med forntida ruiner. Huvuddelen av spelet utspelas i Temple of Pandora, som är fastkedjat vid titanen Kronos rygg när denne kryper genom öknen. Det massiva templet är fyllt med fällor och monster, och har tre sektioner tillägnade titanen Atlas och gudarna Poseidon respektive Hades. Underworld är ett flammande rike med spetsade pelare fyllda av själar och brinnande versioner av tidigare fiender som Kratos stridit mot. Aten är platsen för den sista striden före spelets sista scen på Olympen i krigsgudens tronsal.
Huvudpersonen i spelet är Kratos (Terrence C. Carsons röst), en spartansk krigare som tjänar de olympiska gudarna. Övriga figurer i spelet är flera grekiska gudar, såsom Athena (Carole Ruggier), vishetens gudinna och Kratos bundsförvant och mentor; Ares (Steven Blum), krigets gud och spelets huvudantagonist; Poseidon (Fred Tatasciore), havets gud; Afrodite (Carole Ruggier), kärlekens och fruktbarhetens gudinna; Zeus (Paul Eiding), gudarnas konung; Artemis (Claudia Black), jaktens gudinna; och Hades (Nolan North), underjordens gud. Flera av gudarna ger magiska förmågor eller vapen till Kratos. Mindre figurer i spelet är Atens orakel (Susan Blakeslee), en gravgrävare (Paul Eiding), en kroppsbrännare (Christopher Corey Smith) och en båtkapten (Keith Ferguson). Några figurer dyker upp i tillbakablickar, såsom Kratos fru Lysandra (Gwendoline Yeo), hans barn Calliope, barbarernas kung och ett orakel från en by (Susan Blakeslee). Spelets berättarröst framförs av Linda Hunt.
I början av spelet står Kratos på toppen av den högsta klippan i Grekland, och yttrar orden: "Olympens gudar har övergivit mig. Nu finns det inget hopp". Sedan kastar han sig ut från klippan och ner mot havet. Därpå får han en tillbakablick av sitt liv, inom vilken spelet tar sin början.Mer än tio år före denna händelse var han en spartansk kapten och anförare av en armé om tusentals spartaner. Tack vare sin skickliga strategi och stora grymhet vann han många strider runtom i Grekland, fram till den dag då hans armé stod öga mot öga med en stor här av barbarer. Hans armé var nära på att gå under, liksom han själv när barbarernas kung precis skulle ta död på honom. I en desperat handling kallade Kratos på krigsguden Ares och lovade att tjäna honom ifall guden kunde skona hans armé och ge honom kraft nog att förgöra sina fiender. Ares hörde Kratos bön och gav styrka och de magiska klingorna Blades of Chaos till sin nye tjänare. Kratos besegrar barbarerna och halshugger deras kung.Kratos förde krig på Ares uppdrag, tills han kom till en by där invånarna dyrkade gudinnan Athena. Ares hade i hemlighet transporterat Kratos fru och dotter till byns tempel, och i sin blodlust slaktade Kratos alla människor i templet, inklusive sin egen familj. Ares hade lurat Kratos att döda sin familj så att denne inte skulle ha något som höll honom tillbaka utan bli ännu starkare. När Kratos inser detta avsäger han sig sin tjänst hos Ares. Byns orakel uttalar en förbannelse över Kratos, vilken gör att askan från dennes familj fäster sig permanent vid hans hud och ger den en likblek nyans, och ger honom smeknamnet "Ghost of Sparta" (Spartas spöke). Han plågas av mardrömmar till följd av sin fruktansvärda gärning, och lovar att tjäna Olympens övriga gudar i hopp om att detta kan befria honom från hans mardrömmar.
När spelet börjar har Kratos tjänat gudarna under tio år. I en båt på väg mot Aten besegrar Kratos på uppdrag av Poseidon en stor Hydra, men han har börjat tröttna på sin tjänst och sitt lidande. Han kallar på Athena, som säger att om Kratos utför en sista tjänst – mordet på Ares – kommer han att förlåtas för mordet på sin familj. Ares krigar mot staden Aten på grund av sitt hat och svartsjuka gentemot sin syster Athena, som överlåter åt Kratos att förinta Ares eftersom Zeus har förbjudit allt gudomligt ingripande. Athena vägleder Kratos i det krigshärjade Aten. Efter ett underligt möte med en mystisk gravgrävare, som uppmuntrar Kratos att fortsätta sitt uppdrag, kämpar han sig till Atens orakel, finner henne och får reda på att det enda sättet att besegra Ares är med hjälp av Pandoras ask, en mytisk artefakt som ger kraften att döda en gud.Kratos går in i Desert of Lost Souls, och Athena berättar för honom att Pandoras ask ligger gömd i ett tempel fjättrat på titanen Kronos rygg som ett straff utdelat av Zeus för Kronos roll i det forna kriget mellan gudarna och titanerna. Kratos kallar på titanen och efter tre dagars klättring kommer han till slut till tempelingången. Han besegrar templets väktare och undgår de fällor som finns där inne. Han finner till sist Pandoras ask, men Ares får vetskap om hans framgång och kastar en lång träpelare mot Kratos och denna spetsar honom mot en vägg och dödar honom. En grupp harpyjor beslagtar asken och Kratos faller ner till Hades rike. Han kämpar sig igenom det flammande riket, och med hjälp av gravgrävaren, som berättar för honom att Athena inte är den enda guden som vakar över honom, flyr han från underjorden och återvänder till Aten.
Kratos återtar Pandoras ask från Ares, öppnar den och använder dess kraft till att göra sig själv gudalik. Trots Ares försök att krossa Kratos både fysiskt och psykiskt lyckas denne övermanna Ares och döda honom med Blade of the Gods (Gudarnas klinga). Aten räddas, men trots att Athena berättar för Kratos att hans synder är förlåtna, vägrar gudarna att befria honom från hans mardrömmar. Kratos känner sig övergiven och försöker begå självmord genom att kasta sig från en hög klippa ner mot det Egeiska havet. Men Athena ingriper och för honom till Olympen. Som belöning för sina tjänster till gudarna ger hon Kratos titeln Greklands nye krigsgud.
Santa Monica Studio började utveckla God of War 2002, under arbetsnamnet Dark Odyssey, och presenterade det två år senare på SCEA Santa Monica Gamers' Day 2004. Vid ett möte med Gamespot i Electronic Entertainment Expo (E3) 2004 sade utvecklarna att det skulle finnas mellan 15 och 25 olika attacker med spelarens främsta vapen i slutversionen, med ett fritt kombinationsformulerat system som skulle göra det möjligt för spelare att kombinera rörelser i nästan vilken ordning som helst. Gamespot sade att utvecklarna beskrev spelet "som en sammanslagning av actionsekvenserna i Devil May Cry med problemlösningarna i Ico" och noterade att spelarna skulle kunna "rämna fiender med en enda manöver, såsom att slita dem itu".Regissören och skaparen David Jaffe bekräftade att spelet skulle vara en filmisk presentation. Han sade att på E3 fick de se där spelarna hade problem med kamerasystemet och sade att "vi gör omfattande fokustester, och med hjälp av data som sammanställts från E3, för att hitta och åtgärda problemområden" för kamerorna. Han sade att han hade förtroende för att arbetslaget skulle åtgärda problemen innan spelets utgivning. Men han sade att om spelare "hatar det filmiska kamerasystemet kommer ingenting vi kan göra hjälpa dig att gilla God of Wars kameror". Spelet använder sig av Santa Monicas spelmotor Kinetica, som de utvecklade för deras tidigare spel, Kinetica (2001).Arbetslaget bestod av totalt 45 personer. Utvecklarna använde sig av Autodesk Maya för att modellera spelet i 3D. Spelet kodades av sju programmerare, och deras huvudmål var att skapa verktyg till designlaget så att de själva kunde implementera nya element till spelet, och på så sätt flytta huvudansvaret för utvecklingsprocessen till designlaget. Versionshanteringssystemet Alienbrain användes för att samordna filerna. Progressive scan används i de nordamerikanska versionerna av spelet, som använder sig av bildsystemet NTSC, men inte i de europeiska versionerna då det inte kunde genomföras av tekniska skäl.Trots att spelet är baserat på den grekiska mytologin gav utvecklingslaget "massor av frihet" till dem själva för att förändra myterna, och Jaffe sade att de tog de "coolaste aspekterna av motivet" och skrev en berättelse med hjälp av dessa element. I en intervju för Eurogamer sade han att medan idén till God of War var hans egen stod konceptet i skuld till Capcom eftersom han hade spelat actionäventyrsspelen Onimusha och sade: "låt oss göra det med den grekiska mytologin". Han inspirerades delvis av långfilmen Gudarnas krig (1981) och sade: "det riktigt stora konceptet för mig var att... slå ihop det med serietidningen Heavy Metal". Han sa att han gillade både "barnsligheterna... med grekisk mytologi" och tanken på att lägga till fler vuxna teman såsom sex och våld.Efter E3 2004 berättade Jaffe för IGN att det kreativa lagets mål var att "få spelaren att känna sig brutal och släppa lös sitt inre monster och bara gå bärsärk". Han sade att spelets stridssystem skulle ha en enastående frihetsgrad. Arbetslaget utformade två stridssystem: ett "makro"-system, som ger spelarna möjlighet att välja mellan normala strider, magiska attacker eller använda QTE-funktionen för att döda en fiende; och ett "mikro"-system, där spelare trycker på en knappsekvens för att utföra olika attacker. Pussel implementerades, inklusive självständiga sådana som innehåller upp till tre rum i spelet, och globala pussel som sprids över fyra eller fem områden. Jaffe jämförde spelet med den populära spelserien Prince of Persia, som också innehåller pussel- och plattformselement, och sade att medan varje pussel i denna serie är en liten variation av den sista, "är varje pussel i God of War sitt eget monster".
Frank Cifaldi från Gamasutra rapporterade från ett tal av Jaffe på utvecklingen av God of War på D.I.C.E. Summit i Las Vegas 2006. Cifaldi skrev att "God of War var en sällsynt möjlighet för en speldesigner" eftersom Sony gav Jaffe nästan fullständig kreativ kontroll till att utveckla ett spel på sina egna villkor med en betydande budget. Han konstaterade att Jaffe ville göra spelet "av passion, inte av rädsla, och att det skulle vara ett spel som [Jaffe] själv, som en spelare, skulle vilja spela". Jaffe sade att långfilmen Jakten på den försvunna skatten (1981) också inspirerade utvecklingen av God of War. Han ville att spelarna skulle känna som han kände när han som barn tittade på den filmen, men ville inte sätta spelaren i rollen som en äventyrare, och refererade till The Legend of Zelda-spelen. Han utvecklade att God of War var avsett att vara enkelt och framåtskridande, men att spelet "inte är nyskapande eller unikt, och det är avsiktligt". Jaffe sade att deras system var ytliga och "det tvingade arbetslaget att ständigt skapa nytt innehåll för att tillfredsställa spelaren från ett intresseområde till ett annat". Han sade att han förstod modulär speldesign — behovet av att ha snygga och högdetaljerade nivåer utan att behöva bygga och texturera varje minimal bit av miljön — men "[han] skulle bli uttråkad" om de inte skulle gå utanför dessa gränser.
Demoversionen av God of War, med titeln God of War: The Hydra Battle, släpptes den 1 januari 2005. Det bestod av Kratos som slogs mot olika motståndare och slutade med början av striden mot Hydran som inleder huvudspelet. Spelet släpptes den 22 mars i Nordamerika, 8 juli i Europa och den 17 november i Japan. Fram till slutet av juli var spelet det sjätte mest sålda spelet år 2005. Under 2006 blev spelet tillgängligt på Playstation 2:s uppställning av Greatest Hits-spel. I juni 2012 rapporterade Sony  att spelet sålt fler än 4,6 miljoner exemplar världen över.Spelet och dess uppföljare, God of War II, släpptes i Nordamerika den 17 november 2009 som en del av God of War Collection, med remastrade portningar av båda spelen till Playstation 3 (PS3), med förbättrad grafik och stöd för Playstation Trophies. Det blev tillgängligt i Japan den 18 mars 2010, i Australien den 29 april och i Europa den 30 april. God of War Collection släpptes som en digital nedladdning på Playstation Store den 2 november 2010 och var den första produkten som innehöll Playstation 2-mjukvara tillgängligt via nedladdning. Playstation Plus-prenumeranter kan ladda ner en provversion av God of War och God of War II. I juni 2012 hade God of War Collection sålt fler än 2,4 miljoner exemplar världen över. En version av God of War Collection till Playstation Vita (PSVita) släpptes den 6 maj 2014. Den 28 augusti 2012 ingick God of War Collection, God of War III och God of War: Origins Collection i God of War Saga under Sonys sortiment av Playstation-samlingar till Playstation 3 i Nordamerika.
God of War fick höga betyg från recensenter, med ett genomsnittsbetyg på 93,69 % från recensionssammanställningssidan Gamerankings, 94 av 100 från Metacritic och 93 av 100 från Moby Games. Tom Lane från CNN skrev att "God of War är den typ av spel som gör att du kommer ihåg varför du spelar spel i första början." Han sade att det var beroendeframkallande och att actionsekvenserna var balanserade med ett blygsamt antal pussel- och plattformselement. Han berömde hur snabbt det fortskrider och sade att det "är ett av de mest våldsamma [spelen] på marknaden".Raymond Padilla från Gamespy sade att spelet var "utmärkt" och att det hade "något av det blodigaste och mest överdrivna våld jag någonsin sett". Han berömde kombinationssystemet för att vara generöst, där spelarna lätt kunde utföra attackkombinationer, men tillade att det kunde utmana spelare som "kastar sig in i systemet". Petter Hegevall från Gamereactor kommenterade att spelets stridssystem var "lika lättanvänt som det är djupt, varierat och brutalt". Han ansåg också att de magiska förmågorna som spelaren får i spelet "skapar en spelmässig helhet som känns strålande beträffande både variation, utmaning och tempo." Chris Sell från PAL Gaming Network skrev att den roligaste aspekten av striderna var dess enkelhet. Han sade att spelets quick-time events var "utmärkt trevliga", "mycket tillfredsställande" och mest underhållande under bosstrider. I avseende till spelets kombination av strider med plattformselement sade Sell att "God of War lyckas med det helt strålande."Lane sade att berättelsen var "övertygande", medan Sell konstaterade att det var väl utformat och som sällan fördröjer. Padilla skrev att "God of War var det bästa som hänt med den grekiska mytologin" sedan Harry Hamlin spelade som Perseus i Clash of the Titans. Han berömde ljudet som mycket starkt, men kände att en del av röstskådespeleriet och musiken var överdrivet. Kristan Reed från Eurogamer sade att ljudet var "ett förbluffande suggestivt exempel på ett välbalanserat dramatiskt soundtrack och dånande effekter". Alex Navarro från Gamespot skrev att spelets musik "är så välplacerat inom spelets omgivning att du aldrig kommer att se ett ögonblick där något inte passar."Sell konstaterade att grafiken var "förmodligen den bästa på PS2" och som konkurrerade med spel på Xbox. Han sade att figurmodellerna var "utmärkta" och att varje nivå hade sin egen distinkta känsla. Eric Blattberg från Playstation Universe berömde grafiken för att vara sömlös, realistisk och med förmågan att kunna köras på 480p på en bredbilds-TV. Han sade att texturerna var "bra", och att miljöerna var "fantastiska och otroligt detaljerade." Hegevall skrev att spelets miljöer "ger en känsla av storskalighet, är oerhört varierade, detaljerade och homogent utformade." Mikel Reparaz från Gamesradar noterade spelets detaljmängd, och utvecklade att som en följd av den åldrande hårdvaran i PS2 "kan grafiken ibland hackas eller till och med saktas ner." Han gav spelet fortfarande högsta betyg och sammanfattade att "dessa problem är småpotatis jämfört med God of Wars kreativa design, fängslande berättelse och rena underhållning. God of War är en av de bästa actiontitlarna på PS2 och räknas som ett ultravåldsamt mästerverk." Navarro sammanfattade sin recension med att skriva: "Från det välbalanserade spelupplägget, till den magnifika presentationen, till det stora registret över uppblåsbara innehåll. Du kan inte låta bli att imponeras över vad det här spelet har att erbjuda."Sell sade att God of War hade mycket få brister och att det enda nämnvärda var kamerasystemet: han sade att även om kamerorna gör ett bra jobb med att följa Kratos "finns det några irriterande ögonblick när du attackeras av något utanför skärmen, eller om du misslyckas med att göra ett hopp eftersom du inte riktigt kunde se hoppet ordentligt". Andra mindre klagomål från Sell var dess brist på återspelningsvärde, hur lång tid det tog att uppgradera objekt och den sista striden med Ares, som han sade var "lite av en besvikelse". Reed skrev att i vissa anmärkningsvärda tillfällen ansåg han att några av balanssektionerna inom plattformselementen framstår som "smått irriterande". Han sade att spelare kunde bli överväldigade av antalet fiender, men att de så småningom kommer få sina "hjärnor och reaktioner i kontroll och gå vidare till nästa gripande sektion och känna sig enormt nöjda".
God of War vann flera "Årets spel"-utmärkelser. Vid Spike Video Game Awards 2005 vann spelet utmärkelsen "Bästa actionspel" och David Jaffe vann utmärkelsen "Årets designer". Det var också en kandidat till utmärkelserna "Årets spel", "Bästa prestation av en mänsklig hane" (TC Carson som Kratos), och "Bästa musik". På Interactive Achievement Awards 2006 vann spelet flera utmärkelser, bland annat "Årets totalt bästa spel", "Årets konsolspel", och "Årets actionäventyrsspel". 2009 namngav IGN God of War som det sjunde bästa Playstation 2-spelet genom tiderna. I november 2012 namngav tidskriften Complex God of War som det elfte bästa Playstation 2-spelet genom tiderna.
God of War: Soundtrack from the Video Game, komponerat av Gerard K. Marino, Ron Fish, Winifred Phillips, Mike Reagan, Cris Velasco, Winnie Waldron och Marcello De Francisci, släpptes på CD av Sony Computer Entertainment som en exklusiv produkt till Sony Connect Music Store den 1 mars 2005. Soundtracket blev också tillgängligt gratis till kunder som köpt spelet via en rabattkod som ingick i spelet. Flera av låtarna innehåller röststycken från datorspelet. Dave Valentine från Square Enix Music Online gav betyget 8 av 10 till soundtracket och berömde kompositörerna för att de undvek att producera "actionteman som är evigt långa och slöa". Han berömde soundtracket för att det har "ett stort antal välutvecklade orkesterteman, med en påtaglig kreativ användning av gamla och etniska instrument". Spence D. från IGN gav soundtracket betyget 6,9 av 10 och berömde dess användning av forntida och etniska instrument, men kritiserade de ojämna övergångarna mellan låtarna. I mars 2010 släpptes soundtracket som ett nedladdningsbart innehåll och som en del av God of War Trilogy Soundtrack i God of War III: Ultimate Edition.
En romanversion av spelet, med titeln God of War, tillkännagavs i juli 2009, ihop med en romanversion av God of War II. Den skrevs av Matthew Stover och Robert E. Vardeman, och publicerades den 25 maj 2010 av Del Rey Books. I en intervju med speltidningen Play sade Vardeman att en mytologibok skriven på 1930-talet fick honom att bli intresserad av den grekiska mytologin, och chansen att arbeta på God of War-romanen "var en möjlighet som inte gick att missa". Han sade att det var nödvändigt att ge läsarna ett solitt handlingsunderlag och romanen krävde extra material så att det inte bara skulle följa handlingen i spelet. Trots att han inte hade spelat spelet förut sade han att God of War baserades på Edith Hamiltons traditionella grekiska mytologi, i huvudsak "den accepterade mytologin på steroider". Vardeman kallade Kratos en väsentlig karaktär, och tillägger att "Denna motivkonflikt gör honom till en stor, om än besvärad, hjälte." Han tillkännagav sitt arbete på den andra God of War-romanen, och sade att det finns många potentiella berättelseidéer för Kratos och att "det vore synd" om det inte fanns ytterligare böcker att fylla i detaljerna i hans uppdrag, såsom berättelser av den tid där han var en gunstling till Ares eller innan hans strid mot barbarernas kung.Romanen berättar händelserna i spelet och ger djupare insikter i dess historia. Den förklarar att Athena ville att Kratos skulle döda Ares och förklarar hur hon manipulerade de andra gudarna, med undantag av Zeus, till att bistå Kratos. Efter att ha fått reda på Athenas planer beslutar sig Zeus att hjälpa Kratos (med att ge magi och formskifta sig som gravgrävaren), då han har som avsikt att få Kratos att bli den nye krigsguden efter att denne har dödat Ares. Poseidon blir övertalad av Athena när hon övertygar honom att Ares förde Hydran in till hans rike. Artemis blir övertalad eftersom Ares och hans underhuggare förstör hennes vildmark och dess djurliv, och genom att bistå Kratos kommer hon att förhindra framtida förstörelser. Athena manipulerar Afrodite till att tro att Medusa konspirerar mot henne. Hades är dock utelämnad ur boken, då Kratos inte träffar honom eller får hans magi. Ett annat utelämnande från boken är den del där Kratos får en ny uppsättning klingor från Athena, och Blades of Chaos avslöjas ha smitts av Hefaistos i Tartaros.Guden Hermes är inte med i spelet, men i romanen är han ansvarig för att ha informerat Athena om att Kratos skulle begå självmord. Nya karaktärer i romanen inkluderar Coeus, sekond på Kratos fartyg, och Medusas två tjänare: Jurr och en blind man. Tvillingarna som dyker upp i sexminispelet visade sig vara Afrodites döttrar vid namn Zora och Lora. Romanen förklarar också hur vissa varelser i mytologin som dräptes av grekiska hjältar tydligen fortfarande är vid liv. Till exempel påminner sig Zeus om att Hercules dräpte Hydran, och Athena bekräftar detta, men informerar Zeus om att den nya Hydran är ett nyfött yngel av titanerna Typhon och Echidna, och som släpptes lös av Ares.
En filmatisering av spelet tillkännagavs i 2005. Jaffe bekräftade att ett manus hade skrivits klart av honom själv och att de letade efter en regissör. Han bekräftade att Universal Studios åtagit sig att göra God of War-filmen, men han var osäker om dess status, och uttryckte senare tvivel om att filmen skulle släppas. I september 2008 berättade Brett Ratner för UGO Networks att han skulle regissera filmen, men i februari 2009 bekräftades att han hade lämnat projektet för att regissera filmen Tower Heist. I mars 2010 bekräftade Santa Monica att de inte hade någon kreativ kontroll över filmen. I dokumentärfilmen God of War – Game Directors Live, filmad den 1 september 2010, sade Jaffe att "manuset gavs för ett och ett halvt år sedan till Daniel Craig, som spelar [James] Bond, men han tackade nej". Han antydde att en skådespelare hade sedan skrivit på för rollen som Kratos, och sade att "den nye personen är ganska bra, om det blir sant". I juli 2012 bekräftade The Hollywood Reporter att författarna bakom Pacific Rim, Patrick Melton och Marcus Dunstan hade anställts för att adaptera God of War till en film.Den 30 augusti 2012 konstaterade Melton och Dunstan i en intervju med IGN att de var anställda för att skriva om Sells manus då de ansåg att var föråldrat, då det skrevs före senare filmer i samma genre, såsom Clash of the Titans (2010) och dess uppföljare Wrath of the Titans (2012). Det första steget blev att till synes humanisera Kratos, som börjar som en dödlig och fortfarande har sin familj, med den huvudsakliga förändringen med barbarstriden. Melton tillade att "Vi kommer att lära oss om [Kratos] och förstå hur han fungerar. Så det är potentiellt 30 minuter... för att bygga upp denna karaktär så att när han... blir Ghost of Sparta, förstår vi honom som en människa och... resan som han kommer ta." Dunstan sade att "med en större film som God of War måste du gå lite djupare in i karaktären i motsats till en skräckfilm". Melton och Dunstan hade också "stora planer" för Ares. Melton sade att de "försöker bygga upp [Ares] lite mer... så att han kan bli en riktig skurk" bortsett från sitt anfall mot Aten.I november 2012 berättade författarna till Gamespot att God of War kommer att "förbättra filmer som Clash of the Titans och Immortals genom att ta ett steg in i en djärvare riktning." Melton sade att Sony har "uppmuntrat" dem att göra det annorlunda från andra filmer i samma genre. Det bekräftades att Charles Roven och Alex Gartner, som producerar en filmadaptering av Uncharted, kommer att producera filmen via Atlas Entertainment. I början av 2013 sade Todd Papy, spelregissör för God of War: Ascension, att han inte känner till filmens status. Marianne Krawczyk, författaren bakom God of War-spelen, sade att hennes huvudsakliga bekymmer med filmadapteringen var rollfördelningen till Kratos: "spelaren har en personlig erfarenhet med honom, och sedan kommer han bli förkroppsligad av en annan skådespelare, han kommer att ha en annan röst, han kommer att säga många fler ord. Så jag tror att det kommer bli svårt att få det igenom", men hon är hoppfull att den kan göras färdig. Från och med september 2013 är filmen utan en regissör, inga skådespelare har bekräftats och ett utgivningsdatum har inte planerats, men manuset har "lämnats in". Det har en budget på 150 miljoner amerikanska dollar.
Den här artikeln är helt eller delvis baserad på material från engelskspråkiga Wikipedia: God of War (2005 video game) (14 juni 2016)
SCE Santa Monica Studio, red (2005) (Instruktionsmanual). God of War. Sony Computer Entertainment 
Stover, Matthew; Vardeman, Robert (25 maj 2010). God of War. God of War (1st). USA: Del Rey Books. ISBN 978-0-345-50867-6

Gone Home är ett äventyrsspel utvecklat och utgivet av The Fullbright Company till Microsoft Windows, Mac OS X, Linux, Playstation 4, Xbox One, Nintendo Switch och IOS. Spelet lanserades internationellt den 15 augusti 2013 och släpptes först som ett nedladdningsbart spel innan det den 3 juli 2014 lanserades på optisk skiva. Gone Home är The Fullbright Companys debutspel även om större delen av det huvudsakliga arbetslaget bakom spelet tidigare arbetat tillsammans med bland annat Minerva's Den, ett nedladdningsbart innehåll till Bioshock 2. 
I Gone Home tar spelaren rollen som Kaitlin "Katie" Greenbriar i ett enspelarläge. Handlingen äger rum den 7 juni 1995 i ett hus på Arbor Hill i Boon County, Oregon dit Kaitlin precis har återvänt efter att ha varit utomlands det senaste året. Väl hemkommen märker Kaitlin att hela hennes familj (som består av hennes far Terrence, hennes mor Janice och hennes yngre syster Samantha) inte är hemma och hon tvingas undersöka familjens hus för att hitta ledtrådar om var hennes familj är och vad som har hänt dem under det år hon varit bortrest. Berättelsen som nystas upp för Kaitlin handlar till större delen om Samantha och hennes relation till skolkamraten Yolanda "Lonnie" DeSoto och berättas av Samantha i form av dagboksanteckningar till Kaitlin.
Utvecklingen av Gone Home, som tog ett och ett halvt år, påbörjades i mars 2012 av speldesignern och manusförfattaren Steve Gaynor, programmeraren Johnnemann Nordhagen samt grafikdesigner Karla Zimonja och senare även Kate Craig. Mottagandet av spelet var i första hand starkt positivt. Den främsta kritiken som belystes av recensenterna var att spelets handling var välskriven, att huset var detaljrikt och att spelet hade en passande stämning. Dock lyftes negativ kritik fram såsom att Gone Home hade kort speltid, att det var för dyrt att köpa vid lanseringen samt att det ifrågasattes om Gone Home kan klassas som ett spel överhuvudtaget på grund av att det saknar flera av de funktioner som är generellt förekommande i datorspel.
I Gone Home tar spelaren rollen som Kaitlin "Katie" Greenbriar i ett enspelarläge. Spelet är av äventyrsgenren, men beskrivs på den officiella hemsidan som både ett "berättelseutforskande spel" och som en "interaktiv utforskningssimulator". I Gone Home ska spelaren i ett förstapersonsperspektiv utforska ett hus och söka efter ledtrådar som förklarar vad som har hänt med Kaitlins föräldrar och syster, vilket inte behöver ske ur ett kronologiskt perspektiv. Spelaren ska interagera med olika sorters hushållsobjekt för att kunna avancera i spelets handling; dessa objekt kan lyftas upp, undersökas och kastas. Ett objekt som flyttats från sin ursprungliga position kan dock återställas med ett musklick. Handlingen i Gone Home förs även framåt av att spelaren undersöker diverse anteckningar och brev, vilket ibland utlöser att stycken ur en dagbok läses upp för spelaren eller att en ny del av huset blir åtkomlig. För att klara spelet måste spelaren i rollen som Kaitlin ta reda på var hennes syster är och vad som har hänt henne.Gone Home är olikt traditionella datorspel i den meningen att det saknar flera av de funktioner som är generellt förekommande i datorspel; det finns till exempel inga icke spelbara figurer, ingen head-up-display, inga skadepoäng, inga fiender att strida mot och inte heller några markörer som visar spelets nästa mål. Det är inte heller möjligt för spelaren att få Kaitlin att hoppa eller springa, men det är möjligt att få henne att huka sig och att zooma in på detaljer. Det finns även en meny som visar de saker och den information spelaren samlat på sig samt en karta som hjälper spelaren att navigera runt i huset. Gone Home tillåter att spelupplägget till viss del modifieras när ett nytt spel startas upp. Det är möjligt att starta ett nytt spel med alla lampor tända och alla dörrar öppna i huset, att låta kartan vara inaktiverad samt att ta bort ljudet från uppläsningen av dagboken.Inspiration för spelupplägget till Gone Home kom från bland annat Ultima Underworld: The Stygian Abyss, System Shock, Thief: The Dark Project, Deus Ex, Bioshock, Dishonored, Silent Hill 2, Myst, Amnesia: The Dark Descent och Dear Esther.
Handlingen i Gone Home äger rum i ett hus på Arbor Hill i Boon County, Oregon den 7 juni 1995 med start klockan 01:15. Kaitlin "Katie" Greenbriar har varit bortrest i ett år och under denna tid har hennes familj (som består av hennes far Terrence "Terry" L. Greenbriar, Jr., hennes mor Janice "Jan" Elizabeth Connelly Greenbriar och hennes yngre syster Samantha "Sam" Greenbriar) flyttat till ett hus de har ärvt av faderns farbror Oscar "Doc" Masan. På väg in i huset ser Kaitlin en lapp på ytterdörren som Samantha skrivit, på vilken hon ber Kaitlin att inte undersöka var hon är någonstans. Väl inomhus blir det uppenbart för Kaitlin att hon är ensam i huset och hon påbörjar sin undersökning för att förstå var hennes familj håller hus. Genom att undersöka olika sorters hushållsobjekt nystar Kaitlin upp vad som har hänt med dem under det år hon varit bortrest.I och med att familjen flyttat till ett nytt hus fick Samantha börja på en ny skola, där hon fick öknamnet "tjejen från psykohuset". Under sina första veckor i skolan blev hon vän med en flicka vid namn Yolanda "Lonnie" DeSoto och Samantha bjöd hem Lonnie till "psykohuset", ett hus Lonnie säger sig alltid ha velat se. De båda umgås mer och mer och vid ett tillfälle sade Lonnie till Samantha att hon tycker att hon är vacker. Efter att de övernattat hos en vän säger Lonnie till Samantha att hon gillar henne och Samantha svarar att hon gillar Lonnie med. Några dagar senare kysser de varandra för första gången och de bestämmer sig för att ha ett kärleksförhållande i smyg.Kaitlin finner även böcker som hennes far har skrivit flera år tidigare som handlar om mordet på John F. Kennedy. Efter att de första två böckerna i serien haft dåliga försäljningssiffror bestämde sig förlaget för att lägga ned bokserien och Terrence gav då upp sina drömmar om att bli en författare. Dock har ett annat förlag visat intresse för att publicera Terrences böcker igen och i och med detta föreslog han att han skulle få fortsätta skriva nya böcker inom samma serie. Kaitlin får även reda på att anledningen till att hennes föräldrar inte är hemma är att de rest iväg för att fira sin bröllopsdag, men att de planerar att återvända dagen därpå. Kaitlin hittar föräldrarnas broschyrer för äktenskapsrådgivning i huset och genom att läsa vissa brev antyds det att Janice har haft ett utomäktenskapligt förhållande med en arbetskollega. Anledningen till att Oscar testamenterade huset till Terrence och hans familj visar sig vara en sorts ursäkt för ett möjligt sexuellt övergrepp Oscar utförde på Terrence när han var barn.Samantha och Lonnie fortsatte sitt kärleksförhållande och under tiden som Samantha planerar att börja på college berättar Lonnie för henne att hon hade tagit värvning i armén och att hon skulle resa iväg den 6 juni. Samantha valde att berätta för sina föräldrar att hon hade ett kärleksförhållande med Lonnie, men de vägrade tro på att Samantha var homosexuell. Samantha och Lonnie valde att övernatta tillsammans och när Samantha vaknar morgonen efter märker hon att Lonnie inte var kvar. Senare samma dag ringer Lonnie till Samantha och berättar att hon inte klarade av att ta värvning i armén utan att hon istället hoppade av bussen i Salem, Oregon. Lonnie undrade om inte Samantha ville följa med henne och leta efter ett eget boende, vilket Samantha gick med på. Samantha lämnade en sista dagboksanteckning till Kaitlin innan hon begav sig iväg och i den bad hon om ursäkt för att hon inte kunde vara hemma när Kaitlin återvände från sin resa. Samanthas sista ord till systern var: "Jag älskar dig så mycket, Katie. Jag kommer att träffa dig igen. Någon dag."
Utvecklingen av Gone Home påbörjades i mars 2012, samma månad som The Fullbright Company grundades av speldesignern och manusförfattaren Steve Gaynor, programmeraren Johnnemann Nordhagen och grafikdesignern Karla Zimonja. De hade tidigare arbetat tillsammans på 2K Marin med utvecklingen av några datorspel där deras närmaste samarbete skedde vid utvecklingen av Minerva's Den, ett nedladdningsbart innehåll till Bioshock 2. I augusti 2012 anställdes grafikdesignern Kate Craig av The Fullbright Company. Gaynor skrev den 30 april 2012 att The Fullbright Company hade som plan att lansera ett datorspel som gav spelaren "en minnesvärd upplevelse som man blir involverad i och som man fortsätter att tänka på även efter spelet är avstängt och som man en dag vill återvända till. En upplevelse som skiljer sig från begränsningarna av de stelbenta spelgenrerna [...]" samtidigt som Gaynor och hans arbetslag vill skapa "uppslukande ställen att besöka och en djup personlig berättelse som man kan utforska i sin egen takt. Ett icke-våldsamt spel på en vardaglig plats; en upplevelse inte många andra spel kan ge [...]."Namnet Gone Home avslöjade Gaynor först den 8 maj samma år och han förklarade då att The Fullbright Company hade arbetat med spelet i några månader och att det vid tillfället befann sig i en pre-alfaversion, vilket han beskrev som att spelet hade ett grundläggande spelupplägg och användargränssnitt samt att delar av berättelsen, miljöerna och ungefär fem procent av grafiken och ljudet byggts in. Arbetstitlar för Gone Home var både Memory House och Dear Diary. Några av inspirationskällorna till Gone Home kom från konceptet med urban exploration och specifika exempel på detta har av Gaynor sagts vara ett övergivet hus utanför Tokyo, Japan som kallas för The Royal House (japanska: 華麗なる一族, Hepburn: Karei-naru Ichizoku?, bokstavligen "En majestätisk familj") samt en källare i en byggnad i Portland, Oregon som tidigare var kontor för The Oregonians redaktion. Gaynor beskrev även att Gone Home förlitade sig på spelarens nyfikenhet och till viss del voyeurism, även om spelaren inte skulle ses som en inkräktare i huset.Gone Home tog ett och ett halvt år att utveckla och lean var den programutvecklingsmetodik som användes. Överlag flöt utvecklingen på utan att några större problem uppstod och allt arbete skedde parallellt. Spelets budget var mer eller mindre obefintlig och arbetslaget fick bekosta delar av utvecklingen med privata pengar.
Gone Home är utvecklat i spelmotorn Unity och som skriptspråk användes uScript och för det grafiska användargränssnittet användes NGUI samt Ultimate FPS Camera. Spelet var först tänkt att utvecklas i spelmotorn HPL Engine 2, vilken användes till bland annat Amnesia: The Dark Descent, men efter att The Fullbright Companys licensförfrågan till Frictional Games, utvecklarna av spelmotorn, inte godkändes tipsade Thomas Grip, en av grundarna till Frictional Games, The Fullbright Company om att istället använda sig av Unity.Förutom att använda en datormus och ett tangentbord är Gone Home utvecklat för att kunna spelas med hjälp av en handkontroll. Gaynor har sagt att en Oculus Rift-version av spelet inte kommer att utvecklas. The Fullbright Company undersökte möjligheterna att skapa en sådan version, men det visade sig att det skulle krävas flera ändringar i användargränssnittet samt att en kroppsmodell åt huvudpersonen var tvungen att skapas för att Gone Home skulle fungera med Oculus Rift och enligt Gaynor var detta inget de planerade att genomföra.
Gaynor har förklarat att anledningen till att The Fullbright Company valde att låta Gone Home utspela sig under 1990-talet  inte var att de tyckte att det decenniet var fantastiskt utan för att Gaynor ansåg att 1995 var det sista året handlingen kunde utspela sig under där det fortfarande var rimligt att papperslappar och dagboksanteckningar existerade i hög grad istället för SMS, e-post och personsökare. Han ville även att Gone Home skulle utspela sig under en tidsperiod som inte var alltför avlägsen utan att handlingen skulle ha kunnat äga rum under spelarens egen livstid. Zimonja har sagt att underhållningen under 1990-talet till stor del handlade om tonåringar som försökte hitta sina egna identiteter och att det kändes naturligt för The Fullbright Company att låta detta vara en del av spelet.Huset Gone Home utspelar sig i var från början tänkt att vara uppbyggt i en datorstyrd framtidsmiljö, men ändrades kort därefter om till att se ut som att det hade byggts under den viktorianska tiden. Zimonja har sagt att hon hämtade inspiration från en Sears-katalog från 1990 när hon designade vissa av möblerna och Craig undersökte blomsterspråk och viktoriansk symbolism för att kunna skapa realistiska tapeter och glasmålningar till huset; som hjälp för att designa dessa använde hon sig av Maya, Adobe Photoshop och eBrush. De fiktiva tidskrifterna i spelet, däribland GROOVE, Froth – Music and Culture och Fresh, är baserade på riktiga tidskrifter såsom Spin, Option och Sassy.
Flera av ljudeffekterna i Gone Home spelades in i butiken Rejuvenation i Portland och i de fall generiska nedslagsljud behövdes användes en avokado. Röstskådespelaren Sarah Elmaleh lånade ut sin röst till Kaitlin medan Sarah Grayson gjorde rösten åt Samantha. Röstinspelningarna ägde rum i White Horse Productions i Portland och färdigställdes den 13 juni 2013. Grayson har sagt att hennes inspiration för rösten till Samantha delvis kom till efter att The Fullbright Company bett henne att se på Mitt så kallade liv.
En teaser för Gone Home släpptes den 15 november 2012 och en trailer med titeln Riot Grrrl Style Now lanserades den 20 mars 2013, vilken innehåller låten "Some Special" av Bratmobile. Gone Home släpptes internationellt den 15 augusti 2013 och en andra trailer lanserades dagen efter och bestod till viss del av den kritiska respons spelet hade fått. Kommentarspår till Gone Home med de anställda på The Fullbright Company samt röstskådespelaren Sarah Grayson, kompositören Chris Remo och artisten Corin Tucker, från bland annat Heavens to Betsy, släpptes den 22 oktober 2013. En bundlingsutgåva innehållande Gone Home, spelets soundtrack, Calculated av Heavens to Betsy, Pottymouth av Bratmobile samt The Youngins Are Hardcore av The Youngins lanserades den 13 november 2013. En fysisk utgåva av Gone Home lanserades den 3 juli 2014 och innehöll spelet, dess soundtrack, ett klistermärke i form av ett kassettband, en affisch och Designer's Notebook, vilket var en anteckningsbok med spel- och designkoncept skapade under utvecklingsfasen. Spelet ingick i bundlingsutgåvan Humble Indie Bundle 12 som släpptes i september 2014. Den 10 mars 2014 släpptes en trailer som visade att Gone Home skulle komma att lanseras till Wii U under hösten samma år genom ett samarbete med Midnight City, ett dotterbolag till Majesco Entertainment. Lanseringsdatumet flyttades senare fram till vintern 2015 innan det rapporterades att en Wii U-version av spelet inte längre var aktuell, mycket på grund av ekonomiska svårigheter för Majesco Entertainment. Gone Home släpptes både till Playstation 4 och Xbox One under januari och februari 2016 via Midnight City, dock var en Wii U-version inte under utveckling vid tillfället. I juni 2016 valdes Gone Home till ett av spelen som gjordes tillgängliga via prenumerationstjänsten PlayStation Plus och i oktober 2017 valde Microsoft Gone Home till ett av spelen att tillhöra deras Games with Gold-program. Gone Home lanserades till Nintendo Switch den 6 september 2018 och till IOS den 11 december samma år, där båda versionerna släpptes via Annapurna Interactive efter att ha porterats av BlitWorks.
Recensionerna för Gone Home var främst starkt positiva. På Gamerankings har spelet betyget 87,39 procent, baserat på 33 recensioner. På Metacritic har Gone Home betyget 86 av 100, baserat på 56 recensioner, och på Moby Games har spelet betyget 88 av 100.Emily Morganti på Adventure Gamers hyllade handlingen i Gone Home och drog paralleller till Mitt så kallade liv. Morgantis enda klagomål låg på hon hade svårigheter med kontrollerna emellanåt, men gav i slutändan spelet 4,5 av 5 i betyg. Edge kallade Gone Home för gotiskt och jämförde det med survival horrorspel såsom Alone in the Dark. Tidskriften skrev att handlingen var fantastiskt utformad och gav spelet betyget 9 av 10. Kimberley Wallace på Game Informer tyckte att spelet var ambitiöst utvecklat och uppskattade detaljrikedomen som Gone Home erbjöd. Wallace gav spelet betyget 8,5 av 10. Jessica Vazquez på Game Revolution uppskattade hur berättelsen var skriven, men beklagade sig över att Kaitlin inte utvecklades som spelfigur och att det kunde bli långtråkigt att undersöka alla hushållsobjekt i spelet. Överlag ansåg dock Vazquez att Gone Home var ett välgjort spel och hon gav det 4,5 av 5 i betyg. Carolyn Petit på Gamespot skrev att berättelsen var "intim, ärlig och vacker" och ansåg att spelet fullföljde sina ambitioner på ett felfritt sätt. Petit betygsatte Gone Home med 9,5 av 10. Giancarlo Saldana på GamesRadar uppskattade spelets fokus på utforskning och att The Fullbright Company hade skapat miljöer fyllda med "liv och charm". Saldana tyckte dock att Gone Home hade lågt återspelningsvärde och var negativ till att det gick att klara på enbart två timmar. Han gav trots detta spelet betyget 5 av 5. Marty Sliva på IGN hyllade berättelsen, röstskådespelet och sättet musiken spelades vid passande tillfällen under spelets gång. Sliva ansåg att det enda negativa med Gone Home var återanvändningen av samma hushållsobjekt på olika platser, men han gav i slutändan spelet 9,5 av 10 i betyg. Matt Lees på VideoGamer.com skrev att Gone Home var väldigt detaljrikt och att spelet gav en lagom dos av voyeurism, men att det var för dyrt för dess korta speltid. Lees gav Gone Home betyget 9 av 10. P-A Knutsson på Level 7 skrev i sin recension av spelet att "[d]en magnifika stämningen gör att man konstant sitter på helspänn och även om berättelsen inte är särskilt unik, förs den framåt på ett lysande sätt och kommer etsa sig fast i spelarens minne" samt att "Gone Home [lyckas] vara en smått fantastiskt upplevelse." Knutsson betygsatte spelet 9 av 10. Christoffer Holmbäck på Loading.se gav Gone Home betyget 10 av 10 och beskrev spelet som "en kärleksfull och personlig berättelse, som samtidigt är helt universell då den talar till alla som någonsin känt sig obekväma i sin ungdom." Henrik Blomgren på Digital Life kallade Gone Home för ett "mysigt och tänkvärt [spel som är] omöjligt att lägga från sig" och han gav det 4 av 5 i betyg. Daniel Goldberg på Svenska Dagbladet var positiv i sin recension av spelet och skrev att "'Gone home' är spelens motsvarighet till en novellfilm: En nätt historia berättad utan krusiduller. Just därför förtjänar det all uppmärksamhet det kan få. För sådant behöver spelvärlden mer av." Goldberg gav Gone Home betyget 5 av 6.Oli Welsh på Eurogamer var mer negativt inställd till Gone Home och tyckte att spelet var mer som ett manifest än att det förmedlade ett budskap. Welsh ansåg att berättelsen var svag och inte passade spelets känsla och betyget han gav Gone Home var 6 av 10. Eftersom Gone Home saknar flera av de funktioner som är generellt förekommande i datorspel har det fått negativ kritik för att inte vara ett spel överhuvudtaget. Gaynor har sagt att han och hans kollegor inte har tagit åt sig av denna kritik eftersom de positiva reaktionerna var fler än de negativa, men han visade förståelse för att Gone Home inte skulle passa alla människor. Annan negativ kritik som lyftes fram var att spelet var för kort och att det inte innehöll några strider eller några pussel att lösa. Gaynor har förklarat att fokus istället låg på att ge spelarna varierande upplevelser och att Gone Home innehöll en viss lekfullhet som höll sig inom dess tema och ramar.
Den 11 september 2013 rapporterades det att Gone Home sålts i mer än 50 000 exemplar och vid slutet av detta år hade försäljningen ökat till drygt 235 000 exemplar. I februari 2014 rapporterades det att spelet hade sålts i 250 000 exemplar, varav cirka 80 procent av dessa var via Steam. En försäljning på över 700 000 exemplar rapporterades i oktober 2017.
The Fullbright Company valde att skicka in en tidig version av Gone Home som sitt bidrag till Independent Games Festival 2013 och den nominerades i kategorin för bästa berättelse, som istället vanns av Cart Life. Spelet var även en del av Rezzed Game Show 2013 i Birmingham, England och Fantastic Arcade vid Fantastic Fest 2013 i Austin, Texas.Gone Home vann utmärkelsen i kategorin bästa ljud under IndieCade 2013 och Paste utsåg Gone Home till det bästa spelet under Game Developers Conference 2013. Under Spike VGX 2013 vann Gone Home i kategorierna Best PC Game och Best Independent Game samt att The Fullbright Company nominerades till utmärkelsen Studio of the Year, vilken istället vanns av Naughty Dog. Spelet nominerades i kategorin Best Story under Gametrailers Game of the Year Awards 2013, men förlorade till The Last of Us. IGN dedikerade vecka 36 i september 2013 till spelet under vad de kallade för "Gone Home-veckan" och de utsåg senare Gone Home till det bästa PC-spelet 2013 samt att det vann i kategorin Best Overall Story. Spelet vann utmärkelsen Game of the Year 2013 av Polygon, Paste och Kill Screen. Entertainment Weekly placerade Gone Home på plats sju över de tio bästa spelen under 2013 och på en liknande lista placerade USA Today spelet på plats 3. PC Gamer gav Gone Home utmärkelsen Best Narrative Game of the Year 2013. Spelet nominerades under Game Developers Choice Awards 2014 för utmärkelserna Game of the Year, Innovation Award, Best Downloadable Game, Best Narrative samt Best Debut, där Gone Home vann den sistnämnda utmärkelsen. Aftonbladet placerade Gone Home på plats fyra över de tio bästa spelen som lanserades under 2013. Spelet vann även en BAFTA 2014 i kategorin Debut Game och nominerades i kategorin Story.
The Fullbright Company valde att dra tillbaka Gone Home från att visas upp vid Indie Megabooth under Penny Arcade eXpo (PAX) 2013. Anledningen till detta var att de kände att Jerry Holkins och Mike Krahulik, skaparna av webbserien Penny Arcade och arrangörerna bakom PAX, tidigare hade gjort uttalanden som gick emot de åsikter företaget stod för. Särskilt kände de att Krahulik gick över gränsen när han uttalade sig nedsättande om transpersoner och i och med att Gone Home berör HBTQ-frågor kände The Fullbright Company att PAX inte var rätt forum för dem att visa upp spelet. Krahulik har senare bett om ursäkt för sina uttalanden, men kommenterade inte specifikt The Fullbright Companys beslut att dra sig ur PAX 2013.
Musiken i Gone Home har sin grund i riot grrrl, en feministisk undergroundrörelse inom punkrocken. Zimonja har sagt att The Fullbright Company tyckte det var passande att Samantha blev introducerad för riot grrrl-musik eftersom den var typisk för den tid spelet utspelade sig, samtidigt som de anställda på The Fullbright Company själva uppskattade denna sortens musik. Zimonja ansåg även att riot grrrl inte var en musikgenre som fick mycket uppmärksamhet i datorspel överlag och att detta gjorde att de ville utforska genren mer. Heavens to Betsy och Bratmobile var två av riot grrrl-banden vars musik finns med i spelet och totalt sex låtar från Heavens to Betsys Calculated och Bratmobiles Pottymouth går att höra i Gone Home. The Youngins, ett lokalt band från Portland, bidrog även med låtar till spelet och de antog rollen som det fiktiva bandet Girlscout i Gone Home; The Youngins och The Fullbright Company träffades först under musikfestivalen The Grrrl Front i april 2013 i Portland och Gaynor har sagt att The Youngins "garagebandsaktiga sound" passade perfekt in i spelet. Utöver dessa band kan låten "Got a Need for You" av Adrian and his Tap Room Gang tillsammans med Jeanne Burns från 1935 höras i spelet; Zimonja kommenterade att hon blev fascinerad av Adrian Rollini under tiden hon gjorde efterforskningar för passande musik till Bioshock 2.Spelets soundtrack komponerades av Chris Remo och lanserades den 22 oktober 2013. Soundtracket innehåller de låtar Remo själv komponerat till Gone Home samt dagboksanteckningarna som läses upp under spelets gång; soundtracket innehåller dock inte låtarna av riot grrrl-banden Heavens to Betsy, Bratmobile eller The Youngins som spelas i Gone Home. Remo ville att soundtracket skulle stå i kontrast till den musikaliskt sett tyngre riot grrrl-musiken som fanns i Gone Home och under skapandet av spelets soundtrack tog han inspiration av musiken från Twin Peaks. Remo komponerade större delen av musiken vid två tillfällen: det första var i september 2012 och det andra var under sommaren 2013. Vid det första tillfället använde han sig mycket av elpianon, främst Wurlitzer- och Rhodes-pianon, medan han under det andra tillfället istället fokuserade på akustiska gitarrer. Ambientmusiken var från början snabbare, men Gaynor kände att för att den skulle passa i spelet var den tvungen att saktas ned till hälften av det ursprungliga tempot.En 5th Anniversary Edition av albumet lanserades under 2018 i en begränsad vinylupplaga av 1 000 kopior. Albumets konst hade gjorts av Leighton Gray, Faith Schaffer och Noël Clark.

Göteborgs botaniska trädgård eller Botaniska ligger i stadsdelen Änggården i Göteborg – på den tidigare egendomen Stora Änggården. Botaniska invigdes den 8 juli 1923 i samband med Jubileumsutställningen i Göteborg, men trädgården ansågs färdig först 1948. Botaniska har som symbol en vitsippa. Trädgården har två stjärnor i Michelinguidens turistguide.
Botaniska hade ursprungligen en area av 37 hektar, men omfattar idag 175 hektar. Däri ingår även delar av Änggårdsbergens naturreservat, där botaniska bland annat har sitt arboretum, det vill säga sin träd- och busksamling. Den egentliga trädgården är 40 hektar stor, varav ungefär halva ytan upptas av sammanhängande planteringar. Trädgårdens naturpark och ytterområde är sedan 1975 fridlysta. År 1998 överfördes ansvaret för trädgården från Göteborgs kommun till Västra Götalandsregionen.
I Göteborgs botaniska trädgård odlas cirka 16 000 olika arter. Ungefär 4 000 av dem odlas i trädgårdens växthus, som bland annat rymmer Sveriges största orkidésamling med 1 500 arter samt påsköträdet (Sophora toromiro), som är utrotat i naturen men har räddats kvar i kultur bland annat tack vare Botaniska trädgården i Göteborg.
Botaniska trädgården är anlagd på ägorna för Änggården vilken är känd sedan 1600-talet. Gården styckades under slutet av 1700-talet upp i Stora och Lilla Ängården. År 1807 köpte grosshandlaren Gabriel Gréen Stora Änggården. Manbyggnaden på Stora Änggården ersattes med nuvarande prefektbostaden och stod färdig 1812. Sonen Arvid Gren köpte 1840 även Lilla Änggården och 1847 efter moderns död övertog han även Stora Änggården.Arvid Gren strävade därefter att åter göra gården till en sammanhängande enhet. Han var mycket intresserad av trädgård och anställde 1840 som trädgårdsmästare Anders Jonsson och de planterade på ägorna tusentals träd av olika slag. Tanken var att anlägga en engelsk park på de kala bergen runt gården. De flesta träden planterades under 1860- och 1870-talen, exempelvis sattes 1866 1 857 plantor, 1867 1 000 plantor, 1868 1 844 plantor och 1869 1 605 plantor. Gren ville variera trädslagen för att öka färgskiftningen i lövverken över årstiderna. Huvuddelen av planteringarna skedde på Lilla Änggården vars utmarker nu tillhör Botaniska.
Området, som skulle komma att utgöra stadsdelen Änggården, köptes in av Göteborgs stad 1892 och införlivades med staden i två etapper: 1904 och 1918. För området längs "landsvägen" (Frölundagatan, nuvarande Dag Hammarskjöldsleden) söderut upprättades en första stadsplan 1907–1908. Hela området reserverades då för bostadsbebyggelse, men reviderades 1915 för att också lämna plats åt Botaniska trädgården.Göteborgs skolförening hade i februari 1912 vänt sig till styrelsen för Slottsskogsparken med ett förslag att anlägga en skolträdgård på Slottsskogens marker och begärt medel ur Charles Felix Lindbergs Donationsfond. Detta då de känt ett behov av ett botaniskt undervisningsfält. Den 12 september samma år lade Sigurd Hansson en motion i Göteborgs stadsfullmäktige om anläggande av en botanisk trädgård i Göteborg. Den Lindbergska kommittén förklarade sig övertygad om att minnet av C.F. Lindberg knappast kunde hugfästas på ett värdigare sätt. I ett betänkande den 10 december 1912 framhöll den att ett tidigare förslag om ett botaniskt förevisningsfält för skolorna borde ses som ett led i en större botanisk trädgård varför kommittén vidtagit förberedande åtgärder för en utredning här om. Den 9 januari 1913 beslutade stadsfullmäktige att den planerade utredningen skulle igångsättas.Charles Felix Lindbergs Donationsfond uppdrog den 4 april 1914 åt en beredning att lämna förslag om att anlägga en botanisk trädgård. Som ordförande i beredningen valdes Hjalmar Wijk och professor Rutger Sernander från Uppsala fick uppgiften som sakkunnig expert att välja en lämplig plats. Övriga i beredningen var: förste stadsingenjören Albert Lilienberg, professor Leonard Jägerskiöld och intendenten vid konstmuseet, professor Axel Romdahl. Sekreterare var Henning Beyer.Sernander hade beaktat både Trädgårdsföreningen och Slottsskogen men valde att anlägga på ett nytt område och valde då mellan Lilla Torp och Änggården. På grund av naturparken, närheten till Göteborgs högskola, och områdets läge valdes Änggården. Området stakades ut sommaren 1914 i samråd med beredningen.
Trädgården skulle enligt förslaget innefatta "ett försöksfält, ett biologiskt demonstrationsfält och en naturpark". Men stadsfullmäktige upphävde den 10 juni 1915 sitt tidigare beslut om anslag till ett botaniskt förevisningsfält och avsatte till en botanisk trädgård det av stadskontoret föreslagna området på Änggården. Vid samma tillfälle beslöts dessutom att uppdraga åt byggnadsnämnden att framlägga förslag till ändring av stadsplan och byggnadsbestämmelser för Änggården (stadsfullmäktiges handlingar 1915, nr 183).Arbetena påbörjades 1916, naturparken öppnades för allmänheten den 2 maj 1919 och kulturområdena den 8 juli 1923 i samband med Jubileumsutställningen i Göteborg,. Namnet föreslogs 1912 och beslöts 1915. Reglemente för förvaltningen av trädgården, antogs av stadsfullmäktige den 14 november 1918, instruktion för prefekten den 23 april 1919 och för trädgårdsdirektören den 17 september 1920.
Trädgården anlades under ledning av Carl Skottsberg, som redan på hösten 1915 engagerades för arbetet. Han blev även den förste föreståndaren och som prefekt den 1 juli 1919 till 1948. Anläggningen bekostades i huvudsak genom ett anslag ur Charles Felix Lindbergs donationsfond med cirka 677 000 kronor (1915: 52 000 kronor, 1918: 189 000 kronor, 1921: 130 000 kronor, 1924: 59 000 kronor, 1927: 81 000 kronor, 1930: 62 000 kronor, 1933: 111 000 kronor och 1936: 27 000 kronor), såsom ett speciellt minne över donatorn. Lindberg anger i sitt testamente bland ändamål för donationen uttryckligen "botaniska och zoologiska trädgårdar med alla de anläggningar och anstalter, vilka med sådana trädgårdar kunna stå i samband". Tomtmarken samt vissa äldre byggnader har upplåtits av Göteborgs stad. Betydande områden har därefter tillkommit genom donationer av enskilda personer.Själva trädgården utgörs av landeriet Stora Änggårdens öppna jord och den avröjda mark, där dess ekonomibyggnader var belägna. Detta område utgjorde 1948, tillsamman med den på annat ställe liggande klippträdgården, en storlek av cirka 11 hektar, vilket ansågs för sitt ändamål i knappaste laget. Genom en ås, som fortsätter det så kallade Håberget och går i nord-sydlig riktning, delas trädgården upp i en yttre och en inre del. Längs åsens krön står en vindskärm av träd, som avslutas med dekorativa, stormformade bergekar.Trädgårdens ursprungliga uppgift, beskrivs i en av staden utgiven kommunalkalender 1938: "Trädgårdens uppgift är att verka för väckande och underhållande inom samhället av intresset för växtvärlden samt för botanisk forskning och hortikultur. För detta ändamål skalla trädgården vara en anstalt, där vetenskaplig verksamhet bedrives, samt låta sig angeläget vara att i största möjliga utsträckning göra resultaten av den botaniska forskningen och den vid trädgården bedrivna verksamheten tillgängliga för allmänheten och den studerande ungdomen, särskilt vid stadens läroanstalter."Parken Lilla Änggården donerades 1963 till Botaniska.
Trädgårdsmästaren och sedermera hortikulturella intendenten Henrik Zetterlund har haft ett stort inflytande över utvecklingen av trädgården och dess anläggningar från mitten av 1970-talet och framåt.Han har även varit ansvarig och drivande för såväl utformning av de så kallade Bergshusen i växthuskomplexet som de innehållsrika odlingarna där. Han ledde uppbyggnaden av Lökträdgården liksom dess renovering och nyutformning 2006, tillägnad minnet av förre prefekten Per Wendelbo som grundlade det stora intresset för lökväxter i trädgården.
Rigmor Celander var trädgårdschef under perioden 2001–2013. Hennes specialitet var kulturväxter och utformning av planteringar med sådana. Anläggningar som Perennträdgården, Örtagården och "Gramina et flores" bär hennes design. Celander utformade trädgårdens sommarblomsprogram från mitten av 1980-talet till sin pension 2013. Under 1990-talet introducerade hon tillsammans med dåvarande kollegan Mona Holmberg ett nytt sätt att komponera med sommarblommor. Celander var också drivande i att trädgårdens entréområde byggdes om för att motsvara 2000-talets krav och besökarantal. Landskapsarkitekten Ulf Nordfjell fick uppdraget och gav entréområdet en ny gestaltning, som invigdes 2007.
Institutionsbyggnaden uppfördes genom donationer av enskilda personer. Herbarieflygeln bekostades av Charles Felix Lindbergs donationsfond samt av statsmedel och stod klar 1936.En ny entré för trädgården påbörjades 1961. Av den axel av entrén som skulle utgöra förlängningen av själva entrén, hade tidigare endast den 30 meter långa Spegeldammen förverkligats, prydd med Carl Milles "Najad" samt uppe på åsen ett fundament som därefter stått tomt. Den mellanliggande delen som bland annat består av gråberg i dagen, hade täckts av ett tunt jordlager som endast dög för odling av Sedum-arter och andra enklare växter. Sprängningar för 5 000 kronor av bergspartiet gjorde att större jordlager kunde fyllas på. Därefter planterades rhododendron, azaleor, ljungväxter och spirea på ömse sidor om den trappa av björkslanor som konstruerades. På fundamentet placerades en Linnéstaty som fanns på annat håll i parken. Nedanför planterades pyramidekar, japanska körsbärsträd, blågranar samt två stora band av pyramidenar.Den botaniska institutionen uppfördes 1926 i trädgården och blev i början av 1930-talet knuten till Göteborgs högskola och senare Göteborgs universitet, med undervisning i botanik. Med smärre avbrott har denna undervisning pågått sedan dess, och institutionens botanister har bedrivit forskning inom dendrologi, taxonomi, allmän växtgeografi och tillämpad botanik. Göteborgs botaniska trädgård har sedan 1924 utgivit en egen publikationsserie, Acta Horti Gotoburgensis, för publicering av i första hand medarbetarnas vetenskapliga resultat. Institutionsbyggnaden inrymde 1961 ett herbarium omfattande cirka 1 miljon ark.Göteborgs stad överlät 1962 ett område inom botaniska trädgården för uppförandet av byggnader för den Botaniska institutionen vid Göteborgs universitet. Samma år överlät staden till staten det i trädgårdens institutionsbyggnad inrymda biblioteket och herbariet.
År 1998 överfördes ansvaret för trädgården från Göteborgs kommun till Västra Götalandsregionen. Via Botaniska är regionen numera också huvudman för Slottsskogsobservatoriet.
Sedan trädgården började anläggas 1915 har trädgården haft personer anställda som har lett arbetet. Sedan öppnandet av delar av parken 1919 med titeln prefekt. Genom en donation av industrimannen Gustaf Werner kopplades prefekttjänsten 1931 till en personlig professur vid dåvarande Göteborgs högskola. I uppdraget låg att "meddela akademisk undervisning i botanik." Det uppdraget har sedan fortgått för följande prefekter och även sedan Göteborgs högskola blivit Göteborgs universitet. Följande har arbetat som prefekter i Botaniska trädgården:
Själva parken utgör ungefär 40 hektar av hela trädgårdens totala area på 175 hektar. Den övriga delen på 135 hektar ligger i Änggårdsbergens naturreservat. I parken odlas ungefär 12 000 olika arter i olika sektioner för olika typer av växter. Området avgränsas av Bortre Änggården i sydväst, Carl Skottbergs Gata i nordväst, Främre Änggården i nordost, Sahlgrenskas sjukhusområde i öster och Änggårdsbergen i öster och söder.Parkens högsta punkt är Österberget med 91 meter över havet, i parkens östra del. Därefter Håberget med 80 meter, i dess västra del. Entréområdet med sina 17 meter över havet, utgör den lägsta punkten.Trädgården är mycket varierad och uppbyggd i kuperad terräng, där det har varit möjligt att avgränsa och kontrastera olika anläggningar mot varandra. Bland annat finns Klippträdgården, som med sina drygt 5 000 arter fått utmärkelse av Guide Michelin. Vidare finns Japandalen, vilken skapades på 1950-talet av dåvarande intendenten Tor Nitzelius och bland annat består av vildinsamlat material från Ostasien, rhododendrondalen med bortåt 500 arter och kultursorter av rhododendron, Lökträdgården som rymmer en stor kollektion av vildinsamlade lökväxter, Örtagården och Perennträdgården.
Trädgårdens naturpark och ytterområde är sedan 1975 fridlysta. Carl Skottberg hade redan 1925 försökt få stadsfullmäktige att fridlysa hela naturparken. Skyddet av Botaniska omfattar: Bevaringsprogram 1975: entrébyggnader, kanslibyggnad, Stora Änggården, magasinet, "Båtsmanshuset" och lusthuset. Natur- och kulturvårdsprogram 1979: trädgårdens norra del redovisas som värdefull miljö. Skydd enligt Naturresurslagen 2 kap. Riksintresse: hela området. (Riksintresseområdet omfattar även partier i öster.)Åtskilliga namn inom trädgården är gamla namn som behållits. Till exempel Håberget där förledet är ett gammalt ord för hög. Knollen är ett dialektalt norskt ord för knallen och Stampeberget kommer av att man invid det ska ha stampat vadmal. I naturparken finns ett par mindre sjöar där Finnsmossens namn ska härstamma från att här bott finnar och Trinde mosse av att den är rund (=trind). Torbjörns mosse och Lille-Jons damm är namngivna av idag bortglömda personer. Axlemossen har eventuellt fått sitt namn av den bergsudde som går ut i mossen likt en axel.
Arboretet täcker cirka 15 hektar och ligger huvudsakligen söder om själva parken i Änggårdsbergen. Arboretet innehåller cirka 6 000 olika exotiska träd och buskar i 500 olika bestånd. Sammanlagt finns cirka 300 olika arter. Arboretet är uppdelat i tre olika områden, Asien, Nordamerika och Europa. Området Asien börjar högst upp i parken vid Japandalen och är följt av den europeiska och längst österut den amerikanska.Arboretet började planteras 1953 tack vare dåvarande prefekten Bertil Lindquist med syfte att "pröva tillväxts- och härdighetsegenskaper hos både inhemska och exotiska träd, som kan ha intresse för svenskt skogsbruk". Numera är syftet främst att utröna trädens och buskarnas värde för trädgårdar och parker. Inför anläggandet var det ungefär 40 000 plantor som planterades. Det innebar att vägar behövde anläggas och mark röjas, vilket medförde vissa protester. Arbetet genomfördes med medel ur bland annat Wilhelm och Martina Lindgrens fond.Särskilt verkande för Arboretets utveckling har Tor Nitzelius varit som också var chef för det fram till 1976. Han genomförde åtskilliga insamlingsresor till framförallt Sydeuropa och Fjärran östern. Bland annat var det han som tog in den koreanska Ullungrönnen (Sorbus 'Dodong') som nu också återfinns utanför entrén till Trädgården.
I Bambulunden odlas främst växter från Ostasien som japansk trädgårdslönn, kalmia och klockbuske. Särskilt anges som attraktion ett av parkens två näsduksträd som är 50 år gammal. Som namnet antyder odlas också olika arter av bambu, bland annat kinesisk bergbambu.
Klippträdgården är anlagd i ett gammalt stenbrott och blev färdig 1929. Den innehåller cirka 6 000 olika arter från olika delar av världen. Det finns också ett vattenfall och en mindre damm. Klippträdgården är uppdelad i en europeisk, en asiatisk och en amerikansk avdelning och har både skugg- och torrpartier. Anläggningen har haft tre stjärnor i Michelinguiden.Den europeiska avdelningen är den närmast Rhododendrondalen, "längst ner", den amerikanska är placerad längre upp mot berget och den asiatiska längs vägen mot Japandalen. I den europeiska avdelningen växer bland annat balkantibast, olika gentiana och geranium. I den amerikanska växer bland annat treblad, djävulsklubba och frilandskaktusar och i den asiatiska växer bland annat vallmo, sockblommor och shortia.Sedan 2012 finns också en särskild skandinavisk del med vilda, hotade eller vackra skandinaviska arter. Främst odlas fjällväxter, lundväxter, havsstrandsväxter samt växter från Öland, Gotland och Västgötabergen.
Japandalen är en zen-inspirerad del av trädgården som grundades 1952 för att visa de insamlade växterna från trädgårdens fröinsamlingsresa i Japan. Det finns också några kinesiska träd, till exempel ett av trädgårdens två näsduksträd.I Japandalen finns cirka 160 olika trädarter och minst lika många olika sorters buskar. Man har också för att få en japansk prägel vissa attribut som en antik ishidoro (japansk stenlanterna), en tsukubai, mosskantade stenläggningar och slingrande trappor.Intill Japandalen finns Koreadalen som började anläggas på 1970-talet. Namnet kom till i slutet på 1980-talet efter att man planterat flera växter från en expedition i Korea.
Vitsippsdalen betraktades i början av 1900-talet som ett av få exempel på västsvensk urskog. Vitsippsdalen blev därför direkt avgörande för placeringen av trädgården. Det är också härifrån trädgårdens symbol, som är en vitsippa, kommer. Numer har dock vitsippan i allt högre grad konkurrens av svalört. Vitsippsdalen är ett naturreservat och endast mindre åtgärder görs (som att hålla stigarna framkomliga).
Perennträdgården ligger mitt i parken intill restaurangen och omfattar cirka 400 kvm. De flesta växterna som odlas här är förädlade eller utvalda som extra rikblommande och lättodlade. Mitt i Perennträdgården finns en antik japansk bronsfontän och man har kring den planterat enligt engelsk tradition med en glidande skala av blommornas färger. En grundtanke med Perennträdgården är att verka som exempel på hur växter som kan köpas i handeln kan kombineras. Noterbara arter är vippvallmo (Macleaya cordata), silverax (Actaea simplex 'Brunette') och olika sorter av solbrud (Helenium autumnale).Perennträdgården omgestaltades 1989 av Rigmor Celander och Mona Holmberg, tidigare trädgårdsmästare i Botaniska trädgården. Perennträdgårdens grundtanke är att visa upp mångfalden av växter som finns att tillgå i handeln och ge exempel på hur de kan kombineras. Den centrala delen av Perennträdgården inrymmer så kallade praktrabatter med stora högsommarblommande perenner. Växterna är ordnade i en glidande färgskala från ljusa pastellfärger i ytterkanterna till starka varma färger i mitten runt bronsfontänen. I stenpartierna längs muren och i slänten upp mot stora gräsmattan – glacisen – odlas främst kuddformiga och mattbildande låga växter. Stenpartiväxterna blommar huvudsakligen under vår och försommar.
I slänten strax ovanför trädgårdens huvudentré återfinns ytterligare en avdelning med kulturformer av perenner där kombinerad med ett stort sortiment av prydnadsgräs. Planteringen visar ett fyrtiotal olika prydnadsgräs från manshöga pjäser till låga mattor och ungefär lika många perenner. Den kom till 2012 och designades av förre trädgårdschefen Rigmor Celander.Sensommar och tidig höst är planteringens höjdpunkt, då de flesta gräsen blommar som vackrast. Sent blommande perenner i mustiga färger som rudbeckia, solbrud, röd rudbeckia, kungsmynta, anisisop och aster utgör komplement till gräsen. Färgskalan går från gyllengult, orange över mahognyrött mot brunare toner till blekt lila och blått.Namnet på planteringen, Gramina et flores, betyder helt enkelt "Gräs och blommor".
Örtagården började byggas i maj 1999 och invigdes i augusti 2000. Den var Botaniska trädgårdens bidrag till Göteborgs stads millennium-firande. Den invigdes i augusti av dåvarande landshövdingen för Göteborgs- och Bohus län, Göte Bernhardsson. Anläggningen är ritad av förre trädgårdschefen Rigmor Celander.Örtagården ligger i anslutning till ett litet lusthus från 1700-talet (ursprungligen från Kärralunds landeri) som flyttats dit 1959 från Röhska museets trädgård. Anläggningen är uppbyggd med kalksten som grund och rabatterna har fått en friare komposition än vad som är brukligt hos örtagårdar i gemen. Hela anläggningen inrymmer förutom kryddor och medicinalväxter också ett 20-tal gammaldags buskrosor.Till sin ena del är Örtagården traditionellt byggd som en stenlagd gård med den klassiska korsgången i mitten, där en liten nedsänkt springbrunn porlar. Brunnen flankeras av fyra höga amforor runt vilka odlas växter, som framförallt använts till mat- och brännvinskryddor. En bågformad pergola, som ritats av trädgårdsmästare Einar Hessman Larsson och Rigmor Celander, avgränsar trädgårdsrummet i dess norra del. 
Några trappsteg leder upp från den stenlagda gården till Örtagårdens andra del, där en samling läke- och doftväxter är planterade på ett föga traditionellt vis. Istället är de komponerade som klassiska perennrabatter, delvis för att visa hur utomordentligt många av våra vanligaste prydnadsväxter som haft medicinsk användning. Rosenbågarna som välver sig över gångarna i detta parti är tänkta skapa en känsla av rumslighet.Gränsen mellan medicinal- och kryddväxter har alltid varit flytande, många växter har använts i båda syftena och för många olika krämpor. Örtagårdens skyltar anger därför växtens huvudsakliga användningsområde men också några alternativa bruk.För de nyskapande stenarbetena i Örtagården står trädgårdsmästare Einar Hessman Larsson.
Lökträdgården ligger intill växthusen, öster om ingången. I lökträdgården finns cirka 1 600 planterade växter, främst olika lök- och knölväxter. Lökträdgården har ett glastak vilket restes 2006. I samband med det nya glastaket genomgick också anläggningen en uppryckning med nya murar och nyplantering. Uppryckningen och glastaket bekostades av Botaniskas vänner och invigdes den 22 april 2006 och är tillägnat Per Wendelbo som var prefekt 1965–1981 och som grundlade lökintresset i Botaniska.
Växthusen i Botaniska trädgården innehåller ungefär 4 000 olika arter. Däribland Sveriges största samling orkidéer, som man i huvudsak fått genom utbyten från andra botaniska trädgårdar. Växthusen är på totalt 1 900 m2 och är uppdelade i elva olika avdelningar. De är uppförda 1981, förutom Suckulenthuset som uppfördes 1973 och ersatte då de tidigare växthusen från 1923. År 1982 byggdes växthusen om till att omfatta cirka 1 500 m2. Utöver de elva olika avdelningarna finns ett antal förökningsväxthus.Några växthus fanns redan när trädgården anlades eftersom marken tidigare arrenderats av Axel Andersson som bedrivit handelsträdgård. Det byttes ut mot nya som stod färdiga till invigningen 1923. På 1960-talet började de vara i behov av att bytas ut och 1973 byggdes Suckulenthuset. Våren 1980 anslog kommunstyrelsen ett bidrag på 2 850 000 kronor för att fortsätta bygga om växthusen vilket därefter gjordes i två etapper. Den första etappen åt öster med Bergshusen, Australien − Sydafrikahuset samt arbetsrum, pannrum och kontor. Den andra etappen byggdes åt väster med entrén, Tropikhuset, Orkidéhusen, Begoniahuset och Utställningshuset. Sammantaget innebar ombyggnaden att golvytan i växthusen fördubblades. Total kostnad blev 3,9 miljoner kronor. Taklagsfest hölls den 22 augusti 1981.
Tropikhuset är den avdelningen med högst i tak med sina 9 meter och ligger direkt innanför ingången. Temperaturen är alltid över 20 °C och luftfuktigheten är omkring 80–95 procent. I Tropikhuset återfinns olika regnskogsträd, lianer och storbladiga örter, olika nyttoväxter som kakao, kanel och kardemumma samt flera prydnadsväxter som benjaminfikus, marmorblad och fågelbobräken. I Tropikhuset finns också två dammar med olika fiskar samt rödörade sköldpaddor.
Orkidéhusen omfattar fyra olika avdelningar med olika klimat. Den varmaste och fuktigaste avdelningen är Vanillahuset där temperaturen hålls över 20 °C följt av Cattleyahuset med en temperatur över 15 °C, Dedrobiumhuset med en temperatur över 12 °C och kallast är Disahuset där temperaturen hålls över 10 °C. I Orkidéhusen återfinns samlingen orkidéer med ungefär 1 500 arter vilken byggdes upp på 1920 och 1930-talet från Trädgårdsföreningen samt några tyska och holländska firmor. Särskilt välrepresenterade är släktena Bulbophyllum, Dendrobium och Masdevallia med cirka 80 arter vardera samt Paphiopedilum och Dracula med cirka 30 arter var.Bland orkidéerna nämns särskilt Disa uniflora som man odlat sedan 1932 och som återfinns tillsammans med andra orkidéer och en större samling olika köttätande växter i Disahuset.
I Begoniahuset finns cirka 100 arter Begonia samt andra växter, bland annat ris, kaffe och bomull. Temperaturen hålls över 15 °C. Det är också här som de har ett påsköträd (Sophora toromiro) vilket härstammar från en kvist med frön som Thor Heyerdahl hämtade under en expedition till Påskön 1955–1956.
Suckulenthuset är det äldsta av växthusen och byggdes 1973. I Suckulenthuset odlas olika kaktusar och andra suckulentersamt en del lök och knölväxter. Sammanlagt odlas ungefär 1000 arter. Främst finns arter från Amerika och Afrika, men Madagaskar och Kanarieöarna finns också representerade. Bland annat finns här Dioscorea elephantipes som man haft sedan invigningen av parken 1923. Växterna odlas på bäddar av rappade lecakulor med rött ytlager av lavagrus från Island. Några av bäddarna har vintertid undervärme och temperaturen hålls vintertid över 10 °C. Sommartid är detta enda växthuset som inte skuggas vilket medför att det kan bli väldigt hett. Det börjar blomma från mitten av april och allra mest under högsommaren.
Bergshusen omfattar två avdelningar, en torr och en fuktig. I den torra odlas på kalk och har ett klimat som påminner om det kring Medelhavet. I den fuktiga odlas på torv och silikatsten med ett lägre pH. Där växer främst arter från Ostasien och Himalaya. Båda håller en temperatur på över 2 °C och innehåller många chasmofyter (skrevväxande växter). Som mest blommar det i Bergshusen på senvintern och våren.
I Australien − Sydafrikahuset odlas växter från södra halvklotet. Temperaturen hålls över 8 °C. Där finns akacieträd, grästräd, pelargon och ljungväxter från Australien, samt mönjelilja och Phormium tenax från Sydafrika.
I Utställningshuset hålls oftast olika specialutställningar men också en del egna utställningar relevanta för Botaniska trädgården och dess arbete.
Kontorsbyggnaden vid entrén i rött tegel är ritad av arkitekten Arvid Bjerke och stod färdig 1926. Det byggdes till 1936 med en flygel för herbariet. Entrébyggnaderna omfattar också två porthus från 1928, arkitekt Axel Jonsson.
Båtsmanshuset – som också kallas Blå huset – är ett timmerhus i en våning med brutet tak och frontespis. Det uppfördes 1794 inom Gamla Varvet nedanför Stigbergstorget, ungefär där Amerikaskjulet nu ligger. År 1917 revs det för att återuppbyggas två år senare i Botaniska intill Bambulunden, efter ritningar av Sigfrid Ericson. Idag används det som personalbostad.
Lusthuset i Örtagården är från senare delen av 1700-talet och ritades av stadsingenjören i Göteborg, arkitekt Bengt Wilhelm Carlberg till hans egen trädgård på landeriet Kärralund. Lusthuset skänktes till trädgården 1959 av Röhsska Konstslöjdsmuseet och fick då sin nuvarande placering efter att under en period ha stått i en trädgård mitt emellan Röhsska museet och dåvarande Slöjdföreningens skola.
Stora Änggården (Prefektbostaden) är en gul villa i en våning från 1812 som ligger strax ovanför växthusen. Huset byggdes för att ersätta ett äldre av Gabriel Gréen (stavning senare ändrad till Gren) efter att de 1807 köpt gården. År 1919 renoverades den och återgavs då sitt ursprungliga yttre under överinseende av arkitekten Sigfrid Ericson. Idag fungerar huset som personalbostad.
Marinbotaniska institutionen, ritades av arkitekterna Ragnar Ossian Swensson och Mandus Mandelius och stod klar 1954.
Botaniska institutionen som ingår i Institutionen för biologi och miljövetenskap, tillhörande Göteborgs universitet, stod klar 1971 och ritades av arkitekterna Stig Hansson och Walter Kiessling.
Stolpboden är ett gammalt timrat spannmålsmagasin som hörde till Stora Änggården och som när trädgården anlades flyttades in i parken mot naturparken. I den hålls olika utställningar, bland annat av äpplen varje höst.
Flora - en marmorstaty av Gioaccihino Frulli framför prefektbostaden. Flora tillverkades under 1790-talet på Gunnebo för John Hall den äldre. Statyn såldes sedan till Kristinelunds landeri (vid nuvarande Kungsportsavenyen) och såldes därefter 1918 av en anonym säljare till Botaniska trädgården. Flora är placerad i butiken utanför utställningshallen.
Bronsbyst av Carl von Linné, skänkt av Smålands Gille 18 maj 1923. Bysten är placerad sydväst om Spegeldammen i slänten mot Universitetet.
Najad - av Carl Milles i Spegeldammen sedan 1931. Det är den ena av två likadana som var tänkta för Slottsskogen. Den andra står i Keillers park.
Växtkraft - av Kjell Friberg som gjordes åt Botaniskas Vänner 2011 och som finns i trädgården nära entrén. Den är gjord av Kjell Friberg och invigdes 27 oktober 2011. Skulpturen är 51 cm hög, 69 cm bred, 23 cm djup, väger ca 60 kg och vilar på en sten av bohusgranit från Näsinge. Statyn är gjuten på Bergmans Konstgjuteri i Karlskoga.
Vårens huldra är en staty av en naken ung flicka utförd av Gunnar Nilsson. Statyn skänktes 1954 av Torsten Odqvist, som var direktör vid Elof Hanssons handelshus. Statyn står placerad på höger sida av vägen från entrén mot kaféet.
Carl Skottsberg. Porträttbyst av Gunnar Lybeck (1944). Bysten donerades 1988 till Botaniska trädgården av Kerstin Wijk Broströms Stiftelse.
Trädgården är öppen varje dag från klockan 9 till solnedgången. Växthusen är öppna kl. 10–17 från maj till augusti och 10–16 övrig tid. Julafton, juldagen och nyårsafton är de stängda. Butiken är öppen 10–19 från april till september, 11–18 i oktober och 12–17 från november till mars. Midsommarafton är den endast öppet 10–17 och julafton och nyårsafton endast 12–15. Juldagen är det helt stängt.Till parken är det en frivillig entréavgift om 20 kronor. Till växthusen är entréavgiften 20 kronor. Ungdomar under 18 går in gratis. Man kan lösa årskort för 150 kronor för både parken och växthusen. Vissa visningar och andra aktiviteter kan ha extra avgifter.Toaletter finns innanför entrén till höger, i entrén till växthusen, i restaurangen samt nedanför backen vid Rhododendrondalen. Vid samtliga utom vid Rhododendrondalen finns handikappanpassade toaletter.Kopplade hundar får vara i parken mellan 1 oktober och sista februari men inte övrig tid. Ledarhundar är dock alltid välkomna.
I parken får man röra sig fritt och det finns inga trappor längs de större vägarna. Det finns eldriven rullstol att låna i butiken. Den måste dock bokas i förväg. Handikapptoalett finns vid entrén, i entrén till växthusen samt i restaurangen.Handikapphiss till besökscentrum och till administrationsbyggnaden finns inne i butiken.
Guide Michelin har gett Klippträdgården tre stjärnor i turistguiden och hela trädgården har två stjärnor.År 2003 valdes Göteborgs botaniska trädgård till Sveriges vackraste park i en svensk variant av den internationella omröstning som initierats av Briggs & Stratton, ett av världens ledande företag i trädgårdsmaskiner. Det var första gången tävlingen arrangerades i Sverige.Stilträdgården A Tribute to Linnaeus fick en guldmedalj vid 2007 års upplaga av Chelsea Flower Show. Landskapsarkitekt var Ulf Nordfjell.
Botaniskas Vänner är en förening som bildades 1987 med syfte att "Bidra till att Göteborgs Botaniska Trädgård blomstrar och utvecklas". Föreningen bildades efter att Göteborgs botaniska trädgård i början av 1980-talet fått en minskad budget då statsanslagen i princip upphört och det då fanns en oro för trädgårdens framtid. Föreningen har cirka 7 000 medlemmar.Botaniskas vänner har som symbol en vattenkanna. Den är tänkt symbolisera både det ekonomiska och det ideella stödet som ges till trädgården. För föreningen finns också en bronsstaty av Kjell Friberg av en vattenkanna uppsatt längs vägen mellan entrén och växthusen.
Mellan 1954 och 1966 fanns Botaniska trädgårdens vänner som dock "somnat in". Den hade Lars Hjörne som ordförande.
Trädgården hade sedan sin tillkomst avtal om statsbidrag för forskning och undervisning vid Göteborgs universitet. Det avtalet var baserat på lantarbetarnas löneindex vilket var avsevärt bättre än universitetets anslag. Därför sades avtalet upp 1980. När uppsägningstiden förflutit 1983 stod trädgården därför med ett intäktsbortfall på cirka en fjärdedel. Till viss del täcktes det upp av Göteborgs stad, tills ett nytt avtal skrevs 1990.På grund av den ekonomiska situationen startades våren 1986 en namninsamling på initiativ av Magnus Lidén och Åslög Dahl. De hade tillsammans med Sven-Olov Strandhede och Jens Corneliuson bildat Aktionsgruppen Rädda Botaniska som under sommaren och hösten samlade in 120 000 namn, vilka överlämnades till dåvarande statsminister Ingvar Carlsson.Den 14 maj 1987 bildades Göteborgs botaniska trädgårdsvänförbund, vars bildande drivits av Sture Bertilsson. Den utgjordes endast av juridiska personer och därför bildades den 10 oktober också föreningen Botaniskas Vänner för att fysiska personer skulle kunna bli medlemmar. Dessa båda slogs den 16 maj 1992 samman under det senare namnet. Den 17 december 1987 inrättades stiftelsen Kulturfonden Botaniskas Vänner för att förmedla gåvor till Göteborgs botaniska trädgård och till kunskapsförmedling och folkbildning samt till utveckling och forskning kring botanik och hortikultur.
Föreningen bidrar ur Kulturfonden Botaniskas Vänner med ungefär en miljon kronor per år till utvalda projekt som är utöver vad som ryms inom trädgårdens budget för löpande kostnader. Till exempel har butiken, entrépartiet, kompostanläggningen och den Skandinaviska avdelningen i Klippträdgården bekostats av Botaniskas vänner. Föreningen bidrar också med "Trädgårdsvärdar" vilka är volontärer ur föreningen som hjälper till och informerar besökare.Föreningen delar från fonden ut två olika stipendier. Dels Carl Skottsbergsstipendiet som är forskningsinriktat och dels Uno Wibell-stipendiet som går till att "skapa förutsättningar för botanisk och hortikulturell bildning och väcka intresse hos ungdom".Allt arbete inom föreningen sker ideellt.
”Ny grafisk profil och hemsida”. Botaniskas vänner. http://botaniskasvanner.se/aktuellt/ny-grafisk-profil-och-hemsida/. Läst 23 februari 2015. 
”Vattenkannan invigd”. Botaniskas vänner. http://botaniskasvanner.se/aktuellt/vattenkannan-invigd/. Läst 23 februari 2015. 
Brodin, Louise (30 oktober 2000). ”Nya prefekten utsedd för Botaniska trädgården”. Västra Götalandsregionen. Arkiverad från originalet den 2 april 2015. https://web.archive.org/web/20150402144522/http://cf.vgregion.se/cfm/webforms/press/view.cfm?RecordID=625. Läst 4 mars 2015. 
Caldenby, Claes; Linde Bjur, Gunilla; Ohlsson, Sven-Olof; Engström, Krister (2006). Guide till Göteborgs arkitektur. Arkitektur Förlag AB, Göteborgs stadsbyggnadskontor & Forskningsrådet Formas. ISBN 91-86050-67-2 
Caldenby, Claes; Heijl, Matts; Jönsson, Eva; Tomasson, Jaan (1979). Byggnader i Göteborg : en guide till 1900-talsarkitektur. Sektionen för arkitektur, Chalmers Tekniska Högskola 
Engelke, Marie (2011). Lilla Änggården – en släktgård i Göteborg. Göteborgs stadsmuseum. ISBN 978-91-86475-03-1 
Eriksson, Folke (1991). Göteborgs botaniska trädgård : liv och utveckling 1914-1991. Göteborgs stads skrifter, 1102-6022 ; 1. Göteborg: Tre böcker. Libris 7592842. ISBN 91-7029-080-6 
Foss, Kjell (25 februari 2008). ”Ny chef för Göteborgs Botaniska Trädgård”. Västra Götalandsregionen. Arkiverad från originalet den 2 april 2015. https://web.archive.org/web/20150402134101/http://nyheter.vgregion.se/upload/presspdf/10092.pdf. Läst 4 mars 2015. 
Fredriksson, Allan; Aldén, Björn (1992). Det blommar i Botaniska : ett år med Alfred i Göteborgs botaniska trädgård. Göteborg: Tre böcker. Libris 7592871. ISBN 91-7029-109-8 
Green, Agneta (18 oktober 2013a). ”Arboretet”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221183835/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Arboretet/. Läst 21 februari 2015. 
Green, Agneta (10 december 2013). ”Bambulunden”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221184729/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Bambulunden/. Läst 21 februari 2015. 
Green, Agneta (18 oktober 2013c). ”Vitsippsdalen”. Göteborgs botaniska trädgård. Arkiverad från originalet den 15 maj 2015. https://web.archive.org/web/20150515044449/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Vitsippsdalen/. Läst 21 februari 2015. 
Green, Agneta (30 januari 2014a). ”Byggnader i trädgården”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221181429/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Byggnader-i-tradgarden--/. Läst 3 mars 2015. 
Green, Agneta (15 april 2014). ”Japandalen”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221184237/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Tradgarden/. Läst 21 februari 2015. 
Green, Agneta (8 januari 2014c). ”Klippträdgården”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221184744/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Klipptradgarden/. Läst 21 februari 2015. 
Green, Agneta (8 januari 2014d). ”Örtagården”. Göteborgs botaniska trädgård. http://www.botaniska.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Ortagarden-/. Läst 30 januari 2017. 
Green, Agneta (13 oktober 2014e). ”Gramina et Flores”. Göteborgs botaniska trädgård. Arkiverad från originalet den 23 februari 2017. https://web.archive.org/web/20170223042756/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Gramina-et-Flores/. Läst 22 februari 2017. 
Green, Agneta (28 februari 2015). ”Besök oss”. Göteborgs botaniska trädgård. Arkiverad från originalet den 19 februari 2015. https://web.archive.org/web/20150219194137/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Besok-oss1/. Läst 4 mars 2015. 
Green, Agneta (21 januari 2015b). ”Lökträdgården”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221181841/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Loktradgarden/. Läst 1 mars 2015. 
Green, Agneta (23 januari 2015c). ”Om oss”. Göteborgs botaniska trädgård. Arkiverad från originalet den 10 februari 2015. https://web.archive.org/web/20150210224841/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Om-oss/. Läst 21 februari 2015. 
Green, Agneta (21 januari 2015d). ”Perennträdgården”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221184855/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Tradgarden1/Perenntradgarden/. Läst 21 februari 2015. 
Green, Agneta (23 januari 2015e). ”Växthusen”. Göteborgs botaniska trädgård. Arkiverad från originalet den 21 februari 2015. https://web.archive.org/web/20150221184157/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Vaxthus/. Läst 1 mars 2015. 
Göransson, Werner (1933). Statistisk årsbok för Göteborg. Göteborgs stads statistiska byrå. sid. 80 
Göransson, Werner (1937). Statistisk årsbok för Göteborg. Göteborgs stads statistiska kontor. sid. 80 
Göransson, Werner (1938). Göteborgs kommunalkalender. Göteborgs stads statistiska byrå. sid. 196-197 
Göransson, Werner (1948). Statistisk årsbok för Göteborg. Göteborgs stads statistiska kontor. sid. 89 
Göransson, Werner (1951). Statistisk årsbok för Göteborg. Göteborgs stads statistiska kontor. sid. 68 
 Göteborgs kommunalkalender 1978. Göteborg: Stadskansliet. 1978. sid. 129. Libris 8260425 
Hilmersson, Anders (2008). Göteborgarnas lilla promenadguide : 86 tips för promenaden, utflykten, motionsrundan (1). ISBN 9789173550383 
 Hvar 8 dag. Göteborg: D. F. Bonniers boktryckeri A.-B. 7 oktober 1923-28 september 1924. sid. 614ff. Libris 786775 
Klingberg, Jenny (11 december 2013). ”Påsköträdet”. Göteborgs botaniska trädgård. Arkiverad från originalet den 2 april 2015. https://web.archive.org/web/20150402165451/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Forskning-/Samlingar/Paskotradet/. Läst 1 mars 2015. 
Klingberg, Jenny (28 februari 2014). ”Disahuset”. Göteborgs botaniska trädgård. Arkiverad från originalet den 2 april 2015. https://web.archive.org/web/20150402165853/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Vaxthus/Disahuset/. Läst 1 mars 2015. 
Klingberg, Jenny (12 februari 2015). ”Tropikhuset”. Göteborgs botaniska trädgård. Arkiverad från originalet den 2 april 2015. https://web.archive.org/web/20150402140118/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Tradgarden/Vaxthus/Tropikhuset/. Läst 1 mars 2015. 
Johansson, Ingemar (2000). Örtagården. Göteborg: Göteborgs botaniska trädgård. ISBN 91-87068-32-X 
Kyle, Jörgen (1991). Änggården under 300 år: en gård vid utkanten av Göteborg: 1620-1920. Göteborg: Göteborgs historiska museum, Årstryck 1984−1988. ISBN 91-630-0572-7 
Larsdotter, Marit (2008). Göteborgs lustgårdar. Göteborg & Co AB. ISBN 91-87068-47-8 
Lignell, Harald; Harald, Björn; Möndell, Axel; Wallhäll, Doug. (1952). Göteborgsbilder 1850-1950. Göteborg: Bokförlaget Nordisk Litteratur. sid. 454 
Lindquist, Bertil (1961). Karta över Göteborgs Botaniska trädgård − Några fakta om Botaniska trädgården. Göteborg 
Lindstam, Carl Sigfrid (1945). Göteborgs gatunamn. Göteborgs Drätselkammares Gatunamnberedning. sid. 136 
”Änggårdsbergen”. Naturvårdsenheten i Länsstyrelsen, Västra Götalands län. http://www.lansstyrelsen.se/vastragotaland/Sv/djur-och-natur/skyddad-natur/naturreservat/lanets-naturreservat/goteborg/anggardsbergen/Pages/index.aspx. Läst 21 februari 2015. 
Lönnroth, Gudrun (1999). Kulturhistoriskt värdefull bebyggelse i Göteborg: Ett program för bevarande, Del I. Göteborgs Stadsbyggnadskontor. ISBN 91-89088-04-2 
”Botanical Garden”. Michelin travel. Arkiverad från originalet den 14 februari 2015. https://web.archive.org/web/20150214130659/http://travel.michelin.com/web/destination/Scandinavia-Sweden-Gothenburg/tourist_site-Botanical_Garden-Carl_Skottsbergs_Gatta. Läst 21 februari 2015. 
Neuendorf, Magnus; Johansson, Ingemar; Erlandsson, Marianne (2002). Halva världens växter : en bok om växthusen i Göteborgs botaniska trädgård. Göteborg: Göteborgs botaniska trädgård. Libris 8433107. ISBN 91-87068-34-6 
Persson, Helge; Strandhede, Sven-Olov; Weimarck, Gunnar; Wibell, Uno (2012). Föreningen Botaniskas Vänner tjugofem år – återblickar och framtidsperspektiv. Göteborgs Botaniska Trädgård. ISBN 978-91-87068-52-2 
Romdahl m.fl. (1937). Charles Felix Lindbergs donationsfond : utdelningar ur donationsfonden 1912-1937. Göteborg. Libris 8233178 
Sidén, Maria (31 maj 2002). ”Lilla Änggården”. Vårt göteborg, Göteborg stads nyhetstidning. http://vartgoteborg.se/lilla_anggarden/. Läst 7 mars 2015. 
Skottsberg, Carl (1920). Göteborgs botaniska trädgård : handledning för besökare av naturparken. Göteborg. Libris 1658566 
Skottsberg, Carl (21 juni 1940), Brev till styrelsen för Göteborgs botaniska trädgård,  ”Parken är sålunda utlämnad åt allmänhetens godtycke; knappast någon förseelse mot de av Styrelsen fastställda ordningsföreskrifterna kan lagligen beivras. Man känner allmänheten dåligt om man tror, att den av eget naturskyddsintresse skall underlåta att begagna sig av sina rättigheter.”  Samt stadsfullmäktiges handlingar 1940 nr. 161.
 Statistisk årsbok för Göteborg. Göteborgs stads statistiska kontor. 1968. sid. 232 
Strandh; Larsson, Margit (1971). Statistisk årsbok för Göteborg. Göteborgs Stadskontor. sid. 244 
”Gothenburg’s Botanical Garden”. Swedish society of public parks and gardens. http://www.swedishgardens.se/portfolio-items/gothenburgs-botanical-garden/. Läst 21 februari 2015. 
Thulin, Otto (1948). Svenska stadsmonografier : Göteborg. Religion & Kultur, Göteborg 
Wahlén, Cecilia (10 november 2014). ”Mari Källersjö”. Göteborgs botaniska trädgård. Arkiverad från originalet den 2 april 2015. https://web.archive.org/web/20150402194306/http://www.gotbot.se/sv/kulturplattformen/Goteborgs-Botaniska-Tradgard/Startsida-Goteborgs-Botaniska-tradgard/Kontakt1/Personal-NY/Mari-Kallersjo/. Läst 3 mars 2015. 
Weimarck, Gunnar (2003). CARL SKOTTSBERG − resenär, forskare, trädgårdsprefekt, folkbildare, person. Göteborgs botaniska trädgård. ISBN 91-87068-38-9. http://www.gotbot.se/upload/Botan/pdf/Skottsberg%20biografi%20pdf.pdf 
Westman, Alvar (1959). Statistisk årsbok för Göteborg. Göteborgs stads statistiska kontor. sid. 88 
Wimarson, Nils (1923). Göteborg : En översikt vid 300-årsjubileet 1923. Göteborgs Jubileumspublikationer, Stadsfullmäktiges Jubileumsberedning. sid. 120 
”GÖTEBORGS BOTANISKA TRÄDGÅRD”. Visual Arkiv på nätet. Arkiverad från originalet den 22 februari 2015. https://web.archive.org/web/20150222213957/http://www.visualarkiv.se/xtf/view?docId=SE%2FO258G%2FGSA%2F1312-1.ead.xml&doc.view=entire_text. Läst 22 februari 2015. 
”Styrelsen för Göteborgs botaniska trädgård”. Västra Götalandsregionen. http://cfwebb.vgregion.se/troint/detail_namndstyrelse.asp?namnd=Botaniska. Läst 3 mars 2015.
Aldén, Björn (1983). Guide över arboretet i Göteborgs botaniska trädgård. Del 1, Asien. [Göteborg]. Libris 8205889 
Aldén, Björn (2006). Landskapsarboretet i Göteborgs botaniska trädgård : där natur och kultur går hand i hand. Göteborg: Göteborgs botaniska trädgård. Libris 10243577. ISBN 91-87068-42-7 
Brodin, Louise (2008). Sådan kärlek till blommor. Sävedalen: Warne. Libris 10795815. ISBN 978-91-85597-11-6 
Bäwerholm, Carianne; Heed, Ylva (1990). Naturstig. Göteborg: Göteborgs botaniska trädgård. Libris 7762099. ISBN 91-87068-15-X 
Celander, Rigmor; Holmberg, Mona (1996). Nordiskt ljus och italiensk hetta : sommarblommor à la Göteborgs botaniska trädgård. Göteborg: Göteborgs botaniska trädgård. Libris 7762110. ISBN 91-87068-26-5 
 Gröna rehab : Göteborgs botaniska trädgård. Göteborg: Göteborgs botaniska trädgård. 2010. Libris 11875748. ISBN 91-87068-51-6 
Göteborgs botaniska trädgård; Lyon, Anders (1990). Plan för utveckling av Göteborgs botaniska trädgård under 1990-talet. Göteborg: Göteborgs botaniska trädgård. Libris 7762100. ISBN 91-87068-16-8 
Johansson, Ingemar (2000). Örtagården. Göteborg: Göteborgs botaniska trädgård. Libris 7762116. ISBN 91-87068-32-X 
 Stensett : det inre ögats syn : [stenskulptur i Göteborgs botaniska trädgård, Vänersborgs stad med parker]. Göteborg. 1997. Libris 2513340
