
Stolnica svetega Nikolaja v Ljubljani je stolnica Nadškofije Ljubljana in župnijska cerkev Župnije Ljubljana - Sv. Nikolaj. Gradili so jo od leta 1701 do leta 1706 po načrtih kapucinskega brata Florencijana in italijanskega umetnika Andrea Pozza na mestu, kjer je pred tem stala najprej manjša romanska in za tem večja gotska cerkev. To so podrli in ohranili samo nekaj kamnitih spolij. Baročno cerkev, so najprej postavili še brez načrtovane zidane kupole, ki so jo sezidali šele leta 1841. Notranjost so okrasili slikarja Giulio Quaglio in Matej Langus, kiparji Francesco Robba, Angelo Pozzo, Paolo in Giuseppe Groppelli ter dve stoletji kasneje, arhitekt Jože Plečnik. Stolnica je prostor kulturnih dogodkov in arhitekturno med najpomembnejšimi baročnimi spomeniki v državi. Od leta 2008 je zavarovana kot kulturni spomenik državnega pomena. Stoji ob Dolničarjevi ulici in Ciril Metodovem trgu, na polovici poti med Mestnim trgom in ljubljansko tržnico. Je nekoliko dvignjena nad Pogačarjev trg; ni vključena v ulični niz.
Sedanja cerkev stoji na mestu, kjer so stale predhodne cerkve. Prva cerkev na tem prostoru je omenjena v letu 1262 in je bila triladijska romanska bazilika. Postavili so jo ljubljanski čolnarji in ribiči v čast svojemu zavetniku, svetemu Nikolaju. V srednjem veku so bili eden močnejših cehov v Ljubljani. Srednjo ladjo je ločilo od obeh nižjih stranskih ladij osem slopov, ki so jih povezali med seboj polkrožni loki. Okna so bila polkrožno obokana, stolp pa lesen. V drugi polovici 14. stoletja so na mestu romanske glavne in stranske severne apside zgradili gotski prezbiterij, ob glavnem vhodu pa so postavili zvonik, ki ga cerkev prej ni imela. Ta cerkev je leta 1361 pogorela.
Leta 1461 je bila ustanovljena Škofija Ljubljana in takrat je cerkev postala stolna cerkev. V tem času je stavba doživela nove prenove: stranske stene starih romanskih ladij so dvignili in predelali v gotskem stilu, lesene strope nad ladjami so obokali na gotski način, vse tri ladje pa so prekrili z novo streho. V letih 1476 do 1484 so nad glavnim vhodom zgradili emporo ali gornjo cerkev, ki jo je hodnik, speljan skozi zvonik, povezoval s škofijskim dvorcem, slonela pa je še na dodatnih stebrih.
V drugi polovici 17. stoletja je bila cerkev že močno dotrajana, zato se je takratni stolni dekan in generalni vikar Janez Anton Dolničar odločil za zidavo novega objekta. V tem času je v Ljubljani potekala živahna prenova cerkva: jezuiti so prenavljali svojo cerkev svetega Jakoba in grad Podturn, frančiškani so gradili hodnike ob cerkvi, klarise kapelo Srca Jezusovega, avguštinci pa zid ob svojem vrtu. Zaradi vseh teh del je bil stavbni material zelo drag, povišale pa so se tudi mezde gradbenih delavcev. Kljub temu so leta 1701 pričeli s podiranjem stare in gradnjo nove stolnice, ki je bila zaključena leta 1707.
Izdelavo načrta za novo cerkev so zaupali enemu najvidnejših rimskih arhitektov tistega časa, Andreju Pozzi, ki si je cerkev po zgledu Vignolove rimske cerkve Il Gesu zamislil kot enoladijsko obokano dvorano s prečno ladjo s stranskimi kapelami in ravno zaključenim prezbiterijem. Na mestu, kjer se križata glavna in prečna ladja, je projektiral kupolo kot višinski poudarek. Kupola je bila za cerkve v Ljubljani novost. Izvedbo načrta sta prevzela Franc Bombasi (kamnosek, po rodu Benečan) in Milančan Peter Janni. Zidarski mojster je bil Jugovic, po njegovi smrti pa Gregor Maček.
Pred podiranjem stare stolnice je arhitekt Carlo Martinuzzi izdelal tloris stare stolnice in narisal vse nagrobne spomenike in napise. Tako se se ohranili podatki o nagrobnikih Auerspergov, Ursinijev, Lambergov, Barbov, Rauberjev, Seirbiachov, Trautsonov, Saurauov, Mosconov, Wernekov, Schayerjev in drugih plemiških rodbin. Ohranjeni so tudi epitafi škofov Martina iz Pićna, Žige Lamberga, Tomaža Hrena, Jožefa Rabatte in drugih.
8. aprila 1701 so pričeli s podiranjem stare stolnice, delo pa so končali 14. maja. Temelje za novo stolnico so dogradili 6. junija, 28. septembra pa so pričeli s pokrivanjem novega poslopja. Da bi bili zidovi trdnejši in trajnejši, so apno mešali z vinom. Za oboke so uporabili lahek luknjičav kamen, ki so ga našli v bližini ob vznožju grajskega hriba. Kupole zaradi pomanjkanja sredstev in znanja niso sezidali, ampak so z železnimi drogovi pritrdili na ostrešje leseno ogrodje. Leta 1704 so podrli 300 let star stolp in zgradili nova, ki sta bila končana leta 1706. Okrasili so ju z bakrenimi pozlačenimi jabolki in vanju shranili relikvije in napise na pergamentih. 16. oktobra 1707 so namestili v zvonik zvon, ki ga je vlil Gašper Franchi, stroške pa je kril baron Codelli. V tem času so bile končane tudi poslikave prezbiterija, kupole in ladje, delo Giulia Quaglia. S poslikavami je začel leta 1703. Štukature je leta 1704 izdelal Tomaž Ferrata, po rodu iz Milana.
Leta 1836 je predstojništvo stolnice predlagalo zamenjavo navidezne lesene kupole z zidano, saj bi v primeru požara lahko prišlo do neprecenljive škode. Dve Quaglievi freski s stare kupole je dal restavrirati Jožef Kalasanc Erberg in ju prenesel v Dol pri Ljubljani. Eno je dal vzidati v stopniščni obok svojega dvorca, drugo pa je shranil v dolskem muzeju. Novo kupolo, ki je visoka 24 metrov, sta leta 1841 postavila stavbenik Matej Medved in tesar Jurij Pajk. V obdobju med 9. junijem in 18. septembrom 1844 pa jo je poslikal Matevž Langus.Kupola oz. njen boben je znotraj valjast, zunaj pa oktogonalen. Mateju Medvedu je kupola prinesla veliko slavo, saj je veljala za sijajen spomenik stavbne umetnosti tistega časa, bila pa je tudi drzno izpeljan projekt. Njena gradnja je bila tehnično zahtevna in Medved jo je odlično izpeljal ter s svojimi idejami celo ustvarjalno prispeval k načrtovanju. Za projektanta kupole velja Benedikt Müller, ki pa je ves čas intenzivno sodeloval z Medvedom.
Notranjost cerkve je bila popolnoma prenovljena leta 1859, ko so očistili freske, zidove obložili z marmorjem, obnovili pozlate in popravili orgle. Ob 200-letnici nastanka je cerkev dobila nova okna, klopi in nove Milavčeve orgle v starih baročnih omarah. Leta 1948 so po načrtih Ivana Vurnika prenovili okna, za barvasto okno v zadnji steni prezbiterija pa je osnutek izdelal Stane Kregar. Ob 500. obletnici ustanovitve škofije (leta 1961) so prepleskali zunanjost, prekrili zvonike in obnovili jabolka na stolpih. V obdobju od leta 1969 do  1971 so po načrtih arhitekta Antona Bitenca preuredili prezbiterij. Miniaturni križev pot je dodal France Gorše. Načrt za škofovo katedro je narisal Jože Plečnik.
Leta 2002 je Restavratorski center Zavoda za varstvo kulturne dediščine Slovenije s pomočjo zunanjih sodelavcev (restavrator Dare Tratar z ekipo) pričel s konservatorsko-restavratorskimi deli na Quaglievih freskah. Zajemali so tri sklope: raziskovalno delo, restavratorske posege in dokumentiranje. Projekt se je zaključil leta 2007 kot praznovanje 300-letnice posvetitve cerkve.
Giulio Quaglio je s poslikavo stolnice v Ljubljano prinesel prvo pojmovanje iluzionistične poslikave, ki je barvita, domiselna in naj bi človeka prepričala, da je neka optična resničnost tudi prava življenjska resničnost. Na stranskih stenah prezbiterija je upodobil čudeže svetega Nikolaja. Na prvi sliki desno je v desnem zgornjem kotu umetnik upodobil samega sebe med množico, kateri delijo kruh. Stropna slika predstavlja zgodbo ustanovitve ljubljanske škofije. Sliki na obeh straneh okna predstavljata Ogenj božje ljubezni in Versko gorečnost, pod njima pa sta alegoriji Hrepenenja in Čuječnosti. Na stropu nad oltarjem je alegorija Vere, ob oknu pa prispodobi Ljubezni in Upanja. 
Freski levo in desno od stropne slike predstavljata cesarja Rudolfa in Maksimiljana. Oltarna slika na desni strani rotunde pod kupolo nad oltarjem Brezjanske Matere Božje prikazuje Kristusa v predpeklu, kjer tolaži duše. Na stropu je upodobljeno Dizmovo vnebovzetje, na levi strani njegovo križanje, na desni pa beg svete Družine v Egipt. Okno obdajata podobi Pokore in Nedolžnosti. Pod pendentivi kupole so narisani štirje evangelisti: Matej, Marko, Luka in Janez. Pod njimi pa so grbi papeža Pija II., cesarja Friderika III., grofa Žige Herbersteina in grofa Ferdinanda Kuenburga ter štiri alegorične figure: Pravičnost, Pogum, Modrost in Zmernost.
Stropna freska v cerkveni ladji kaže poveličanje svetega Nikolaja in pripoveduje o preganjanju kristjanov pod rimskima cesarjema Neronom in Dioklecijanom. Na stenah med okni so podobe dvanajstih apostolov, raznih svetnikov in kreposti. Tudi freske na koru pripovedujejo o čudežnih delih svetega Nikolaja. V glavni zakristiji pa je motiv slike kaznovanje kralja Oza.
Poleg notranjosti cerkve je Quaglio naslikal tudi freski na severnem in južnem pročelju stolnice.
Matevž Langus je bil domači umetnik, ki si je s poslikavami fresk v kupoli pridobil naziv zadnjega slovenskega barokista. Na stropu je upodobljen sveti Duh, ki ga obdajajo glave angelov. Rob nosijo pozlačeni kandelabri, ki izpolnjujejo prostor med okni in svetlobnico. Vdolbine so okrašene z ornamenti na zlatem ozadju. Podzidek pod kandelabri nosijo angeli iz belega marmorja. Zgornji del kupole je okrašen z zlatimi ornamenti v bizantinskem slogu, obok, ki počiva na šestnajstih rebrih, pa je svetlo zelene barve. Pogled na kupolo z glavnega vhoda razkrije podobo Marijinega kronanja, pod njo pa so upodobljeni sveti Nikolaj, Janez Krstnik in alegoriji Kranjske ter Emone. Nad Emono stoji sveti Jožef, ob njem sveta Neža, nad njima pa sveti Mohor, sveti Fortunat in številni angeli. Malce vstran stopa sveti Jurij na zmajevo glavo. Levo od njega so upodobljeni sveta Terezija, sveti Janez, sveta Valerija in sveti Vitalis. Desno je pod škofom Martinom upodobljen v Ljubljani rojeni mučenec Pelagius. Nasproti Marijinega kronanja vidimo svetega Ahacija, svetega Karla Boromejskega in Antona Padovanskega. Poleg kupole je v cerkvi ustvaril še oltarno sliko svetega Nikolaja.
Francesco Robba velja za najboljšega kiparja baroka pri nas. V cerkvi sta njegovo delo dva keruba iz kararskega marmorja na oltarju svetega Rešnjega telesa.
Angelo Pozzo je po naročilu škofa Franca Karla pl. Kaunitza leta 1713 izdelal celopostavne kipe emonskih škofov. Maksim, Florij, Kast in Genadij so postavljeni v vdolbinah rotunde pod kupolo. Njegovi so tudi doprsje dekana Janeza Antona Dolničarja ̈(1715) in reliefi angelov v sferičnih trikotnikih na oltarju sv. Trojice.
Jože Plečnik je leta 1952 izdelal osnutek za škofov prestol in ga cerkvi tudi podaril, stoji pa na levi strani oltarja. Dodal je še manjši krstni kamen. Obnovil je tudi kapelo svetega Križa nasproti stranskega vhoda, poleg prižnice, in okrasil čudodelni gotski križ v njej.
Južno, vzhodno in severno pročelje krasijo freske, ki predstavljajo Marijino oznanenje. Avtor fresk na severnem in južnem pročelju je Julij Quaglio, leta 1872 pa ju je restavriral Janez Wolf, ki je tudi avtor freske na vzhodnem pročelju. Na obeh straneh fresk na južnem in severnem pročelju sta po dve vdolbini, v njih pa kipa svetega Mohorja in Fortunata, delo kiparja Franceta Zajca in kipa prvega ljubljanskega škofa Žige pl. Lamberga in njegovega devetega naslednika Tomaža Hrena, ki sta delo Ivana Pengova. Ivan Pengov je prav tako avtor podob svetega Bonaventure in svetega Tomaža Akvinskega, ki sta postavljena na obeh straneh glavnega vhoda.
Desno od glavnega vhoda je (znotraj original, zunaj kopija) vzidan sklepnik v podobi Kristusove glave, ki je približno iz leta 1380 in je vezal rebra obokov v prezbiteriju prvotne gotske cerkve. Na južnem pročelju je kip Žalostne Matere Božje (kopija), ki je verjetno iz oltarja gotske cerkve. Najbrž je nastal leta 1448 kot izdelek ljubljanske kiparske delavnice. Nagrobni kamen leta 1456 umrlega pičenskega škofa Martina je relief v poglobljenem okviru. Pod trilistnim lokom stoji škofovska palica z ovitim panicelom, spodaj pa škofovski grb in na vrhu preprosta mitra.V južno steno so vzidani večinoma antični napisi nagrobnikov iz rimske Emone. V stolnico in sosednje semenišče so jih vzidali na pobudo Janeza Gregorja Dolničarja (zato jih imenujemo tudi Dolničarjev lapidarij), da bi obudili spomin na Emono kot predhodnico Ljubljane. Pretežno gre za rimske nagrobnike, najdene na Igu ali v Ljubljani (Emoni), od katerih sta dva prejkone ponarejena, eden je posvetilo Herkulu, odlomek brez napisa pa je verjetno del oltarja. Med nagrobnimi simboli je najpogostejši delfin, ki je bil priljubljen antični simbol posmrtne usode in je predstavljal srečno potovanje iz tostranstva v onostranstvo.
Glavna in stranska vrata so bila ulita v livarni Romana Kamška na Klancu leta 1996. Izdelana so bila ob 1250-letnici zgodovine krščanstva v Sloveniji. Navezujejo se tudi na prvi obisk papeža Janeza Pavla II. v Sloveniji, ki je potekal od 17. do 19. maja 1996. Papež je takrat vrata tudi blagoslovil.
Glavna vrata imajo naziv Slovenska, ker upodabljajo 1250 let krščanstva v slovenskem prostoru in so vrata v stolnico, ki je tudi sedež slovenskega metropolita. Stranska vrata pa upodabljajo ljubljansko škofijsko zgodovino v 20. stoletju, zato nosijo naziv Ljubljanska vrata.
Pri tleh so upodobljena rodovitna slovenska tla skupaj z arheološkimi najdbami ljudstev, ki so tu bivala pred nami, od obdobja situl do Rimljanov, ki so prinesli na to ozemlje tudi krščanstvo in v rimski Emoni v 4. stoletju ustanovili prvo škofijo. Iz zemlje raste lipa, ki simbolizira slovenski narod, ki se je tu ukoreninil. Levo od lipe sta karantanska kneza Gorazd in Hotimir, ki ju krsti menih v benediktinskem samostanu na Chiemskem jezeru. Desno od lipe je množica, ki se zbira ob knežjem kamnu, simbolu prve slovanske državnosti na našem območju. Ob kamnu stoji družina, temelj vsake družbe.
Za lipo se dviga silhueta Gosposvetske cerkve z dvema zvonikoma. Cerkev pri Gospe Sveti, severno od Celovca na Koroškem je ena starejših cerkva območja. Ob njej sta upodobljena sveti Modest in sveti Pavlin Oglejski, ki sta širila krščanstvo med Slovenci v Oglejskem patriarhatu in Salzburški nadškofiji. Poleg njiju sta sveti Ciril in Metod, ki sta delovala v Spodnji Panoniji. V sredini, poleg Cirila in Metoda, je menih v skriptoriju. Tako so namreč okoli leta 1000 nastali Brižinski spomeniki. V isti višini je upodobljen sklepnik z gotskega oboka križnega hodnika samostana v Stični, ki simbolizira različne menihe, ki so delovali na tem področju (benediktinci, kartuzijani, cistercijani, frančiškani, dominikanci in dominikanke). Križniki so upodobljeni kot jezdeci na konjih na levi polovici vrat. Bili so viteški red, ki je pripomogel k ohranjevanju ozemlja. Nad jezdeci je upodobljena skupina ljudi s kosami, vilami in drugim orodjem, ki simbolizirajo kmečke upore.
Vmes je upodobljeno utrjeno obzidje tabora z zvonikom cerkve v Hrastovljah, ki opominja na turške vpade. Ti so za okoli 200 let delno zaustavili gospodarski razvoj naših krajev. Turški jezdeci so na konjih desno od hrastoveljske cerkve. Desno so roke, ki drže knjige; ponazarjajo protestantizem. Vodja slovenskega protestantizma, Primož Trubar,  je leta 1550 postavil temelje slovenščini kot knjižnemu jeziku s knjigama Abecednik in Katekizem.
Nad kmečkimi uporniki je upodobljen škof Tomaž Hren, ki je bil vodja protireformacije. Desno od njega je škof Anton Martin Slomšek, vzgojitelj in narodni buditelj, ki je prenesel sedež Lavantinske škofije v Maribor. Poleg njega je misijonar in škof Friderik Baraga, ki je nesebično deloval v Severni Ameriki, kjer je pokristjanjeval Indijance.
Nad škofi se dviga množica obrazov in žarki, ki simbolizirajo osamosvojitev Slovenije. Na nasprotni strani pa je množica ljudi z zvezanimi rokami - ti simbolizirajo obe svetovni vojni. V levem kotu nad množico je silhueta brezjanske bazilike, ki je glavni romarski kraj v Sloveniji.
Na vrhu sredi vrat je upodobljen papež Janez Pavel II., ki se sklanja nad vrata. Nagelj, ki mu ga ponuja roka iz množice na desni, simbolizira zahvalo Vatikanu, ki je kot eden izmed prvih priznal samostojnost Slovenije.
Pred obiskom papeža Janeza Pavla II. je kipar upodobil vodje  ljubljanske škofije, kakor jo simbolizirajo njeni škofje v 20.stoletju. To stoletje je bilo za slovenski narod stoletje vojn in hudega trpljenja. Zato se je kipar odločil upodobiti trpečega Kristusa, nad katerim se sklanjajo, kakor v gotskih podobah Žalostne Matere Božje, škofje. Škofje niso razporejeni v kronološkem redu.
Najvišje med njimi je Anton Bonaventura Jeglič (vodil je škofijo od 1898 - 1930, umrl 1937). Začrtal je duhovno, kulturno in politično življenje v škofiji in slovenskem narodu (ustanovil Škofove zavode, podpisal Majniško deklaracijo).
Ob njem je Anton Vovk (vodil škofijo od 1959 do 1963), Prešernov pranečak. Postal je prvi ljubljanski nadškof v 20. stoletju (ob 500-letnici škofije).
Ob njem je Gregorij Rožman (ljubljanski škof je bil od 1930 do 1959). Škofijo je vodil med drugo svetovno vojno, ko je v Sloveniji divjala tudi državljanska vojna. Po vojni je odšel z begunci v tujino, pokopan je bil v Lemontu (Chicago), sedaj je prenesen v stolnico.
Naslednji je Jožef Pogačnik (vodil škofijo od 1963 do 1980). Ko je postal nadškof, je skrbel za izvajanje določil Drugega vatikanskega koncila v Cerkvi na Slovenskem.
Poleg njega je Alojzij Šuštar (vodil je škofijo od 1980 do 1997, umrl 2007). Zaradi svojih širokih nazorov in zmernosti je ključno pripomogel k demokratizaciji Slovenije, na podlagi razvejanih vezi s svetom pa je tudi močno spodbudil prepoznavnost Slovenije v svetu in pripomogel k mednarodnemu priznanju njene državnosti.Pod Kristusom so nakazani arheološki ostanki prve krščanske skupnosti na ljubljanskih tleh: Emone. Ob Kristusu je vrč za vodo - simbol očiščevanja za vsakogar, ki vstopa v svetišče. Nad njim in pod škofi pa stilizirane lobanje - simbol človeške minljivosti. Nad škofi desno je v rahlem reliefu upodobljena Marija Pomagaj z Brezij - Kraljica Slovencev. Desno od nje je nakazana stavba, ki se še zida - to je Cerkev na Slovenskem, ki se pripravlja na 3. tisočletje. Ob njej je umetnik v svojski simboliki nakazal vstajenje kot zadnji in najpomembnejši smisel verovanja.
V luneti nad portalnim okvirom je nekaj let kasneje nameščeni relief Svete Trojice, prav tako delo Begića.
Junija 1943 se je na demonstracijah pred stolnico zbralo večje število žena, katerih sorodnike so italijanske okupacijske oblasti priprle ali deportirale po različnih zaporih in taboriščih. Ko so pred tem brezuspešno že demonstrirale na drugih mestih po Ljubljani, so se zbrale še pred stolnico, upajoč na pomoč škofa Gregorija Rožmana. V spomin na te dogodke so oblasti po vojni v neposredni bližini jugozahodnega vogala stolnice postavile spominski steber (arhitekt E. Ravnikar), ki pa so ga leta 1991 umaknili v restavratorsko delavnico. Stebra zaradi zahtev Cerkve niso več postavili na isto lokacijo, so pa v spomin na dogodke na Pogačarjevem trgu postavili drug spomenik (kiparka Dragica Čadež) z drugačnim, nespornim tekstom glede na originalni napis na stebru pri stolnici.
nedelja: 6.00; 7.00; 8.00; 9.00; 10.30; 11.30; 12.30; 16.00; 18.30.Kot stolna cerkev pogosto gosti posebne maše ob obiskih najvišjih cerkvenih dostojanstvenikov (npr. ob papeževem obisku v Sloveniji) ali pa ob posebnih dogodkih na državni ravni, kot so npr. maše za domovino ob Dnevu samostojnosti ali Dnevu državnosti. Le-teh se udeležujejo tudi predstavniki državnih inštitucij. Mašo ob teh posebnih priložnostih običajno vodi aktualni škof.V stolnici pogosto potekajo tudi glasbeni nastopi, zlasti koncerti pevskih zborov.

Sulejman I. (turško سليمان , Sulaymān, najpogosteje Kanuni Sultan Süleyman), deseti sultan Osmanskega cesarstva, * 6. november 1494, † 5./6. september 1566.
Vladal je od leta 1520 do smrti leta 1566. V Evropi je najbolj znan kot Sulejman Veličastni, na Vzhodu pa kot Zakonodajalec (turško Kanuni, arabsko القانونى‎, al Qānūnī), ker je reformiral osmanski pravni, upravni in šolski sistem.
Bil je najuglednejši vladar 16. stoletja. Med njegovim vladanjem je Osmansko cesarstvo doseglo svoj  vojaški, politični in gospodarski višek. Osvojil je Beograd, Rodos in večino Ogrske, pred Dunajem pa so se leta 1529 njegova osvajanja v Evropi ustavila.  Cesarstvu je priključil večino Bližnjega Vzhoda in velik del severne Afrike vse do zahodne Alžirije. Osmanska vojna mornarica je popolnoma obvladovala vzhodno Sredozemlje, Rdeče morje in Perzijski zaliv.V Osmanskem cesarstvu je uvedel obširne družbene spremembe in reformiral šolstvo, davčni sistem ter zemljiško in kazensko pravo. Njegov zakonik (Kanun) je ostal v veljavi še nekaj stoletij po njegovi smrti. Izkazal se je tudi kot pesnik, zlatar in velik pokrovitelj kulture.Poročen je bil s Hürrem Sultan (Rokselana), dekletom iz harema, kar je bilo v popolnem nasprotju z osmansko tradicijo. Z njo je imel pet otrok, med katerimi je bil tudi njegov naslednik sultan Selim II. Med Sulejmanovim vladanjem se je ozemlje Osmanskega cesarstva skoraj podvojilo in je ob njegovi smrti merilo približno 8.000.000 km².
Sulejman je bil rojen 6. novembra 1494 v Trabzonu na obali Črnega morja. Ko je imel sedem let, so ga poslali v Istanbul, kjer se je v palači Topkapi učil znanost, zgodovino, književnost, teologijo in vojaško taktiko. V šoli se je spoprijeteljil s svojim grškim sužnjem Ibrahimom, ki je kasneje postal njegov najbolj zanesljiv svetovalec in veliki vezir. Ko je imel sedemnajst let, je postal guverner Kaffe na polotoku Krimu,  kasneje pa je bil guverner Manise v zahodni Anatoliji in Odrina (Edirne) v Trakiji.Po smrti očeta Selima I. (1465-1520) je odšel v Istanbul in kot deseti sultan zasedel osmanski prestol. Nekaj tednov po prevzemu oblasti ga je opisal beneški odposlanec Bartolomeo Contarini: "Star je petindvajset let, visok, vendar žilav in nežne polti. Njegov vrat je nekoliko predolg, obraz ozek, nos orlovski. Ima brčice in majhno brado in izgleda zelo prijetno. Pravijo, da je moder vodja, ljubitelj znanja in od njega vsi pričakujejo samo najboljše". Nekateri zgodovinarji trdijo, da je zelo občudoval Aleksandra Velikega. Bil je zaslepljen z idejo o cesarstvu, ki bo vez med  Vzhodom in Zahodom in verjetno je ravno zato vodil številne vojne na vzhodu in zahodu cesarstva.
Sulejman je kmalu po prihodu na oblast začel niz vojaških osvajanj. Najprej je leta 1521 zatrl upor osmanskega guvernerja Damaska in si zagotovil mir na vzhodu, potem pa se je začel pripravljati na osvojitev Beograda, kar njegovemu staremu očetu Mehmedu II. ni uspelo. Beograd je bil ključ do osvojitve Ogrske, ki je po porazu Bolgarov, Srbov in Bizantincev ostala edina omembe vredna sila na poti v Evropo. Sulejmanova vojska je leta 1521 obkolila Beograd in ga začela obstreljevati s težkim topništvom. Posadka Beograda, ki je štela komaj 700 mož, se je brez pomoči Ogrske po treh tednih obleganja vdala.Novica o padcu ene najmočnejših krščanskih trdnjav je širila strah pred Osmani po celi Evropi.  Ambasador Svetega Rimskega cesarstva v Istanbulu je takrat zapisal: "Padec Beograda je bil začetek dramatičnih dogodkov, ki so uničili Ogrsko, povzročili smrt kralja Ludvika II., osvojitev Budima, okupacijo Transilvanije in vzbudili strah sosednjih narodov, da bodo doživeli enako usodo".Po padcu Beograda je bila pot do Ogrske in [Srednje Evrope odprta, toda Sulejman je obrnil proti Rodosu, otoku v vzhodnem Sredozemlju, ki je zaradi bližine Male Azije in Levanta stalno ogrožal osmanske interese. Poleti 1522 je izkoristil prednost vojne mornarice, ki jo je nasledil od svojega očeta, in napadel Rodos. V Sulejmanovi vojski je bilo 400 ladij, Sulejman pa je na maloazijsko obalo nasproti otoka osebno pripeljal še kakšnih 100.000 pešcev. Obleganje otoka je trajalo pet mesecev, potem pa so se rodoški vitezi, kasnejši malteški vitezi, vdali in se s sultanovim dovoljenjem umaknili v južno Italijo, od tam pa leta 1530 na Malto.Odnosi med Osmanskim cesarstvom in Ogrsko so se medtem poslabšali, zato se je Sulejman z vojsko odpravil v vzhodno Evropo in 29. avgusta 1526 v bitki pri Mohaču porazil ogrskega kralja Ludvika II. Ogrski odpor se je zrušil in Osmansko cesarstvo je postalo prevladujoča sila v jugovzhodni Evropi.Cesar Svetega Rimskega cesarstva Karel V. Habsburški in njegov brat, avstrijski nadvojvoda Ferdinand I., sta kmalu ponovno zasedla Budim in Ogrsko, zato je Sulejman leta 1529 krenil na nov vojni pohod. Osvojil je Budim in začel jeseni oblegati Dunaj, potem pa je avstrijska vojska dobila okrepitve in obleganje je spodletelo. Spodletel je tudi naslednji poskus osvojitve Dunaja leta 1532. Zaradi slabega vremena, ki je onemogočilo prevoz težkih oblegovalnih strojev, in dolgih oskrbovalnih poti se je vojska umaknila še preden je prišla do mesta.Po bitki pri Mohaču in smrti kralja Ludvika II. je prišlo na Ogrskem do nasledstvenih sporov, ki so trajali do leta 1540. Del ogrskega plemstva je za novega kralja izbral avstrijskega nadvojvodo Ferdinanda Habsburškega, drugi del pa transilvanskega vojvodo Ivana Zapoljo, ki ga je priznal in podpiral tudi Sulejman. Po Zapoljevi smrti (1540) so Habsburžani leta 1541 zaostrili odnose s Sulejmanom in poskušali zasesti Budim, vendar jim poskus ni uspel. Sledili so Sulejmanovi povračilni ukrepi, v katerih so Habsburžani izgubili večje število utrdb in bili prisiljeni podpisati ponižujoč petletni mirovni sporazum. Ferdinand je sicer dobil protektorat nad Ogrsko, vendar je moral zato Sulejmanu plačevati davek. Še bolj ponižujoč je bil simbolični pomen pogodbe: Karel V. v pogodbi ni nastopal kot cesar, pač pa kot španski kralj, kar je pomenilo, da vlogo cesarja igra Sulejman.S podpisom mirovnega sporazuma je Sulejman obrzdal evropske nasprotnike in si zagotovil močno politično vlogo v Evropi.
Po umiritvi meja v Evropi se je Sulejman obrnil proti šiitski dinastiji Safavidov v Perziji, ki so stalno ogrožali Osmansko cesarstvo z vzhoda. Neposreden povod za vojno sta bila dva dogodka: šah Tahmasp I. (1524-1576) je ubil bagdadskega guvernerja, ki je bil lojalen Osmanskemu cesarstvu in ga zamenjal s svojim človekom, guverner Bitlisa pa je Sulejmana izdal in prestopil na stran Safavidov. Leta 1533 je zato Sulejman poslal na vzhod vojsko pod poveljstvom velikega vezirja Ibrahim Paše, ki je zasedla Bitlis in brez odpora okupirala Tabriz. Leta 1534 se je Ibrahimovi vojski pridružil še Sulejman in prodrl globoko na perzijsko ozemlje. Perzijci niso tvegali neposrednega spopada in so se raje umaknili. 
Naslednje leto je Sulejman napadel Bagdad. Poveljnik mesta mu je mesto brez odpora predal in priznal Sulejmana za voditelja islamskega sveta - kalifa in zakonitega naslednika abasidskih kalifov. 
Leta 1548-1549 se je Sulejman odpravil na nov vojni pohod proti šahu Tahmaspu, v katerem ga je nameraval dokončno poraziti. Šah se tudi tokrat ni hotel zaplesti v odločilni spopad in se je raje umaknil. Sulejmanovo vojsko je nato v Azerbajdžanu ujela ostra kavkaška zima in jo prisilila k umiku. 
Leta 1553 se je Sulejman odpravil na tretji vojni pohod proti Perzijcem. Osvojil je Erzurum, prekoračil Gornji Evfrat in opustošil dele Perzije. Šahova vojska je ponovno uporabila strategijo stalnega umikanja in vojni pohod se je znašel na mrtvi točki. Leta 1554 sta vladarja podpisala mirovno pogodbo in Sulejmanovi pohodi proti vzhodu so se končali. Sulejman je šahu vrnil Tabriz, obdržal pa je Bagdad, spodnjo Mezopotamijo, delti Evfrata in Tigrisa in del Perzijskega zaliva.
Medtem, ko je Sulejman utrjeval meje na kopnem, je admiral Svetega Rimskega cesarstva Andrea Doria v imenu cesarja Karla V. zasedel trdnjavi Koroni in Patras na Peloponezu. Sulejman je imel prodiranje Špancev proti vzhodu za ogrožanje njegovih interesov v vzhodnem Sredozemlju, zato je za velikega admirala flote (Kaptan-ı Derya) izbral Hajredin Pašo, ki je v Evropi bolj znan kot Barbarossa. Admiralova naloga je bila zgraditi osmansko vojno floto, da bi bila vsaj enaka vsem sredozemskim flotam skupaj. 
Karel V. je leta 1535 izvojeval pomembno pomorsko zmago proti Osmanom pri Tunisu, ki je Sulejmana prisilila, da je sprejel predlog francoskega kralja Franca I. za sklenitev zavezništva proti Karlu V. 28. septembra 1538 je prišlo do bitke pri Prevezi, v kateri je Barbarossa prepričljivo porazil špansko floto in Osmansko cesarstvo je bilo naslednjih 33 let, do bitke pri Lepantu, nesporen vladar vzhodnega Sredozemlja.
V tem času je Osmansko cesarstvo priključilo velika ozemlja v severni Afriki. Berberske države Tripolitanija, ki je del današnje Libije, Tunizija in Alžirija so postale samostojne province. Poskus Karla V. leta 1541, da bi Osmane izrinil iz severne Afrike, ni uspel. V severni Afriki se je razvilo berbersko piratstvo, ki je postalo sestavni del pomorske vojne proti Španiji. Osmanska vojna mornarica je do leta 1544, ko so jo porazili Portugalci, obvladovala tudi Rdeče morje in Perzijski zaliv. 
Leta 1542 je kralj Franc I. obnovil francosko-osmansko zavezništvo proti skupnemu sovražniku – Habsburžanom. Sulejman je kot pomoč Francozom poslal v zahodno Sredozemlje sto galej pod Barbarossovim poveljstvom. Barbarossa je leta 1543 na poti v Toulon, ki je postal sedež osmanske admiralitete, mimogrede oplenil okolico Neaplja in Sicilijo in zavzel Nico. Leta 1544 sta Franc I. in Karel V. sklenila mirovni sporazum, ki je za nekaj časa prekinil francosko zavezništvo z Osmanskim cesarstvom. 
Leta 1530 so vitezi hospitalci, bolj znani kot malteški vitezi, dobili od Karla V. v zakup Malteške otoke in del libijske obale. Njihove akcije proti Osmanom so kmalu sprožile njihovo jezo in Sulejman je nadnje poslal veliko vojsko. Leta 1565 se je začelo veliko obleganje Malte, ki je trajalo od 18. maja do 8. septembra. Sprva je kazalo, da se bo ponovila zgodovina Rodosa iz leta 1522, saj so Turki uničili večino otoka in ubili več kot polovico vitezov, potem pa je na Malto prišla pomoč iz Španije in Turki so se umaknili.
Sulejman je na Zahodu znan predvsem kot osvajalec z vzdevkom ″Veličastni″, v svoji domovini pa je znan kot Kanuni – ″Zakonodajalec″. V Osmanskem cesarstvu je v 15. stoletju prevladovalo šeriatsko pravo, ki temelji na koranu in ga sultan ni mogel niti smel spremeniti. Sulejman je zato uvedel novo zakonodajo - Kanun, ki je bila odvisna samo od njega in je pokrivala področje kazenskega in zemljiškega prava in davčni sistem. Za pripravo novega zakonika je najprej zbral vse razsodbe, ki so jih izrekli njegovi predhodniki. Ko je izločil podvajanja in sam presodil o kontradiktornih odločitvah, je izdal enoten zakonik, ki seveda ni kršil osnovnih pravil islama. Končna prečiščena izdaja zakonika je postala znana kot Kanun-i Osmani ali Osmanski zakonik in je bila v veljavi več kot tristo let. 
Posebno pozornost je posvetil  mizeriji raje – najnižjega sloja prebivalstva, ki je obdelovala zemljo zemljiške gospode. Njegov Kanune raja – Zakon o raji, je reformiral davke in takse, ki jih je plačeval najnižji sloj prebivalstva. Z novim zakonom je postal položaj raje boljši od položaja tlačana v fevdalni Evropi, kar je povzročilo selitev krščanskih tlačanov na osmanska ozemlja. Sulejman je zaščitil tudi svoje judovske podložnike. Leta 1553 ali 1554 je na pobudo svojega judovskega zdravnika in dentista Mojzesa Hamona izdal ferman, s katerim je uradno ožigosal lažne obtožbe, da Judje med svojimi verskimi obredi uporabljajo človeško kri. Poleg tega je uvedel tudi novo kazensko in policijsko zakonodajo, predpisal kazni za posamezne prestopke in zmanjšal število kaznivih dejanj, ki so se kaznovala s smrtjo ali pohabljenjem. Uvedel je davke na razne dobrine in proizvode, promet z živalmi, rudnike, dobiček od trgovine ter uvoz in izvoz. Uradnikom, ki so kršili zakonodajo, je zasegel zemljo in premoženje. 
Drugo zelo pomembno področje, ki ga je reformiral, je bilo šolstvo. Šole so bile priključene k mošejam in so jih vzdrževali razni verski skladi. Bile so brezplačne in dostopne večini muslimanskih fantov, kar je bila velika prednost v primerjavi s krščanskimi državami tistega časa. Šolanje je potekalo na treh stopnjah. V osnovnih šolah – mektebah - so se otroci do štirinajstega leta naučili pisanja in računanja in osnov islama. Šolanje so lahko nadaljevali na srednjih šolah – medresah, v katerih so učili slovnico, metafiziko, filozofijo, astronomijo in astrologijo. Višje medrese so omogočale študij na univerzitetnem nivoju. Diplomanti teh šol so postali imami in učitelji.
Osmansko cesarstvo je med Sulejmanovim vladanjem vstopilo v zlato obdobje kulturnega razvoja. V palači Topkapi, v kateri je bil sedež državne uprave in šolstva, so imele sedež tudi številne zadruge umetnikov in obrtnikov, ki so jih kot celoto imenovali Ehl-i Hiref – Skupnost nadarjenih. V skupnost so bili vključeni talenti iz vseh delov Osmanskega cesarstva, ki so se ukvarjali z vsem mogočim, od kaligrafije do čevljarstva. V skupnost so vstopili kot vajenci in se usposobili za mojstre, najboljši mojstri pa so postali učitelji. Cene njihovih uslug po končanem šolanju so bile predpisane in odvisne od poklica. Od svojega zaslužka so plačevali zmerne davke v štirih obrokih letno. Na najstarejšem ohranjenem plačilnem seznamu iz leta 1526 je bilo štirideset zadrug z več kot 600 člani. V 17. stoletju se je njihovo število povzpelo na več kot 2.000.  
Sulejman sam je bil znan pesnik, ki je pisal v perzijskem in turškem jeziku pod psevdonimom Muhibbi (Ljubimec). Nekatere njegove pesnitve so postale pregovorne. Bil je tudi pokrovitelj gradnje monumentalnih arhitekturnih biserov po celem cesarstvu: mostov, mošej, palač ter dobrodelnih in socialnih ustanov. Najlepše zgradbe je zgradil Sulejmanov dvorni arhitekt Mimar Sinan, s katerim je osmanska arhitektura dosegla svoj višek. Njegove največje mojstrovine so mošeja  Sulejmanije v Istanbulu, mošeja Selimije v Odrinu,  restavrirana mošeja Kupola na skali in obzidje Starega mesta v Jeruzalemu, restavrirana Kaba v Meki in središče Damaska. 
Nam bližji mojstrovini sta Karadžozbegova džamija v Mostarju in most Mehmed paše Sokolovića v Višegradu (Bosna in Hercegovina). Stari most v Mostarju je zgradil njegov učenec Hajrudin Sinan leta 1566. Džamija in oba mostova sta del svetovne kulturne dediščine.
Na Sulejmanovo osebnost in njegovo zasebno življenje sta imeli izjemen vpliv predvsem dve osebi: njegova druga žena Hürrem Sultan in njegov suženj in prijatelj iz otroštva, kasnejši veliki vezir Ibrahim Paša.
Sulejman je bil slepo zaljubljen v Hürrem Sultan, haremsko dekle rusinskega porekla, ki je bila med diplomati z zahoda bolj znana kot Rusinka in Rokselana. Bila je hčerka ukrajinskega pravoslavnega popa, ki so jo ugrabili in prodali za sužnjo. Kupil jo je Sulejmanov prijatelj Ibrahim Paša in jo podaril Sulejmanu. Sulejman je zaradi nje prelomil dvestoletno osmansko tradicijo, zanemaril svojo zakonito prvo ženo Gülbehar, s katero je imel enega otroka, in vzel Hürrem Sultan za zakonito ženo. Dovolil ji je, da je ostala z njim na dvoru do njene smrti leta 1558, s čemer je prelomil še eno osmansko tradicijo. Do tedaj je bilo namreč v navadi, da so sultanove potomce, ko so bili dovolj stari, skupaj z njihovimi materami - dvornimi konkubinami – imenovali za guvernerje kakšne oddaljene province, od koder se niso vrnili, razen če so postali prestolonasledniki.
Ibrahim Paša Pargali je bil že od otroštva Sulejmanov prijatelj. Po poreklu je bil Grk iz Parge v Epirju, ki so ga kot otroka prodali v suženjstvo in izšolali v sistemu devşirme. Najprej je postal cesarski sokolar, kmalu zatem pa prvi komornik. Po mnenju njegovih sodobnikov je bil zelo nadarjen, očarljiv, aroganten in energičen, dobro je poznal zgodovino in umetnost vojskovanja, govoril je več jezikov, igral violino in pisal poezijo. Leta 1523 je postal veliki vezir in vrhovni poveljnik armade. Sulejman ga je nato imenoval za beglerbega Rumelije, se pravi vseh evropskih provinc Osmanskega cesarstva. Kronist iz 17. stoletja je zapisal, da je Ibrahim prosil sultana, naj ga ne imenuje na ta položaj, ker se je bal za svoje življenje. Sulejman mu je na to odgovoril, da se mu med njegovim vladanjem nima kaj zgoditi. 
In vendar ni bilo tako. Ibrahim je bil veliki vezir trinajst let in v tem času sta močno zrasla njegova moč in premoženje, zato je imel na dvoru mnogo sovražnikov. Med Sulejmanovim vojnim pohodom proti Safavidom v Perziji je precenil svojo moč in si privoščil veliko napako: nadel si je naslov serasker sultan, ki je pomenil nekakšnega sultanovega namestnika, kar je imel Sulejman za veliko predrznost. Sulejmanovo nezaupanje se je še povečalo po sporu med Ibrahimom in finančnim ministrom Iskenderjem Čelebijem. Spor se je končal tako, da je Ibrahim prepričal sultana, naj Čelebija obsodi na smrt. Čelebi je tik pred usmrtitvijo Ibrahima obtožil, da kuje zaroto proti sultanu. Njegova izjava je bila očitno dovolj prepričljiva in Ibrahima so 15. marca 1536 našli mrtvega v palači Topkapi.
Sulejman je imel tri žene od tega eno zakonito ženo, s katerimi je imel pet sinov in dve hčeri. S prvo ženo Gulbah ( Marhidevran) je imel enega sina Mustafa, z njegovo zakonito ženo Hurem pa štiri sinove Mehmet, Selim, Bajazid in Džiangirja ter hčerko Mihrima, z njegovo tretjo ženo Nazenin pa hčerko Razijo. Leta 1550 so biliod princev živi samo še štirje: Mustafa, ki je bil sin Sulejmanove prve žene Marhidervan, ter Selim, Bajazid in Džiangir, ki so bili otroci  njegove zakonite žene Hürrem Sultan. Sulejmanov zakoniti naslednik je bil torej Mustafa, ki je bil poleg tega tudi najsposobnejši in je užival popolno podporo velikega vezirja Ibrahim Paše. Po mnenju avstrijskega ambasadorja de Busbeqa je bil Mustafa pri 24 ali 25 letih neverjetno dobro izobražen in preudaren. K temu je še dodal, naj Bog ne dovoli, da bi se sultan s takšno močjo z vojsko odpravil v Evropo. 
Hürrem Sultan se je zato bala za usodo svojih sinov, ki bi jih po Sulejmanovi smrti in Mustafovem ustoličenju v skladu z osmansko tradicijo zadavili. Da bi preprečila njihovo usmrtitev, je uporabila ves svoj vpliv za odstranitev vseh, ki so podpirali Mustafo. V bojih za oblast, ki jih je očitno vzpodbujala prav ona, je Sulejman umoril tudi Ibrahim Pašo in ga zamenjal z njej vdanim zetom Rustem Pašo. Ko se je leta 1552 začel vojni pohod proti Perziji, kateremu je poveljeval Rustem paša, je začela spletkariti proti Mustafi: Rustem je poslal Sulejmanu enega od njegovih najbolj zanesljivih ljudi z novico, da poskuša vojska, odkar ji ne poveljuje on osebno, na prestol postaviti sina Mustafo. Istočasno so se začele širiti govorice, da se Mustafa s tem strinja. Sulejman je začel verjeti govoricam in je sina pozval, naj se pokesa za izdajo, če jo je res zagrešil, potem pa se nima kaj bati. 
Mustafa je bil pred težko odločitvijo: ali naj gre k očetu in tvega, da ga bodo ubili, ali naj ne gre in s tem prizna svojo krivdo. Nazadnje se je odločil, da bo odšel in se pri tem zanašal na podporo vojske. Ko je vstopil v Sulejmanov šotor, so ga napadli njegovi evnuhi, ga podrli na tla in ga zadavili s tetivo loka. 
Ostala sta samo še Bajazid in Selim. Poslali so ju vsakega na svoj konec cesarstva, vendar je med njima čez nekaj let kljub temu izbruhnila vojna. Selim je leta 1559 s pomočjo očetove armade pri Konyi premagal Bajazida, ki je nato s svojimi štirimi sinovi pobegnil k perzijskem šahu. Sulejman je po diplomatski poti od šaha zahteval njegovo izročitev ali usmrtitev. Šah je nazadnje popustil, saj mu je Selim izročil še večjo vsoto denarja kot mu je obljubil Sulejman. Tako je Šah predal Selimo Bajazida in njegove sinove. Selim je dal zadaviti svojega brata in svoje nečake. Selimova pot na prestol je bila zdaj prosta. 
Sulejman je umrl 5. ali 6. septembra 1566, ko je med pohodom na Dunaj z več kot 100.000 možmi in 300 topovi oblegal madžarsko mesto Siget, ki ga je branil Nikolaj Zrinski z 2500 možmi.
V času Sulejmanove smrti je bilo Osmansko cesarstvo zaradi svoje vojaške moči, bogastva in velikosti največja svetovna velesila. Posedovalo je vsa pomembnejša muslimanska mesta (Meko, Medino, Jeruzalem, Damask in Bagdad), večino Balkana (do današnje meje s Hrvaško in Avstrijo) ter večji del severne Afrike in je pomenilo stalno veliko grožnjo zahodni Evropi. 
Sulejmanove moči seveda ne smemo meriti samo po njegovi vojaški moči. Francoski svetovni potnik Jean de Thévenot je stoletje kasneje zapisal, da ima cesarstvo zelo razvito kmetijstvo, dobro stoječe kmete, obilo hrane in odlično organizacijo, ki je posledica Sulejmanovih reform. Upravne in pravne reforme, po katerih je Sulejman dobil nadimek Kanuni - Zakonodajalec, so bile v veljavi še mnogo generacij po njegovi smrti, dokler jih niso njegovi neodgovorni nasledniki izničili.Med Sulejmanovim vladanjem je Osmansko cesarstvo doseglo svoje zlato obdobje tudi na področju arhitekture, literature, umetnosti, teologije in filozofije. Panoramo današnjega Bosporja in mnogih drugih turških mest ter mest po bivših turških provincah še vedno  krasijo dela arhitekta Mimarja Sinana. Ena od njih je mošeja Süleymaniye v Istanbulu, ob kateri v ločenih mavzolejih počivata Sulejman in Hürrem Sultan.
Greenblatt, Miriam. (2003). Süleyman the Magnificent and the Ottoman Empire. New York: Benchmark Books. ISBN 978-0-7614-1489-6.
Levey, Michael. (1975). The World of Ottoman Art. Thames & Hudson. ISBN 0-500-27065-1.
Lewis, Bernard. (2002). What Went Wrong? : Western Impact and Middle Eastern Response. London: Phoenix. ISBN 978-0-7538-1675-2.
Severy, Merle. (november 1987). "The World of Süleyman the Magnificent". National geographic 172 (5): 552–601. Washington, D.C.: National Geographic Society. ISSN 0027-9358.
Sicker, Martin. (2000). The Islamic World In Ascendancy : From the Arab Conquests to the Siege of Vienna. Westport, Connecticut: Praeger. ISBN 978-0-275-96892-2.
"Suleiman The Lawgiver" (marec/april 1964). Saudi Aramco World 15 (2): 8–10. Houston, Texas: Aramco Services Co. ISSN 1530-5821.

Suženjstvo je pravni in ekonomski družbeni sistem, po katerem so ljudje obravnavani kot lastnina oziroma stvar. Četudi se zakoni in sistemi različni, je v smislu lastninske pravice suženj predmet pravnih poslov razpolaganja s premoženjem. Sužnji so bili lahko od odvzema njihove svobode ob nakupu, zasegu ali rojstvu v razpolagi svojega gospodarja, lastnika, odvzeta pa jim je bila pravica do odklanjanja dela, pravica do poplačila za opravljeno delo in pravica do tega, da zapustijo gospodarja.
Suženjstvo v smislu pravno upravičenega razpolaganja z drugo osebo ni več dovoljeno. Opis sužnja je tako ostal le za osebo, ki je prisiljena delati pri nekomu brez dovoljenja razhoda z delodajalcem. Takšna razmerja so ostala denimo pri delovni sili, ki je ilegalno priseljena in tako zaščitena pred oblastjo le s prisilnim delom, opisujemo jih tudi z izrazom trgovina z ljudmi.
Suženjstvo obstaja že zelo dolgo in v mnogih kulturah. Zdaj je v vseh priznanih državah prepovedano, zadnja država, ki je kriminalizirala suženjstvo, je bila Mavretanija leta 2007. A mnoge stare tradicije vzrokov suženjstva ostajajo še vedno relevantne: otroški vojaki, suženjstvo zaradi dolgov, gospodinjski sužnji/služkinje, tlačani, posvojitve s prisilnim delom, prisilna oz. odplačna poroka itd. so tradicionalnemu suženjstvu podobne oblike družbenih razmerij, ki so razširjene po vsem svetu še danes. Tako po raznih ocenah na svetu še vedno živi 20–36 milijonov ljudi v novodobnih oblikah suženjstva.
Beseda suženj izhaja iz južnoslovanske besede *sǫ́žьn'ь 'zvezan skupaj' (ože 'vrv'), ki v prenesenem pomenu označuje ujetnika. Latinski izraz servus je le redko uporabljen, a se je ohranil recimo kot običajen pozdrav na Štajerskem in velja pa tudi skorajda na celotnem področju Avstroogrske monarhije, pa tudi deloma na področju Bavarske Nemčije. Italijanski jezik pozna podoben pozdrav "Ciao", ki je bolj značilen za Primorsko, Ljubljano in Dolenjsko in velja za tipičen italijanski pozdrav - Tvoj sluga, v pogovoru ti bom naklonjen, uslužen. Pozdrav naj bi pomenil izraz spoštovanja, a hkrati opomin.
Slave, angleški izraz, izhaja iz sclavus, grško σκλάβος, kar je generični izraz za Slovana. V srednjem veku je bil zasežen Slovan najobičajnejši talec, vojni ujetnik, saj so bili Slovani zadnje priseljeno ljudstvo po razpadu Zahodnega rimskega cesarstva. Obstaja tudi teorija, da beseda izhaja iz druge grške besede skyleúo 'osiromašiti pobitega sovražnika'.Definicija suženjstva je težavna tudi zaradi pojava fevdalizma, kjer je bila pravica delavca prav tako znatno omejena s pravicami fevdalnega gospodarja, ki je razpolagal z zemljo in ljudmi, ki so to zemljo obdelovali. Izrazi, kakršna sta kolon in tlačan, se v marsičem prekrivajo s suženjstvom. Ključna razlika med fevdalizmom in suženjstvom je predvsem verska, saj je po srednjeveški ureditvi imel vsak človek enak dostop do boga. Na tem pojasnilu temelji trditev, da so človekove pravice nastale v srednjem veku.
Zaveza suženjstvu za odplačilo dolgov se izvede, ko oseba preda svoje osebo drugemu v razpolago za potrebo odplačila dolga. Ureditev je poznana že v antiki, določi pa se lahko tako dolžina suženjskega razmerja kot tudi oseba, ki ni dolžnik, ki oplačuje dolg namesto dolžnika. (Podobno je veljalo za indijanske skupnosti v Srednji Ameriki, pri čemer so bili otroci sužnjev osebno svobodni.) V rodbinskih skupnostih to lahko počnejo otroci, delno tudi kot talci. Tudi sedaj je to ena najbolj razširjenih oblik sužnjelastniških razmerij na svetu, največ pa se takšne prakse uporabljajo v Južni Aziji.
Prisilno delo je delo posameznika pod grožnjo kazni ali sile z jasno omejitvijo svobode sužnja. Tihotapljenje žensk in otrok za potrebe prostitucije je najhitreje rastoča oblika prisilnega dela, največ tovrstnega spolnega zlorabljanja otrok je zaznano na Tajskem, v Kambodži, Indiji, Braziliji in Mehiki..Prisilno delo je izraz, ki se uporablja tudi za potrebe opisovanja vojaškega nabora, kazenskega dela in tlačanstva.
Tudi vsiljeno zakonsko zvezo lahko obravnavamo kot obliko suženjstva. Ob doti in plačilu za ženo se lahko šteje, da lahko mož po sklenitvi zakonske zveze izpostavlja ženo nasilju, grožnjam, ustrahovanju, ona pa mu je dolžna biti dostopna za spolnost in izvajati gospodinjska opravila. Takšno plačilo pomeni tudi odpoved skrbi, lahko pomeni kupovanje poroke. Poleg tega ni neobičajna ugrabitev v poroko, tako se sklepa preko polovica porok v Etiopiji.Mednarodna organizacija dela definira poročanje otrok in vsiljeno zakonsko zvezo kot obliko modernega suženjstva.
Suženjstvo lahko pomeni tudi splošno podrejenost in odvisnost od nekoga drugega. Takšni sužnji v marsičem živijo lahko znatno bolje od preprostih državljanov, a za svojo kvaliteto življenja morajo vztrajati v nenehni podrejenosti.
Tako kitajske kot mezopotamske ureditve v najzgodnejših pravnih virih poznajo suženjstvo kot sestavni del družbe. Hamurabijev zakonik (približno 1760 pred našim štetjem), na primer, predpisuje smrt za kogarkoli, ki pomaga pri pobegu sužnja ali mu daje zavetje. Tudi ena najzgodnejših svetopisemskih knjig opravičuje suženjstvo z zgodbo Noetovega sina Hama.Suženjstvo je bilo prisotno v vseh antičnih in pred-antičnih družbah na vseh celinah in kulturah. Vzrok za suženjstvo je bil različen, nekaj teh vzrokov še danes obstaja. Sužnji so bili tudi vojni ujetniki, zapuščeni otroci, kaznjenci, suženjstvo je bilo tudi podedovano.
V pozni republikanski fazi Rimskega imperija so sužnji in njihovo trgovanje postali pomemben del gospodarstva. Več kot četrt prebivalstva Starega Rima so bili sužnji. Podobne a manjše številke so značilne za preostalo Italijo,, a v provincah je bilo sužnjev znatno več. Sužnji so bili tako del gospodinjstva, razvedrila (gladiatorji, seksualne predstave), kot tudi učitelji ali preprosto fizikalni delavci pri težkih delih. Življenjska doba sužnja v mestu Rim je bila znatno nižja kot za preostale, še posebej rimske državljane,  in bila manjša od let potrebnih za polnoletnost. (17.2 moški; 17.9 ženske). Tako grška kot rimska kultura pozna suženjstvo kot posledico vojn in lažjega gospodarstva kmetij.
Srednjeveška Španija in Portugalska sta bila območje nenehnih invazij, zavzetij muslimanov nad izrazito krščanskim prebivalstvom. Po napadih je bila želja pobrati plen in vojne ujetnike (sužnje). Take sužnje so nato prodajali. Od 11. do 19.stoletja so severnoafriški pirati z napadi na evropska obalna mesta zavzeli premoženje in sužnje, ki so bili nato prodani Alžiriji in Maroku.Suženjstva je v času srednjega veka veliko v raznovrstnih pojavih. V Evropi je ureditev poznana v smislu fevdalizma in vojnih ujetnikov, pa tudi prostega trga ljudi. Znanje je imelo svoje ceno tako za meščanstvo kot za plemenite graščake, ustanovitev univerz in drugih neodvisnih znanstvenih inštitucij je omogočila, da je učiteljski poklic postal neodvisen, rimokatoliška cerkev pa je vlagala trud, da bi zaščitila vsaj krščanske delavce trgovine s sužnji. To je bil eden sklepov koncila v Koblenzu (922), koncila v Londonu (1102) in koncila v Armaghu (1171). Leta 1452, papež Nikolaj V izda papeško bulo Dum Diversas, s katero podeli kraljema Španije in Portugalske pravico odvzema svobode in zasužnjevanja Saracenov (Muslimanov), poganov in drugih nevernikov kot posledico vojne in tako dovoli na španskih tleh trgovino s sužnji. Suženjstvo kot posledica vojne je odobreno vnovič z bulo Romanus Pontifex (1455). Papež Pavel III prepove suženjstvo ameriških staroselcev leta 1537 v papeški buli Sublimus Dei. Dominikanski duhovniki, ki so vstopili v špansko naselje Santo Domingo so strogo ošteli zasužnjevanje prvotnih prebivalcev. Skupaj z drugimi duhovniki so razglašali to vedenje za nepravično in nezakonito in s takimi stališči stopili tudi pred Španskega kralja in njegovo vlado.
Bizantinsko-otomanske vojne, pa tudi turški vpadi v Evropo so vnesli veliko število evropskih sužnjev v muslimanski svet. Sužnji so uporabljeni kot prevzgojeni janičarji, ki prebijejo vojaško šolanje. Četudi po pravu še vedno v lasti turške vlade in s prepovedjo poroke, niso bili na prodaj, a so bili v celoti odvisni od vladne podpore, dodeljena pa jim je bila znatna podpora in privilegiji. Janičarstvo se je pričelo leta 1365; proti koncu ureditve pa je bilo leta 1826 kar 135,000 aktivnih janičarjev.
Približno 10–20% kmečkega prebivalstva Karolinške Evrope so bili sužnji. Suženjstvo v veliki meri izgine iz Zahodne Evrope v poznem srednjem veku. Trgovanje s sužnji je postalo nelegalno v Angliji leta 1102, a trgovina je še vedno ostala izredno aktivna, tudi za Angleže od 17. do zgodnjega 19. stoletja. Suženjstvo ostane drugje dlje tudi na področju Evrope, v nekaterih področjih skandinavskega polotoka suženjstvo postane ukinjeno v 14. stoletju, na Poljskem v 15. stoletju, drugje pa tudi v 16.stoletju, kjer pa se je še vedno, še posebej v Rusiji, ohranjalo tlačanstvo.
V zgodnjih islamskih državah zahodne Afrike, torej Gani (750–1076), Maliju (1235–1645), Segou (1712–1861) in Songhai (1275–1591), je bila zasužnjena približno tretjina vsega prebivalstva.
Tlačanstvo, ki je še posebej izpostavljeno v Rusiji, je pomenilo ostanek fevdalizma, a hkrati tudi najmanj po zakonu mobilno prebivalstvo v Evropi. Peter Veliki emancipira, oziroma prekvalificira gospodinjske sužnje v tlačane, ki so podrejeni, a ne ostanejo kot podedovana delovna sila, kar znatno omeji rusko suženjstvo. Emancipacija z zakonom leta 1861 je popolnoma umaknila vse oblike fevdalizma iz državne ureditve. Tlačani v lasti državne zemlje so bili emancipirani leta 1866.Med drugo svetovno vojno (1939–1945) je nacistična Nemčija efektivno zasužnjila okoli 12 milijonov ljudi, ki jih je država označila za nezaželjene oz. so bili označeni kot vojni ujetniki.
Afriška regija je bila tudi v 19. stoletju še vedno vidno obremenjena s trgovanjem s sužnji. V veliki primerov oboroženih napadov so talci in vojni ujetniki postali sužnji in tako prisilna delovna sila. Velika količina tako zaseženih evropskih (krščanskih) sužnjev je bila med drugim povod, da je leta 1816 nizozemsko in britansko ladjevje obstreljevalo Alžir, prestolnice Alžirije.
Po oceni opazovalcev je bilo v kalifatu Sokoto na ozemlju sedanje Nigerije prav tako okoli polovica prebivalstva sužnjev. Podobne so tudi ocene za prebivalstvo otoka Madagaskar. Večina ocen se strinja, da je bila uporaba sužnjev običajna, njihovo delo pa neobičajno težje od siceršnjih opravil, kar je še posebej veljalo za kmetijstvo. Velika večina opazovalcev in potnikov ugotavlja predvsem velika okrutna potovanja sužnjev do velikih tržnic, kjer so med potjo mnogi pomrli zaradi izčrpanosti, bolezni in drugih dejavnikov. V 20. stoletju pred drugo svetovno vojno se najbolj piše predvsem o težavni situaciji v Etiopiji.
Suženjstvo je imelo pomembno zgodovinsko vlogo in pomen, ki je veljal tudi onkraj samo gospodarske vloge, temveč posegel v sam ustroj države. Suženjstvo ima tako pomembno vlogo v Haitiju, pa tudi pri izbruhu ameriške državljanske vojne in mnogih drugih lokalnih uporov in obračunov. Suženjskolastniški odnosi so že prej obstajali med Azteki, Inki (v Andih) in Tupiji, suženjstvo so poznali tako indijansko pleme Muskogi v Georgiji kot Komanči v Teksasu. Trgovina s sužnji je nastala predvsem kot najem poceni delovne sile, ki bi delala za kolonialne sile. Portugalci so bili kot pomembna mornarniška sila udeleženi v vseh oblikah trgovine. Prve temnopolte sužnje je pripeljal že leta 1519 Hernán Cortés. Dolgoletno trgovanje s sužnji se je kmalu preusmerilo v pošiljanje sužnjev v ameriške kolonije, kar velja v primeru Portugalske predvsem v Brazilijo. Novi afriški sužnji so bili uporabljeni kot poceni delovna sila ob uvajanju novih kolonij. Španski viri pričajo o velikih težavah pri uveljavljanju novih idej, pobiranju davščin, pridobivanju hrane in mnogih boleznih, ki so prizadele prebivalstvo. Španci tako že zgodaj uvajajo metode lajšanje bremen sužnjem in revnim domorodnim prebivalcem, a jih uporabljajo za naselitev otokov, kot sta Kuba in Hispaniola. 
 V ameriških severnih kolonijah je bilo suženjstvo prisotno predvsem kot dolžniška kategorija, ki omogoča odplačevanje dolga z delom. Temnopolti sužnji so bili ob vedno bolj razviti atlantski suženjski poti vedno bolj uporabljeni tudi proti severu, kjer so bili sprva definirani kot nepismeni, nepoklicni delavci. Suženjstvo je postopoma postalo pravno dejstvo, sodni primer prikazuje tako pobeglega delavca, ki je za kazen obsojen na suženjstvo. 
Ob vedno bolj razviti kulturi se je štelo pomembno dobro ravnati s sužnji. Otroci so pridobili skupaj s sužnji osnovnošolsko ali vsaj varstveno oskrbo, kasneje pa so se vloge med sužnji in lastniki vidno ločile, kar so objasnili z objektivnimi danostmi sužnjev. Zlata doba atlantske suženjske poti je bila v poznem 18. stoletju, ko so trgovci s sužnji nasilno ugrabljali otroke za kasnejše trgovanje z Evropejci in tako ustvarjali velik presežek v ponudbi. Pomemben del Afro-Američanov v Severni Ameriki je naslednikov ljudstva Mandinka.  V seriji lokalni konfliktov med manjšimi državami je kar polovica ljudstva zamenjala versko prepričanje v Islam, kar tretjina ljudstva pa je bila prodana v suženjstvo kot ujetniki vojne.
Po oceni je kar 12 milijonov Afričanov prispelo v Ameriki med 16. in 19. stoletjem. Od teh je bilo okoli 645.000 pripeljanih v ZDA. Po ocenah je okoli 15 % sužnjev umrlo na ladji.
Po ocenah je bilo zasužnjeno okoli milijon Evropejcev, zasegli so jih pirati in jih prodali v Severni Afriki in Osmanskem cesarstvu med 16. in 19. stoletjem. Zgodovina pozna tudi dovolj razvejano trgovanje s sužnji okoli Črnega morja do leta 1783. V času Krimskega kanata se ocenjuje, da so Tatari zaplenili in zasužnjili tudi več kot tri milijone ljudi.
Arabska suženjska pot je trajala več kot tisoč let. Leta 1960, dve leti pred ukinitvijo sužnjelastništva v Saudovi Arabiji in Jemnu, je bilo našteto 300.000 sužnjev samo v Saudovi Arabiji. Sužnji so prihajali iz različnih regij in iz različnih zgodovinskih situacij. Subsaharska Afrika (imenujejo jih Zandž, po mestu Zanzibaru), področje Velikega Kavkaza (predvsem gre za Čerkeze), Srednja Azija (imenujejo jih Tartarji, gre za Mongole preminulega cesarstva), in območje Srednje in Vzhodne Evrope (izraz Saqaliba naj bi pojasnil Slovane v vseh oblikah in pojavih).Zanzibar je postal vzhodnoafriška prestolnica za trgovino s sužnji. Skozenj je letno šlo po 50.000 sužnjev v 19. stoletju. Nekateri zgodovinarji ocenjujejo, da je med 11 in 18 milijoni afriških sužnjev prečkalo Rdeče morje, Indijski ocean in Saharsko puščavo v obdobju med 650-1900. Zgodovinar Eduard Rüppell opisuje izgube sudanskih sužnjev v pohodu do Egipta: "Daftardar beg je z vojsko zajel leta 1822 v južnem pogorju Nube 40000 ujetnikov. Zaradi slabe oskrbe, bolezni in potovanja po puščavi jih je le 5000 dospelo v Egipt.."
Suženjstvo je v takšni ali drugačni obliki vedno obstajalo, prav tako pa zgodovina beleži različne načine in razloge, da se osvobodi določene skupine ljudi njihovih bremen suženjstva. Pravo je urejalo na zelo različne načine prepovedi in omejevanje trgovanja s sužnji. Ašoka, vladar Mavrov od 268 do 232 pr. n. št., je prepovedal le trgovino s sužnji, ohranil pa sužnje. V ZDA takšnih odločnih potez niso dosegli na zvezni ravni do državljanske vojne, kot zvezna država pa je Vermont zapisal kot del prava tudi prepoved suženjstva že kmalu po osamosvojitvi od Angležev leta 1777. Leta 1807 je bil sprejel britanski parlament Slave Trade Act, ki je prepovedal trgovanje s sužnji na območju Britanskega imperija. Samo suženjstvo je bilo prepovedano leta 1833. Francija prepove suženjstvo leta 1784. Leta 1839 prevzame z ukinitvijo suženjstva Britanija tudi pobudo za nadaljevanje prizadevanja za ukinitev suženjstva po drugih državah. Nastane ena najstarejših aktivističnih organizacij za področje človekovih pravic, Anti-Slavery International, ki jo je ustanovil Joseph Sturge, organizacija pa si je prizadevala za ukinitev suženjstva v vseh deželah sveta.
Aktivizem, da se prepove suženjstvo in trgovanje s sužnji v ZDA, je imelo precejšnjo podporo v severnih kolonijah, kjer je bil industrijski razvoj najmočnejši. Tako so nastali različni zakonodajni vplivi na zmanjšanje sužnjelastniških odnosov. Z letom 1808 je bil na primer prepovedan uvoz sužnjev v ZDA, a še vedno je bila dovoljena trgovina znotraj ZDA. Sužnjelastniška razmerja so veljala za predmet civilnega prava posamične zvezne države, kar je omogočalo, da je lahko posameznik prodajal in kupoval sužnje na drugih tržnicah, njegov nakup pa je bil veljaven v njegovi zvezni državi. Delna prepoved suženjstva je pomenila predvsem takojšnjo emancipacijo sužnja, ki mu je uspelo pobegniti v zvezno državo, kjer je suženjstvo bilo prepovedano. Aktivizem je tako velikokrat pomenil le organizirano tihotapstvo ljudi v emancipacijo, kjer so sužnji pridobili državljanstvo, delovno mesto in prenočišče. Finančne posledice prepovedi suženjstva pa so pomenile za južni del ZDA resno ekonomsko škodo. Izvolitev Abrahama Lincolna, ki se je med volitvami jasno izrazil za nasprotnika sužnjelastništva, je ZDA skoraj nemudoma pahnila v državljansko vojno. Med vojno je Lincoln uvedel takojšnjo osvoboditev sužnjev, ki so se aktivno udeležili vojnih spopadov proti konfederacijskim silam. Takšna zakonita emancipacija je bila kasneje tudi potrjena po vojni, kar je ukinilo suženjstvo s trinajstim amandmajem k ustavi. Pred državljansko vojno je bilo po ocenah v ZDA 4 milijone sužnjev. Trinajsti amandma ustave ZDA je prepustil nekdanje sužnje njihovim novim pravicam, kar je pomenilo le možnost kmetovanja, hlapčevanja, a jim je vseeno omogočilo nov način življenja. Javno mnenje v šestdesetih letih 19. stoletja je bilo prežeto ob ameriški državljanski vojni še s poročilom Davida Livingstona o arabski suženjski poti, kjer je bilo povedano, da od 10 sužnjev namenjenih trgu pod nemogočimi pogoji preživi le en sam, ki je tako uspešno prodan. Javna propaganda in zaničevanje vzhodnjaškega trgovanja je bilo še posebej izpostavljeno v Zanzibarju. Do leta 1905 so tudi Francozi prepovedali suženjsko delovno silo v večini Francoske zahodne Afrike. Po prvi svetovni vojni sta se proti suženjstvu organizirala tako Liga narodov kot Mednarodna organizacija dela. 
Leta 1948 je Generalna skupščina Združenih narodov sprejela Splošno deklaracijo človekovih pravic, v kateri je bila prepoved suženjstva jasno navedena kot mednarodno priznana človekova pravica vsakega zemljana. 4. člen je 10. decembra 1948 jasno določil:4. člen
Nihče ne sme biti držan ne v suženjstvu ne v tlačanski odvisnosti; suženjstvo in trgovina s sužnji v kakršnikoli obliki sta prepovedana.
Četudi je suženjstvo nezakonito v vsaki državi sveta, se še vedno ocenjuje število sužnjev med 12 milijonov in 45,8 milijona. O tem je več zelo različnih ocen, Mednarodna organizacija dela ocenjuje število na 12,3 milijona. Mnoge organizacije ocenjujejo, da gre za znatno večje številke, še posebej glede ocenjevanja suženjstva v odplačilo dolga. Ocene suženjstva so se od leta 2013 izrazito povečale, celo podvojile.
Po ocenah organizacije Walk Free Foundation je Slovenija razmeroma dobro urejena država z oceno, da imamo okoli 4700 sužnjev v državi. V sorazmerju s številnostjo prebivalstva je to razmeroma majhna številka. Po oceni imamo dobro državno zaščito prebivalstva tako za ščitenje državljanskih pravic, socialnih in zdravstvenih pravic in osebne varnosti in smo dobro pripravljeni na begunske in konfliktne situacije. 
V smislu lestvice držav, kjer se ugotavlja procent prebivalstva, ki so sužnji, Slovenija zaseda 41. mesto med 52 različnimi vrednostmi izmed 167 državami. Enako mesto so zasedli tudi Tajvan, Japonska, Madžarska in Urugvaj. Za njo, torej s povprečno "manj sužnji" v družbi so (poleg nekaterih evropskih držav) tudi države kot so Vietnam, Jamajka, Čile in Brazilija. Na vrhu so Severna Koreja, Uzbekistan, Kambodža, Indija, Katar, Pakistan, Vzhodni Kongo, Sudan, Irak, Afganistan, Jemen, Sirija, Somalija, Južni Sudan, Libija, Srednjeafriška republika.
Tihotapljenje ljudi je ena pomembnih metod pridobivanja suženjske sile. Žrtve so tipično prevarane z lažno obljubo o službi, lažnemu preseljevanju, lažni poroki, lahko jo pa prodajo družinski člani, prepričajo nekdanji sužnji, možne so tudi preprosto ugrabitve. Osebe so prignane v situacijo, kjer je lahko način odplačila tudi plačevanje dolga s suženjskim delom. Osebe so v takšnem položaju zaradi opajanja z drogami, prisile, prevare, izolacije in ustrahovanja, kar omogoča trajno podrejanje osebe.Večina strokovnjakov se strinja, da je trgovina z ljudmi tesno povezana z drugimi oblikami organiziranega kriminala, ilegalne poti pa izrabljene velikokrat tudi za druge prepovedane dejavnosti. Velika prednost pri zgornji dejavnosti je vrnitev ljudi v domačo državo, kjer se lahko ponovno odločijo za odhod, celo za istega organizatorja trgovine z ljudmi. Trgovina z ljudmi zna biti izjemno povezana s korupcijo, saj zahteva tako izdelavo dokumentov, kot različnih dovoljenj. Pomembni zapleti so vezani tudi na posvojitve in ugrabitve otrok iz drugih držav. Tako obstajajo argumenti za prostovoljno ali odplačno prodajo organov, otrok, uslug v pogodbi, ki zmanjša aspekt suženjstva, a vidno osiromaši človečnost vpletenih. Trenutno so takšne pogodbe nične, kar kupca označi za kriminalca, prodajalca ali preprodajalca pa kot žrtev, ki lahko terja nazaj otroka, organ ali/in odškodnino.
Ekonomisti so dokazali, da je bilo sužnjelastništvo odvisno od števila prebivalstva in kvalitete zemlje, a je bilo v marsičem zelo profitabilna ureditev. Konkurenčnost je ob sužnju lažje dosegljiva. Pomembna za postopno ukinjanje sužnjelastniških ali vsaj tlačanskih razmerij je bila ločitev cerkve in države. Lastniki kapitala so tako imeli podjetniško pobudo, za katero niso odgovarjali nikomur, pri tem pa prevzeli vse tveganje. Delavec je tako odgovarjal za delo predvsem podjetniku, pri tem pa je bil osvobojen odvisnosti od zemljiškega gospoda oz. samostanskih oblasti. Z leti je bil osvobojen celo vojaščine. Novi vek pa je bil izredno odvisen od tehnološkega napredka, ki je tudi omilil negotovost delavca v novi ureditvi.
Suženjstvo je zanimivo za lastnika le, v kolikor so prehrana, upravljanje in prenočitev cenejše od minimalne plače. Sužnji so tako zanimiva ureditev le v državah z višjimi plačami.Suženj je v nekaterih delih sveta vreden okoli 90 USD, to je vrednost, za katero se gospodarstvu ni potrebno ukvarjati z vzdrževanjem osebe v takšnem odnosu, saj je ceneje zamenjati osebo. Suženjstvo je gospodarstvo z večmilijardnim prometom, ocene na svetovni ravni trdijo, da se tako pridobi do 35 milijard USD letnega prometa. Po izračunih je povprečna svetovna cena sužnja približno 340 USD, najvišja vrednost spolnega sužnja je povprečno 1.895 USD, najnižja pa med 40 in 50 USD za sužnja, ki odplačuje dolg v Aziji in Afriki. Četudi je suženjstvo kaznivo dejanje, so sužnjelastniki dobro nagrajeni za svoje tveganje. Po raziskovalcu Siddharthu Kari so znašali dobički po svetu za vse oblike suženjstva letno za leto 2007 približno 91,2 milijarde USD. Izkupiček je tako konkurenčen le še preprodaji mamil z ozirom na druge globalne kaznive dejavnosti. Letni dobiček na sužnja v letu 2007 je po teh raziskavah 3.175 USD (z razponom med 950 in 29.210 USD). Približno 40 % suženjskih prihodkov napravijo le štirje odstotki suženjske populacije, namenjeni spolnim storitvam.Robert E. Wright je razvil ekonomski model, ki pomaga pri predvidevanju, kdaj bodo gospodarske družbe in podjetniki raje izbirali sužnje kot redne ali najemniške delavce, družinske člane ali katero drugo obliko delavstva.Pogled skozi ekonomijo predloži tudi zanimivo vzporednico med pravicami sužnja in pravicami živali. Živali so bile obravnavane v mnogih kulturah kot svetinja, hrana in kot del vsakdana. Podobno obravnavo je imel tudi suženj, ki se je lahko za svojo nego lahko zahvalil le svojemu lastniku. Ker so živali del pridelave hrane, ima pravo sužnjev in pravo živalskih pravic mnoge boleče točke tako za kmetijstvo kot živilsko industrijo, podlaga pa je predvsem etika rastlinojedov, ki povzemajo, da je stopnja nasilja klavca živali družbeno neopravičljiva in predmet zavračanja v imenu nenasilja.
Trg delovne sile je prav tako štet zaradi odločitve imetnika kapitala o ceni delavca kot problematična točka razmišljanja o suženjstvu, kar pa je stališče poglavitve skupnosti socialistov in anarho-sindikalistov, ki uporabljajo v ta namen izraz plačno suženjstvo, kar bi bilo slabšalna oznaka za delavsko mezdo. 
Za marksiste je torej delo vrednota in tako tudi predmet pogajanja, ali pa celo točka, s katero se da napasti kapitalizem, če vrednota ni spoštovana.
Suženjstvo je mnogokrat že na zunaj prepoznavno, najbolj vidna značilnost sužnja je, da je bosonog.
Leta 2001 je francoski državni zbor sprejel zakon Taubira, ki prepozna suženjstvo kot zločin proti človečnosti. Odgovornost za udeležbo pri trgovini z ljudmi je težavno določiti zaradi sužnjelastniških odnosov, ki so obstajali v teh skupnostih tudi pred vzpostavitvijo evropskih partnerjev v trgovini z ljudmi. Trg temnopoltih sužnjev je bil namreč do tedaj že dobro vzpostavljen in urejen s strani posameznikov in plemenskih ter rodovnih skupnosti. Pojavi sužnjelastništva so v Zahodni Afriki še vedno prisotni.
Zgodovinarji so pomembno prispevali k razumevanju trgovine s sužnji in tako razkrili tudi njeno afriško plat. Zaradi odločitev izmenjalne trgovine s strani Afričanov se preučuje stališče, da je odgovornost deljena tudi na afriške trgovce s sužnji.Leta 1999 je predsednik Benina Mathieu Kerekou izrekel javno nacionalno opravičilo za osrednjo vlogo, ki so jo odigrali Afričani v atlantski trgovini s sužnji. Raziskave ocenjujejo, da je okoli 3 milijone sužnjev zapustilo obalo v prodajo in trgovino po opravljeni plovbi iz Benina. Predsednik Gane Jerry Rawlings se je prav tako javno opravičil v imenu svoje države za trgovino s sužnji.Septembra 2006 so napovedali izdajo opravičila glede suženjstva Britanci. Sledila je "javna izjava žalosti", ki jo je izdal Tony Blair kot ministrski predsednik 27. novembra 2006, nato pa je vlada izdala še uradno opravičilo za preteklo trgovino s sužnji na dan 14. marca 2007.Leta 2010 se je libijski politik Gadafi opraviči za arabsko vpletanje v trgovino z ljudmi. Rekel je: »Obžalujem obnašanje Arabcev. Pripeljali so afriške otroke do Severne Afrike, jih zasužnjili in jih prodajali kot živali, vzeli so jih kot sužnje in jih tržili na sramoten način.«
Že nekaj let predvsem v ZDA obstajajo družbena gibanja, ki želijo doseči denarno nadomestilo za izgubljene prihodke, ki bi jih sužnji prejeli, če bi bili polnopravni državljani v istem obdobju. Nadomestila bi prejeli njihovi nasledniki, vprašanje bi se reševalo po civilnem pravu. Vprašanje je težavno zaradi zastaranja zahtevkov, pa tudi stroškov postopka zaradi nedoločnosti tožnikov oziroma težav pri dokazovanju pravnega nasledstva. Tožbe so bile vložene v več državah, a so bile neuspešne zaradi vseh naštetih razlogov, predvsem pa zastaranja.
Sužnji so ob delu negovali običaje, folkloro, ples, borilne veščine in pravo, kakršne so poznali pred prodajo ali nastopom na tržnici. Njihovo kulturo so načeloma dopuščali, resne pa so bile omejitve glede vere in jezika, da bi jih lažje nadzorovali. Kultura sužnjev, kolikor je bila dopuščena, je kasneje, ob osvoboditvi, postala pomemben del identitete svobodnega državljana. Zaradi slabe izobraženosti sužnjev in njihovem zanemarjanju siceršnje izobrazbe se je razvila predvsem kultura telesa, namenjena samoizražanju. V smislu kulture so sužnji tako najbolj vplivali na ples, a obstaja konsenz, da so kulture med sužnji bile mnogokrat nedorečene in s časom še dodatno spremenjene glede na okolje, kjer so sužnji prebivali in glede na število njihove skupnosti ter narave samega dela. Uvedba enostavnega brenkala, bobnov je značilna obogatitev obstoječih kultur s strani sužnjev. Ohranjene so pripovedke, ljudska izročila, ki so znala uporabljati živali ali hudiča-skušnjavca kot pogon zgodbe, ni neobičajno da so zgodbe osiromašene basni in predelave že znanih zgodb njihovih gospodarjev. 
Verski običaji so se praviloma uspešno zlepili z verskimi običaji lastnika, največ odstopanj se je ohranilo na otokih, kjer se je znala ohraniti celo medicina. Vudu, mializem, različne oblike animalizma in razbrisana črta med sekularnimi odnosi in verskim vodenjem skupnosti so močno zaznamovali odnose. V nekaterih kulturah je suženj pridobil v skrb majhen del zemlje in tako prideloval svojo hrano, del presežka te hrane je lahko celo prodal na trgu. Druge kulture so delovale hierarhično in sužnju delovodji naložile delo za katero je bil nagrajen, ostali delavci pa so ostali z minimalno oskrbo. 
Z uvedbo 13. amandmaja ustave ZDA so novi temnopolti državljani ZDA aktivno izboljševali svoje osebne okoliščine in tako stremeli k polnem uživanju novopridobljenih pravic. Pomembno je tako vplivala NAACP, organizacija, ki je nastala leta 1909 v želji po preprečevanju linčanja in drugih kriminalnih izpadov. Omembe je vredna tudi Univerza Howard, sprva namenjena v letu 1867 izobraževanju afroameriških duhovnikov, trenutno pa velja za eno najpomembnejših univerzitetnih središč za Afroameričane v ZDA. Prebivalstvo je tako pridobilo tako izobrazbo kot pobudo, da se izobrazijo o pravicah in dolžnostih biti državljan ZDA, pri tem pa ohranjalo kulturo in identiteto, ki je lahko težavna zaradi pripadnosti drugi rasi. S podporo abolicionistov so nastali odmevni romani (Koča strica Toma) o težavnosti suženjstva, kasneje pa so bile izdane različne avtobiografije in druge tiskovine o suženjski izkušnji (12 let suženj) kot tudi o iskanju ponosa in dostojanstva (T. Booker Washington), razvili pa so se tudi različni kulturni centri (izstopa Harlem v New Yorku). Teme so bile kasneje obdelane tudi v drugih državah, še posebej pa je bila odmevna medgeneracijska TV-serija in knjiga Korenine Alexa Haleya. 
Nekatere suženjske tradicije so bile zaradi zasramovanja opuščene, a ohranjajo svoj pomen zaradi gospodarske stiske ali celo kot tradicionalna rešitev bogatih gospodinjstev. Haiti pozna otroškega gospodinjskega sužnja restaveka (rest avec pomeni ostani z njim), ki ga družina preda premožni v oskrbo. Zaradi daljše tradicije je težko podučiti o pravicah, katerih zanikanje so sprejeli kot preprosto dejstvo.
Ellerman, David P. (1992). Property and Contract in Economics: The Case for Economic Democracy (PDF). Cambridge, MA: Blackwell. ISBN 978-1-557-86309-6. 
Lazonick, William (1990). Competitive Advantage on the Shop Floor. Cambridge, MA: Harvard University Press. ISBN 978-0-674-15416-2. 
Marx, Karl (1990) [1867]. Capital, Volume I. London: Penguin Classics. ISBN 978-0-140-44568-8. 
Ostergaard, Geoffrey (1997). The Tradition of Workers' Control. London: Freedom Press. ISBN 978-0-900-38491-2. 
Thompson, E. P. (1966) [1963]. The Making of the English Working Class. New York, NY: Vintage. ISBN 978-0-394-70322-0.
[http://www.delo.si/zgodbe/nedeljskobranje/sodobno-suzenjstvo-ko-svoboda-nima-vec-vrednosti.html]
http://www.vlada.si/teme_in_projekti/boj_proti_trgovini_z_ljudmi/boj_proti_trgovini_z_ljudmi/trgovina_z_ljudmi/

Turnir elitne divizije Svetovnega prvenstva v hokeju na ledu 2008 se je odvijal od 2. do 18. maja 2008. Na turnirju je sodelovalo šestnajst reprezentanc, razdeljenih v štiri skupine (A, B, C in D). Tekme so igrali v dvoranah Halifax Metro Centre v Halifaxu, Kanada, ter Colisée Pepsi v Quebec Cityju, Kanada. Prvak je postala Rusija, kar je njena prva zlata medalja po letu 1993. Slovenska reprezentanca, ki je petič igrala na Svetovnem prvenstvu elitne divizije, je izpadla v drugo divizijo. 
To je bilo 72. Svetovno prvenstvo v hokeju na ledu, vodila ga je Mednarodna hokejska zveza (IIHF). Prvič po letu 1962 (Kolorado, ZDA) je finale potekalo v neevropskem mestu. IIHF je hotela proslaviti 100-letnico svojega obstoja s tem, da vrne Svetovno prvenstvo tja, kjer se je hokej na ledu rodil. Turnir je bil tudi del proslave ob 400-letnici mesta Quebec City. 
Turnir je služil kot zadnji in najpomembnejši dogodek za izbiro 9 držav, ki so avtomatično uvrščene na moški hokejski turnir Zimskih olimpijskih iger 2010. Pri izbiranju držav je imela največjo težo Svetovna lestvica IIHF iz stanja neposredno po tem turnirju.8. maja 2007 je IIHF oznanila, da bo ustanovila Triple Gold Club s tem, ko bo podelila spominske medalje 19 igralcem, ki so osvojili tri najprestižnejše turnirje v svetu hokeja na ledu: zlato Olimpijskih iger, Stanleyev pokal in zlato Svetovnega prvenstva.V primerjavi s turnirji izpred nekaj let se je zgodilo nekaj sprememb v modelu tekmovanja. Zaradi velike razdalje med Halifaxom in Quebec Cityjem križanja med skupinama E in F ni bilo. Tako so se četrtfinalne tekme igrale znotraj E in F skupine, polfinale in finale pa sta se oba igrala v Quebec Cityju. Druga pomembna razlika je bila ta, da boj za obstanek ni potekal v obliki skupine za obstanek s štirimi državami, pač pa v obliki dveh parov držav, ki so za obstanek igrale na dve zmagi. 
Prvič v štiridesetih letih so igrali na manjši ledeni ploskvi, ki je v uporabi tudi v ligi NHL. Velika je 61 m × 26 m, standardna IIHF ledena ploskev pa meri 61 m × 31 m.
0 točk za poraz po rednem deluČe je po rednem delu izid izenačen, sledi 5-minutni podaljšek s 4 igralci v polju (in 1 vratarjem) do zlatega gola. Če je potrebno, sledijo kazenski streli s tremi igralci iz vsakega moštva. Izjeme: v četrtfinalu, polfinalu in tekmi za bronasto medaljo je podaljšek dolg 10 min (namesto 5 min), v finalu pa 20 min. 
Če je 2 ali več reprezentanc izenačenih po točkah, se boljšo reprezentanco določi po naslednjih kriterijih:
Boljše razmerje v 1., 2. in 3. kriteriju proti najvišje uvrščeni reprezentanci, ki ni del te izenačitve po točkah
Ponovitev 4. kriterija proti drugi najvišje uvrščeni reprezentanci, ki ni del te izenačitve po točkah
Nadaljevanje 4. kriterija proti ostalim reprezentancam, niso del te izenačitve po točkah (od najbolje uvrščene reprezentance proti najslabše uvrščeni).
16 sodelujočih držav je bilo razvrščenih v naslednje 4 skupine. Najbolje uvrščene tri države iz skupine se prebijejo v Kvalifikacijski krog, najslabša gre v boj za obstanek v elitni diviziji.
3 najbolje uvrščene reprezentance iz vsake skupine se uvrstijo v Kvalifikacijski krog. Skupini v Kvalifikacijskem krogu sta skupini E in F, reprezentance iz skupin A in D gredo v skupino E, reprezentance iz skupin B in C pa v skupino F.
Vsaka reprezentanca igra tri tekme v Kvalifikacijskem krogu, eno proti vsaki reprezentanci iz druge skupine. Te 3 tekme skupaj z 2 že odigranima tekmama proti reprezentancama iz svoje skupine štejejo za končno razvrstitev v skupinah E in F. 
Štiri četrtouvrščene reprezentance v vsaki skupini morajo v boj za obstanek, ki je bil potreben za določitev dveh reprezentanc, ki sta za 2009 izpadli v Divizijo I. 
Francija je odpravila Italijo, Slovaška pa Slovenijo, oboje v dveh tekmah. Francija in Slovaška sta si tako zagotovili obstanek v elitni diviziji, medtem ko sta za 2009 Italijo in Slovenijo nadomestili Avstrija in Madžarska, zmagovalki Divizije I 2008.
Seznam prikazuje najučinkovitejših 10 igralcev (drsalcev), razvrščenih po točkah, nato zadetkih. Če seznam presega 10 mest, ker je 2 ali več igralcev izenačenih, so vsi izenačeni igralci izpuščeni.
OT = odigranih tekem; G = golov; P = podaj; TOČ = točk; +/- = Plus/Minus; KM = Kazenskih minut
Seznam prikazuje 5 najboljših vratarjev po odstotku ubranjenih strelov, ki so za svojo reprezentanco odigrali vsaj 40 % igralnega časa.

Turnir elitne divizije Svetovnega prvenstva v hokeju na ledu 2010 se je odvijal od 7. do 23. maja 2010. To je bilo 74. Svetovno prvenstvo v hokeju na ledu, vodila ga je Mednarodna hokejska zveza (IIHF). Otvoritveno tekmo prvenstva je gostil nogometni stadion Veltins-Arena v Gelsenkirchnu, vse preostale tekme sta gostili dvorani Lanxess Arena v Kölnu in SAP Arena v Mannheimu. Naslov svetovnega prvaka je branila Rusija, ki je slavila na predhodnih dveh prvenstvih.
Prvak je postala Češka, ki je v finalu premagala branilko naslova, Rusijo. Izid finalne tekme je bil 2–1. Bronasto medaljo je osvojila Švedska, ki je v tekmi za tretje mesto s 3-1 porazila Nemčijo. Nemci so tako na domačem terenu pospremili svojo reprezentanco do njenega največjega uspeha po 60 letih.
Prvenstvo se je v zgodovino vpisalo kot najbolj gledan hokejski dogodek v zgodovini Mednarodne hokejske zveze, saj je tekme na prvenstvu skupaj spremljalo okoli 650 milijonov gledalcev v preko 100 državah in odvisnih ozemljih po vsem svetu.  Prvenstvo je bilo zelo uspešno tudi glede obiska tekem, saj je postalo 2. najbolje obiskano Svetovno prvenstvo v zgodovini. Statistični podatki so namerili 548.788 obiskovalcev, s čimer so nemški organizatorji za las zaostali za češkimi organizatorji Svetovnega prvenstva 2004, ki so na tekme privabili 552.097 obiskovalcev.
Direktorat je za najkoristnejšega igralca prvenstva izbral nemškega hokejista Dennisa Endrasa. Najkoristnejši igralec Svetovnih prvenstev je tako prvič v zgodovini postal Nemec.  Preostali dve posamični tituli za najboljšega strelca in za najučinkovitejšega igralca sta zasedla Kanadčan John Tavares s 7 goli oziroma Rus Ilja Kovalčuk z 12 točkami.
v skupini A je vse tekme dobilo na svetovni lestvici višje rangirano moštvo, z izjemo tekme med Belorusijo in Slovaško, ki se je končala s slavjem Slovakov. Rusija je s polnim izkupičkom 9 točk osvojila prvo mesto v skupini, Slovaška je zasedla drugo mesto, medtem ko je Belorusiji ostalo tretje. Kazahstanu, ki je med elito sodeloval prvič po letu 2006, je ostalo četrto mesto in boj za obstanek.
Tudi v skupini B se je potrdila veljavnost svetovne lestvice, edina izjema je bil dvoboj med Švico in Kanado. Prvič v zgodovini so namreč Kanadčani klonili pred Švicarji, izid je bil 4–1.  Prvo mesto je pripadlo Švici, ki je v naslednji krog presenetljivo odnesla vseh 9 točk, druga je bila Kanada in tretja Latvija. Povratnik med elito Italija je brez osvojene točke zasedla četrto mesto in se preselila v boj za obstanek.
Situacija v skupini C je bila močno komplicirana, saj so kar tri reprezentance osvojile po 6 točk, tako da je o končni razvrstitvi v skupini odločala razlika v zadetkih s tekem proti izenačenima reprezentancama. Bolj kot končna lestvica, na kateri je Francija brez točk osvojila četrto mesto, pa je javnost dosegel manjši škandal. Po presenetljivem norveškem slavju proti Češki je namreč prvo ime češke reprezentance Jaromír Jágr nastopil proti vsem češkim hokejistom, ki so se odpovedali nastopu na prvenstvu.  To dejanje je kasneje sprožilo mednarodni hokejski spor, ko so na spletni strani Svetovne hokejske zveze iihf.com objavili kolumno o Jágrovem komentarju in o igralcih, ki niso nastopili na prvenstvu. Kolumno so kasneje odstranili in predsednik zveze René Fasel je izrazil veliko skrb zavoljo nastalega položaja.  V naslednji krog so se pričakovano uvrstile Švedska, Češka in Norveška - v tem vrstnem redu.
Skupina D se je izkazala za skupino presenečenj. Najprej je Nemčija pred več kot 77.000 obiskovalci presenetila močno favorizirano ameriško reprezentanco, nato pa je presenečenje uspelo še Dancem, ki so porazili Finsko.  Danska je temu dodala še zmago nad ZDA, ki so se naenkrat znašle v težkem položaju. Finska je nato z minimalnih 1–0 premagala Nemčijo, zadnje kolo pa je prineslo nemško in finsko slavje. Četrto mesto je s tem pripadlo Američanom, ki so morali s tremi porazi svojo pot nadaljevati v skupini za obstanek, medtem ko so v skupino E napredovali Finci, domačini Nemci ter Danci. ZDA, ki so na prvenstvo popeljale močno okrnjeno zasedbo, so se morale tako za obstanek boriti prvič po letu 2003.
Danska je svojo dobro formo pokazala tudi v skupini E, ko je favorizirani Slovaški zadala visok poraz, izid je bil 6–0.  V naslednjem obračunu je nato Finska nadstreljala Belorusijo z 32:18, končni izid pa ni bil tako prepričljiv - finska zmaga z (le) 2–0. Rusija je nato tesno premagala Nemčijo s 3–2, odločilni zadetek je prispeval Aleksander Ovečkin. Rusija je niz zmag obdržala tudi za tekmi z Dansko in Finsko ter brez poraza prepričljivo zasedla 1. mesto v skupini E. Belorusija je po podaljšku premagala Nemčijo ter temu dodala še zmago nad Dansko 2–1. To pa še vedno ni bilo dovolj za mesto v končnici, Belorusi so prvenstvo zaključili na petem mestu skupine E. Nemčija je zatem na veliko navdušenje domačega občinstva in selektorja Uweja Kruppa pripravila novo presenečenje - zmaga 2–1 proti Slovaški je nemške hokejiste ponesla celo na tretje mesto.  Končni pogled na lestvico je bil torej tak: Finska je zasedla drugo mesto za suvereno Rusijo, Nemčija je odščipnila tretje mesto, četrti so bili Danci. Danska se je s tem prvič v zgodovini prebila v četrtfinale Svetovnega prvenstva, Slovaški pa je ostalo zadnje šesto mesto. S tem so se še tretje leto zapored od prvenstva poslovili pred pričetkom končnice, kar nikakor ni bila dobra popotnica za njihovo domače Svetovno prvenstvo 2011. Uvodna tekma skupine F je bil obračun med Kanado in Norveško, v katerem so Kanadčani izkoristili prepih v skandinavski obrambi in slavili kar z 12–1.  Švedska je nato premagala Latvijo s 4–2, Švica pa je še podaljšala svoj zmagoviti niz, ko je s 3–2 presenetila Češko.  Latvija je zaten porazila Norveško, a je v zadnjem krogu morala priznati premoč češki reprezentanci, kar jo je prikovalo na zadnje mesto skupine F. Švedska je po izjemni predstavi svojega čuvaja mreže Jonasa Gustavssona na kolena spravila Kanado.  Sledilo je novo presenečenje, ko je Norveška proti samozavestni Švici izvlekla zmago s 3–2. Norvežani so vseeno končali na petem mestu in brez nastopa v končnici zaključili prvenstvo. Češka je nato s 3–2 premagala Kanado in jo s tem tudi prehitela na lestvici.  Kvalifikacijski krog se je zaključil s prepričljivo zmago Švedske proti Švici, Švedi so tako zasedli prvo mesto v skupini F.  Drugi so bili Švicarji, tretji Čehi in četrti Kanadčani. Širšo hokejsko javnost je morebiti še najbolj presenetilo ravno četrto mesto Kanadčanov (ki sicer niso igrali v najmočnejši zasedbi), ki so pred prvenstvom zasedali drugo mesto na lestvici Svetovne hokejske zveze.
V skupini za obstanek so se pomerile reprezentance ZDA in Francije ter dve novinki med elito, Italije in Kazahstana. ZDA so imele vlogo favorita, še posebej zavoljo osvojene srebrne olimpijske kolajne iz meseca januarja. Boj za drugo mesto se je odvil med Italijo in Francijo, medtem ko je Kazahstan dokaj pričakovano zasedel zadnje 4. mesto v skupini za obstanek. Na koncu sta si mesto v elitni druščini ubranili ZDA in Francija, ki sta bili na lestvici Mednarodne zveze obe višje rangirani od Italije in Kazahstana.
V prvi tekmi so Američani z 10–0 odpihnili Kazahstance, medtem ko je Francija z izidom 2–1 dobila pomembno tekmo proti Italiji.  V drugem krogu ni bilo presenečenj, Američani so zanesljivo opravili s Francozi, medtem ko se je Italija namučila s Kazahstanom, končni izid je bil 2–1 v italijansko korist.  V zadnjem krogu so Italijani pripravili dostojen odpor proti Američanom, tekma se je z ameriškim slavjem končala šele po izvajanju kazenskih strelov. To je pomenilo, da so ZDA osvojile prvo mesto v skupini in da bi Italijane med elito ohranila le zmaga Kazahstana. Do te ni prišlo, Francija je azijske tekmece odpravila s 5–3 in tako zasedla drugo mesto v skupini ter si s tem tudi priborila obstanek v najvišjem razredu svetovnega hokeja na ledu še za eno leto.
V končnici se je za naslov svetovnega prvaka pomerilo 8 reprezentanc. V prvem četrtfinalnem obračunu sta si nasproti stali Finska in Češka. Tekmo so bolje začeli Skandinavci, ki so prek Petrija Kontiole povedli že v prvi minuti. Izid je nato ostal nespremenjen vse do začetka zadnje tretjine, ko je Čehe v igro vrnil Jakub Klepiš. Redni del se je končal z rezultatom 1–1 in sledili so podaljški. Ko tudi v podaljšku nobena od ekip ni uspela zadeti, so o potniku v polfinale odločali kazenski streli. V loteriji so srečnejšo potegnili češki hokejisti, odločilni kazenski strel za napredovanje v naslednji krog je prispeval Jan Marek. V drugem četrtfinalnem srečanju sta moči merili Švedska in Danska. To je bil prvi danski nastop v izločilnih bojih Svetovnih prvenstev v zgodovini. Švedi so si hitro priigrali zanesljivo vodstvo 3–0, a so Danci v drugi tretjini znižali zaostanek. Udarec je sedem minut pred koncem vrnil Linus Omark, ki je Švede povedel v vodstvo 4–1. Dancem do konca ni uspelo nič več kot tolažilni zadetek, ki ga je ob igri z igralcem več v svojo statistiko vpisal Morten Madsen. Končni izid je bil torej 4–2 v švedsko korist. Tretji četrtfinale je pomenil ponovitev četrtfinalne tekme z olimpijskega turnirja. Januarja je tedaj na domačem ledu Kanada obračunala z Rusijo s 7–3 in tako odpihnila ruske upe na olimpijsko zlato. Tokrat je bilo razmerje moči obrnjeno, Ruse je v vodstvo s poznim golom v prvi tretjini povedel Maksim Afinogenov. Rusija, ki je bila do te tekme neporažena, je v drugi tretjini povsem prevladovala in v tretji tretjini je bil izid že 4–0 v rusko korist. Jeziček na tehtnici je bil Ilja Kovaljčuk, ki je ob končni zmagi Rusije s 5–2 prispeval tri podaje. Kanada je ob koncu z dvema zadetkoma vsaj delno omilila visok poraz. V zadnjem četrtfinalnem dvoboju sta se pomerila gostiteljica Nemčija in njihov tradicionalni tekmec, Švica. V prvi tretjini gledalci zadetkov niso videli, čeprav so Švicarji dvakrat zatresli okvir nemških vrat. Sredi druge tretjine je prvi gol na tekmi dosegel Philip Gogulla, ki je s tem Nemčijo popeljal v vodstvo 1–0. Do konca se izid ni več spremenil in nemški hokejisti so se ob podpori domačega občinstva veselili napredovanja v polfinale. Končni izid sicer ni odražal dejanskega stanja na ledeni ploskvi, saj so Švicarji nemške nasprotnike nadstreljali z 41:27. Veliko zaslug za minimalno nemško zmago je imel tudi nemški čuvaj mreže Dennis Endras, ki ga je direktorat kasneje celo izbral za najkoristnejšega igralca prvenstva. Nemčija se je v polfinale uvrstila prvič po letu 1953, švicarsko-nemški obračun pa je Mednarodna hokejska zveza poimenovala kar Čudež v Mannheimu.  Tekma pa ni minila brez incidentov, ob koncu tekme je namreč izbruhnil pretep. Najbolj razgreta pretepača sta bila nemški pomočnik selektorja Ernst Höfner in švicarski branilec Timo Helbling, oba so sodniki kaznovali z disciplinsko kaznijo igre. Po enem prostem dnevu je 22. maja napočil čas za prvi polfinale, nasprotnika pa Švedska in Češka. Čehi in Švedi so se na prvenstvu pomerili že v skupini C, tedaj se je tekma končala s češko zmago 2–1. Tokrat se je tekma odvila precej podobno, Čehi so prvi povedli, a so nato Švedi na drugi strani odgovorili z zadetkom in postavili izid prve tretjine, 1–1. V 32. minuti je nato Andreas Engqvist Švedsko popeljal v vodstvo 2–1, ki je trajalo vse do konca zadnje tretjine. 1 minuto in 13 sekund pred koncem je namreč češki selektor iz vrat potegnil vratarja. Ta poteza se je obrestovala, saj je Karel Rachůnek ob igri 6 na 5 le 7,5 sekund do konca rednega dela uspel izenačiti na 2–2. Tekma se je tako zavlekla v podaljšek, v katerem gledalci niso videli golov. O potniku v finale so tako odločali kazenski streli, pri katerih so bili še enkrat več srečnejši Čehi, odločilni kazenski strel je znova realiziral Jan Marek. Tudi drugi polfinalni dvoboj je ponudil ponovitev ene od predhodnih tekem, v tem primeru srečanja med Rusijo in Nemčijo v skupini E, ki se je končalo s tesno zmago Rusije 3–2. Tudi polfinalni obračun teh dveh tekmecev je ponudil izenačeno tekmo. Prvi so prek Marcela Goca povedli Nemci, Goc je rusko mrežo stresel v 16. minuti ob igri z dvema igralcema več. Rusi so zaostanek izničili sredi druge tretjine, ko je plošček v mrežo Nemcev poslal Jevgenij Malkin. Ko je že vse dišalo po podaljških, je minuto in 50 sekund pred koncem  ruski napadalec Pavel Dacjuk zabil žebelj v krsto Nemcev in postavil končni izid srečanja: 2–1. Nemčija si tako na domačem ledu ni uspela priigrati finala in v tekmi za 3. mesto jo je čakal še en težak tekmec, Švedska. Rusija se je na drugi strani še tretjo leto zapored prebila v finale Svetovnega prvenstva, kjer ji je nasproti stala Češka. V tekmi za 3. mesto in bronasto medaljo je prvi gol dosegla Švedska, ki jo je v vodstvo 1–0 popeljal Magnus Pääjärvi-Svensson. Nemce je nato proti koncu druge tretjine v igro vrnil Alexander Barta, ki je po odbitku v drugem poskusu premagal švedskega čuvaja mreže Jonasa Gustavssona in izid poravnal na 1–1. Začetek zadnje tretjine je na obžalovanje domače publike prinesel nov švedski zadetek, Jonas Andersson je s strelom skoraj z mrtvega kota premagal nemškega vratarja Dennisa Endrasa in Švedska je povedla z 2–1. Andersson se je med strelce vpisal še v zadnji minuti tekme, ko je plošček za končni izid 3–1 poslal v prazno nemško mrežo. Bronasta medalja je tako pripadla Skandinavcem.
Rusija in Češka sta se v finalu med seboj pomerili prvič po razpadu bivših držav, Sovjetske zveze in Češkoslovaške. Rusija se je v finale uvrstila tretjič zapored, medtem ko je bil za Čehe to prvi finale po letu 2006. Srečanje je z golom že po 20 sekundah odprl češki napadalec Jakub Klepiš, ki je rusko mrežo zatresel po podaji Jaromíra Jágra. Gol je padel po napaki ruske obrambe, saj so si češki igralci priborili posest ploščka v trenutku, ko ruskih branilcev ni bilo na mestu. Do konca tretjine je nato Rusija ves čas napadala in imela velikansko premoč na ledu, ki pa je ni uspela kronati z zadetkom. Še najbližje je bil veteran Sergej Fjodorov, ki je po prodoru stresel vratnico. Povsem ob koncu tretjine je Rusom prek Pavla Dacjuka le uspelo zatresti češko mrežo, a so sodniki po pregledu video posnetkov odločili, da je gol padel po pisku sirene. Izid prve tretjine je bil tako 1–0 v korist Čehov. V drugi tretjini je Rusija znova pritisnila, a so bili Čehi še enkrat  srečnejši. V 39. minuti je namreč sledil nov šok za rusko reprezentanco, ko sta se v češki obrambni tretjini nesrečno zaletela dva ruska hokejista. Čehi so višek igralcev spretno izkoristili in  preko Tomáša Rolineka povedli z 2–0. Rolineku je asistiral Karel Rachůnek. Počasni posnetek je razkril, da se je plošček v mrežo preusmeril od Rolinekove drsalke. Sodniki so zadetek vseeno priznali, saj so na posnetku razbrali, da je bila Rolinekova drsalka pri miru in zato ploščka ni brcnil v mrežo, ampak ga je plošček zgolj zadel in se srečno odbil v gol. Tretja tretjina se je odvijala enako kot prejšnji dve - Rusija je jalovo napadala na češka vrata. Lepo priložnost za zadetek je sicer imel Jevgenij Malkin, a ni zmogel premagati češkega čuvaja mreže. Na polovici zadnje tretjine je sledil nov udarec za Ruse, saj so sodniki Alekseja Jemelina kaznovali s 5 minutami kazni in disciplinsko kaznijo igre. Kazen si je prislužil za nalet na Jaromíra Jágra, ki se je pri naletu poškodoval in ni zmogel nadaljevati srečanja. Tekma se je nato nadaljevala v živčnem ozračju in kaznimi na obeh straneh. Ruskemu selektorju naposled ni preostalo drugega, kot da iz gola potegne vratarja Semjona Varlamova. Rusko premoč petih proti trem je v izdihljajih tekme kronal Pavel Dacjuk in tako ruskim navijačem 35 sekund do konca vlil nekaj upanja. Češki hokejisti so do konca uspeli ohraniti izid 2–1 in s tem ubranili prednost enega zadetka, tudi na krilih obrambe Tomáša Vokouna v zadnjem ruskem napadu. Čehom sta zlate medalje podelila češki predsednik Václav Klaus in predsednik Mednarodne hokejske zveze René Fasel.
 SlovaškaPred končnim glasovanjem sta iz boja izstopili Slovaška in Švedska, ki sta se raje prijavili za gostitelja Svetovnega prvenstva 2011. Kasneje so si vse te štiri države izborile organizacijo Svetovnega prvenstva v bližnji prihodnosti. Slovakom so zaupali izvedbo leta 2011, Belorusom leta 2014, Švedom pa je ostala organizacija prvenstev leta 2012 in 2013 (organizacijo obeh prvenstev si je Švedska razdelila s Finsko). Za odločitev je bil potreben le en krog glasovanja in predsednik Mednarodne hokejske zveze René Fasel je zmagovalca glasovanja 15. maja 2005 v Zürichu predstavil javnosti. Nemška kandidatura je prejela 89 glasov, medtem ko sta beloruski mesti Minsk in Žodžina nabrali le 18 glasov. Rezultati:
 Slovaška izstopila iz boja pred pričetkom kongresa, vstopila v boj za organizacijo prvenstva 2011
 Švedska izstopila iz boja tik pred pričetkom glasovanja, vstopila v boj za organizacijo prvenstva 2011
Za uradno pesem prvenstva so izbrali Stuck on Replay v izvedbi nemške techno skupine Scooter. Gre za četrti singl z albuma Under The Radar Over The Top. Pesem so izdali 12. marca 2010, na dan njihovega koncerta v Hamburgu, ki je bil tudi največji dogodek njihove promocijske turneje Under The Radar Over The Top.
Urmel na ledu (nemško Urmel auf dem Eis) je uradna maskota prvenstva. Urmel na ledu se je nemški javnosti predstavil že preko Augsburškega lutkovnega gledališča in animiranega filma Impy's Island iz leta 2006. Urmel na ledu je sicer do prvenstva služil kot uradna maskota Nemške hokejske zveze in nemške hokejske reprezentance. Na svojem dresu nosi številko 10, avtor lika pa je Max Kruse.
Uradni slogan prvenstva so razkrili 2. septembra 2009 v dvorani Lanxess Arena. Glasi se: »Nemčija na ledu« (nemško Deutschland auf Eis).
Organizatorji so za namene promocije angažirali številne hokejske legende. Največ pozornosti med njimi so posvečali kanadskemu asu Waynu Gretzkyju, sovjetskemu desetkratnemu svetovnemu prvaku Vladislavu Tretjaku in nemškemu igralcu stoletja Erichu Kühnhacklu. Vsi trije so člani Svetovnega hokejskega hrama slavnih in so predhodno nastopili na Svetovnem prvenstvu.  Ostali ambasadorji prvenstva so bili še Zdeno Chára, Peter Forsberg, Sergej Kosticin, Jari Kurri, Kim Martin, Mark Streit, Hayley Wickenheiser in Henrik Zetterberg. Vsi skupaj so se ob sodelovanju Svetovne antidopinške agencije združili v boju proti dopingu, kampanjo so naslovili »Kampanja zelenega ploščka.«
Otvoritvena tekma 74. svetovnega prventsva je potekala 7. maja na nogometnem stadionu Veltins-Arena v Gelsenkirchnu, nasproti sta si stali Nemčija in ZDA. Tekme so se udeležili mnogi znani obrazi iz športa in politike, med drugim je bil na tekmi navzoč nemški predsednik Horst Köhler.  Organizatorji so se podviga organizacije hokejske tekme na nogometnem objektu lotili s ciljem omogočiti obisk 76.152 navijačem.  S tem so želeli podreti svetovni rekord v obisku hokejske tekme, ki jo je pri številki 74.554 držala ameriška univerza Michigan State University. V drugem odmoru, pred začetkom zadnje tretjine, je govornik projekta Guinessove knjige rekordov Christian Teufe oznanil, da so odgovorni našteli 77.803 obiskovalce. Nemški organizatorji so s tem predhodno veljavni rekord Univerze Michigan State presegli kar za 3.000 obiskovalcev.  V postavi ameriške reprezentance sta bila tudi Eric Nystrom in David Moss, ki sta nastopila tudi na tisti rekordni tekmi Univerze Michigan State leta 2001. Nystrom in Moss sta tako postala edina Zemljana, ki sta igrala na obeh rekordnih tekmah.
Rekordno število obiskovalcev je pomenilo tudi glasno podporo nemških navijačev s tribun, ki so pri navijanju uporabljali nogometne napeve, piščalke in bobne. Ameriški kapetan je po tekmi o vzdušju na ledeni ploskvi izjavil, da je celotna njegova ekipa pokleknila pod frustracijo zaradi nezmožnosti komunikacije med igralci. Carter je tudi dejal, da je bila "publika definitivno sedmi nemški igralec na ledu."  Tekma je pomenila mejnik tudi v tem smislu, da je nemška izbrana vrsta ameriško reprezentanco porazila prvič po več kot 17 letih. Zadnja nemška zmaga nad Američani je namreč datirala nazaj do Dortmunda in dne 25. aprila 1993 - takrat je Nemčija ZDA odpravila s 6–3. Obe tekmi sta imeli še eno podobnost, saj sta bili obe del Svetovnega prvenstva, ki ga je obakrat gostila Nemčija. Rekord po obiskanosti je vzdržal le nekaj več kot 7 mesecev, saj si je tekmo ameriške hokejske univerzitetne lige med Univerzo Ann Arbor in Univerzo Michigan State 12. decembra 2010 ogledalo 113.411 obiskovalcev.  V tekmi, ki so jo odigrali na ameriškonogometnem stadionu Michigan Stadium, so hokejisti Ann Arborja slavili s 5–0.  Organizatorjem nemškega Svetovnega prvenstva tako ostaja le še rekordni obisk kake mednarodne (reprezentančne) hokejske tekme.
Na prvenstvo se je uvrstilo 16 reprezentanc, od tega ena iz Azije, 13 iz Evrope in 2 iz Severne Amerike.
Glej tudi: Svetovna lestvica IIHF 2009Reprezentance so bile po skupinah razvrščene glede na njihov položaj na svetovni lestvici iz leta 2009, ki se je zaključila s Svetovnim prvenstvom 2009.  Rezultati z olimpijskega turnirja 2010 se tako pri rangiranju reprezentanc niso upoštevali.
Vsaka reprezentanca je bila primorana na prvenstvo poslati vsaj 15 drsalcev (napadalcev in branilcev) in vsaj 2 vratarja oziroma največ 20 drsalcev in največ 3 vratarje. Vseh 16 sodelujočih držav je moralo sezname igralcev preko svojih državnih zvez Svetovnih hokejski zvezi posredovati najkasneje do 6. maja 2010.
16 sodelujočih držav je bilo razvrščenih v naslednje 4 skupine. Najbolje uvrščene tri države iz skupine se prebijejo v Kvalifikacijski krog, najslabša gre v boj za obstanek v elitni diviziji.
3 najbolje uvrščene reprezentance iz vsake skupine se uvrstijo v Kvalifikacijski krog. Skupini v Kvalifikacijskem krogu sta skupini E in F, reprezentance iz skupin A in D gredo v skupino E, reprezentance iz skupin B in C pa v skupino F.
Vsaka reprezentanca igra tri tekme v Kvalifikacijskem krogu, eno proti vsaki reprezentanci iz druge skupine. Te 3 tekme skupaj z 2 že odigranima tekmama proti reprezentancama iz svoje skupine štejejo za končno razvrstitev v skupinah E in F. 4 najbolje uvrščene reprezentance iz skupin E in F napredujejo v četrtfinale.
Štiri četrtouvrščene reprezentance v vsaki skupini so morale igrati v skupini za obstanek. Slednja je bila potrebna za določitev dveh reprezentanc, ki sta za 2011 izpadli v Divizijo I. 
medtem ko sta za 2011 Italijo in Kazahstan kot kvalifikantki iz Divizije I nadomestili Avstrija in Slovenija.
Seznam prikazuje najučinkovitejših 10 strelcev, razvrščenih po točkah, nato zadetkih. Če seznam presega 10 mest, ker je 2 ali več igralcev izenačenih, so navedeni vsi izenačeni igralci.
OT = odigranih tekem; G = golov; P = podaj; TOČ = točk; +/- = Plus/Minus; KM = Kazenskih minut
Seznam prikazuje 5 najboljših vratarjev po odstotku ubranjenih strelov, ki so za svojo reprezentanco odigrali vsaj 40% igralnega časa.
Mednarodna hokejska zveza je za sojenje tekem prvenstva izbrala 16 glavnih in 16 linijskih sodnikov.
Mednarodna hokejska zveza je pravice televizijskih prenosov prodala v naslednje države.

Svetovno prvenstvo v nogometu 2010 (uradno 2010 FIFA World Cup South Africa) se je odvijalo v Južni Afriki med 11. junijem in 11. julijem 2010. Prvenstvo 2010 je bilo 19. svetovno prvenstvo po vrsti. Južna Afrika je bila kot gostiteljica potrjena maja 2004 po kandidaturi Egipta, Maroka, Libije in Tunizije (skupna kandidatura) in Južne Afrike. To prvenstvo je bilo prvo, ki ga je gostila članica Afriške nogometne zveze (CAF), s čimer edina celinska nogometna konfederacija še brez organizacije prvenstva ostaja Nogometna konfederacija Oceanije. 
Na prvenstvu se je med seboj pomerilo 32 držav, ki so se po kvalifikacijah, v katerih so se med seboj pomerile 203 reprezentance različnih držav sveta, uvrstile na zaključni turnir prvenstva. To prvenstvo je tako kot prejšnje obdržalo pravilo, ki določa, da aktualni svetovni prvak v nogometu (v tem primeru Italija) na tekmovanje ni uvrščen vnaprej, pač pa mora ravno tako uspešno preiti kvalifikacije.
Žreb skupin je potekal 4. decembra 2009 v Cape Townu. Prva tekma svetovnega prvenstva je potekala med reprezentancama Južne Afrike in Mehike 11. junija v Johannesburgu, rezultat je bil 1–1. Finale je potekal natanko mesec dni kasneje, 11. julija 2010 prav tako v Johannesburgu. Svoj prvi naslov v zgodovini je osvojila Španija, ki je po podaljšku z 1–0 premagala Nizozemsko.
Afrika je bila izbrana za gostiteljico Svetovnega prvenstva 2010 kot del nove strategije enakomerne rotacije dogodka med celinskimi nogometnimi konfederacijami (ki pa je bila kasneje ukinjena oktobra 2007). Pet afriških držav se je potegovalo za organizacijo:
 Južna AfrikaPo odločitvi Vrhovnega komiteja Fife, da skupne kandidature niso dovoljene, je Tunizija svojo kandidaturo umaknila. Komite se je nato odločil, da samostojne kandidature Libije več ne upošteva, ker ni več zadoščala vsem kriterijem. 
Po enem krogu glasovanja je predsednik Fife Sepp Blatter na medijski konferenci oznanil zmagovalno državo 15. maja v Zürichu. Južna Afrika je bila nagrajena s pravico organizacije, ko je po glasovanju premagala Maroko in Egipt. Rezultati:
 Egipt, 0 glasov Tunizija umaknila kandidaturo 8. maja 2004, ker skupne kandidature niso bile dovoljene
 Libija zavrnjena kandidatura: kandidat ni zadoščal vsem kriterijem in skupna kandidatura ni bila dovoljena
Kot gostiteljica je bila Južna Afrika avtomatično uvrščena na prvenstvo. Kakorkoli, Južna Afrika je postala prva gostiteljica, ki je sodelovala v kvalifikacijah za prvenstvo od leta 1934. To je storila zato, ker so kvalifikacije štele tudi za uvrstitev na Afriški pokal narodov 2010, za katerega se je morala Južna Afrika kvalificirati posebej. Kot pred štirimi leti se tudi tokrat branilci naslova Italijani na prvenstvo niso uvrstili avtomatično. 
Predhodni žreb za Svetovno prvenstvo 2010 se je 25. novembra 2007 odvil v Durbanu, Južna Afrika. 
Žreb skupin za prvenstvo je potekal v Cape Townu, Južna Afrika, na dan 4. decembra 2009 v Mednarodnem konvencijskem centru Cape Town.
Prvič v zgodovini se je pripetilo, da na prvenstvu ni bilo nobenega debitanta, čeprav sta Slovaška in Srbija na prvenstvu predhodno nastopili le kot dela bivših držav. V obeh primerih Fifa priznava reprezentanco kot naslednico bivše državne reprezentance, s čimer tudi de facto ni bilo nobenega debitanta na prvenstvu. 
Fifa je 26. novembra 2009 posvarila Čile, da mu bo odvzela mesto na mundialu. Lokalni čilenski klub Rangers je namreč skušal na državnih sodiščih doseči, da ne bi izpadel v nižjo ligo, ker je na igrišče poslal neregistriranega igralca. Fifa močno nasprotuje vladnemu vmešavanju v nogometu in je zatorej ukazala Čilenski nogometni zvezi, da slednja reši zadevo v 72 urah ali jo doleti primerna kazen, lahko celo suspenz. Dan po svarilu je klub Rangers opustil tožbo in sprejel izpad v nižjo ligo, s čimer je zadeva doživela svojo rešitev brez neželjenih sankcij in Čile je ohranil svoje mesto na prvenstvu.
Skupni nagradni sklad, na voljo za potrebe prvenstva, je potrdila Fifa in znaša 420 milijonov dolarjev, kar je 60% več kot na prejšnjem prvenstvu v Nemčiji.  Pred prvenstvom je vsaka sodelujoča reprezentanca prejela 1 milijon dolarjev, namenjenih za stroške priprav. Nadalje, reprezentance, ki bodo izpadle že po skupinskem delu, bodo prejele 8 milijonov dolarjev, od tam dalje bo nagradni denar deljen po naslednjem ključu:
30 milijonov dolarjev prejme reprezentanca zmagovalka.Prvenstvo bo prvo v zgodovini tudi v izplačilih matičnim klubom. Tako bo vsak matični klub za vsakega svojega igralca, ki bo na prvenstvu zastopal svojo državo, prejel po 1.000 evrov na dan. Skupaj tako izplačila za vse igralce znašajo 26 milijonov evrov.  To novost so organizatorji vpeljali kot odgovor na pretekle očitke oškodovanih klubov, ki so ostali brez svojih igralcev, če so se ti poškodovali na prvenstvu med igranjem za svoje državne barve.
Uradna maskota Svetovnega prvenstva v nogometu 2010 je Zakumi, leopard z zelenimi lasmi. Njegovo ime izvira iz "ZA", kar je mednarodna dvočrkovna kratica za Južno Afriko, in "kumi", besede, ki v različnih afriških jezikih pomeni "deset".
Uradna žoga prvenstva se imenuje Jabulani, izdelal jo je Adidas. Beseda »jabulani« sicer v zulujščini pomeni »prinašajoč veselje vsakomur«. Tehnološko napredno žogo je zelo zaznamovala številka 11: to je bila enajsta žoga, ki jo je razvil nemški gigant športne opreme Adidas, na njej je enajst barv (po ena za vsakega igralca na igrišču), prav tako je v Južni Afriki enajst uradnih jezikov in enajst plemenskih skupnosti. Prvenstvo se bo tudi začelo 11. junija in končalo 11. julija.
Leta 2005 so organizatorji izdali začasen seznam trinajstih prizorišč za priredbo prvenstva: Bloemfontein, Kaapstad, Durban, Johannesburg (2x), Kimberley, Nelspruit, Orkney, Polokwane, Port Elizabeth, Pretoria (2x) in Rustenburg. Ta seznam so skrčili na 10 prizorišč , ki jih je FIFA uradno oznanila 17. marca 2006.
Raziskave so pokazale, da nadmorska višina višje ležečih prizorišč vpliva na let žoge in predstave igralcev, kar pa je Fifin izvedenec za medicino zavrnil.  Šest od desetih stadionov se nahaja na nadmorski višini nad 1200 m, najvišjo nadmorsko višino so izmerili pri obeh stadionih v Johannesburgu (Soccer City in Ellis Park Stadium), oba ležita na približno 1750 m nad morsko gladino.  Vrstni red stadionov po padajoči nadmorski višini je: Soccer City in Ellis Park Stadium (1753 m), Royal Bafokeng Stadium (1500 m), Free State Stadium (1400 m), Peter Mokaba Stadium (1310 m), Loftus Versfeld Stadium (1214 m), Stadion Mbombela (660 m), Cape Town Stadium, Moses Mabhida Stadium in Nelson Mandela Bay Stadium (ok. 0 m).
Poleg uradnih prizorišč prvenstva so organizatorji posodobili še naslednje stadione, ki tako zdaj ustrezajo Fifinim standardom:
Za prvenstvo so organizatorji na novo zgradili pet stadionov (tri nove tekmovalne objekte in dva nova trening objekta), pet stadionov so posodobili in povečali. Stroške izgradnje infrastrukture ocenjujejo na 720 milijonov evrov (1077 milijard ameriških dolarjev). Poleg prenove nogometne infrastrukture so se organizatorji lotili tudi prenove infrastrukture javnega prometa v različnih mestih. Tako so začeli številne projekte, med drugim projekt Gautrain in zagon novega sistema Bus Rapid Transit (BRT), imenovanega Rea Vaya.  Danny Jordaan, predsednik organizacijskega komiteja, zadolženega za organizacijo Svetovnega prvenstva, je dejal, da pričakuje, da bodo dela na vseh nogometnih objektih dokončana do oktobra 2009. Država se je prav tako vrgla v projekt vpeljave posebnih ukrepov, ki bi zagotovili varnost lokalnih in mednarodnih turistov, ki bodo obiskovali tekme, vse v skladu s standardnimi zahtevami Fife.
8. julija 2009 je 70.000 gradbenih delavcev, ki so opravljali delo na nogometnih objektih, odkorakalo z delovnega mesta. Večina delavcev je prejemala 2500 randov na mesec (okoli 224 evrov), vendar združenja trdijo, da so bili nekateri delavci krepko podplačani, saj naj bi prejemali le 40 R (okoli 3,4 evra) na teden. Govornik Narodnega združenja rudniških delavcev je televizijski hiši SABC povedal, da se bo stavka po načelu »brez plač ne bomo delali« nadaljevala, dokler ne bo Fifa organizatorjev kaznovala. Ostala združenja so celo grozila z nadaljevanjem stavke do leta 2011. Organizacijski komite je stavko podcenjeval in izrazil samozavest, da bodo objekti nared.
Med letoma 2006 in 2007 so v različnih virih krožile govorice, da bi Svetovno prvenstvo 2010 lahko preselili v drugo državo.  Nekateri posamezniki, med drugim Franz Beckenbauer, Horst R. Schmidt in, potrjeno, nekateri funkcionarji Svetovne nogometne zveze, so namreč izrazili zaskrbljenost nad načrtovanjem, organizacijo in hitrostjo priprav Južne Afrike na prvenstvo.  Kljub temu so predstavniki Svetovne nogometne zveze večkrat potrdili svoje zaupanje v državo gostiteljico, in izjavili, da prvenstva ne bodo selili. Prav tako je predsednik Svetovne nogometne zveze Sepp Blatter dejal: »Plan A... plan B... plan C je ta, da bo Svetovno prvenstvo 2010 potekalo v Južni Afriki.«  Blatter je sicer v isti sapi povedal, da obstaja načrt, da bi prvenstvo potekalo drugje, vendar le v primeru naravne katastrofe. Izjavil je tudi, da je podoben načrt imelo tudi Svetovno prvenstvo 2006 v Nemčiji. Kljub zagotovilom Fife, da bo prvenstvo preseljeno drugam le v primeru naravne katastrofe, so se govorice o možni selitvi prvenstva širile naprej.  Te govorice je okrcal tudi južnoafriški vršilec dolžnosti finančnega ministra Jabu Moleketi, rekoč da so govorice lansirali tisti, ki imajo kaj proti Južni Afriki in Afriki nasploh.
V časniku Le Monde diplomatique so poročali: »Več kot 8 milijard ameriških dolarjev je bilo porabljenih za izgradnjo in posodobitev infrastrukture za prihajajoče Svetovno prvenstvo 2010, vključno z 10 stadioni in zelo hitro železnico... A vendar, skoraj nič od projektov in vloženega denarja ne bo, ko bo vse dokončano, koristilo revnemu prebivalstvu, ki živi v barakarskih naseljih brez primerne vodovodne oskrbe, sanitarij ali električne napeljave.« 
Podobno kot številne ostale megalomanske projekte po celem svetu so tudi Svetovno prvenstvo 2010 povezovali z velikim številom državnih razlastitev v državi, ki so po navedbah mnogih namenjene, da polepšajo mesto, navdušijo turiste in očesu obiskovalca skrijejo bedo v barakah in lopah živečega revnega prebivalstva. Najbolj buren odziv je doživel projekt N2 Gateway, ki je predvidel izselitev preko 20.000 prebivalcev iz naselja Joe Slovo, ki se nahaja v bližini prometne vpadnice N2. Projekt je prav tako na istem mestu predvidel izgradnjo najemniških stanovanjskih objektov za čas trajanja Svetovnega prvenstva. Prebivalce bi tako preselili v drugi revni predel Cape Towna, Delft, ki se nahaja na obronkih mesta in ga s prometne vpadnice N2 ni mogoče opaziti. Julija 2009 je Republiko Južno Afriko zajel val protestov revnih skupnosti, ki so zahtevale dostop do osnovnih storitev, služb, primernih stanovanjskih pogojev in demokratizacijo storitvene dobave. Te proteste so povezovali s Svetovnim prvenstvom, saj so se protestniki pritoževali, da denar iz javnih skladov odteka v gradnjo stadionov in posodabljanje letališč, namesto da bi se porabil za pereče socialne probleme.
18. novembra 2009 je na povratni tekmi dodatnih kvalifikacij za uvrstitev na Svetovno prvenstvo med Francijo in Irsko, ki je neposredno odločala o potniku na mundial, francoski kapetan Thierry Henry v 103. minuti z roko žogo podal do soigralca Williama Gallasa, ki je nato zatresel mrežo Ircev. Henryjeve roke kljub vsej očitnosti sodnik Martin Hansson ni videl, kasneje pa se je izkazalo, da je ravno ta poteza Francijo popeljala na Svetovno prvenstvo, saj se je tekma končala z izidom 1–1. Skupni izid obeh tekem je bil tako 2–1 v korist Francozov. 
Incident je močno razburil nogometno javnost in povzročil javno debato glede poštene igre, ki jo tako propagira Fifa, in načina, kako naj se sodijo tekme na najvišji ravni. Irska nogometna zveza (FAI) je na Fifo naslovila prošnjo za ponovitev tekme iz razlogov poštenja, a je Fifa prošnjo zavrnila sklicujoč se na zakone igre, ki vključujejo pravilo načelne avtonomije sodnika, ki tekmo sodi.  Kmalu zatem je FAI na Fifo naslovil še eno prošnjo, tokrat da bi Irska postala 33. udeleženka Svetovnega prvenstva.  Prošnjo je sicer kmalu opustil tudi FAI sam, Fifa pa jo je zavrnila, saj naj bi prošnja bila obrobnega pomena v primerjavi z ostalimi možnimi peticijami za spremembe v svetovnem nogometu, ki bi jih lahko FAI zahteval. 2. decembra je Fifa sklicala izredno generalno srečanje izvršnega odbora, na katerem naj bi obravnavali različne teme, med katerimi naj bi bil na programu tudi francosko-irski incident. Pri Fifi so naposled naznanili, da bodo preučili uvedbo dodatnih sodnikov za posamezne tekme in uvedbo dodatne tehnologije, ki bi sodniku med drugim omogočila ponovno predvajanje spornih situacij kar med srečanjem samim. Kljub temu pa niso naznanili od mnogih strani pričakovane uvedbe sodnikov na golovih črtah, ki so jih že preizkušali v Evropski nogometni ligi, ravno tako so pri Fifi zatrdili, da bodo vsako tekmo mundiala 2010 sodili en glavni in dva stranska sodnika, ter četrti sodnik. Na temo poštene igre je predsednik Fife Sepp Blatter izjavil: 
Pozivam vse igralce in trenerje, da stremijo k tej pošteni igri. Leta 2010 skušamo dokazati, da je nogomet več kot zgolj brcanje žoge, saj ima socialno in kulturno vrednost... Zato prosimo igralce, naj igrajo pošteno, da bi bili zgled preostalemu svetu.
Organizacijski komite Fife je 2. decembra 2009 potrdil proceduro glede žreba skupin za Svetovno prvenstvo. Države so bile razdeljene v 4 bobne. V prvem bobnu se je znašla država gostiteljica in 7 držav, ki so oktobra 2009 kotirale najvišje na Fifini svetovni lestvici. 2. boben so sestavljale udeleženke iz Azije, Oceanije, Severne in Srednje Amerike in Karibov. V 3. bobnu so se nahajale afriške in južnoameriške države udeleženke, 4. boben pa so zapolnile preostale evropske udeleženke. 
Reprezentanci Južne Afrike je kot gostiteljici avtomatično pripadlo mesto v skupini A, torej mesto A1 (nosilka skupine), ostale nosilce so nato z žrebom porazdelili v skupine od B do H, vse pa so po vzoru Južne Afrike zasedle 1. mesto v skupini. Zatem so skupinam izžrebali reprezentance iz 2., 3. in 4. bobna (v tem vrstnem redu) in nato izžrebali še mesto v skupini, ki je odločalo o sporedu tekem vsake reprezentance. Upoštevan je bil tudi geografski kriterij: da v isti skupini ne smeta sodelovati več kot dve evropski državi in da v isti skupina ne sme sodelovati več kot ena država z vsake od preostalih celin. Če se je zgodilo, da so izžrebali neevropsko reprezentanco (iz Afrike ali Južne Amerike), katere celina je že imela predstavnika v skupini, so reprezentanco prestavili v naslednjo skupino po abecedi. 
Žreb je potekal 4. decembra 2009 v Cape Townu, Republika Južna Afrika, ob 19:00 (UTC+2) v Mednarodnem konvencijskem centru Cape Town.  Žreb je vodila južnoafriška igralka Charlize Theron, pomagal ji je generalni sekretar Fife Jérôme Valcke.  Kroglice so iz bobnov vlekli bivši kapetan angleške nogometne reprezentance David Beckham, etiopijski atlet dolgoprogaš Haile Gebreselassie in štirje Južnoafričani: kapetan moške ragbijske reprezentance John Smit, kriketaš in prvi temnopolti južnoafriški reprezentant v zgodovini Makhaya Ntini, nogometaš in nogometni reprezentant Matthew Booth ter članica južnoafriške ženske nogometne reprezentance Simphiwe Dludlu.
Fifa je za sojenje tekem Svetovnega prvenstva v nogometu 2010 zadolžila naslednje sodnike:
Vsaka reprezentanca je tako kot na prvenstvu leta 2006 v Nemčiji smela vpoklicati 23 igralcev. Seznam 23 igralcev je morala vsaka sodelujoča država posredovati Fifi do 1. junija 2010. Vsaka reprezentanca je v primeru resne poškodbe smela v zadnjem trenutku zamenjati vpoklicanega igralca z igralcem, ki bi sicer ostal doma. Edina omejitev pri teh menjavah v zadnjem hipu je bila ta, da so morali zamenjavo Fifi naznaniti do 24 ur pred začetkom prve tekme.  Po odigrani prvi tekmi ni bilo več mogoče menjati igralcev v primeru morebitnih poškodb.
Le prvo- in drugouvrščena reprezentanca iz vsake skupine se uvrsti v nadaljnje tekmovanje, torej osmino finala.
V nogometnem svetu obstajajo različni načini, s katerimi prireditelji prvenstva ločijo reprezentanci ali več reprezentanc, ki so v skupini po točkah izenačene med seboj. Za Svetovno prvenstvo je FIFA predstavila naslednji sistem. Položaj na lestvici v vsaki skupini določa v tem zaporedju:
večje število danih zadetkov z vseh tekem v skupiniČe je dve ali več reprezentanc še po zgoraj navedenih treh kriterijih izenačeno, njihovo uvrstitev v tem zaporedju določa:

Tantra (sanskrt: तन्त्र »tkanje« označuje nepretrganost) ali tantrizem je katera koli izmed ezoteričnih tradicij, ki imajo korenine v pokrajinah Indije. Obstaja v hindujskih, bönpojskih, budističnih in džainističnih oblikah. Tantro lahko v njenih mnogih oblikah najdemo v Indiji, Kitajski, Japonski, Tibetu, Nepalu, Butanu, Pakistanu, Šrilanki, Koreji, Kambodži, Burmi, Indoneziji in Mongoliji. David Gordon White, medtem ko svari pred okornimi definicijami te protejske prakse, ponuja sledečo definicijo:
»Tantra je azijski korpus veroizpovedi in praks, ki na ustvarjalne in svobodne načine poskušajo obredno prilagoditi in usmerjati energijo v človeškem mikrokozmosu. Temelji na načelu, da vesolje, kot ga doživljamo, ni nič drugega kot manifestacija božanske energije Boga, ki to vesolje ustvarja in ohranja.«
Robert Brown opaža, da je izraz »tantrizem« konstrukt zahodnjaških učenjakov in da:
»Tantrizem ni pojem, ki prihaja iz samega verskega sistema, čeprav je na splošno znano, da se razlikuje od vedske tradicije. Zaradi tega ga običajno obravnavajo v ločeni kategoriji.«
Tantra je, prej kot enojen nepretrgan sistem, skupek praks in idej, katerih skupne značilnosti so uporaba obredov, delo z energijami, v nekaterih primerih prestopna dejanja, uporaba posvetnega kot dostop do svetega, ter istovetenje mikrokozmosa z makrokozmosom. Tantrik koristi božansko moč, ki se pretaka po vesolju (vključno z njegovim telesom), da bi dosegel pomembne cilje. Ti cilji so lahko duhovni ali posvetni.Mistična izkušnja ali vodstvo guruja se tantrikom zdi nujno. Pri delu z energijami si tantrik pomaga z raznimi orodji. Ta vključujejo jogo, ki vzpodbudi procese, ki aspiranta povežejo z božanskim. Pomembne so tudi vizualizacije božanstva ter verbalizacije ali evokacije s pomočjo manter, zasnovanih kot orodje za klicanje moči v bitje. Izvajalci tantre uprizarjajo istovetenje z izbranim božanstvom ~ pogosto se popolnoma enačijo z božanstvom, saj aspiranti »postanejo« božanstvo ali Išta-Devata. Na Kitajskem se tantra imenuje Mizong ("skrivni nauk"). Kitajska tantra namesto jogijskih vaj uporablja qigong, poleg nekaterih indijskih manter pa uporablja tudi kitajske mantre.
Tantrično tradicijo lahko obravnavamo vzporedno ali prepleteno z vedsko tradicijo. André Padoux omenja, da so tantrizem v Indiji ožigosali kot izmeček ortodoksnih vedskih nazorov. Maurice Winernitz v svojem pregledu tantrične literature poudarja, da indijska tantrična besedila niso sovražno nastrojena do ved, kljub temu pa predlagajo, da so vedski nauki prezahtevni za našo dobo ter da se zato v vedah razkrivajo lažje doktrine in kulti, primernejši za naš čas. Nekateri pravoverni brahmani, ki sprejemajo avtoriteto ved, zavračajo veljavnost tanter. N. N. Bhattacharyya razlaga:
Čeprav so kasnejši tantrični pisci hoteli osnovati svoje doktrine na Vedah, raziskovalci opažajo, da so imeli ortodoksni pristaši Ved vedno odklonilen odnos do tantre ter da so poudarjali njen anti-vedski značaj.
V nasprotju s tem odnosom, sodobni avtor, Swami Nikhilananda, piše ne le o tesni sorodnosti tantre z Vedami, temveč tudi, da se v razvoju tantrične misli kažejo vplivi upanišad, puran in joge.Tantre se, med drugim, nahajajo v tradicijah kot so šivaizem (šaiva), višnuizem (vaišnava), ganapatja, in šaktizem. Tantrična besedila so v posameznih tradicijah označena kot šaiva Āgama, vaišnava Pāñcarātra Saṃhitā, in šakta tantre. Kljub temu med temi besedili ni strogega ločevanja, v praktičnih primerih pa se za to vrsto besedil uporablja kar beseda »tantra«.
Po tantri sodeč ima bit-zavest-blaženost ali satčitananda sposobnost samoevolucije in samoinvolucije. Prakriti ali »resničnost« se razvije v mnogoterost bitij ter stvari, a še vedno, istočasno, ostaja čista zavest, bit in blaženost. V tem procesu evolucije maja skrije resničnost ter jo loči v nasprotja, kot na primer zavest in nezavest, prijetno in neprijetno in tako dalje. Ti odločilni pogoji posameznika (dživa) vežejo, omejujejo in ovirajo, če jih ne prepozna in premaga.V tej relativni dimenziji Šivo in Šakti zaznavamo kot ločena. Kljub temu pa v tantri, celo v stanju evolucije, resničnost ostaja čista zavest, bit in blaženost, čeprav tantra ne zanika dejanja ali dejstva evolucije. Pravzaprav, tantra trdi, da sta tako evolucija sveta kot posamezna dživa sami po sebi Resnični. V tem pogledu se tantra razlikuje od čistega dualizma kot tudi od splošno sprejetega nedualizma vedante.Evolucija ali »izhodni tok« je le ena polovica delovanja maje. Involucija ali »povratni tok« vrne dživo nazaj k viru ali koreninam Resničnosti, ki odkriva neskončnost. Tantra naj bi učila metodo spreminjanja »izhodnega toka« v »povratni tok«, ki preoblikuje okove maje v to, kar »osvobaja«. Ta pogled poudarja dve maksimi tantre: »človeka mora povzdigniti to, kar ga potolče« in »strup, ki ubija postane eliksir življenja, ko ga uporablja modrec«.
Tantrična metoda zagovarja prečiščevanje, ne pa negiranje relativne resničnosti. Metoda sublimacije je sestavljena iz treh faz: očiščevanje, oplemenitenje in »ponovna zagotovitev identitete na ravni čiste zavesti."
Zaradi širokega spektra raznih tantričnih skupnosti je izjemno težko dokončno opisati tantrične običaje. Avalon (1918) kljub temu predlaga uporabno delitev »običajnega obreda« ter »svetega obreda«.
Običajni obredi zaradi raznolikosti posameznih tantričnih skupin in posameznikov zaobjemajo številne običaje in prakse. Običajni obred ali pudža lahko vključuje kateregakoli od sledečih elementov:
Tako kot v drugih hindujskih in budističnih jogijskih tradicijah, mantra in jantra tudi v tantri igrata pomembno vlogo. Mantre in jantre so orodja za klicanje določenih hindujskih božanstev, kot sta na primer Šiva in Kali. Pudža lahko na podoben način vključuje osredotočanje na jantro ali mandalo, povezano s pripadajočim božanstvom.
Ker je tantra proizvod zgodnje hindujsko-vedske filozofije, sprejema hindujske bogove in boginje, še posebej Šivo in Šakti, skupaj z advaita filozofijo, ki pravi, da oba predstavljata en pol najvišjega Para Šive ali Brahmana. Ta božanstva lahko častimo z zunanjimi obredi (cvetje, kadila in druge daritve) ali pa z notranjimi rituali, kjer se pojavljajo kot atributi meditacije na Išta-Devato. Tantrik si predstavlja samega sebe kot božanstvo ali pa izkusi daršan (vizijo) božanstva.
Skrivni obred je lahko sestavljen iz kateregakoli ali vseh elementov običajnega obreda, ki se pojavljajo v nespremenjeni obliki ali pa jih tantriki zamenjajo z drugimi čutnimi obredi in temami, kot na primer pojedina (hrana), koitus (spolnost, ustvarjenje), pokopališča in grobnice (smrt, prehod) ter odvajanje blata, uriniranje in bruhanje (propad, odpadki, preporod, plodnost). Prav zaradi teh čutnih obredov je Heinrich Zimmer tantri pripisal pozitiven odnos do sveta:
»V tantri je prisoten pozitiven odnos ... odnos do sveta je pozitiven ... Človek [sic] se mora približati na naraven način, ne pa z zavračanjem narave.«
V Avalonovi knjigi Sakti and Sakta (1918), Poglavje 27: The Pañcatattva (The Secret Ritual), avtor trdi, da skrivni obred (ki ga imenuje pančatattva), čakrapudža in pančamakara obsegajo:
Čaščenje s pačatattvo se običajno odvija v čakri ali krogu, sestavljenem iz moških in žensk ... šakti [ali ženska udeleženka] sedi v krogu, na sadhakovi [moški udeleženec] levi strani. Ta obred se imenuje čakrapudža. ...Obstaja več vrst čaker, ki tantrike pripeljejo do različnih rezultatov.
V tem poglavju Avalon navaja tudi serijo variacij in zamenjav za elemente (ali tattve) pančatattve (pančamakara), ki se nahajajo v tantri. Razne tantrične tradicije zatrjujejo, da med tantričnimi petimi nektarji in mahabhuto obstaja neposredna povezava.
Seksualni obredi so se v zgodnji hindujski tantri verjetno pojavili kot praktične metode za proizvajanje preobraznih telesnih tekočin. Le-te so bile namreč bistvena daritev tantričnim božanstvom. Seksualni obredi so se morda razvili tudi iz klanskih iniciacijskih ceremonij, ki so vključevale prenos spolnih tekočin. V tem obredu so moškega oplodili ali okrvavili s spolnimi izločki družice, ki so bili včasih pomešani s semenom guruja. S pomočjo ženske miline se je moški tako spremenil v sina klana (kulaputra). Tekočina klana (kuladravja) ali nektar klana (kulamrita) je iz njene maternice tekel naravno. Kasnejši razvoj tega rituala je dajal večji poudarek na blaženost božanske spojitve, ki je zamenjala bolj telesno simboliko zgodnejših oblik. Čeprav na Zahodu tantro običajno enačijo s spolnostjo, so bili sekte, ki so izvajale spolne obrede, v manjšini. V številnih tantričnih rodovih so se te maithuna prakse razvile v psihološki simbolizem.Ko je obred izveden po vseh predpisih tantre, kulminira v veličastni izkušnji neskončnega zavedanja. Tantre navajajo, da ima spolnost tri jasne in ločene namene: oploditev, užitek in odrešitev. Ljudje, ki iščejo odrešitev, se izogibajo orgazmu v prid višji obliki zamaknjenosti, ki se pojavi pri seksualnem obredu, kjer sta partnerja prepletena v negibnem objemu. Tantriki izvajajo več priporočenih seksualnih obredov. Ti vsebujejo dovršene in zamotane pripravljalne ter očiščevalne obrede. Vsi obredi skupaj uravnovesijo ido in pingalo - energiji, ki se pretakata po pranskih kanalih subtilnih teles obeh udeležencev. Ko sta ti dve energiji v popolnem ravnovesju, se odpre sušumna nadi (kanal), kundalini pa ima tako prosto pot, da se po njem dvigne navzgor. Na koncu dvig kundalinija pripelje do samadhija, ko se osebnosti obeh udeležencev popolnoma raztopita v spojitvi s kozmično zavestjo. Tantriki to dejanje razumejo na več stopnjah. Moški in ženska sta telesno združena, kar predstavlja Šivo in Šakti, moško in žensko načelo. Onstran telesne združitve se odvija subtilno zlitje energij Šive in Šakti, kar privede do skupnega energijskega polja. Na stopnji posameznika udeleženca izkusita spojitev svojih energij Šive in Šakti.
Prvi zahodnjaški učenjak, ki se je preučevanja tantre lotil resno, je bil Sir John Woodroffe (1865–1936), poznan tudi pod psevdonimom Arthur Avalon. Številni ljudje ga imajo za »ustanovnega očeta tantričnih študij«. V nasprotju s predhodnimi zahodnjaškimi preučevalci je bil Woodroffe zaščitnik tantre, ki jo je branil pred njenimi mnogimi kritiki. Tantro je predstavljal kot etični filozofski sistem, ki je v soglasju z Vedami ter vedanto. Woodroffe, raziskovalec hindujskih tantričnih tradicij, je tudi sam izvajal tantro, kot jo je videl in razumel, hkrati pa je skušal ohranjati učenjaško objektivnost.
Kasneje je vse več učenjakov začelo aktivno preiskovati tantrična učenja. Večinoma so prihajali iz študija primerjalnih verstev ter indologije; med njimi so bili tudi Agehananda Bharati, Mircea Eliade, Julius Evola, Carl Jung, Giuseppe Tucci and Heinrich Zimmer.Po mnenju Hugha Urbana so Zimmer, Evola in Eliade tantro dojemali ko »vrhunec vse indijske misli: najbolj radikalna oblika duhovnosti ter arhaično srce prvobitne Indije« in jo imeli za idealno relegijo sodobne dobe. Vsi trije so tantro videli kot »najbolj prestopniško in silovito pot do svetega«.
Tem prvim predstavitvam tantre so sledili še drugi bolj priljubljeni avtorji, kot je Joseph Campbell, ki so ponesli tantro v domišljijo ljudi zahodnega sveta. Na tantro so nekateri začeli gledati kot na »kult ekstaze«, ki združuje spolnost in duhovnost na način, ki kot blažilna sila zdravi potlačen odnos zahodnjakov do spolnosti.Ko je tantra postajala na Zahodu vedno bolj priljubljena, je doživela veliko preobrazbo, ki je neotantro (ali »sodobno tantro«) oddaljila od izvirnih tantričnih tradicij Indije. Za mnoge sodobne bralce je postala tantra sinonim za »duhovni (ali eksotični) seks« ali pa za »sveto spolnost«, vero v preobrazbo seksa v sveto dejanje, ki je sposobno udeležence dvigniti na višje duhovne sfere. Čeprav je neotantra posvojila izrazoslovje ter številne pojme indijske tantre, pogosto prezre eno ali vse od naštetega: tradicionalno zanašanje na guruja, intenzivne meditacijske vaje in tradicionalna pravila obnašanja - tako moralna kot obredna.
»Vsaj od obdobja Agehanande Bharatija dalje je bila večina Zahodnih učenjakov izjemno kritična do teh novih oblik pop tantre in neotantre. Ta »kalifornijska tantra«, kot jo imenuje Georg Feuerstein, temelji na globokem nerazumevanju tantrične poti. Njihova glavna napaka je, da zamenjujejo tantrično blaženost z običajnim orgazmičnim užitkom.«
Kasneje razlaga, da on neotantro nima za »napačno« ali »lažno«, temveč le za »drugačno interpretacijo določene zgodovinske situacije«.
Avalon, Arthur (1972). Tantra of the great liberation - Mahanirvana Tantra. New York: Dover publications. ISBN 0-486-20150-3. 
Bhattacharyya, N. N.) (1999). History of the Tantric Religion. New Delhi: Manohar. ISBN 81-7304-025-7.  Second Revised Edition
Bühnemann, Gudrun) (1988). The Worship of Mahāgaṇapati According to the Nityotsava. Institut für Indologie. ISBN 81-86218-12-2.  First Indian Edition, Kant Publications, 2003.
Harper, Katherine Anne; Robert L. Brown, ur. (2002). The Roots of Tantra. State University of New York Press. ISBN 0-7914-5306-5. 
Nikhilananda, Swami (1982). Hinduism: Its meaning for the Liberation of the Spirit (2nd izd.). Sri Ramakrishna Math. 
Norbu, Chögyal Namkhai (1999). The Crystal and The Way of Light: Sutra, Tantra and Dzogchen. Snow Lion Publications. ISBN 1559391359. 
Saraswati, Swami Satyananda (2000). Sure Ways to Self Realization. Yoga Publications Trust. ISBN 8185787417. 
Urban, Hugh (2003). Tantra: Sex, Secrecy, Politics, and Power in the Study of Religions. University of California Press. ISBN 0520236564. 
Wangyal Rinpoche, Tenzin; Dahlby, Mark (1998). The Tibetan Yogas of Dream and Sleep. N.Y.: Snow Lion Publications. ISBN 1559391014.
Bagchi, P.C. (1986). Kaulajnana-nirnaya of the School of Matsyendranath Varanasi: Prachya Prakashan. prevajalec Magee, Michael. 
Davidson, Ronald M. (2003). Indian Esoteric Buddhism: A Social History of the Tantric Movement. Columbia University Press. ISBN 81-208-1991-8. 
Davidson, Ronald M. (2005). Tibetan Renaissance : Tantric Buddhism in the Rebirth of Tibetan Culture. Columbia University Press. ISBN 0-231-13471-1. 
Feuerstein, Georg (998). Tantra: The Path of Ecstasy. Boston: Shambhala. ISBN 1-57062-304-X. 
Gyatso, Geshe Kelsang (2003). Tantric Grounds and Paths. Glen Spey: Tharpa Publications. 
Gyatso, Tenzin (14th Dalai Lama); Tsong-ka-pa; Jeffrey Hopkins (1987). Deity Yoga. Snow Lion Publications. ISBN 0-937938-50-5. 
Kane, Pandurang Vaman. History of Dharmashastra (Ancient and Mediaeval Religious and Civil Law). Poona:Bhandarkar Oriental Research Institute. 
Liang, Shou-Yu; Wu,  Wen-Ching (1997). Qigong Empowerment: A Guide to Medical, Taoist, Buddhist, and Wushu Energy Cultivation. Way of the Dragon Pub. ISBN 1889659029. 
Mahendranath, Shri Gurudev (1990). The Scrolls of Mahendranath. Seattle: International Nath Order. 
McDaniel, June (2004). Offering Flowers, Feeding Skulls: Popular Goddess Worship in West Bengal. New York: Oxford University Press. 
Mookerji, Ajit (1997). The Tantric Way: art, science, ritual. London: Thames and Hudson. 
Rao, T. A. Gopinatha (1981). Elements in Hindu Iconography Vol 1. Madras: Law Printing House. 
Urban, Hugh (2002). "The Conservative Character of Tantra: Secrecy, Sacrifice and This-Worldly Power in Bengali Śākta Tantra". International Journal of Tantric Studies 6 (1). 
Walker, Benjamin (1983). Tantrism: Its Secret Principles and Practices. London: Acquarian Press. ISBN 0-85030-272-2. 
White, David Gordon (2003). Kiss of the Yogini : »Tantric Sex« in its South Asian Contexts. University Of Chicago Press. 
White, David Gordon (1998). The Alchemical Body : Siddha Traditions in Medieval India. University Of Chicago Press. 
Woodroffe, John. Mahanirvana Tantra (Tantra of the Great Liberation). Pridobljeno dne 2007-05-17. 
White, David Gordon (ed.) (2000). Tantra in Practice. Princeton University Press. ISBN 0-691-05779-6. 
Winternitz, Maurice (1972). History of Indian Literature. New Delhi: Oriental Books Reprint Corporation.  Second revised reprint edition. Two volumes. First published 1927 by the University of Calcutta.

Tel Aviv – Yafo (hebrejsko: תֵּל־אָבִיב-יָפוֹ; navadno imenovan le Tel Aviv) je drugo največje mesto države Izrael, ki leži na sredozemski obali. Je največje in najgosteje poseljeno mesto obalne regije. Razprostira se na 52 km² površine in šteje 405.000 prebivalcev.
Mesto, ustanovljeno leta 1909 na puščavskem predelu ob starodavnem pristanišču Jafo, je v preteklem stoletju doseglo nagel urbanističen razvoj in gospodarski razcvet. Je ekonomsko središče s sedežem številnih večjih mednarodnih podjetij in razvojnih centrov.
Zaradi lege ob morju, klimatskih razmer in vlaganj v turizem se je mesto razvilo v sodobno turistično destinacijo.
Tel Aviv v prevodu iz hebrejščine pomeni »Hrib pomladi« in je bilo izmed mnogih predlogov izbrano leta 1909. V Bibliji je zapisano: »Tako sem prišel k izgnancem v Tel Abíbu, ki so prebivali ob reki Kebár, kjer so se naselili. Tam sem bival sedem dni izmučen sredi med njimi.«Ponujeni predlog je ustrezal idejnemu cilju obnovitve dežele Izrael kot večnega svetega mesta Judov. »Aviv« je hebrejska beseda za pomlad, ki simbolizira večno obnavljanje in sporoča, da ima mesto pomembno arheološko vrednost – tu so bivale številne civilizacije, ki so sledile druga drugi.Jafo, nekdanje ime Tel Aviva, naj bi izhajalo iz hebrejske besede »Yahaf« oz. »Yofi«, kar pomeni lep ali čudovit. Druga teorija pravi, da ime izvira iz imena Japhet, ki je bil sin očaka Noeta. Ustanovil naj bi mesto in ga poimenoval po sebi.
Kot starodavno pristanišče je Jafo skozi stoletja sodilo pod številne vladavine. Arheološke najdbe iz druge polovice 20. stoletja so odkrile sledi zgradb in poti iz zgodnje bronaste dobe. Sledila so odkritja ostankov trdnjav in večjega obzidja iz pozne bronaste dobe. Najdeni so bili tudi preostanki zgradb iz obdobij osvajanj Egipčanov, Perzijcev ter Helenov.Leta 1099 so križarji v pripravah na obleganje Jeruzalema zavzeli Jafo, ki so ga pred tem zapustili muslimani. Le-ti so ga v času pred križarskimi vojnami utrdili in v njem obnovili pristanišče. Območje je kmalu dobilo pomembno vlogo, saj je postalo osrednje obmorsko oskrbovalno središče Jeruzalemskega kraljestva. Leta 1192 je območje zavzel Saladin, a so že leta 1223 na tretjem križarskem pohodu kraj ponovno zavzeli križarji. Jafo je takrat služil kot utrdba. Nadvlada osvajalcev iz križarskih vojn se je končala v letu 1268. Takrat je mesto zasedel mameluški sultan v Egiptu Baibars. Infrastrukturo - pristanišče, utrdbe, namakalne naprave, sadovnjake, zgradbe so mameluki načrtno uničili, da bi v prihodnje preprečili nove križarske pohode. V naslednjih desetletjih so muslimanski vladarji območje temeljito preverjali in ga zastražili. 
V 16. stoletju je bilo območje priključeno osmanskemu cesarstvu. V tistem času je imel Jafo status naselja.
Po nekaterih podatkih je bil Jafo pristanišče zadnjih 4.000 let. Leta 1799 je kraj oblegala Napoleonova vojska. Prebivalstvo je bilo v vojaških operacijah zdesetkano, čemur je sledila še kuga, ki je populacijo dodatno drastično znižala.Kot urbano središče je Jafo rasel od začetka 18. stoletja naprej, ko je oblast Otomanskega cesarstva v Istanbulu reagirala na številne vpade piratov in beduinov. V Jafu je bila nameščena vojska, ki je stražila predvsem strateško pomembno pristanišče.
Večja širitev je sledila proti začetku 19. stoletja. Število prebivalcev iz leta 1806, ko jih je Jafo štel 2.500, je zraslo na 17.000 v letu 1886.
Moderni Tel Aviv je bil ustanovljen leta 1909, ko je bilo ozemlje, na katerem stoji, kupljeno od beduinov.
Od leta 1800 do 1870 je bil Jafo obkrožen z obzidjem in obrambnimi stolpi. Ko so se varnostne razmere izboljšale, je bil sklop slednjih podrt, s čimer je bila omogočena širitev kraja. Nasip na morju je ostal nedotaknjen do leta 1930, ko je bil pod britanskim poveljstvom obnovljen. V zgodnjem 19. stoletju je Jafo pričel gospodarsko cveteti zaradi rastoče trgovine, predvsem z izvozom svile in agrumov v Evropo.
V letu 1860 so se manjši sefardski judovski skupnosti pridružili priseljeni Judje iz Maroka in nekaj aškenazijskih Judov iz Evrope.
V letih 1880 se je število aškenazijskih judovskih priseljencev občutno povečalo. Bolj kot verska ideologija vrnitve v Sveto deželo, so bili motivirani s sionistično idejo ponovne združitve vseh Judov v Izraelu. Zavzemali so se za kmetijsko obuditev tamkajšnjih nerodovitnih, peščenih površin. Za začetek modernega Tel Aviva se šteje obdobje med letoma 1887 in 1896, ko se je pričela graditev prve stanovanjske soseske na območju današnje mestne površine.Sledeče imigracije so prvenstveno vplivale na širitev in nadaljnje urbanizacije mesta. V letu 1906 se je združila skupina Judov, ki se je odločila na obrobju Jafa postaviti zelenice in parke. Cilj judovske mestne skupščine je bil zgraditi »Urbani hebrejski center v zdravi okolici, zgrajen v stilu modernega in estetskega.«
V letu 1908 je skupina odkupila 5 hektarjev današnje mestne površine, ki je bil takrat puščavskega tipa. Ozemlje je bilo razmejeno v 60 parcel. V skupščini je sodeloval tudi kasnejši prvi župan mesta, Meir Dizengoff, katerega cilj je bil soseska miroljubnega sožitja z Arabci.
1. aprila leta 1909 je z urbanizacijo pričela druga mestna skupščina Judov. Zgrajenih je bilo prvih pet mestnih ulic (ulica Herzl, Ahad Ha'am, Yehuda Halevi, Lilienblum, in ulica Rothschild), ki se danes nahajajo v starem mestnem jedru. Dokončanih je bilo prvih 66 stanovanjskih hiš in skozi tedaj puščavski predel je bil napeljan vodovod, ki je omogočil preskrbo pitne vode kasnejšemu Tel Avivu in ozelenitvi mesta. Istega leta je bil zasnovan načrt izgradnje mestne hebrejske univerze.
21. maja 1910 je bilo uradno sprejeto ime »Tel Aviv«. Cilj nadaljnjih gradenj je bil ustvariti s parki obdano sosesko kraja Jafo, v evropskem stilu, s širokimi ulicami.Do leta 1914 je mesto zraslo na več kot 100 hektarjev površine, kar je vključevalo številne nove soseske. Gradnje so se zaustavile leta 1917, ko je administracija pod poveljstvom Osmana ukazala izgon vseh Judov iz kraja Jafo. Sledile so množične deportacije judovskih prebivalcev.
Pod vladavino Združenega kraljestva so politični konflikti med Judi in Arabci v območju narasli. 1. maja 1921 so izbruhnili največji nemiri do tedaj: oborožene tolpe so pobile na desetine Judov. Zaradi izbruhov nemirov je veliko Judov zapustilo Jafo in se odselilo v sosednji Tel Aviv. Populacija tega je zaradi izseljencev z Jafa pričela strmo naraščati: z 2.000 v letu 1920 na 34.000 v letu 1925. V Tel Avivu je bilo odprtih več podjetij in storitvenih dejavnosti, kar je zmanjševalo pomen dotedanjega poslovnega središča v Jafu.
V letu 1925 so bili sprejeti novi razvojni načrti. Bistvena ideja teh je bila izgraditev mesta s parki in zelenicami. Dotedanji obseg mesta še danes velja za dejanski urbani del mesta, čeprav se je mesto od tedaj še širilo. Raslo je tudi v naslednjih letih, a je med letoma 1927 in 1930 utrpelo ekonomsko nazadovanje zaradi globalne gospodarske recesije. V teh letih je razcvet doživela kulturna panoga z ustanovitvijo mestnega gledališča in teatra.
Število prebivalcev je pričelo masovno naraščati s prihodom nacistov na nemško oblast. Veliko jih je namreč zbežalo iz Evrope v Izrael in se nastanilo v Tel Avivu. V letu 1937 je mesto štelo že 150.000 prebivalcev, leta 1939 pa 160.000, kar je tisti čas predstavljalo tretjino judovskih prebivalcev Izraela. Sosednji Jafo je enak čas štel 65.000 prebivalcev. Novi priseljenci v Izraelu so se izkrcavali v pristanišču v Jafu, kar je med arabskimi prebivalci mesta vodilo do novih nasilnih izgredov med letoma 1936 in 1939.Posledica tega sta bili izgradnji samostojnega pristanišča mesta Tel Aviv in mestnega letališča.
Številni izmed nemških judovskih arhitektov so se izobraževali na moderni šoli arhitekture v Nemčiji, ki pa so jo nacisti leta 1933 zaprli. Mnogi arhitekti so zapustili Nemčijo in se odpravili v Izrael. Sodelovali so pri urbanističnem razvoju mest, tudi v Tel Avivu. V Evropi pridobljeno znanje in vizualne tehnike so uporabili na stavbah v sledečih desetletjih rastočega mesta, ki je s tem gradilo podobo sodobnega zahodnega mesta.
Ločitveni načrt Združenih narodov leta 1947 je območje razdelil na judovsko in arabsko stran. Tel Aviv s tedaj 230.000 prebivalci je bil dodeljen judovski strani. Jafo je leta 1945 štel 101.500 prebivalcev, med katerimi je bilo 54.000 muslimanov, 17.000 kristjanov in 31.000 Judov. Zaradi večinskega muslimanskega prebivalstva je bil dodeljen arabski strani. Arabske države sicer niso priznavale načrta delitve.
Med letoma 1947 in 1948 so napetosti na meji med Tel Avivom in Jafom močno naraščale. Številni muslimani so mesto zapustili in se naselili drugje. Iz minareta ene izmed mošej v Jafi so arabski ostrostrelci leta 1948 ubili več Judov. Izraelska stran se je odzvala z obleganjem Jafa, ki je bil 14. maja 1948 priključen Izraelu.
Za čas razglasitve neodvisnosti, 14. maja 1948, je Tel Aviv že prešel mejo 200.000 prebivalcev v strnjenem urbanem centru. V mestu je začasno deloval vladni center države Izrael, ki pa je bil preseljen v Jeruzalem decembra 1949. Zaradi statusa deljenega mesta (med arabsko, judovsko in krščansko skupnost) je večina ambasad ostala v Tel Avivu. Danes se z izjemo dveh tujih predstavništev na izraelskih tleh, vsa nahajajo v mestu.
Aprila leta 1949 sta bila kraja Jafo in Tel Aviv združena v skupno mestno upravo z imenom Tel Aviv – Jafo. S tem se je mesto razširilo na 42 km² površine. Istega leta je bila v mestu postavljena spominska plošča 60 ustanoviteljem Tel Aviva.
V zadnjih šestdesetih letih se je mesto razvilo v sekularno, odprtomiselno mesto z živahnim nočnim življenjem. Od tu izhaja vzdevek mesta: »Mesto, ki nikoli ne spi«.V letih 1960 so bile nekatere izmed modernističnih mestnih stavb porušene, na njihovem mestu pa so zrasli prvi nebotičniki v državi. Stolpnica  Shalom Meir Tower je bila najvišja izraelska stavba do leta 1919. V šestdesetih letih prejšnjega stoletja je število prebivalcev doseglo vrhunec z 390.000 prijavljenimi stanovalci, kar je predstavljalo 16% populacije na državni ravni. Sledilo je dolgo obdobje rahlega upadanja števila prebivalcev in ob koncu osemdesetih let zdrsnilo na 317.000. Glavni faktor izseljevanja družin in mladih generacij iz mesta v sosednje kraje so bile visoke cene nepremičnin.
V tem času je prišlo do novega procesa – v revnejše soseske na jugu so pričeli graditi uglednejše stanovanjske hiše, s čimer so zmanjšali socialni prepad med posameznimi deli mesta. Staro pristanišče na severu Tel Aviva in njegovo okolico so prenovili. Novi zakoni so zaščitili značilne modernistične stavbe v mestu. Obvarovanje je bilo zaščiteno tudi s strani statusa Unesca.
V začetku devetdesetih letih je konstantnemu upadu števila prebivalcev sledil preobrat. Iz držav nekdanje Sovjetske zveze je prišel močan val novih judovskih imigrantov. V teh letih je bil v mestu odprt tudi tehnološki center raziskav. Nova faza razvoja mesta je sledila s pričetkom številnih hkratnih gradenj nebotičnikov in modernih poslovnih ter trgovskih centrov. V letu 1993 je bil Tel Aviv prvič omenjen kot moderna svetovna metropola, pri čemer se je poudarjala njegova moderna tehnološka dovršenost in ekonomija stoječa na modernih oblikah storitev. Mesto je bilo nominirano kot močan kandidat na globalni ravni med svetovnimi metropolami.
V preteklih letih je bilo mesto podpornik akcije v podporo proti globalnemu segrevanju. V marcu v večernem času  že tradicionalno za eno uro ugasnejo luči mesta.V modernih časih je bilo mesto večkrat tarča napadov palestinskih skrajnežev. Prvi samomorilski napad se je zgodil 14. oktobra 1994, ko se je muslimanski samomorilec razstrelil na mestnem avtobusu in ubil 21 izraelskih civilistov. Krivdo je prevzelo skrajno gibanje Hamas v okviru samomorilske akcije zoper Izrael.
Najbolj krvav napad do zdaj se je zgodil 1. junija 2001 v mestni diskoteki, ko je samomorilski napadalec ubil 21 civilistov, več kot 100 je bilo ranjenih.
17. aprila 2006 je bilo v ponovnem samomorilskem napadu islamskih skrajnežev ubitih devet civilistov, več kot 40 je bilo ranjenih. Napad se je zgodil v bližini nekdanje glavne avtobusne postaje v Tel Avivu.
Mesto se nahaja ob izraelski sredozemski obali na priobalni ravnini. Širše območje okoli mesta je v zgodovini predstavljalo pomembno trgovsko stičišče med Evropo, Azijo in Afriko. Leži tik ob starodavnem pristanišču in naselju Jafo,  na mestu kjer so se nekoč nahajale peščene sipine. Rodnost zemlje je zaradi tipa tal slaba. Večjih vzpetin in vidnejših sprememb površja v okolici mesta ni, najbolj zanimiva geografska elementa sta priobalne pečine v bližini mesta in ustje reke Yarkon.Zaradi nekdanje razmejitve ozemlja na judovsko in arabsko stran ni natančne mejne črte med Tel Avivom, Jafom in bližnjimi kraji. Mesto leži 60 kilometrov severozahodno oddaljeno od Jeruzalema in 90 kilometrov južno od Haife. V neposredni okolici mesta se nahaja več večjih mest in urbanih naselij. Mesto je v socialnem smislu še vedno deloma razdeljeno. Južni del mesta je relativno revnejši od severnega, z izjemo nekaterih novozgrajenih sosesk. Centralni del je finančno in trgovsko središče Tel Aviva, v severnem delu pa se nahaja Univerza v Tel Avivu  in praviloma premožnejše stanovanjske soseske.
Mesto ima izrazito mediteransko podnebje z vročimi poletji, toplimi pomladmi in jesenmi ter svežimi, vlažnimi zimami. Vlaga je izrazitejša kot v notranjih predelih države zaradi neposredne bližine morja.
Pozimi se temperature redko spustijo pod 5 °C, dnevne so med 10 °C in 15 °C. V Tel Avivu sicer ni snežilo od leta 1950. Poleti je povprečna temperatura 26 °C, v času dneva pa pogosto nad 32 °C. Navkljub visoki vlažnosti so padavine med poletjem redke.
Letno v povprečju pade 530.5 mm padavin, večina teh pade v času od oktobra do aprila. Povprečno število sončnih dni je izrazito visoko – nad 300. Najvišja izmerjena temperatura v mestu je bila 43 °C, najnižja pa -1.9 °C.
Mesto sestavlja devet okrožij, katera so bila formirana v času kratke mestne zgodovine. Najbolj opazen med okrožji je Jafo na jugu, ob katerem je v zgodovini pričel rasti Tel Aviv. Območje kot edino sestavlja tradicionalno večinoma arabsko prebivalstvo. Priseljevanje v večini mladega mestnega prebivalstva v obrobja Tel Aviva ta trend postopoma spreminja. 
Okrožja na severu mesta v večini sestavljajo premožnejše, luksuzne stanovanjske soseske. 
V sklopu severnega okrožja se nahaja Univerza v Tel Avivu, ki je trenutno v fazi obširnejše prostorske razširitve. Razprostirala se bo tudi na območju nekdanjega ozemlja vojaškega letališča in Izraelskih obrambnih sil (IDF).
V zgodovini je med jugom in severom mesta obstajala velika demografska razlika: Aškenaški Judje so poseljevali sever mesta, Sefardi pa večinoma njegov južni del.
Obnove stavb in predelov mest ter načrtnega grajenja socialno mešanih sosesk sta spremembe zmanjšali. Nekatere soseske juga Tel Aviva, v katerem so nekoč prebivali nižji socialni sloji, so preuredili in obnovili, s čimer je jug mesta postal privlačnejši tudi višjim slojem. Severni del mesta, ki se je nahajal ob od leta 1965 zaprtem pristanišču, je počasi zamiral. Z obnovo je ta del doživel ponoven razcvet in danes služi predvsem kot trgovsko središče številnih trgovin in restavracij.
Zgodnji arhitekturni slog je slonel na vzhodno-evropskem stilu posamičnih enonadstropnih hiš z rdečimi opekami. Prva soseska, ki je zrasla zunaj naselja Jafo, je bila grajena v obliki dvonadstropnih stavb iz peščenca.
V 1920 letih prejšnjega stoletja je postal priljubljen orientalski stil, kjer se je izgled evropskega pomešal s stilom bližnjevzhodnega: obokane zgradbe, steklene kupole in dekorativna opeka.
Mestna gradnja je sledila načrtu »zelenega mesta«. Dvo in tronadstopne zgradbe so bile ločene s širokimi ulicami, katerim so sledile zelenice ali parki. Ta stil se je pričel uporabljati v dvajsetih in tridesetih letih prejšnjega stoletja. Severni del mesta, zaradi stila gradnje in končnega izgleda imenovan kot »Belo mesto«, je bil zaradi redke konstrukcije stavb zaščiten. V tem stilu je bilo med letoma 1931 in 1939 zgrajenih več kot 3.000 stavb.V šestdesetih letih prejšnjega stoletja so v mestu pričeli z gradnjami obsežnejših poslovnih stavb, verižno gradnjo obmorskih hotelov in prvih nebotičnikov. Nekatere izmed modernističnih zgradb so z gradnjami novih ostajale zapuščene in zanemarjene, kar je vodilo do mnogih kasnejših rušenj. V preteklih letih so dosegli obnovo nekaterih izmed teh stavb v njihovo prvotno stanje. Številne izmed opaznejših novogradenj so namenjene luksuznim potrebam višjega sloja prebivalcev.
Tel Aviv je zlasti v zadnjem času prešel v središče rastoče moderne arhitekture, kar je vplivalo tudi na precejšnjo zvišanje cen nepremičnin v mestu. Shalom Meir Tower je bil prvi nebotičnik Izraela, zgrajen leta 1965. Rekord najvišje stavbe v državi (142 m) je obdržal do leta 1999. Titulo je prevzel Azrieli Center, sestavljen iz treh zgradb. Od leta 2001 je najvišja stolpnica Izraela City Gate Tower, ki se nahaja v poslovnem središču mesta.
Mesto je v letu 2007 štelo 390.100 prebivalcev in se razteza na 52 km², s čimer v povprečju na 1 km² živi 7.533 ljudi. Po poročanju iz leta 2006 je letna rast prebivalstva 0,9%.
Mesto sestavlja 92% Judov, 4,2% Arabcev (muslimani in kristjani) in nekaj manj kot 4% drugače opredeljenih (nearabski kristjani, budisti).  Mesto je multikulturno zlasti na jezikovnem področju: poleg najpogosteje uporabljene hebrejščine, so pogosto govorjeni ruski, francoski, španski, arabski in angleški jezik.
Po nekaterih ocenah živi v mestu 50.000 neregistriranih azijskih delavcev. V primerjavi z večjimi mesti visoko razvitih državah je stopnja kriminala v mestu relativno nizka.Po podatkih mestne uprave je mesečni prihodek za 20% višji od povprečnega na državni ravni. Stopnja brezposelnih je 6,9%. Stopnja izobrazbe je nad povprečjem državnega povprečja. 64,4% se jih vpiše na univerzo, ki sledi dvanajstim obveznim letom šolanja. Starostna struktura je relativno v enakem razmerju. 22,2% je starih manj kot 20, 18,5% je v starostnem obdobju med 20–29, 24% starosti 30–44, 16,2% starih med 45 in 59, ter 19,1% starejših kot 60. 
Prebivalec mesta je bil leta 2008 v povprečju star 35,8 let, medtem ko je bila povprečna starost v letu 1983, 34 let. Starejših od 65 let je 14,6%, primerjano z 19% leta 1983.
Število prebivalcev je vrhunec doseglo že v šestdesetih letih prejšnjega stoletja z okoli 390.000 stanovalci in padlo na 317.000 v kasnejših osemdesetih letih. Visoke cene nepremičnin so namreč prisilile družine in mlade v selitve v obrobje mesta. Od masovnih imigracij v devetdesetih letih iz držav nekdanje Sovjetske zveze je število prebivalcev postopoma spet naraščalo. Danes je prebivalstvo Tel Aviva razmeroma mlado in narašča. V letu 2006 se je v mesto priselilo 22.000 ljudi, izselilo 18.500, rodnost pa je bila ponovno višja. V letu 2025 naj bi mesto doseglo število 450.000 prebivalcev.
Čeprav velja za sodobno in posvetno mesto, ima Tel Aviv več kot 100 judovskih sinagog, vključno z zgodovinskimi objekti, kot je Velika sinagoga, odprta leta 1930. V preteklih letih je bil v mestu odprt Center judovskih študij.V Jafu, južnem predelu mesta, živi večje število muslimanov in kristjanov. Število cerkva v mestu v zadnjem času narašča predvsem zaradi potreb tujih delavcev in diplomatov, večinoma iz zahodnih držav.
Območje občine je 93% judovsko, 1% krščansko in 1% muslimansko. Preostalih 5% se ne opredeljuje za verne.
Zaradi lege na območju puščave, usmeritev v kmetijske panoge ni bila smiselna, pomorski center pa je bil že razvit v Haifi. Mesto se je zato usmerilo v razvoj sodobnega znanstvenega in tehničnega centra.
V letu 1974 je Intel odprl prvi prekomorski center tovrstnih raziskav. Kot takšen se je Tel Aviv uveljavil okoli leta 1990. V mestu je danes 15% vseh delovnih mest v državi, na letni ravni ta ustvari 17% domačega BDP-ja.  40% zaposlitev v nacionalnem finančnem sektorju in 25% v storitvenih panogah se nahaja v Tel Avivu.
Gospodarstvo je razcvet doživljalo v preteklih desetletjih. Mesto je bilo opisano kot rastoči tehnološki center oz. miniaturen Los Angeles.  Z imigracijami iz nekdanjih sovjetskih držav se je povečalo število računalniških inženirjev v mestu. Leta 1998 je bilo mesto uvrščeno med 10 najbolj vplivnih tehnoloških mest v svetu. Razvoj visoke tehnologije je od takrat še v večjem porastu.
V Tel Avivu se nahaja edina borza v državi, ki je rekorden porast dosegla v devetdesetih letih. Sedež podjetja v mestu imajo številna mednarodna podjetja, znanstvenoraziskovalni in tehnološki inštituti. V mestu je razvita kemična, tekstilna in prehrambena industrija. Šutdija skupine svetovnih mest je opravila popise pomembnejših mest glede na stopnjo napredovanja v storitvenih dejavnostih. Mesto je bilo med bližnjevzhodnimi označeno kot vodilno na tem področju.
V Izraelu živi devet od petnajstih miljarderjev izraelskega državljanstva, od tega štirje v mestu. Cene nepremičnin v Tel Avivu so visoke, na nacionalnem nivoju dosegajo najvišje cene. Po raziskavi iz leta 2008 je mesto najdražje na Bližnjem vzhodu in štirinajsto najdražje na svetu. Uvršča se tik za Singapur in Pariz ter tik pred Sydney in Dublin. New York, za primerjavo, je 22.
Kot mediteransko mesto z obalo peščenega tipa je Tel Aviv mednarodno turistično središče, po virih sodeč podobne kategorizacije kot Barcelona in Miami.  Kot vodilna turistična destinacija je bil izbran s strani dveh pomembnih časopisov. Viri mestne uprave navajajo, da mesto premore 44 hotelov, kateri razpolagajo s 5.800 posteljami. Zaradi bogatega kulturnega dogajanja je Tel Aviv postal znan kot »mesto, ki nikoli ne spi«.
Najbolj obširno mestno javno središče je park Hayarkon. V neposrednem mestnem središču se nahajata dva večja parka. Mesto sicer prekriva 17% načrtno postavljenih zelenic in parkov.
V mestu se nahajajo hoteli slavnih hotelskih verig, kot npr. hoteli Sheraton, Dan, Crowne Plaza in Hilton. Premore številne muzeje, arhitekturne in kulturne spomenike, vodeni ogledi teh pa so na voljo v številnih svetovnih jezikih.
Nočno življenje je zgoščeno na območju promenadnih ulic vzdolž obale, kjer se nahajajo številni bari in diskoteke. Mesto nudi vsestransko kulinarično ponudbo – od tipične izraelske do mednarodnih kuhinj. V Tel Avivu se nahaja več kot 100 restavracij s suši hrano, italijanska hrana pa je bila s strani italijanskega ministrstva za kulturo, razglašena za najboljšo zunaj Italije.Mesto je med izraelskimi najbolj odprto homoseksualnim osebam, v mestu je tudi sedež organizacije LGBT skupnosti. Vsako leto gosti eno največjih gej parad na svetu, katere se udeleži več deset tisoč udeležencev. 
Ob obeležitvi stoletnice mesta, bo Tel Aviv gostil številne prireditve v obeležitev dogodka tekom leta 2009.
Tel Aviv je glavni kulturni center Izraela in s tem tudi kulturno središče regije. Osemnajst od skupno petintridesetih umetniških centrov, kot so gledališča, opere in drame, se nahaja v mestu. V sklopu teh se nahaja pet od devetih največjih umetniških centrov, kjer se izvede več kot polovica kulturnih nastopov v državi. Največje mestno gledališče je Heichal Hatarbut z več kot 3.000 sedeži. Izraelsko narodno gledališče je bilo v letu 2008 prenovljeno, kulturi center Enav pa sodi med novejše na kulturni sceni.
V mestu se nahajajo številni plesni centri, najpomembnejši je izraelski baletni center. Mesto mnogokrat gostuje najpopularnejše glasbene predstave vseh zvrsti.
Predstave opernih in klasičnih glasbenih del v Tel Avivu gostujejo dnevno. V mestu ustvarjajo nekateri najbolj priznani klasični glasbeni solisti in dirigenti. Mesto premore več sodobnih kinematografskih centrov in letno gosti filmske festivale, kot npr. Festival animacije, Študentski filmski festival in Jazz & filmski festival.
Izrael ima glede na število prebivalcev najvišje število muzejev med vsemi državami. Največji trije muzeji se nahajajo v Tel Avivu. Izraelski muzej Eretz in Muzej umetnosti Tel Aviva sta znana predvsem po razstavi arheoloških in zgodovinskih predmetov na temo dežele Izraela. Muzej judovske diaspore se nahaja v prostorih Univerze v Tel Avivu in predstavlja zgodbo Judov in preganjanja skupine skozi čas. Muzej Batey Haosef je usmerjen v zgodovino vojaških obrambnih sil Izraela in nudi multimedijsko doživetje zgodovine dežele ter prikazuje življenja vojakov, ki so domovino varovali v času invazij. V bližini Jafa se nahaja manjši muzej, ki prikazuje arabsko-izraelsko vojno leta 1948, v kateri je Jafo pripadel Izraelu. Razstavni muzej v severnem delu mesta letno gosti več kot 60 predstav.
V mestu domujejo nekatere najuspešnejše izraelske ekipe različnih športnih smeri. Izstopa košarkarska reprezentanca Izraela, ki tekmuje v evropski košarkaški ligi. Je edino mesto v državi s tremi nogometnimi klubi v prvi domači ligi. V vseh državnih nogometnih ligah Tel Aviv sicer zastopa več moštev.
Športna organizacija je bila ustanovljena leta 1960 in danes zastopa nekaj deset športnih panog. Košarkaška ekipa v Tel Avivu ima 47 nagrad osvojenih v Izraelu, mestna nogometna reprezentanca pa je osvojila 22 domačih nazivov in dva azijska. Judoist Yael Arad je na Olimpijskih igrah leta 1992 osvojil prvo kolajno za Izrael – srebrno medaljo.Prvi športni klub v mestu je bil sicer ustanovljen leta 1923 in danes združuje 11 športnih reprezentanc, vključno z nogometno, kajakaško in moško ter žensko košarkaško.
V mestu delujeta dva profesionalna veslaška kluba. Prvi je bil ustanovljen leta 1935 in je danes največji tovrstni klub v državi. Mesto je zastopano tudi v bejzbolu, vsako leto pa se na ulicah Tel Aviva odvije polovični poulični maraton. Leta 2008 se ga je udeležilo več kot 10.000 ljudi iz številnih držav.
Tel Aviv zastopa zbor 31 mestnih svetnikov za obdobje štirih let, izbranih na neposrednih volitvah. Za pravico do glasovanja na lokalnih volitvah sta potrebni dopolnitev osemnajstega leta starosti in vsaj leto dni bivanja v mestu. Občina je odgovorna za javne storitve, občinske programe, javno infrastrukturo, mestno urbanizacijo, turizem in ostale lokalne zadeve. Trenutni župan, Ron Huldai, je mestni župan od leta 1998. Najdaljše obdobje trajanja funkcije župana v Tel Avivu je bilo 19 let.
Demografski razpon v mestu je ustvaril politično ločitev. Na severu je tradicionalno močna delavska stranka, versko in konzervativno usmerjene pa na jugu. Na izborih leta 2006 je zmago z 28% slavila liberalistična stranka pod vodstvom izraelske zunanje ministrice, Cipi Livni. Sledila je delavska stranka z 20% glasov.
V mestu se nahajajo številne osnovne šole, višje šole in univerze. V letu 2006 je 51.359 otrok in mladine obiskovalo različne šolske programe: 9.000 vrtce, 23.600 osnovne šole in 19.000 visoke šole. 65% se jih po končani srednji šoli vpiše na univerzo, kar je 5% več od državnega povprečja. 4.000 otrok obiskuje začetni razred osnovne šole, pričakuje pa se, da bo število do leta 2012 naraslo na 6.000. 20 dodatnih predšolskih vrtcev se odpira med letoma 2008 in 2009. Nove osnovne šole so načrtovane predvsem za severni del mesta, kjer bo grajena tudi nova višja šola.
Prva mestna gimnazija se je iz kraja Jafo preselila v Tel Aviv leta 1909. Gimnazija še vedno obratuje, odprte pa so bile še tri nove.
Glavna višja izobraževalna ustanova je Univerza v Tel Avivu. Skupaj z bližnjo univerzo jo obiskuje več kot 50.000 študentov, pri čemer je opazno število tujih študentov. Tel Avivska univerza je bila ustanovljena leta 1953 in je danes največja v Izraelu. Mednarodno znana je po usmeritvah v smer kemije, računalniške znanosti, fizike in jezikoslovja. Nahaja se na severu mesta, kjer domujejo še nekatere druge višje šole.
Tel Aviv je državno prometno središče. Mesto prečka več mednarodnih cestnih povezav. Glavna mestna obvoznica poteka po vzhodnem delu mesta in povezuje jug ter sever mesta. Na vzhodu je fizična ločnica med mestom in predmestji. Na jugu se od mesta odcepi avtocesta št. 1, ki vodi do Jeruzalema in mestnega letališča. Med glavne mestne ulice se šteje 6 prometnic. V mestu dnevno zabeležijo več kot pol milijona vozil, kar vodi do pogostih prometnih zamaškov. Leta 2007 je bil obravnavan predlog, po katerem bi vozila, ki vstopajo v mesto, morala plačati takso. Na ta način želijo povečati uporabo javnih prevoznih sredstev in zmanjšati onesnaženje, ki ga povzroča prekomeren promet. Občina spodbuja tudi k uporabi koles v mestu. V letu 2009 se v ta namen odpira več kot 100 izposojevalnic koles. Od trenutno 74 km kolesarskih poti v mestu, bo v letu 2009 zaključena gradnja 26 km novih. V roku enega meseca v povprečju v mesto z vlakom potuje milijon potnikov, večina dnevnih imigrantov. Glavna avtobusna postaja se nahaja na jugu mesta. Potnikom omogoča notranje mestne prevoze in medlokalne povezave. Avtobusno podjetje v Tel Avivu je drugo največje takšno v svetu.
V mestu sta dve mednarodni letališči: Ben Gurion in Sde Dov. Slednje, ki se nahaja v severovzhodnem delu mesta, je v fazi zapiranja. Prodaja nepremičnin v bližini letališča je ob njegovem odprtju namreč obstala. Promet letališča Sde Dov se postopoma preusmerja na letališče Ben Gurion, ki se nahaja 15 km južno od mesta.
V letu 2008 je občina v Tel Avivu uradno sprejela projekt, s katerim bo podprla uporabo električnih avtomobilov v mestu. Menjava baterijskih vložkov bo mogoča ob vseh vstopnih točkah v mesto, v ta namen pa bo dodatnih odprtih 150 točk v mestu.
Trije največji tiskani mediji izhajajo v Tel Avivu. Najbolj brani časopis izhaja neprekinjeno od leta 1970. V mestu izhaja finančni časopis Globes ter več ostalih tedenskih in dnevnih časopisov in revij, od tega pet pomembnejših.
Mesto premore številne radijske postaje, tri največje televizijske hiše pa imajo prav tako sedež v mestu.
Mesto Tel Aviv je pobrateno s 27 mesti in ima sklenjeno partnerstvo z Los Angelesom, ZDA. Pobratena mesta so:

Telefon (grščina: tele = daleč stran in phone = glas) je telekomunikacijska naprava za sprejem in oddajo zvoka (običajno govora) na veliko razdaljo. Večina telefonije uporablja zapletena telefonska omrežja, ki povežejo dva uporabnika, priključena v isto omrežje.
Še v 90. letih 20. stoletja je bila telefonija sinonim za fiksno telefonijo, vezano na razvejana žična omrežja. Danes se zelo hitro širi mobilna telefonija, ki omogoča uporabo telefona praktično kjerkoli na Zemlji. Pri tem se uporabljajo in prepletajo povezave v obliki bakrenih paric, svetlovodov (optičnih vlaken), brezžična radiotelefonija (ta lahko vključuje tudi satelitsko telefonijo) ter internetna telefonija (VOIP), ki uporablja širokopasovne internetne povezave. Sodobni mobilni ali IP-telefoni z zasloni nudijo tudi druge storitve (npr. poganjanje programske opreme), kar na novo vzpostavlja razmerje med računalnikom in telefonom ter vlogo telefona v vsakdanjem življenju in poslovnih okoljih.
Izumiteljstvo telefona ni povsem jasno, bistveno pa so k izumu prispevali Antonio Meucci, Philip Reis in Alexander Graham Bell, slednji je pogosto naveden kot edini izumitelj. Prve naprave uporabne za prenos signala so bile razvite že leta 1849, vendar je šele 2. junija 1875 Bellu, kot prvemu, uspel prenos glasu. Bell je 14. februarja 1876 vložil (prvi) patent za telefonijo, le dve uri zatem pa še Elisha Gray, ki je tudi deloval na tem področju. Izum so kasneje dopolnile različne izboljšave, med njimi ogleni mikrofon, krožni izbirnik, tonsko izbiranje, pulzno-kodna modulacija.
Osnovni deli telefona so mikrofon (oddajnik), v katerega se govori, in slušalka (sprejemnik), ki reproducira glas oddaljene osebe. Poleg tega večina telefonov vsebuje napravo (zvonec ali zvočnik ipd.), ki proizvaja zvočno opozorilo o dohodnem klicu, in številčnico, ki se uporablja za vnos telefonske številke pri vzpostavitvi klica do oddaljenega uporabnika. Do približno 70-tih let je večina telefonov uporabljala krožni izbirnik, ki ga je kasneje izpodrinila modernejša tipkovnica, ki jo je prvi predstavil AT&T leta 1963. Sprejemnik in oddajnik sta običajno vgrajena v pogovorko, ki se jo med pogovorom drži poleg ušesa in ust. Številčnica se lahko nahaja na pogovorki ali na bazni enoti, s katero je pogovorka povezana. Oddajnik pretvarja akustično energijo v električno, ki se preko telefonskega omrežja prenese prenese do sprejemnega telefona (ali do zvočnika). Sprejemni telefon pretvori signale v zvočno valovanje zraka, kar slišimo kot govor.
Prvotna telefonska vezja, kot so jih sprva uporabljali Bellovi in Grayevi telefoni, za svoje delovanje niso potrebovala zunanje električne energije, delovala so torej brez baterij. Tak telefon je zaradi majhnega izkoriščanja električne energije deloval samo na kratke razdalje. Način delovanja je bil sledeč:
Sporočevalec (A) govori v membrano. Membrana niha v ritmu vzvalovanega zraka, ki ga povzroči govor.
V stalnem magnetu se z ritmom govora spreminja magnetni pretok, v žicah, ki so navite okoli magneta, se pojavi električna napetost.
V B-jevem sprejemniku električna energija ustvarja novo magnetno polje, ki niha v ritmu A-jevega govora.
Nihajoče magnetno polje zaniha membrano v sprejemniku, kar povzroči, da B sliši govor sporočevalca A.Tradicionalni sistem fiksne telefonije, znan tudi kot »osnovna telefonska storitev« (POTS - plain old telephone service) v splošnem prenaša kontrolne in zvočne signale na isti sukani parici (C) izolirane žice – telefonske linije.  
Telefonski aparat (glej sliko 1) je sestavljen iz govorne garniture, dela za oddajo poziva, dela za sprejem poziva in priključnega mesta. Aparati so izvedeni različno. Govorno garnituro sestavlja mikrofon (oddajnik, A2) in slušalka (sprejemnik, A1). Del za sprejem poziva je lahko običajni zvonec (A7), pozivnik, lučka ali kakšna druga naprava, katere namen je opozarjanje uporabnika na dohodne klice. Del za oddajo poziva je lahko tipkovnica ali krožni izbirnik (A4) katerega namen je vnos telefonske številke odhodnega klica.
Sukana parica z ovitjem žice ene okrog druge zmanjšuje neželene električne učinke (motnje, presluh, šum). Telefon omogoča močno oddajo lastnega govornega signala iz mikrofona in sprejem tujega govora. Omogočati mora dobro razumljivost govora in preprečiti sprejem lastne oddaje, tj. poslušanje lastnega govora. Kvaliteta telefonske zveze je odvisna od razumljivosti govora, ta pa je odvisna od slabljenja zveze, od širine prenašanega frekvenčnega pasu, od popačenja in od šumov.
Fiksni telefon je sestavljen iz viličnega stikala (A4) in naprave za opozarjanje, običajno je to zvonec (A7). Naprava za opozarjanje je stalno priključena na telefonsko linijo, tudi ko je telefon v stanju »položene pogovorke« (tj. stikalo (A4) je odprto). Ostale komponente so vključene le v stanju »dvignjene pogovorke« − te komponente so oddajnik (mikrofon, A2), slušalka (zvočnik, A1) in druga vezja za izbiranje, filtriranje (A3) ter ojačevanje. 
Klici na naročnike izven lokalne centrale se prenašajo preko prenosniških linij, ki vzpostavljajo povezave med centralami. V modernem telefonskem omrežju se za vzpostavljanje klicev med naročniki uporabljata optični kabel in digitalna tehnologija. Satelitska tehnologija se uporablja za komunikacijo na zelo dolge razdalje.
Če hoče klicatelj (pozivajoči) govoriti z drugo osebo, dvigne pogovorko z vilic in s tem premakne vzvod, ki sklene vilično stikalo (A4). Po žilah (C) iz telefonske centrale v oddajnik (mikrofon), sprejemnik (slušalka) in povezane avdio komponente steče napajalni tok. Telefonska centrala razpozna ta tok, priklopi na linijo sprejemnik za razpoznavo cifer in pošlje ton izbiranja oz. prosti znak in s tem lako začne klicati številko drugega naročnika. Na novejšem telefonu s tipkovnico klicatelj potem pritiska oštevilčene tipke, s katerimi pošlje telefonsko številko pozvanega. Tipke nadzorujejo generator DTMF tona (ni prikazano), ki ga sprejme telefonska centrala – temu pravimo tonsko ali DTMF izbiranje. Ko pritisnemo eno od tipk, pošlje tranzistorski generator vsakokrat po dve zvočni frekvenci od osmih možnih preko linije v centralo.Krožni izbirnik prekinja tokokrog in s tem ustvarja impulze - temu pravimo dekadno oz. impulzno izbiranje. V ozadju številčnice krožnega izbirnika so skriti zobniško gonilo in kontakti. Ko zavrtimo želeno številko, se napne prožno pero, ko izbirnik izpustimo, ga prožno pero vrne v izhodiščni položaj. Med povratnim tekom številčnice kontakt odpre in sklene tolikokrat, da to ustreza posamezni številki od 1 do 0 (npr.: če se zavrti št. 2, se oddata 2 impulza). Nizi impulzov, ki nastanejo v aparatu, krmilijo izbiralne naprave v centrali, da vzpostavijo zvezo s klicanim naročnikom.Če je pozvani prost, centrala pošlje prekinljiv signal zvonjenja (izmenični tok), ki opozori pozvanega o dohodnem klicu. Če je pozvani zaseden, centrala pozivajočemu vrne signal zasedeno. Če je pozvani zaseden, ima pa vklopljeno funkcijo čakajoči klic (call waiting), centrala pošlje pozvanemu prekinljivi ton, ki opozarja na čakajoči dohodni klic.
Telefonski zvonec (A7) je povezan na linijo preko kondenzatorja (A6), ki filtrira tok in napetost v električnem tokokrogu – preprečuje enosmerni tok, prepušča pa izmeničnega. Tako telefon ne porablja energije, kadar je pogovorka položena (DC napetost je stalno prisotna na liniji), toda naročniško vezje v centrali (D2) lahko pošlje AC napetost po liniji do telefona, tako da le-ta lahko zazvoni. Če telefoni niso povezani preko centrale, imajo telefoni običajno ročico, s katero se z vrtenjem ustvari izmenična napetost, ki po sklenjenem tokokrogu požene izmenični tok: zvonec v aparatu pozvanega zazvoni – takemu tipu telefona pravimo induktorski telefonski aparat. Ko je fiksni telefon neaktiven oz. ima položeno pogovorko, naročniško vezje v telefonski centrali zaznava odsotnost enosmerne napetosti in na ta način »ve«, da ima telefon položeno pogovorko (prepušča se le AC napetost) s priključeno napravo za opozarjanje. Ko kličoči sproži klic na tak telefon, centrala pošlje signal zvonjenja. Ko pozvani dvigne pogovorko, se aktivira vilično stikalo (ni prikazano), ki istočasno razklopi napravo za opozarjanje in priklopi na linijo avdio vezje. To priključi na linijo enosmerni tok, kar je znak, da je klicani telefon sedaj aktiven. Centrala potem izklopi signal zvonjenja, oba telefona sta sedaj aktivna in povezana skozi centralo. Obe strani se lahko pogovarjata, dokler imata obe strani dvignjeno pogovorko. Ko ena stran »položi« pogovorko na vilice, se enosmerna napetost na tej liniji ukine – to za centralo pomeni prekinitev klica.
V večini fiksnih telefonov se sprejemnik in oddajnik (slušalka in mikrofon) nahajata v pogovorki, čeprav sta lahko v telefonu z zvočnikom ti dve komponenti vgrajeni v ohišju. , Mikrofon (A2), napajan preko linije, proizvaja električno nihanje (govorni izmenični tok), ki nastane, ko membrana v mikrofonu zaradi prožnosti zaniha – oglena zrnca se bolj ali manj stisnejo, spoj je boljši ali slabši, zato je tudi električni tok šibkejši ali močnejši − tok se spreminja po moči, menja svojo vrednost ustrezno govoru govorečega. Takšen tok se prenaša po telefonski liniji do lokalne centrale, nato do drugega telefona (preko lokalne centrale ali preko omrežja), kjer se prenese preko tuljave na sprejemnik (A3). Nihajoči tok v tuljavi proizvede odgovarjajoče premikanje membrane sprejemnika, kar poustvari originalne zvočne valove iz oddajnika.  
Poleg mikrofona in zvočnika je v telefon vgrajeno dodatno vezje za preprečevanje preprečuje medsebojno motenje vhodnega signala na mikrofonu in odhodnega signala pogovorke. To se doseže s pomočjo »govornega« transformatorja (A3). V transformatorju se dohodni zvočni signali (govor) prenašajo preko upora (A8) in navitja tuljave (A3) do slušalke (A1). Ker ima smer toka A8–A3 nižjo impedanco kot mikrofon (A2), se tako rekoč vsi dohodni signali prenesejo skozi in zaobidejo mikrofon. 
Istočasno DC napetost povzroči DC tok, ki je porazdeljen med uporom-tuljava (A8–A3) in mikrofonom-tuljava (A2–A3). DC tok skozi upor-tuljava nima vpliva na dohodni zvočni signal. Toda DC tok, ki teče skozi mikrofon, se pretvori v AC tok (glede na govor), ki nato teče le skozi zgornji del navitja tuljave (A3) – ta ima manj navojev kot nižje navitje. To povzroči, da se manjši del izhoda na mikrofonu vrne na slušalko, medtem ko ostali del AC toka teče skozi telefonsko linijo.
Da je telefoniranje čim udobnejše, so v napravo lahko vgrajene dodatne naprave, kot so ojačevalniki za naglušne; aparat z zvočnikom omogoča, da lahko naročnik prosto uporablja roke in da lahko pogovor posluša več ljudi; odgovarjalna naprava z zvočnim trakom kličočemu odda prej povedano sporočilo in shrani na traku morebitno sporočilo; ter druge naprave.
Brezvrvični ali brezžični telefoni imajo bazno postajo, povezano s telefonskim omrežjem, ki komunicira s samostojno pogovorko z radijskimi valovi. Številčnica je v tem primeru običajno vgrajena v pogovorko, tako pogovorka kot bazna postaja pa za delovanje in vzdrževanje povezave potrebujeta samostojno napajanje. Doseg povezave je majhen, običajno v velikostnem razredu stanovanja ali hiše z bazno postajo. Po dejstvu, da se bazna postaja nahaja pri naročniku, ločujemo brezvrvične od pravih mobilnih telefonov, vendar novejši standardi to razliko počasi zabrisujejo. 
V Evropi in nekaterih drugih delih sveta je najbolj razširjen standard DECT (Digital Enhanced Cordless Telecommunications), ki deluje v frekvenčnem območju okrog 1900 MHz. Komunikacija med pogovorko in bazno postajo je digitalna, v ta namen vsebujeta vezje za kodiranje ter dekodiranje zvoka.
Zasluge za izum električnega telefona so nejasne in od časa do časa se v zvezi s tem pojavijo novi spori. Kot pri drugih vplivnih izumih, kot so radio, televizija, žarnica in računalnik, je bilo večje število izumiteljev, ki so eksperimentalno delali na prenosu govora preko žice in izboljševali ideje drugih. Innocenzo Manzetti, Antonio Meucci, Johann Philipp Reis, Elisha Gray, Alexander Graham Bell, Thomas Edison in še drugi so bili vsi zasluženi za pionirsko delo na telefonu. Tako rekoč hkrati (v razmaku nekaj ur) sta američana Graham bell in Elisha Gray pri istem patentnem uradu 14. februarja 1876 prijavila vsak svojo napravo. Nesporno dejstvo je, da je bil Alexander Graham Bell prvi, ki mu je ameriški patentnegi urad (USPTO) podelil pravico patenta za električni telefon - marca 1876. Bellov telefon je na oddajni in sprejemni strani uporabljal elektromagnetni princip. Na oddajni strani se je zaradi govora tresla membrana s ploščico in povzročala izmenične tokove v električnem navitju ter tako vzbujala membrano na sprejemni strani. Prvi Bellov patent je bil master patent za telefon, iz katerega so izhajali drugi patenti za električne telefonske naprave in funkcije.Zgodnja zgodovina telefona je postala in še vedno ostaja zmešnjava trditev in protitrditev, ki jih ni razčistilo veliko število tožb, s katerimi so posamezniki in gospodarski konkurenti upali na razrešitev patentnih pravic. Kakorkoli, Bellovi in Edisonovi patenti so bili forenzični zmagovalci.
Zgodovinsko dejstvo je tudi, da je že leta 1872 Antonio Meucci vložil patent za telefon, ki pa patenta ni obnovil, kljub temu pa je Vrhovno sodišče ZDA njegov patent leta 1886 priznalo – vseeno pa za izum telefona štejemo Bellovo izvedbo.Madžarski inženir Tivadar Puskás je leta 1876 izumil telefonsko centralo, kar je omogočilo oblikovanje prve telefonske mreže. Leta 1878 je bila v kraju Newhaven vključena prva ročna telefonska centrala na svetu, na kateri je bilo lahko priključenih do 20 lokalnih priključkov.V ljubljanski višji realki so že leta 1877 kupili prvi aparat in preizkusili to »epohalno iznajdbo«, kot so jo opisovali tedanji časopisi. 1880 pa je Ljubljana dobila prvo telefonsko linijo, ki je bila popolnoma zasebna.
Napeljati jo je dal ljubljanski zvonar Albert Samassa od svoje vile na grajskem hribu ob današnjem predoru, do delavnice, ki jo je imel v Zvonarski ulici na Prulah. Linija je bila dolga 140 metrov. Leta 1882 so v Ljubljani napeljali prvo gasilsko-požarno telefonsko linijo od požarnega stolpa na Gradu do prostorov gasilcev po načrtih in v izvedbi urarja Josipa Gebaa. Pozneje so napeljali še telefonsko linijo od vodovoda v Klečah do pisarne na Beethovnovi.Na območju Jugoslavije so prvo ročno telefonsko centralo vključili 15. marca 1883 v Beogradu, v prostorih geografskega oddelka srbskega vojnega ministrstva, leta 1886 pa so že imeli telefonsko zvezo na relaciji Beograd–Niš.
1892 je bila zgrajena telefonska linija med Dunajem in Trstom, v Ljubljani pa je prvi uradni javni razgovor prek javne telefonske centrale potekal 16. oktobra 1897, dva meseca kasneje pa v Mariboru. 1887 je imel Maribor 68 telefonskih naročnikov, Ljubljana pa 66 telefonskih priključkov. 1900 je bilo v Ljubljani priključkov že 192.
1844 — Innocenzo Manzetti se je prvi ukvarjal z idejo »govorečega telegrafa« ali telefona. Vzdevka 'govoreči telegraf' (speaking telegraph) in 'zvočni telegraf' (sound telegraph) sta bila kasneje nadomeščena z izrazom 'telefon' (telephone).
26. avgust 1854 — Charles Bourseul je objavil članek v časopisu L'Illustration (Pariz): »Transmission électrique de la parole« (prenos govora s pomočjo elektrike), ki je temeljil na principu delovanja telegrafa, delujoč na principu prekinjanja električnega toka s pomočjo tipke, ki je pri sprejemniku povzročala klikajoč glas. Tak tip telefonskega oddajnika je kasneje naredil Johann Reis.
26. oktober 1861 — Johann Philipp Reis (1834–1874) je pred Frankfurtskim fizikalnim združenjem javno prikazal delovanje Reisovega telefona – čez odprtino za čep na sodu je Reis napel kos svinjskega mehurja. Ta se je zaradi valovanja ob govorjenju zanihal. Na to opno je prilepil platinasto ploščico, ki je bila zvezana z vzmetjo pod električno napetostjo. Nihanje opne se je prenašalo na vzmet in s tem krmililo električni tok. Za slušalko je uporabil žično tuljavo in pletilko, ki je delovala na resonančno škatlo gosli.
22. avgust 1865 — La Feuille d'Aoste je poročal: »Govori se, da angleški tehniki, katerim je g. Manzetti demonstriral svojo metodo prenosa govoreče besede po telegrafski žici, nameravajo uporabiti izum v Angliji na več zasebnih telegrafskih linijah.« Kakorkoli, delovanje telefona ne bo tam prikazano do l. 1876, ko so za prikaz delovanja uporabili Bellove telefone.
28. december 1871 — Antonio Meucci  v Ameriškem patentnem uradu vloži patentno obvestilo (patent caveat) No. 3335 z naslovom »Sound Telegraph« (zvočni telegraf), ki opisuje govorno komunikacijo med dvema osebama preko žice. 'Patentno obvestilo' ni bila prijava novega izuma, ampak le obvestilo posameznika, da bo v prihodnosti vložil pravo patentno vlogo.
1874 — Meucci, ki je za dve leti obnovil patentno obvestilo, ga ni ponovno obnovil. Zato je patentno obvestilo zapadlo.
6. april 1875 — Podeljen je Bellov ameriški patent št. 161.739 »Transmitters and Receivers for Electric Telegraphs« (Oddajniki in sprejemniki za električne telegrafe). Ta opisuje jeklene nihajne jezičke v vklopno-izklopnem (make-break) vezju.
11. februar 1876 — Gray izumi tekočinski mikrofon − to je posodica s posebno tekočino, v katero se je pogrezala igla, ki je bila pritrjena na membrano na oddajni strani. Premikanje igle je spreminjalo upornost mikrofonskega oddajnega tokokroga, ki je delovalo na membrano na sprejemni strani..
14. februar 1876 — Elisha Gray vloži patentno obvestilo (patent caveat) za prenos človeškega govora preko telegrafskih vodov.
14. februar 1876 — Alexander Bell vloži patent »Improvements in Telegraphy« (Izboljšave v telegrafiji) za elektromagnetne telefone, ki uporabljajo amplitudno modulacijo (osciliranje toka in napetosti; Bell je uporabljal izraz »valujoči tok« oz. undulating current).
19. februar 1876 — Ameriški patentni urad obvesti Graya o sporni prijavi njegovega obvestila, ker je bil Bellov patent že vložen. Gray se odloči umakniti svoje patentno obvestilo.
7. marec 1876 — Podeljen je Bellov ameriški patent 174.465 »Improvement in Telegraphy« (Izboljšave v telegrafiji), ki pokriva »metodo in aparat za telegrafski prenos govornih in drugih glasov … s povzročanjem električnega nihanja, ki je podobne oblike kot so vibracije zraka pri govoru.«
10. marec 1876 — Prvi uspešen telefonski prenos jasnega govora z uporabo tekočinskega mikrofona, ko je Bell spregovoril v napravo: »Mr. Watson, come here, I want to see you.« (»Gospod Watson, pridite sem, rad bi vas videl.«).
30. januar 1877 — Podeljen je Bellov ameriški patent 186.787 za elektromagnetni telefon, ki uporablja trajne magnete, kovinske membrane in zvonec.
27. april 1877 — Edison vloži patent za ogleni oddajnik. Patent 474.230 je bil podeljen 3. maja 1892, 15 let kasneje, zaradi sodne zakasnitve. Edisonu je bil leta 1879 podeljen patent 222.390 za oglena zrnca v mikrofonu.
Zgodnji telefoni so se tehnično zelo razlikovali. Nekateri so uporabljali tekočinski oddajnik, nekateri kovinsko membrano, ki je inducirala tok v elektromagnetnem navitju okoli trajnega magneta, nekateri pa so bili »dinamični« - njihova membrana je zavibrirala navoj žice v polju trajnega magneta ali pa je navoj zanihal membrano. Brezbaterijski dinamični tip je v majhnem številu preživel 20. stoletje v vojski in mornarici, kjer je bila pomembna njegova zmožnost ustvariti lastno električno moč. Večina telefonov je uporabljala Edison/Berlinerjev ogleni oddajnik, ki je bil glasnejši od drugih tipov telefonov, čeprav so morali imeti indukcijsko tuljavo. 
Zgodnji telefoni niso imeli zunanjega vira električne energije, uporabljali so bodisi dinamični oddajnik, bodisi so imeli lasten izvir električnega toka, namreč baterijo (obratovanje z lokalno baterijo). Eno izmed opravil osebja je bilo periodično obiskovanje telefonov z namenom preverjanja stanja baterije. V 20. stoletju so prevladali telefoni, ki so se napajali centralno iz telefonske centrale (obratovanje s centralno baterijo).Zgodnji telefoni so za naročniško linijo uporabljali enojno žico. Zgodnji dinamični telefoni so imeli za zvok odprta le ena vrata, preko katerih je uporabnik izmenično poslušal in govoril v isto odprtino.
Sprva prednosti telefonskih central niso bile izkoriščane. Namesto tega so dali v najem telefone v parih do naročnika, ki je moral sam urediti, da je telegrafsko podjetje med njima zgradilo linijo (na primer med domom in trgovino). Uporabniki, ki so želeli govoriti z več različnimi lokacijami, so si morali priskrbeti več parov telefonov. Podjetje Western Union, ki je že uporabljalo telegrafske centrale, je hitro v mestih New York City in San Francisco razširilo svoj princip tudi na telefone.
Prve signalizacije so se začele zelo primitivno. Uporabnik (ali telefonist) je drugo stran obvestil z žvižganjem v oddajnik. Kmalu so telefone opremili z zvonci v posebni škatli (ringer box), ki so sprva delovali preko ločene žice in kasneje preko iste. Za izumitelja avtomatske telefonije štejemo američana Almona Browna Strowgerja, ki je leta 1889 patentiral koračni izbiralnik - telefoni, ki so bili priključeni na zgodnje Strowgerjeve avtomatske centrale, so imeli sedem žic.
Ne-mestni in nekateri drugi telefoni, ki niso bili priključeni na centralo s centralno baterijo, so imeli za proizvajanje visoke izmenične napetosti signala za zvonjenje zvoncev na drugi strani linije generator s trajnim magnetom ali ročno zagonsko ročico. Nekatere lokalne kmetijske skupnosti, ki niso bile vključene v glavno omrežje, so za prenos signala izkoristile obstoječi žičnati sistem namenjen ograjevanju polj. Prvi zgrajeni telefonski prenosni sistemi so imeli veliko nepremostljivo oviro, slabljenje signala z večanjem razdalje med govorcema od največ 3 do 4 km. Mihajlo Pupin-Idvorski je s svojim izumom posebne tuljave in nihajnega kroga, imenovane Pupinka, to slabost odpravil. Glas je bilo od takrat naprej mogoče prenašati na velike razdalje. 
V 1890-ih letih je bil predstavljen tip manjšega telefona, ki je bil sestavljen iz treh delov. Oddajnik je stal na stojalu - zaradi svoje oblike je bil poznan tudi kot »svečnik«. Kadar se ni uporabljal, je sprejemnik visel na kljuki s stikalom, poznan tudi kot »switchhook«. Prejšnji telefoni so zahtevali od uporabnika upravljanje z ločenim stikalom za priklop govora ali zvonca. S to novo vrsto telefona je bilo manj možnosti, da je uporabnik pustil telefon v stanju »off the hook« (dvignjena pogovorka). Telefoni, ki so bili priključeni na centralo, ki je delovala na princip generatorjev s trajnimi magneti, so imeli zvonec, indukcijsko tuljavo, baterijo in generator s trajnimi magneti v posebni škatli (ringer box). Za telefone, ki so bili priključeni na centralo s centralno baterijo, je bila škatla za zvonec nameščena pod mizo ali na kakem drugem nemotečem mestu, ker le-ti niso potrebovali baterije ali generatorja s trajnimi magneti.
Slabosti enožičnega sistema, kot so presluhi in šumi iz bližnjih AC žic, so že pripeljale do uporabe sukanih paric in štirižične linije za medkrajevne telefone. Uporabniki na začetku 20. stoletja medkrajevnih klicev niso vzpostavljali iz svojih lastnih telefonov, temveč so uporabljali posebne telefonske kabine opremljene z najnovejšo tehnologijo.
Izkazalo se je, da je bila najdalj uporabljana oblika telefona predstavljena v zgodnjem 20. stoletju, vključno z Bellovim Modelom 102. Oddajnik z oglenimi zrnci in elektromagnetni sprejemnik sta bila združena v skupnem plastičnem ročaju, ki se je nahajal (ko se ni uporabljal) na vilicah na ohišju. Združeni transformator, baterija in zvonec so bili v ločenem delu.  
Po 1930-tih je ohišje vključevalo tudi zvonec in indukcijsko tuljavo, s čemer so se izognili ločeni škatli za zvonec (ringer box). Električno energijo so zagotavljale do vsakega naročnika zasebne centralne baterije namesto lokalne baterije, kar je zahtevalo občasne servisne preglede na lokaciji naročnika. Krožni izbirnik, ki je postal splošno razširjen na veliko območjih, je omogočil izbiranje številk naročnikom samim, toda nekateri sistemi, ki so delovali na princip generatorjev s trajnimi magneti, so delovali do 1960-tih. Po 2. svetovni vojni so telefonska omrežja doživela hiter razcvet. Leta 1963 je American Telephone & Telegraph Company (AT&T) predstavil novo tehnologijo s tonskim izbiranjem na tipke.
Prvi domači telefonski aparat se je na domačem tržišču pojavil leta 1949, izdelali so ga v tovarni Iskra v Kranju. ITV1 je bil prvi Iskrin induktorski namizni telefon in je bil kopija Siemensovega telefona z oznako OB 33. V Sloveniji so ga množično uporabljali na pošti in na železnici. PTI49 je bil prenosni induktorski poljski telefon narejen predvsem za potrebe vojske in je bil kopija Siemensovega telefona z oznako FF 33.Prva domača avtomatska namizna telefonska aparata sta bila ATA 1 in ATA2, ki sta bila namenjena za delovanje v hišnih avtomatskih telefonskih centralah. Serijo različnih tipov telefonov ATA so izdelovali do leta 1975. Leta 1976 so avtomatski aparat spremenili v elektronski ETA. Najbolj poznani Iskrin telefon je ETA80, ki je prejel več priznanj, predvsem na račun izvrstnega oblikovanja. Oblikoval ga je znani slovenski oblikovalec Davorin Savnik. Ta telefonski aparat je bil najbolj kopiran aparat na svetu, ker Iskra svojega dizajna ni zadostno zaščitila. Japonsko ministrstvo za industrijo in zunanjo trgovino je leta 1984 telefonu podelilo državno nagrado za kakovostno oblikovanje »g-mark«. Telefon je dobil več vzdevkov, npr. »Fitipaldi«, ker je bil zaradi svoje oblike podoben dirkalnemu avtomobilu, ali tudi palačinka, zaradi svoje sploščene oblike.
Izum tranzistorja leta 1947 je dramatično spremenil tehnologijo, ki se je uporabljala v telefonskih sistemih in medkrajevnih prenosnih omrežjih. Z razvojem elektronskih komutacijskih sistemov v 1960-tih, se je telefonija postopoma razvila v digitalno telefonijo z izboljšano kapaciteto in kvaliteto ter nižjimi stroški omrežja.
Z razvojem digitalnih podatkovnih komunikacijskih metod, kot so to protokoli za internet, je postalo možno digitalizirati glas in prenašati podatke v realnem času preko računalniških omrežij - to je omogočilo razvoj Internet Protocol (IP) telefonije, poznane tudi kot prenos govora prek protokola IP (VoIP). VoIP se je izkazal za prelomno tehnologijo, ki je hitro nadomestila tradicionalno infrastukturo telefonskega omrežja.
Iz uporabniške perspektive, IP telefonija za prenos klicev preko interneta ali kateregakoli drugega modernega podatkovnega omrežja uporablja širokopasovno internetno povezavo in specializirano uporabniško opremo. Uporabniška oprema je lahko analogni telefonski vmesnik (ATA), ki omogoča priklop analognih telefonskih aparatov v IP omrežje; lahko je IP-telefon – omrežna naprava, ki lahko izmenjuje informacije z drugimi omrežnimi napravami in ima podobno že znano zgradbo telefona (pogovorka, številčnica ali tipkovnica, zvonec).
Poleg tega mnogo razvijalcev programske opreme in telefonskih operaterjev zagotavlja aplikacije za programski IP-telefon (softphone), ki posnemajo telefon z uporabo računalnika s priključenimi mikrofonom in slušalkami ali zvočnikom.
Kljub novim zmožnostim in uporabnosti IP-telefonov imajo lahko nekateri kar nekaj opaznejših slabosti v primerjavi s tradicionalnimi telefoni. Razen če IP-telefoni niso opremljeni z napravo za neprekinjeno napajanje (UPS; Uninterruptible Power Supply) ali s katerim drugim virom zasilnega napajanja, ne delujejo med izpadom elektrike, kot se to lahko zgodi v primerih naravne nesreče. Tradicionalni telefoni priključeni na starejše PSTN omrežje ne poznajo tega problema, ker se napajajo iz centralne baterije telefonske centrale, ki deluje tudi ob dolgotrajnejšem izpadu elektrike. Drugi problem internetno podprtih storitev je pomanjkanje stalnih fizičnih lokacij, kar vpliva na zagotavljanje storitev služb za nujne primere, kot so npr. policija in gasilci, v primeru, ko tako uslugo potrebujemo.
Za različne namene uporabe telefonskega aparata so bile razvite različne oblike telefonov kot je to telefonska govorilnica, telefon za klic v sili, poljski telefon, vgradni telefon, jamski telefon in drugi.
Telefonska govorilnica je javnosti dostopni telefonski aparat, ki se ga aktivira ali s kovanci ali s telefonsko kartico z dobroimetjem ali z bančno kartico.
Telefon za klic v sili je telefon, posebej namenjen klicem na reševalne službe in se običajno nahaja na mestih z visoko nevarnostjo oz. je to mesto kjer se bo najverjetneje potreboval le nujen klic. Klic se običajno vzpostavlja na vnaprej predvideno mesto. Te vrste telefona najdemo kot SOS telefonski stebriček ob avtocesti ali v niši predora.
Poljski telefon je induktorski telefon, ki se lahko uporablja tam, kjer to narekujejo posebne potrebe (npr. vojska) in ni nobene druge telekomunikacijske infrastrukture ali virov napajanja.
US 174,465 -- Telegraphy (Bellov prvi patent za telefon) -- Alexander Graham Bell
US 186,787 -- Electric Telegraphy (sprejemnik s trajnimi magneti) -- Alexander Graham Bell
US 485,311 -- Telephone (solid back carbon transmitter) -- Anthony C. White (Bellov inženir)
US 3,449,750 -- Duplex Radio Communication and Signalling Appartus—G. H. Sweigert
US 3,663,762 -- Cellular Mobile Communication System—Amos Edward Joel (Bell Labs)
US 3,906,166 -- Radio Telephone System (DynaTAC celularni telefon) -- Martin Cooper et al. (Motorola)
Cilenšek, Edvard (1974). Telefonija in telegrafija I. Ljubljana: Tehniška založba Slovenije. 
Coe, Lewis (1995), The Telephone and Its Several Inventors: A History. Jefferson, North Carolina: McFarland & Co., Inc. ISBN 0-7864-0138-9
Evenson, A. Edward (2000), The Telephone Patent Conspiracy of 1876: The Elisha Gray - Alexander Bell Controversy. Jefferson, North Carolina: McFarland & Co., Inc. ISBN 0-7864-0883-9
Baker, Burton H. (2000), The Gray Matter: The Forgotten Story of the Telephone. St. Joseph, Michigan: Telepress. ISBN 0-615-11329-X
Huurdeman, Anton A. (2003), The Worldwide History of Telecommunications. Hoboken: New Jersey: Wiley-IEEE Press. ISBN 978-0-471-20505-0
John, Richard R. Network Nation: Inventing American Telecommunications (Harvard University Press; 2010) 520 pages; traces the evolution of the country's telegraph and telephone networks.
Josephson, Matthew (1992), Edison: A Biography. Hoboken, New Jersey: John Wiley & Sons, Inc. ISBN 0-471-54806-5
Bruce, Robert V. (1990), Bell: Alexander Graham Bell and the Conquest of Solitude. Ithaca, New York: Cornell University Press. ISBN 0-8014-9691-8.
Prosto dostopni kratek film "Now You're Talking (1927)" na Internet Archive [več]
Prosto dostopni kratek film "Telephone Memories (Reel 1 of 2) (1931)" na Internet Archive [več]
Prosto dostopni kratek film "Telephone Memories (Reel 2 of 2) (1931)" na Internet Archive [več]

Teratogénost (grško τέρᾰς: téras oziroma τέρᾰτος: tératos - nakaz, pošast, spaka) je lastnost neke snovi oziroma drugega dejavnika (npr. sevanja), da povzroča strukturne, funkcijske, presnovne (metabolne) in vedenjske nepravilnosti pri zarodku oziroma plodu, če je nosečnica izpostavljena takemu dejavniku. Pojem se uporablja tudi za nepravilnosti v razvoju živali in rastlin.Človeški zarodki in plodi so občutljivi na delovanje teratogenih dejavnikov zlasti med 3. in 8. tednom po oploditvi.V glavnem delimo teratogene dejavnike na genetske dejavnike ter dejavnike iz okolja, ki so lahko kemične snovi, virusi in ionizirajoča sevanja. Teratogeni obeh skupin lahko delujejo vsak zase ali pa v medsebojni interakciji.
Prvi znani primeri o otrocih s prirojenimi okvarami in nepravilnostmi v obliki spisov, kipov in slik izhajajo še iz časa Antične Grčije, verjetno pa še prej, tj. iz časov Babilonije, glede na zbirko omenskih spisov, znanih pod imenom Summa izbu, ki opisujejo nenavadna rojstva ter razvojne nepravilnosti pri ljudeh in živalih. Prvi večji razcvet je teratologija doživela leta 1941, ko je Norman Gregg, avstralski oftalmolog, opisal virus rdečk kot nevaren teratogen: mnoge ženske, ki so v nosečnosti prebolele rdečke, so rodile otroke z različnimi nepravilnostmi oči, ušes in srca. Konec 50-ih let je prišlo v Nemčiji do sprva nepojasnljivega porasta deformacij pri novorojencih (okoli 10.000 primerov), kot je fokomelija, pri kateri se ne razvijejo proksimalni deli udov. Kasneje so raziskovalci v Nemčiji, Združenem kraljestvu in Avstraliji neodvisno odkrili, da je talidomid, učinkovina s pomirjevalnim in uspavalnim delovanjem, vzrok za te deformacije. Talidomid tako predstavlja zgodovinsko prelomnico glede razumevanja zdravil v vlogi teratogenov.
V zgodovini vojskovanja uporaba teratogenov nikoli ni bila namerna, tj. morebitni opaženi teratogeni učinki so bili pravzaprav »stranski učinki« uporabe orožij za množično uničevanje.
Oborožene sile ZDA so v Vietnamski vojni uporabljale različne zvrsti kemičnega orožja. Med bolj znane spadajo tudi t. i. »mavrični herbicidi«, med katerimi je bil najbolj množično uporabljen Agent Orange, kodno ime za herbicid in defoliant, sestavljen iz mešanice 2,4-diklorofenoksiocetne kisline in 2,4,5-triklorofenoksiocetne kisline. Prvotni namen uporabe herbicidov je bil uničenje rastlinskega dela ekosistema, posledično pa uničenje pridelave hrane in/ali džungle, ki je Vietkongovskim gverilcem nudila učinkovito skrivališče pred letalskimi napadi. Izkazalo se je, da ima omenjeni herbicid smrtonosen in močen teratogeni učinek na ljudi in živali: po nekaterih podatkih naj bi med približno 5.000.000 izpostavljenih Vietnamcev za posledicami zastrupitve umrlo ali bilo poškodovanih več kot 400.000 ljudi, več kot 500.000 otrok pa naj bi se rodilo z različnimi razvojnimi okvarami, kot so palatoshiza (razcepljeno nebo), različne oblike duševne nerazvitosti, hernije in polidaktilija (prisotnost dodatnih prstov). Metaanaliza 22 vietnamskih in tujih študij je pokazala statistično pomemben porast razvojnih okvar pri izpostavljenosti omenjenemu herbicidu in defoliantu (tj. Agent Orange), porast pa je sorazmeren s trajanjem in intenziteto izpostavljenosti ter koncentracijo dioksinov v krvi in maščevju. Porast razvojnih okvar je opazen predvsem pri potomcih vietnamskih civilistih, medtem ko je porast pri potomcih ameriških veteranov, ki so bili udeleženi v bojnih akcijah s škropljenjem herbicidov, dosti manjši, pri ostalih ameriških veteranih pa je celo minimalen. Eden od razlogov za takšno razliko je ta, da so med civilisti bili izpostavljeni tako moški kot ženske, kar je povzročilo mutagene in teratogene učinke, medtem ko so bili med veterani izpostavljeni praktično samo moški, kar je povzročilo le mutagene učinke.Znani fizikalni dejavniki v obliki radioaktivnega sevanja so se pokazali zaradi uporabe jedrskega orožja in oklepno-prebojne municije iz osiromašenega urana, ki povzroča razcepljeno nebo (palatoshiza) in zgornjo ustnico (heiloshiza), nepravilnosti v razvoju okostja (npr. nagel porast fokomelije v Basri od leta 1990, ko ni bilo nobenega dokumentiranega primera, do 32 primerov v letih 1999-2000), prirojene srčne napake in napake v razvoju nevralne cevi, kot sta anencefalija in meningomielokela. Do sedaj sta uporabo municije iz osiromašenega urana v oboroženih spopadih javno priznali ZDA in Združeno kraljestvo (zalivska vojna leta 1991, oboroženi posegi na področju nekdanje Jugoslavije v letih 1994-5 in 1999 ter iraška vojna leta 2003), vendar naj bi tovrstno municijo posedovalo okoli 20 držav, med drugim tudi Francija, Kitajska, Pakistan in Rusija; ruske oborožene sile naj bi domnevno tudi uporabile tovrstno municijo v spopadih v Afganistanu, Čečeniji in Gruziji.
Pri novorojenčkih je incidenca večjih prirojenih nepravilnosti od 2-3 %, enaki delež nepravilnosti pa odkrijejo pozneje pri otrocih do 5. leta starosti. Manjše prirojene nepravilnosti (npr. mikrotija oz. majhni uhlji in pigmentirana področja), ki se pojavijo pri 15 % vseh novorojenčkov, niso nevarne ali drugače škodljive za zdravje osebka, vendar so dober pokazatelj (indikator) možnih večjih nepravilnosti: tako obstaja pri otrocih z eno manjšo nepravilnostjo okoli 3-odstotna verjetnost, da imajo tudi večjo prirojeno nepravilnost, pri otrocih z dvema nepravilnostima pa tudi do 10 %. Razvojne nepravilnosti se najpogosteje pojavijo na srcu, udih, sečilih ter osrednjem živčevju.V današnjem času so prirojene nepravilnosti glavni vzrok za smrt novorojenčkov, saj predstavljajo 21 % vseh vzrokov smrti. Prirojene nepravilnosti so rasno nediskriminatorne, tj. njihova incidenca ni odvisna od rase (torej ne glede na to, ali je osebek pripadnik bele, črne ali rumene rase).Pri 40–60 % vseh oseb s prirojenimi nepravilnostmi vzrok ni znan, pri 15 % so vzrok genetski dejavniki, pri 10 % okolijski dejavniki, pri 20–25 % pa je vzrok kombinacija genetskih in okolijskih dejavnikov; v slednjem primeru gre pravzaprav za večfaktorsko poligeno dedovanje oziroma dedovanje po mnogih genih, ki ga modificirajo dejavniki iz okolja.
Malformacije so tip nepravilnosti, ki nastanejo med razvojem neke strukture, npr. med organogenezo (razvojem organov), tj. med 3. in 8. tednom po oploditvi. Posledica tega je lahko delna ali popolna odsotnost prizadete strukture, lahko pa tudi sprememba v delovanju.Disrupcije so morfološke spremembe že razvitih struktur kot posledica uničujočih procesov, kot so poškodbe žil zaradi volvulusa, tj. zasuka črevesja, ki zaradi stisnjenja žil okvari okrvni obtok in vodi v zaporo pretoka črevesne vsebine (ileus).Deformacije nastanejo kot posledica mehaničnih sil, ki delujejo na plod daljše časovno obdobje. Pogosto vključuje mišičnoskeletni sistem (npr. ekvinovarus oz. deformacija stopala, pri katerem je peta dvignjena in zvrnjena navzven od medialne linije). Po rojstvu (postnatalno) se prizadete dele telesa sicer lahko povrne v normalno stanje (deformacije so torej lahko reverzibilne).Sindrom je skupek nepravilnosti (anomalij), ki imajo določen skupni vzrok. V smislu večjega števila anomalij predstavlja asociacija podoben pojem, le da gre v tem primeru za pojav dveh ali več anomalij, ki se skupaj pojavljajo bolj pogosto kot pa posamično. Primer tega je t. i. asociacija VACTERL, kjer lahko pride do nepravilnosti hrbtenice, anusa, srca, sapnika, požiralnika, ledvic in/ali udov (angleško vertebral, anal, cardiac, tracheoesophageal, renal and limb).Obstajata še dve vrsti razvojnih nepravilnosti, in sicer sekvence, ki so podobne sindromom, vendar je zaporedje nastanka nepravilnosti veliko bolj predvidljivo in natančnejše (npr. Potterjeva sekvenca, ki nastane zaradi oligohidramnija, tj. premajhne količina plodovnice), ter nepravilnosti razvojnega polja, katerim je skupno anatomsko področje in odgovor na dejavnike, kot sta holoprozencefalija (odsotnost ločitve velikih možganov v dve hemisferi) ter lizencefalija (nerazvoj možganskih vijug in brazd); obema je torej skupno nepravilnost razvoja velikih možganov ter npr. odgovor na transplacentalne okužbe (mati prenese patogene na plod).
Pri dovzetnosti osebka za teratogene je pomemben predvsem njegov genotip, poleg tega pa tudi materin genom v smislu presnove zdravil in drog, odpornosti na okužbe (infekcije) in druge biokemijske procese.Zarodek ali plod je v različnih obdobjih različno občutljiv na dejavnike okolja. Poškodbe v prvih treh tednih razvoja so večinoma smrtne. Najbolj občutljivo obdobje za nastanek prirojenih nepravilnosti je obdobje organogeneze oz. razvoja organov, tj. med 3. in 8. tednom po oploditvi. Kljub temu se lahko nepravilnosti pojavijo tudi pozneje v razvoju, kar pomeni, da nobeno obdobje ni popolnoma varno pred zunanjimi vplivi. Vsak organ ima sicer tudi določeno kritično obdobje občutljivosti: organi, ki se razvijejo prej (kot je srce), so občutljivi prej kot pa tisti, ki se razvijejo pozneje (kot so zunanja spolovila), poleg tega pa imajo zapletenejši organi daljše tovrstno obdobje (npr. možgani).Sami teratogeni prav tako učinkujejo v različnih obdobjih razvoja: tako je talidomid učinkovit med 4. in 6. tednom, medtem ko je tetraciklin učinkovit pozneje. Resnost prirojenih nepravilnosti je odraz količine teratogena in časa izpostavitve le-temu.
Teratogene dejavnike delimo v glavnem na genetske in okolijske dejavnike. Pri slednjih je potrebno poudariti, da se med teratogene, ki delujejo na človeka, pogosto lahko šteje teratogene, ki delujejo na poskusnih živalih, ni pa to nujno. Poleg tega se tudi snovi in druge dejavnike, ki samo zavirajo rast ploda, ne more uvrstiti med teratogene, če ti ne povzročijo neke prenatalne (pred rojstvom) okvare.
Pod genetske dejavnike spadajo monogenske bolezni, kot so hemofilija, mišična distrofija, cistična fibroza in Lesch-Nyhanov sindrom, ter kromosomske nepravilnosti. Pri slednjih gre lahko za napako v številu kromosomov, kot so poliploidija, monosomija (npr. Turnerjev sindrom) ter trisomija (npr. Downov sindrom), ali pa za napako v strukturi kromosomov (npr. podvojitve in translokacije); znani primer tovrstne okvare je t. i. mačji jok ali cri du chat, sindrom, pri katerem pride do delecije določenega dela 5. kromosoma, kar se izraža kot duševna nerazvitost (mentalna retardacija), mikrocefalija (majhnost glave) in jok, ki je podoben mijavkanju.
Mnogi patogeni mikrobi lahko povzročijo prirojene nepravilnosti. V preteklosti je bil nevaren virus rdečk, vendar je v sodobnem času postal veliko manj nevaren zaradi izboljšave diagnostike. Med znane viruse spadajo citomegalovirus, ki je smrtonosen za plod ali pa povzroči duševno nerazvitost (mentalno retardacijo), bakterija vrste Treponema pallidum (ki sicer povzroča sifilis) ter pražival vrste Toxoplasma gondii (ki sicer povzroča toksoplazmozo). Slednja se prenaša preko slabo kuhane hrane, udomačenih živali (še posebej mačk) ter iztrebkov, pri plodu pa povzroča razvojne nepravilnosti predvsem na očeh in možganih, kot so poapnenje (kalcifikacija) možganov, mikrocefalija in psihomotorične zapoznelosti. Znani teratogeni mikrobi so še virus noric, virus humane imunske pomanjkljivosti (HIV) ter virus herpesa simpleksa.Ostali virusi, kot so virus hepatitisa B (HBV), virus mumpsa in virus ošpic, povzročajo povišano telesno temperaturo (hipertermijo) in so torej pirogenični. Slednja povzroča različne nepravilnosti, med drugim anencefalijo (nerazvitost možganov s sočasno nerazvitostjo možganske lobanje - nevrokranija), spino bifido (odprta nevralna cev), mikroftalmijo (nenormalno majhni zrkli) in duševno nerazvitost.
Kemične snovi, kot so zdravila in droge, so najbolj obsežen tip okolijskih teratogenov. Raziskava v ZDA je pred leti pokazala, da okoli 80 % vseh žensk uporablja različna zdravila (skupno okoli 900 zdravil), natančneje v povprečju 4 zdravila na nosečo žensko. Kljub temu ima relativno majhno število zdravil teratogeni potencial. Tako zdravilo je talidomid, učinkovina s pomirjevalnim in uspavalnim učinkom, ki lahko pri plodu povzroči amelijo (nerazvitost celotnega uda) ali meromelijo (nerazvitost dela uda ali telesa). Predstavlja tudi zgodovinsko prelomnico glede razumevanja zdravil v vlogi teratogenov. Aspirin, najbolj uporabljeno zdravilo med nosečnostjo, lahko v večjih količinah prav tako povzroči okvare. Pražna vrednost količine zdravila, pri kateri začne učinkovati kot teratogen, se giblje v območju mikrogramov (μg); tako znaša dnevna vrednost za izotretinoin, zdravila za zdravljenje aken, okoli 700 μg/dan.V sodobnem svetu predstavljajo droge, kot so LSD, fenciklidin (PCP oz. »angelski prah«), marihuana, alkohol in kokain, vse večji problem. Alkohol lahko povzroči različne okvare, od duševne nerazvitosti do strukturnih sprememb, ki jih v hujših primerih skupno imenujemo fetalni alkoholni sindrom (FAS), in je glavni vzrok za duševno nerazvitost. Incidenca FAS in drugih z alkoholom povezanih okvar je en primer na 100 novorojenčkov. Tudi kajenje tobaka povzroča prezgodnje porode in vedenjske motnje.Druge teratogene kemične snovi spadajo med hormone, endokrine motilce (endokrine disruptorje) ali težke kovine. Bolj teratogene kemikalije so še:
Ionizirajoče sevanje je močan teratogen in lahko povzroči katerikoli tip prirojene nepravilnosti glede na odmerek sevanja in stopnjo razvoja med izpostavljenostjo. Znani primer tega izvira še iz napada z jedrskim orožjem na Hirošimo in Nagasaki v drugi svetovni vojni, kjer je radioaktivno sevanje povzročilo med drugim hude nepravilnosti v razvoju plodov. Nazoren primer je tudi velika porast razvojnih nepravilnosti na območjih, kjer je bil osiromašeni uran uporabljen kot oklepno-prebojna municija, kot npr. v Iraku v letih po zalivski vojni. Radiološki postopki diagnosticiranja, kot je radiografija, sicer ne škodujejo samemu zarodku oz. plodu, saj znaša ekvivalentna doza manj kot 50 mSv, pražna vrednost za povzročenje nepravilnosti pa znaša nad 200 mSv; izjeme so le postopki, ki vključujejo vnos radioaktivnih izotopov.Pogosti fizikalni dejavnik je tudi hipertermija (povišana telesna temperatura), ki jo povzročajo že omenjeni virusi (kot je virus mumpsa), iz istega razloga pa je prav tako nevarna uporaba jacuzzija in savne med nosečnostjo.
Nekatere bolezni matere lahko povzročajo prirojene nepravilnosti. Primera tega sta sladkorna bolezen in fenilketonurija. Prav tako je nevarno pomanjkanje določenih hranilnih snovi, kot je pomanjkanje joda, ki je povezano z endemičnim kretenizmom, in folne kisline (vitamin B9), ki je povezano z anencefalijo in drugimi okvarami živčevja. Vzrok za pomanjkanje folne kisline je največkrat pomanjkanje listnate zelenjave v prehrani v zimskem času. Pri materah z debelostjo (indeks telesne mase je večji od 30 kg/m2) obstaja dva- do trikrat večje tveganje za nastanek nepravilnosti. Blage hipoksije (npr. zaradi visoke nadmorske višine) ne povzročijo hujših nepravilnosti, medtem ko vdihovanje visokih koncentracij kisika lahko povzroči retrolentalno fibroplazijo (razraščanje fibroznega tkiva za očesno lečo, odstop mrežnice in zastoj rasti očes pri nedonošenčkih).Tudi očetje so pomembni pri nastanku nepravilnosti, saj je možnost za pojav genetskih dejavnikov večja pri starejših moških in moških, mlajših od 20 let, poleg tega pa se lahko nekateri okolijski teratogeni (npr. težke kovine) prenesejo preko semenske tekočine. Tako so pri otrocih britanskih vojakov, ki so se bojevali v zalivskih vojnah in kjer je bilo uporabljeno strelivo z osiromašenim uranom, raziskave pokazale, da se je število raznih razvojnih nepravilnosti povečalo za približno 50 % v primerjavi z otroki, katerih očetje niso prišli v stik z osiromašenim uranom oz. niso bili udeleženi v bitkah, kjer je bilo uporabljeno tovrstno strelivo.
Teratogeni (okolijski dejavniki) učinkujejo po različnih mehanizmih, kar vključuje odsotnost programirane celične smrti oz. apoptoze, motnje v selitvi (migraciji) celic, nezadostno ali preveliko proliferacijo celic (hipo- ali hiperplazija) ter odsotnost določenih receptorjev. Primer slednjega je testikularni feminizirajoči sindrom (AIS), pri katerem so odsotni receptorji za testosteron, posledica česar je ženski fenotip in moški genotip osebka. Pri teratogenih v obliki zdravil obstaja v glavnem šest mehanizmov teratogeneze, in sicer antagonizem folatov, disrupcija celic nevralnega grebena, endokrina disrupcija, oksidativni stres, disrupcija ožilja ter določena, z encimi ali receptorji posredovana teratogeneza.Z genetskega vidika mnogo teratogenov učinkuje na gene, ki uravnavajo morfogenezo, v splošnem torej razvoj oblike in sestave telesa; primer takih genov je skupina genov Hox. Za razliko od mutagenov in karcinogenov, teratogeni v obliki kemičnih snovi (kot so zdravila) ne zahtevajo neposrednega stika z dedni materialom za svoje delovanje oz. ne povzročajo mutacije ali povečujejo število mutacij, ampak kvečjemu delujejo epigenetsko, spremenijo izražanje genov brez poseganja v strukturo DNK.
Pomembno se je zavedati, da je mnogo razvojnih nepravilnosti mogoče preprečiti. Tako se lahko preko izogibanja alkohola, drog in raznih zdravil znatno zmanjša verjetnost za pojav tovrstnih okvar. Po drugi strani se lahko npr. z obogatenjem vode ali kuhinjske soli izognemo pojavu kretenizma, z nadomeščanjem folne kisline v prehrani pa anencefaliji, spini bifidi ipd. Standardna praksa pri izdaji receptov (tj. pisno navodilo zdravnika lekarnarju, kakšno zdravilo naj pripravi in/ali izda) je, da se pri ženskah v rodnem obdobju (še posebej pri mlajših) upošteva možnost nosečnosti zaradi teratogenega učinka nekaterih zdravil. Primer tega je npr. že omenjeni izotretinoin, ki se uporablja za zdravljenje aken, ki so prisotne predvsem v času pubertete, v katerem so dekleta že plodna. V skladu s tem se recepte za taka zdravila izdaja z največjo mero previdnosti.
Pri višje razvitih živalih se pojavljajo podobni tipi razvojnih nepravilnosti, kot sta alopecija (izpadanje dlak) in sindaktilija (zraščenost prstov) pri domačem govedu ter atrezija anusa in odsotnost ali prisotnost dodatne ledvice pri veveričjih opicah, kar se lahko pojavi tudi pri pticah in plazilcih. V primerjavi s človekom je razumevanje razvojnih nepravilnosti sicer dokaj pomanjkljivo, saj so raziskave omejene na posamezne primere laboratorijskih živali in živali v živalskih vrtovih, poleg tega pa se raziskave na laboratorijskih živalih omejujejo na nevarnost oz. teratogenost kemičnih snovi (najpogosteje zdravil), kar naj bi bil pokazatelj nevarnosti pri človeku. Izkazalo se je, da imajo tovrstni poskusi slabo napovedno moč, zaradi česar se porajajo dvomi o njihovi primernosti in uporabnosti za medicino. Zaradi tega so na voljo ali pa so v razvoju alternative poskusom na živalih, kot so računalniško osnovani sistemi in fizikalno-kemijske tehnike ter uporaba celičnih in tkivnih kultur.Tudi pri rastlinah se lahko obravnava teratogenost v določenih mejah. Primera razvojnih nepravilnosti sta strukturna sprememba hermafrodita v enospolni organizem ter pojav pelorije, tj. rastline, ki razvije radialno (aktinomorfno) simetrijo cvetov namesto normalne bilateralne (cigomorfne) simetrije. Obstajajo utemeljeni sumi smotrnosti uporabe pojma teratogenost pri razvojnih anomalijah rastlin, saj obstaja verjetnost, da predstavljajo le-te dejansko morfologijo in funkcijo prednikov, s tem pa so torej spremembe oziroma prehodi med variantami obrnljivi (reverzibilni), po drugi strani pa lahko predstavljajo novi ali bolj kompleksen tip rastline, kar pomeni, da predstavlja »teratogenost« v tem primeru napredek (progresijo) in ne nazadovanje (retrogradacijo).Nekatere rastline same proizvajajo teratogene snovi kot sekundarne presnovke. Taki primeri so volčji bobi (Lupinus) ter rodovi rastlin Veratrum, Conium in Leucaena, ki proizvajajo teratogene alkaloide, kot so anagirin, ciklopamin, mimozin in anabazin. Tako lahko zaužitje relativno majhnih količin volčjih bobov (tj. ~30 mg anagirina/kg hrane) privede do prirojene multiple artrogripoze (rigidnosti in deformacije večine sklepov) pri mladičih domačega goveda. Znane tovrstne rastline so še grahovci (Astragalus), tobakovci in rod Trachymene.
