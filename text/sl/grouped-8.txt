
Electric Light Orchestra (ELO) je angleška rock skupina, ki so jo leta 1970 v Birminghamu ustanovili multiinstrumentalista Jeff Lynne in Roy Wood ter bobnar Bev Bevan. Glasba skupine je nekakšna zmes beatlovskega popa, klasičnih aranžmajev in futuristične ikonografije. Po Woodovem odhodu leta 1972 je vodja skupine postal Lynne, ki je aranžiral in produciral vse albume, poleg tega pa je napisal tudi praktično vse skladbe skupine.
Skupina je bila ustanovljena, da bi uresničila Lynnovo in Woodovo željo po ustvarjanju modernih rock in pop skladb s prizvoki klasike, izhajajoč iz Woodove prejšnje skupine The Move, kjer sta igrala tudi Lynne in Bevan. ELO so bili najbolj aktivni v 1970. in 1980. letih, v katerih so posneli 11 studijskih albumov, med njimi tudi dva konceptualna albuma, Eldorado (1974) in Time (1981). Lynne, Bevan in klaviaturist Richard Tandy so bili v tem obdobju edini stalni člani skupine. Leta 1986 je Lynne izgubil interes in skupina je prenehala delovati. Bevan je takrat ustanovil lastno skupino ELO Part II, ki je kasneje postala The Orchestra. Z izjemo kratke obuditve leta 2000, so ELO naslednja tri desetletja ostali neaktivni, leta 2014 sta Lynne in Tandy obudila skupino kot Jeff Lynne's ELO, ki nadaljuje s koncertiranjem in snemanji.
V 13-letnem obdobju aktivnega snemanja in koncertiranja je skupina prodala več kot 50 milijonov plošč in zbrala 19 nagrad CRIA, 21 nagrad RIAA ter 38 nagrad BPI. Kljub uspehu prvih singlov v Združenem kraljestvu, je bila skupina sprva uspešnejša v ZDA, kjer je bila znana kot »the English guys with the big fiddles« (angleški fantje z velikimi violinami). Med letoma 1972 in 1986 so ELO izdali dvajset Top 20 singlov na Britanski lestvici singlov in petnajst Top 20 singlov na ameriški lestvici Billboard Hot 100. Skupina prav tako drži rekord za največ – dvajset Top 40 hitov na lestvici Billboard Hot 100, brez enega prvouvrščenega singla. Aprila 2017 je bila skupina uvrščena v Hram slavnih rokenrola.
Ime skupine je besedna igra, ki ne namiguje le na električno luč (žarnico lahko vidimo na naslovnicah zgodnjih albumov skupine), ampak tudi na »električne« rock instrumente kombinirane z »lahkim orkestrom« (orkestri z nekaj godali, ki so bili v 1960. letih popularni v Združenem kraljestvu).
Konec 1960. let je Roy Wood, kitarist, vokalist in tekstopisec skupine The Move, želel ustanoviti novo skupino, ki bi uporabljala violine, čele, kontrabase, trobila in pihala, ki bi dali glasbi klasični zvok ter rock glasbo usmerila v smer, »kjer so Beatlesi prenehali«. Jeff Lynne, frontman skupine The Idle Race, je bil nad konceptom navdušen. Januarja 1970 je Lynne, ko je Carl Wayne zapustil skupino The Move, sprejel Woodovo drugo vabilo v skupino pod pogojem, da usmeri svojo energijo v nov projekt. Ko je Wood 12. julija 1970 Lynnovi skladbi, ki naj bi postala B-stran singla skupine The Move, dodal nekaj godal, se je nov koncept uresničil in »10538 Overture« je postala prva skladba skupine Electric Light Orchestra. Za pomoč pri financiranju nove skupine je bil med dolgimi snemanji ELO posnet še en album skupine Move, Message from the Country. Debitantski album ELO, The Electric Light Orchestra, je izšel leta 1971. V ZDA je izšel leto kasneje pod naslovom No Answer. Takšen naslov je dobil, ko je tajnik založbe poskušal priklicati britansko založbo in dobiti naslov albuma. Ker ni mogel priti v stik znjimi, je zapisal sporočilo »No Answer« (brez odgovora). »10538 Overture« je v Združenem kraljestvu postal Top 10 hit.Debitantski koncert skupine se je odvil 16. aprila 1972 v Greyhound Pubu v Croydonu, Surrey v zasedbi Wood, Lynne, Bevan, Bill Hunt (klaviature), Andy Craig (čelo), Mike Edwards (čelo), Wilfred Gibson (violina), Hugh McDowell (čelo) in Richard Tandy (bas). Ta zasedba ni trajala dolgo. Najprej je odšel Craig, nato Wood, ki je skupino zapustil med snemanjem drugega albuma. Z njim sta odšla tudi Hunt in McDowell, ki sta skupaj z Woodom ustanovila skupino Wizzard. Oba sta kot razlog za odhod navedla težave z menedžerjem, Donom Ardnom in nezadovoljivo turnejo po Italiji, kjer se, zaradi prevelike jakosti zvoka električnih instrumentov, godal ni slišalo. Kljub medijskim ugibanjem, da bo skupina brez Wooda razpadla, ki je bil gonilna sila ustanovitve skupine, je Lynne prevzel vodstvo. Od stare zasedbe so ostali Bevan, Edwards, Gibson in Tandy, ki je medtem bas zamenjal s klaviaturami, prišla pa sta nova člana Mike de Albuquerque in Colin Walker, ki sta v skupini igrala bas in čelo.
Nova zasedba je igrala leta 1972 na Reading Festivalu. Odjemniki zvoka Barcus Berry, ki jih je uporabljal godalni trio skupine, so godalom dali primerno ozvočenje na odru. Pred tem se je slišalo le električne instrumente. Leta 1973 je skupina izdala drugi album, ELO 2, na katerem je izšel drugi britanski Top 10 singl in prvi singl skupine, ki se je uvrstil na ameriško lestvico, priredba Chuck Berryjeve klasike »Roll Over Beethoven«. ELO so se prav tako prvič pojavili v oddaji American Bandstand. Med snemanjem tretjega albuma je zaradi nesoglasij glede denarja skupino zapustil Gibson, v skupino je prišel violinist Mik Kaminski, skupino pa je prav tako zapustil Walker, ker ga je koncertiranje preveč oddaljilo od družine. Tretji album, On the Third Day, je izšel konec leta 1973, na ameriški izdaji pa je izšel popularni singl »Showdown«.
Za četrti album skupine, Eldorado, konceptualni album o sanjaču, je Lynne namesto večkratnega snemanja godal najel orkester in zbor. Skupina je najela Louisa Clarka kot godalnega aranžerja. Prvi singl z albuma, »Can't Get It Out of My Head«, je postal prvi ameriški top 10 hit skupine, album pa je kot prvi album skupine prejel zlato certifikacijo. Med snemanjem je ELO zapustil Mike de Albuquerque, ker je želel preživeti več časa z družino, zato je snemanje basa prevzel Lynne. Po izdaji albuma Eldorado je bil v skupino povabljen basist Kelly Groucutt, v začetku leta 1975 pa je Edwardsa na čelu zamenjal Melvyn Gale. Zasedba se je uravnala in skupina je prevzela čedalje bolj dostopen zvok. V tem času so ELO zasloveli v ZDA in so zato gostovali na stadionih in arenah, prav tako pa so se redno pojavljali v oddaji The Midnight Special, kjer so nastopili kar štirikrat (1973, 1975, 1976 & 1977) in postali skupina z največ nastopi v tej oddaji. Naslednji album, Face the Music, je izšel leta 1975, z njega pa sta izšla hit singla »Evil Woman«, ki je postal tretji singl skupine z uvrstitvijo med VB top 10, in »Strange Magic«. Uvodna instrumentalna skladba, »Fire on High«, z zmesjo godal in akustičnih kitar, je postala tematska skladba v montažah CBS Sports Spectacular. Skupina je nato odšla na turnejo, ki je trajala od 3. februarja do 13. aprila 1976. V 76 dneh je v ZDA izvedla 68 koncertov.
Šesti album skupine, A New World Record, je postal prvi album skupine, ki se je uvrstil med deseterico najuspešnejših v Združenem kraljestvu. Izšel je leta 1976 in dosegel platinasti certifikat. Z albuma so izšli hit singli »Livin' Thing«, »Telephone Line«, »Rockaria!« in »Do Ya«, priredba skladbe skupine The Move. Promocijska turneja albuma je trajala od septembra 1976 do aprila 1977 s premorom v decembru. 31. januarja 1977 se je skupina pojavila na podelitvi nagrad American Music Awards, avgusta 1977 pa je ELO odigrala še en koncert v San Diegu. Casey Kasem je dejal, da so Electric Light Orchestra »prva koncertna rock 'n' roll komorna skupina na svetu«. Albumu A New World Record je sledil večkrat platinasti dvojni album Out of the Blue, ki je izšel leta 1977. Z njega so izšli singli »Turn to Stone«, »Sweet Talkin' Woman«, »Mr. Blue Sky« in »Wild West Hero«, vsi so v Združenem kraljestvu postali hiti. Skupina je zatem odšla na devetmesečno, 92-dnevno svetovno turnejo z ogromnim setom in zelo dragim odrom v obliki vesoljske ladje s stroji za meglo in laserskim zaslonom. V ZDA so bili koncerti napovedani kot The Big Night in so bili do takrat največji koncerti skupine. Na Cleveland Stadiumu se je zbralo 62.000 gledalcev. Turneja The Big Night je postala najdobičkonejša turneja svojega časa. Skupina je takrat postavila še en rekord: razprodala je osem zaporednih koncertov v Wembley Areni.Leta 1979 je izšel večkrat platinasti album Discovery, ki je dosegel vrh britanske lestvice albumov. Čeprav album vsebuje enega največjih hitov skupine, »Don't Bring Me Down«, je zaznamovan z močnimi vplivi disco glasbe. Z njega je izšel tudi hit singl »Shine a Little Love«, edini singl skupine, ki se je uvrstil na vrh lestvice Radio & Records Charts, poleg njega pa še »Last Train to London«, »Confusion« in »The Diary of Horace Wimp«. V Jugovzhodni Aziji je kot singl izšla tudi skladba »Midnight Blue«. Skupina je za vse skladbe z albuma posnela promocijske videospote.
Do konca 1979 so ELO dosegli vrhunec slave, prodali so milijone albumov in singlov ter bili navdih za skladbo »The Story of a Rock and Roll Band« Randyja Newmana, ki je izšla na njegovem albumu Born Again. Leta 1979 je Jeff Lynne zavrnil vabilo za nastop ELO na Knebworth Festivalu avgusta 1979, kar so izkoristili Led Zeppelini, ki so nastopili namesto ELO. Leto kasneje je bil Lynne naprošen za soundtrack filma Xanadu, katerega polovico je prispeval John Farrar, pesmi pa je izvedla tudi Olivia Newton-John, ki je sicer igrala glavno vlogo v filmu. Film ni bil uspešen, soundtrack pa se je bolje odrezal in prejel dvojni platinast certifikat. Z albuma so izšli hit singli, ki so jih izvedli Olivia Newton-John (»Magic«, ki je dosegel 1. mesto ameriške lestvice, in »Suddenly« v duetu s Cliffom Richardom) in ELO (»I'm Alive«, ki je postal zlat, »All Over the World« in »Don't Walk Away«). Naslovna skladba, ki jo je izvedla skupina ELO z Olivio Newton-John, je postala edina skladba ELO, ki je dosegla vrh britanske lestvice singlov. Več kot četrt stoletja kasneje, 10. julija 2007, je premiero doživel na filmu osnovani broadwayjski muzikal Xanadu, ki je prejel dobre kritike in štiri nominacije za Tony Award. Muzikal je bil v Londonu prvotno izveden oktobra 2015. Casey Kasem je ELO poimenoval za »sedemčlansko superskupino« in kot neverjetno navedel dejstvo, da je skupina šestkrat v enem letu (od avgusta 1979 do avgusta 1980) dosegla uvrstitev med top 40.Leta 1981 se je zvok skupine zopet spremenil, tokrat z znanstvenofantastičnim konceptualnim albumom Time, s katerim se je skupina vrnila k progresivnemu rocku z albuma Eldorado. Namesto godal so dominantno vlogo prevzeli sintetizatorji, kot je bil v tistem času trend. Čeprav so na nekaterih skladbah albuma prisotna studijska godala, ki jim je dirigiral Rainer Pietsch, je končni izdelek zvenel bolj elektronsko, da bi orisal futuristično naravo albuma. Time je dva tedna držal vrh britanske lestvice albumov in je zadnji album skupine, ki je v Združenem kraljestvu prejel platinasti certifikat, do albuma Alone in the Universe iz 2015. Kot singli so z albuma izšle skladbe »Hold On Tight«, »Twilight«, »The Way Life's Meant to Be«, »Here Is the News« in »Ticket to the Moon«. Skupina je naposled odšla na zadnjo svetovno turnejo. Na turneji se je v EKI vrnil violinist Mik Kaminski, pridružila pa sta se jim še Louis Clark in Dave Morgan, ki sta igrala sintetizatorje.
Jeff Lynne je želel po albumu Time posneti dvojni album, a je založba CBS Records preprečila njegov načrt, ker naj bi bila izdaja dvojnega albuma med naftno krizo predraga. Album je bil zato preoblikovan v enojni album in je leta 1983 izšel pod imenom Secret Messages, številni izrezki prvotno mišljenega dvojnega albuma pa so izšli kasneje na setu Afterglow ali kot b-strani singlov. V Združenem kraljestvu je album postal hit in je dosegel top 5, izdaja pa je bila pod vplivom slabih novic, da ne bo promocijske turneje, ker je bobnar Bevan bobnal pri skupini Black Sabbath, basist Groucutt pa je skupino zapustil med snemanjem albuma. Govorice o razpadu skupine je javno zavrnil Bevan. Čeprav je Secret Messages debitiral na 4. mestu britanske lestvice, je nato začel padati po lestvici, pri tem pa mu niso pomagali niti hit singli, čeprav je »Rock 'n' Roll Is King« postal hit tako v ZDA kot v Združenem kraljestvu. Leta 1983 je Bevan izrazil željo po pridružitvi skupini Black Sabbath, Lynne in Tandy pa sta pod Lynnovim imenom snemala skladbe za soundtrack za film Electric Dreams. Kljub temu je bil Lynne pogodbeno vezan za izdajo še enega albuma ELO. Lynne, Bevan in Tandy so se leta 1985 vrnili v studio in kot trio z gosti posneli album Balance of Power, ki je izšel v začetku leta 1986. Čeprav je singl »Calling America« dosegel top 30 v VB in top 20 v ZDA, se drugi singli niso uvrstili na lestvice. Albumu je manjkalo dejanskih godal, ki jih je s sintetizatorji nadomestil Tandy.
Skupini so se zatem znova pridružili Kaminski, Clark in Morgan in skupina je v tej zasedbi odigrala nekaj koncertov, vključno z vnovičnim gostovanjem na ameriških oddajah American Bandstand, Solid Gold, poleti pa so nastopili še v Disneylandu. 15. marca 1986 so ELO igrali na Birmingham Heart Beat Charity Concertu, ki ga je organiziral Bevan. Zadnji koncert ELO se je odvil 13. julija 1986 v Stuttgartu, kjer je skupina igrala kot predskupina Rodu Stewartu. ELO so razpadli po tem koncertu, kljub temu pa v naslednjih dveh letih ni bilo nobene javne vesti o tem. Lynne je v tem času produciral Harrisonov album Cloud Nine, kasneje pa je postal član superskupine Traveling Wilburys, ki so jo, poleg njega in Harrisona, sestavljali še Roy Orbison, Bob Dylan in Tom Petty.
Bevan je s privolitvijo Lynna, ki je bil solastnik imena ELO, leta 1989 nadaljeval kot ELO Part II, kjer na začetku ni igral noben drug nekdanji član ELO. Skupina je leta 1990 izdala debitantski album Electric Light Orchestra Part II. Pred prvo turnejo leta 1991 so se skupini pridružili Mik Kaminski, Kelly Groucutt in Hugh McDowell, ki je po turneji zapustil skupino. Bevan, Groucutt, Kaminski in Clark so leta 1994 posneli drugi album, Moment of Truth, in koncertirali do leta 1999. Leta 1999 je Bevan zapustil zasedbo in leto kasneje prodal svoj delež imena ELO Jeffu Lynnu.
Lynnov povratek z ELO se je leta 2000 začel z izdajo retrospektivnega seta, Flashback, ki je vseboval tri zgoščenke remasteriziranih skladb ter številne izrezke in nedokončane skladbe. Leta 2001 je izšel Zoom, prvi album ELO po letu 1986. Čeprav je album izšel kot album ELO, je bil na njem poleg Lynna edini nekdanji član skupine Tandy, ki je sodeloval pri eni skladbi. Kot gosta sta na albumu sodelovala tudi nekdanja Beatla, Ringo Starr in George Harrison. Po izdaji albuma je Lynne v skupino pripeljal popolnoma nove člane, med njimi je bilo tudi njegovo takratno dekle, Rosie Vela, in javno naznanil, da bodo ELO znova koncertirali. Zasedbi se je kmalu zatem pridružil Richard Tandy, ki je s skupino igral na dveh živih televizijskih nastopih: na VH1 Storytellers in na PBS-ovem koncertu, ki je kasneje izšel na DVD plošči kot Zoom Tour Live. Načrtovana turneja je bila zaradi premajhnega števila prodanih vstopnic odpovedana.
V naslednjih šestih letih so založbe Harvest in Epic/Legacy ponovno izdale katalog ELO. Poleg remasteriziranih skladb so izšle tudi še neizdane skladbe, izrezki ter nova dva singla: »Surrender«, ki je bil napisan leta 1976 in se je uvrstil na 81. mesto britanske lestvice, ter »Latitude 88 North«.9. avgusta 2010 je založba Eagles Rock Entertainment izdala DVD kompilacijo Live – The Early Years, ki vsebuje Fusion – Live in London (1976) ter še neobjavljene žive posnetke koncertov Brunel University (1973) in Rockpalast (1974). Kompilacija The Essential Electric Light Orchestra je izšla z dvema različnima naslovnicama. V ZDA in Avstraliji je izšla ena, druga pa je izšla oktobra 2011 v Evropi in drugje.Kompilacijski album Mr. Blue Sky: The Very Best of Electric Light Orchestra je izšel 8. oktobra 2012. Album vsebuje nove posnetke največjih uspehov ELO, ki jih je posnel Jeff Lynne, ter novo skladbo »Point of No Return«. Album je izšel istočasno kot Lynnov drugi solo album, Long Wave.Oba albuma iz 2012 sta vsebovala promocijske karte, ki so naznanjale ponovno izdajo razširjenih in remasteriziranih albumov Zoom in Lynnovega debitantskega albuma Armchair Theatre, ki je prvotno izšel leta 1990. Oba albuma sta ponovno izšla aprila 2013. Izšel je tudi album v živo, Electric Light Orchestra Live, ki vsebuje skladbe s turneje Zoom. Vsi trije albumi vsebujejo tudi nove studijske skladbe.12. novembra 2013 sta Lynne in Tandy ponovno nastopila kot Jeff Lynne and Friends. Izvedla sta skladbi »Livin' Thing« in »Mr. Blue Sky« na dobrodelnem koncertu Children in Need Rocks v Londonu. Spremljal ju je BBC Concert Orchestra, s Chereene Allen na solo violini.
Uspehu koncerta Children in Need je sledila podpora radijskega voditelja BBC Radio 2, Chrisa Evansa, ki je poslušalce vprašal, če si želijo koncert ELO. V 15 minutah je bilo prodanih 50.000 vstopnic za koncert »Festival in a Day«, ki je potekal 14. septembra 2014 v Hyde Parku. Lynne in Tandy sta nastopila pod imenom »Jeff Lynne's ELO«, spremljala pa ju je zasedba Take That/Gary Barlow pod vodstvom Mika Stevensa ter BBC Concert Orchestra. Vzdevka »Jeff Lynne's ELO« se je domislil Lynne kot odgovor na spominske in posnemajoče skupine (ELO Part II, The Orchestra, OrKestra in The Music of ELO), ki uporabljajo ime ELO za promocijo lastnih turnej. Chereene Allen je sodelovala na solo violini. Zaradi razvoja sodobne digitalne obdelave je bil konec boljši, zato je Lynne ponovno razmišljal o prednostih studijskega dela in namignil o možni britanski turneji leta 2015.8. februarja 2015 je skupina prvič igrala na podelitvi grammyjev. Z Edom Sheeranom, ki je skupino predstavil kot »Mož in skupina, ki ju obožujem«, so zaigrali venček skladb »Evil Woman« in »Mr. Blue Sky«.10. septembra je v javnost prišla novica, da bo izšel nov album ELO. Album je izšel 13. novembra 2015 pod imenom Jeff Lynne's ELO pri založbi Columbia Records, z naslovom Alone in the Universe. To je bil prvi album ELO z novimi skladbami po skoraj 15 letih in je prejel platinast certifikat. Istega dne je bil možen spletni prenos prve skladbe in singla »When I Was a Boy«, za katerega je bil posnet tudi videospot. Izdaji albuma je sledila kratka promocijska turneja, na kateri so ELO izvedli koncert za BBC Radio 2 ter po 30 letih odigrali dva koncerta v ZDA, vstopnice katerih so se prodale zelo hitro. Skupina je gostovala tudi v oddajah The Tonight Show Starring Jimmy Fallon, Jimmy Kimmel Live in CBS This Morning. Na 19-dnevni evropski turneji, ki je bila napovedana za 2016, se je Lynnu pridružil fotograf skupine Traveling Wilburys, Nick J. 26. junija 2016 je skupina igrala na Pyramid Stagu na Glastonbury Festivalu. Med lokacijami turneje leta 2017 sta tudi Wembley in Sheffield Arena.
Glasbeni slog skupine je opisan kot progresivni pop, simfonični rock, art rock,progresivni rock in simfonični pop. ELO so bili pogosto kritizirani kot posnemovalci Beatlesov. Po mnenju glasbenega novinarja Simona Prica so številni glasbeni izvajalci posnemali ELO, od Company Flow do The Pussycat Dolls, skupina pa je vplivala na številne zasedbe, npr. The Flaming Lips in Super Furry Animals. Največ »ELO DNK« po njegovem vsebuje skupina Daft Punk. John Lennon je 28. septembra 1974 na newyorški radijski postaji WNEW-FM dejal, da bi Beatlesi, če bi še vedno obstajali, zveneli tako kot ELO pri skladbi »Showdown«. ELO je označil kot »sinove Beatlesov«.
Novembra 2016 so Jeff Lynne's ELO na podelitvi nagrad Classic Rock Roll of Honour Awards osvojili nagrado za skupino leta. Oktobra 2016 je bila skupina prvič nominirana za sprejem v Hram slavnih rokenrola leta 2017. Za sprejem v Hram so bili od članov ELO izbrani Jeff Lynne, Roy Wood, Bev Bevan in Richard Tandy. 20. decembra 2016 je v javnost prišla vest, da so bili ELO izbrani za sprejem v Hram.
Trenutna članaJeff Lynne – solo in spremljevalni vokali, kitare, bas, čelo, klaviature, bobni, tolkala, producent, tekstopisec, skladatelj, aranžer (1970–1986, 2000–2001, 2014–danes)
Richard Tandy – klaviature, sintetizatorji, bas, kitara, spremljevalni vokali, producent, aranžer (1972–1986, 2000–2001, 2014–2017, 2019–danes)Trenutni gostujoči glasbeniki (Jeff Lynne's ELO)

Elektrokemija je veja kemije, ki se ukvarja z raziskovanjem kemijskih reakcij, ki potekajo v raztopinah na fazni meji med elektronskim prevodnikom (kovina ali polprevodnik) in ionskim prevodnikom (elektrolit). Pri elektrokemijskih reakcijah pride do prenosa elektronov med elektrodo in elektrolitom oziroma ionsko zvrstjo v raztopini.
Elektrokemijska reakcija je lahko spontana, njen potek pa je mogoče usmerjati tudi s pomočjo zunanje električne napetosti. V prvem primeru imamo opravka z galvanskim členom, v drugem pa z elektrolitsko celico.
Električni pojavi so na Zemlji prisotni od samega začetka, vendar jih je človek začel bolje razumevati šele v 16. stoletju. Angleški znanstvenik William Gilbert je v tem stoletju kar 17 let posvetil eksperimentom z magnetizmom in v manjši meri tudi z elektriko, zaradi česar je postal znan kot Oče magnetizma. Odkril je več metod, s katerimi je izdeloval in izboljševal magnete.
Leta 1663 je nemški fizik Otto von Guericke izdelal prvi električni generator, ki je proizvajal statično elektriko s pomočjo trenja. Glavni sestavni del generatorja je bila velika žveplova krogla, ulita v votlo stekleno kroglo in pritrjena na vrtljivo os. Krogla se je med vrtenjem drgnila ob krpo in se medtem nabila s statično elektriko, ki so jo kasneje uporabili kot vir elektrike pri eksperimentih.
Sredi 18. stoletja je francoski kemik François de Cisternay du Fay odkril dva tipa statične elektrike, poleg tega je odkril tudi, da se isti naboji med seboj odbijajo in nasprotni naboji med seboj privlačijo. Du Fay je menil, da je elektrika sestavljena iz dveh fluidov: steklastega (pozitivnega) in smolnatega (negativnega). Pozitivni naboj dejansko dobimo, ko s pomočjo krpe nabijemo stekleno palico, negativnega pa, če namesto stekla uporabimo jantar. Du Fayeva ideja je predstavljala difluidno teorijo elektrike, ki jo je čez nekaj let Benjamin Franklin ovrgel s svojo monofluidno teorijo elektrike. Poskusi z električnim nabojem so privedli do novih odkritij; leta 1781 je Charles-Augustin de Coulomb razvil zakon o elektrostatskih privlakih.
V poznem 18. stoletju je italijanski fiziolog, anatom in fizik Luigi Galvani postavil temeljni kamen elektrokemije s svojim znamenitim poskusom z žabjimi kraki. Povezavo med kemijsko reakcijo in elektriko je opisal v delu "De Viribus Electricitatis in Motu Musculari Commentarius" (slovensko O vplivu elektrike na gibanje mišic). V delu je Galvani predpostavil, da živalsko tkivo vsebuje (do tedaj prezrto) vitalno silo, ki aktivira živce in mišice, in jo poimenoval "živalska elektrika". Verjel je, da je nova sila oblika elektrike in jo postavil ob bok "naravni elektriki", ki jo povzročajo bliski in "umetni elektriki", ki jo je mogoče ustvariti s trenjem ustreznih teles.
Galvanijevi znanstveni kolegi so njegovo teorijo v splošnem sprejeli, vendar se je kmalu izkazala za pomanjkljivo. Leta 1800 je Luigi Galvani, kot rezultat nestrinjanja z idejo o živalski elektriki izumil voltni steber, predhodnika električne baterije, ki je proizvajal stabilen električni tok. Volta je ugotovil, da dobi najboljšo baterijo, ko je kot par različnih kovin uporabil cink in srebro. Na začetku je izvajal eksperimente s posameznimi celicami, ki jih je povezal zaporedno. Celico je sestavil iz vinske čaše, ki jo je napolnil s slanico v katero je potopil elektrodi iz dveh različnih kovin. V voltnem oziroma galvanskem stebru je vinske čaše zamenjal s kartonskimi, ki jih je prej namočil v slanico (število celic, ki jih je lahko uporabil in posledično napetost, ki jo je proizvajal steber, je omejeval pritisk, ki je v spodnjem delu stebra iz kartonskih čašic iztisnil slanico).  
Prav tako je leta 1800 Williamu Nicholsonu in Johannu Wilhelm Ritterju s pomočjo elektrolize razgraditi vodo na kisik in vodik. Kmalu za tem je Ritter odkril še proces galvanizacije. Pri svojem delu je opazil, da sta količina kovine in količina kisika, ki se pri elektroliznem postopku izločita odvisna od razdalje med elektrodama. V 1801. je Ritter prvič opazil termoelektrične tokove in sodeloval pri Thomas Johann Seebeckovemu odkritju termoelektrike.
V prvem desetletju 19. stoletja je William Hyde Wollatson izboljšal galvanski steber, Sir Humpry Davy pa je na podlagi svojih eksperimentov z elektrolizo prišel do zaključka, da električno napetost v preprostih elektrolitskih celicah generira kemijska reakcija, ki se vzpostavi med dvema substancama z nasprotnim nabojem. Njegovo delo je vodilo k odkritju natrija, kalija in kmalu tudi zemljo alkalijskih kovin v letu 1808.
Hans Christian Ørsted je leta 1820 odkril magnetni efekt, ki ga proizvajajo električni tokovi in postavil nov mejnik v razvoju znanosti, nadaljnje delo na področju elektromagnetizma pa prepustil drugim. André-Marie Ampère je Ørstedov eksperiment kmalu ponovil in ga formuliral še matematično. 
Leta 1821 je estonsko-nemški fizik Thomas Johann Seebeck pokazal, da se med dvema kovinama vzpostavi električna napetost, če sta spoja med kovinama na različnih temperaturah in odkril termočlen.
Leta 1827 je Georg Ohm v knjigi "Die galvanische Kette, mathematisch bearbeitet" (sl. Matematično obravnavani galvanski krogi), v kateri je obravnaval celotno teorijo elektrike, izpeljal sloviti zakon.
Michael Faraday je na osnovi eksperimentov leta 1832 objavil dva zakona elektrokemije. Leta 1836 je John Daniell izumil primarno celico, pri kateri se med proizvodnjo elektrike izločal vodik. Rešil je tudi problem polarizacije in ugotovil, da amalgamacija cinka z živim srebrom v baterijah proizvede boljšo napetost. 
Prve gorivne celice je leta 1839 izumil William Grove, leta 1846 je Wilhelm Weber razvil elektrodinamometer, leta 1866 pa je Georges Leclanché patentiral novo celico na osnovi cinka in ogljika, ki je postala predhodnica prvi splošno uporabljani bateriji.
Leta 1884 je Svante August Arrhenius objavil tezo o "Recherches sur la conductibilité galvanique des électrolytes" (sl. Raziskave o galvanski prevodnosti elektrolitov). Iz dobljenih rezultatov je avtor sklepal, da v vodi raztopleni elektroliti do dolčene mere razpadejo (disocirajo) v nasprotno nabite pozitivne (katione) in negativne ione (anione). Leta 1886 je delo nadgradil Friedrich Ostwald in povezal električno prevodnost z elektrolitsko disociacijo organskih kislin. 
Paul Héroult in Charles M. Hall sta leta 1886 po principih, ki jih je opisal Faraday, razvila uspešno metodo za pridobivanje aluminija.
Leta 1888 je Walther Hermann Nernst objavil teorijo o elektromotivni sili galvanskih členov, leto kasneje pa je pokazal, kako lahko tokovno-napetostne karakteristike galvanskih členov lahko uporabimo za izračun spremembe proste energije in teorijo povezal z matematično enačbo. Nernstova enačba opisuje razmerje med napetostjo in sestavo galvanskega člena.
Leta 1898 je Fritz Haber ugotovil, da pri elektrolitskih procesih s konstantno napetostjo katode dobimo dobro definirane produkte redukcije. Istega leta je razložil postopno redukcijo nitrobenzena na katodi, reakcija pa je postala model za druge podbne reakcije.
Po letu 1900 se je razvoj elektrokemije močno pospešil. Pomembnejši dogodki na področju elektrokemije v 20. stoletju:
1909 - Robert Andrews Millikan izvede vrsto eksperimentov, s katerimi je hotel določiti naboj enega elektrona.
1923 - Johannes Nicolaus Brønsted in Thomas Martin Lowry hkrati objavita enako teorijo o obnašanju kislin in baz, ki je nastala na elektrokemijski podlagi.
1937 - Arne Tiselius je sestavil prvo aparaturo za elektroforezo in leta 1948 prejel Nobelovo nagrado za njegovo delo o elektroforezi beljakovin.
1949 - Ustanovijo Mednarodno elektrokemijsko skupnost (International Society of Electrochemistry, ISE).
V 60. in 70. letih Revaz Dogonadze in njegovi učenci razvijejo kvantno elektrokemijo.
Elektrokemijski procesi vključujejo redoks reakcije, pri katerih pride do prenosa elektrona iz/na molekulo ali ion. Zvrsti, ki sodeluje pri redoks reakciji se pri tem spremeni oksidacijsko stanje. Reakcija lahko poteče pod vplivom zunanje električne napetosti, ali pa tako da se sprosti kemijska energija.
Atome, ione in molekule, ki sodelujejo v elektrokemijski reakciji lahko okarakteriziramo glede na razliko med številom elektronov in številom protonov. Razlika predstavlja oksidacijsko stanje zvrsti, ki je lahko pozitivno (označimo s +) ali pa negativno (označimo z -). Na primer, kloridni ion Cl- ima oksidacijsko stanje -1. Atomu ali ionu, ki elektron odda drugemu atou ali ionu, se oksidacijsko stanje poveča, sprejemniku negativno nabitega elektrona pa se oksidacijsko stanje zmanjša. Oksidacija in redukcija vedno potekata v medsebojni soodvisnoti; ena zvrst se oksidira, medtem ko se druga reducira. Pojav zaradi tega imenujemo redoks reakcija.  
Pri reakciji med elementarnim natrijem in elementarnim klorom natrijev atom odda elektron in prevzame oksidacijsko število +1, klorov atom pa elektron sprejme, pri čemer se mu oksidacijsko število zmanjša na -1. Predznak oksidacijskega stanja (pozitivno ali negativno) predstavlja dejanski naboj posameznega iona. Zaradi privlaka nasprotno nabitih natrijevih in kloridnih ionov se med njima vzpostavi ionska vez
Izgubo oziroma oddajanje elektronov iz atoma ali molekule imenujemo oksidacija, sprejemanje elektronov pa redukcija. V kovalentni vezi, kjer se elektroni razdelijo med dva ali več atomov z večjo razliko v elektronegativnosti se pri določanju oksidacijskega stanja elektron dodeli atomu z največjo elektronegativnostjo. Najbolj elektonegativni atomi imajo potemtakem najnižje oksidacijsko število. 
Atom ali molekula, ki pri redoks reakciji izgubi elektrone se imenuje reducent, zvrst ki sprejme elektrone pa oksidant. Reducenti se pri redoks reakcijah vedno oksidirajo, oksidanti pa reducirajo. Najbolj reprezentativen oksidant je kisik, po katerem je oksidacija tudi dobia ime (iz grškega korena ὀξύς: oxys), vendar ni edini. Kljub imenu pri oksidaciji ni nujna prisotnost kisika. Plamen lahko gori tudi v prisotnosti drugega oksidanta, na primer floura. Plameni, kjer kot oksidant uporabimo fluor gorijo bolj intenzivno, ker je fluor močnejši oksidant (ima večjo elektronegativnost) kot kisik.
Vezava kisika na atom ali molekulo privede do oksidacije zvrsti (medtem ko se kisik reducira). Na primer, pri oksidaciji oktana s kisikom, pri kateri nastane ogljikov dioksid in voda, imata na začetku tako kisik kot ogljik oksidacijsko stanje 0. Pri nastanku CO2 ogljik izgubi štiri elektrone in postane C4+, vsak kisikov atom pa dobi dva elektrona in postane O2-. V organskih spojinah, kot sta na primer propan ali metanol izguba atoma vodika predstavlja oksidacijo molekule. Ko vodikov atom izstopi iz molekule s seboj vzame elektron, ki se porabi za nastanek druge kovalentne vezi z nekovino. Nasprotno, pri odstranjevanju kisikovega atoma ali dodajanju vodikovega atoma na molekulo poteče redukcija.
Elektrokemijske reakcije v vodnih medijih so laže razumljive, če jih urejamo s pomočjo ionsko-elektronske metode. K posameznim reakcijam elektrokemijskega polčlena dodamo elektrone, H+, OH- in H2O, s katerimi kompenziramo spremembe oksidacijskega stanja.
V kislem okolju H+ ion in H2O pomagata uravnotežiti celotno reakcijo. Primer: Mangan reagira z natrijevim bizmutatom.
    {\displaystyle {\mbox{Neurejena reakcija: }}{\mbox{Mn}}^{2+}(aq)+{\mbox{NaBiO}}_{3}(s)\rightarrow {\mbox{Bi}}^{3+}(aq)+{\mbox{MnO}}_{4}^{-}(aq)\,}
    {\displaystyle {\mbox{Oksidacija: }}{\mbox{4H}}_{2}{\mbox{O}}(l)+{\mbox{Mn}}^{2+}(aq)\rightarrow {\mbox{MnO}}_{4}^{-}(aq)+{\mbox{8H}}^{+}(aq)+{\mbox{5e}}^{-}\,}
    {\displaystyle {\mbox{Redukcija: }}{\mbox{2e}}^{-}+{\mbox{6H}}^{+}(aq)+{\mbox{BiO}}_{3}^{-}(s)\rightarrow {\mbox{Bi}}^{3+}(aq)+{\mbox{3H}}_{2}{\mbox{O}}(l)\,}
  Zaradi zakona o ohranitvi mase je število elektronov, ki se porabi pri redukciji enako številu elektronov, ki se sprostijo pri oksidaciji. Enačbo lahko enostavno uredimo, če enačbo polčlena, kjer poteka redukcija pomnožimo s številom elektronov, ki se sprostijo pri oksidaciji, enačbo polčlena na katerem poteka oksidacija pa pomnožimo s številom elektronov, ki se porabijo pri redukciji, ter na koncu obe enašbi seštejemo. 
    {\displaystyle {\mbox{8H}}_{2}{\mbox{O}}(l)+{\mbox{2Mn}}^{2+}(aq)\rightarrow {\mbox{2MnO}}_{4}^{-}(aq)+{\mbox{16H}}^{+}(aq)+{\mbox{10e}}^{-}\,}
    {\displaystyle {\mbox{10e}}^{-}+{\mbox{30H}}^{+}(aq)+{\mbox{5BiO}}_{3}^{-}(s)\rightarrow {\mbox{5Bi}}^{3+}(aq)+{\mbox{15H}}_{2}{\mbox{O}}(l)\,}
    {\displaystyle {\mbox{14H}}^{+}(aq)+{\mbox{2Mn}}^{2+}(aq)+{\mbox{5NaBiO}}_{3}(s)\rightarrow {\mbox{7H}}_{2}{\mbox{O}}(l)+{\mbox{2MnO}}_{4}^{-}(aq)+{\mbox{5Bi}}^{3+}(aq)+{\mbox{5Na}}^{+}(aq)\,}
V bazičnem okolju OH- ions and H2O pomagata uravnotežiti celotno reakcijo. Primer: Kalijev permanganat reagira z natrijevim sulfitom.
    {\displaystyle {\mbox{Neurejena reakcija: }}{\mbox{KMnO}}_{4}+{\mbox{Na}}_{2}{\mbox{SO}}_{3}+{\mbox{H}}_{2}{\mbox{O}}\rightarrow {\mbox{MnO}}_{2}+{\mbox{Na}}_{2}{\mbox{SO}}_{4}+{\mbox{KOH}}\,}
    {\displaystyle {\mbox{Oksidacija: }}{\mbox{2OH}}^{-}+{\mbox{SO}}_{3}^{2-}\rightarrow {\mbox{SO}}_{4}^{2-}+{\mbox{H}}_{2}{\mbox{O}}+{\mbox{2e}}^{-}\,}
    {\displaystyle {\mbox{Redukcija: }}{\mbox{3e}}^{-}+{\mbox{2H}}_{2}{\mbox{O}}+{\mbox{MnO}}_{4}^{-}\rightarrow {\mbox{MnO}}_{2}+{\mbox{4OH}}^{-}\,}
  Postopek urejanja je enak kot v kislem mediju. Število elektronov, ki se pri oksidaciji sprosti mora biti enako številu elektronov, ki se pri redukciji porabijo.
    {\displaystyle {\mbox{6e}}^{-}+{\mbox{4H}}_{2}{\mbox{O}}+{\mbox{2MnO}}_{4}^{-}\rightarrow {\mbox{2MnO}}_{2}+{\mbox{8OH}}^{-}\,}
    {\displaystyle {\mbox{6OH}}^{-}+{\mbox{3SO}}_{3}^{2-}\rightarrow {\mbox{3SO}}_{4}^{2-}+{\mbox{3H}}_{2}{\mbox{O}}+{\mbox{6e}}^{-}\,}
    {\displaystyle {\mbox{2KMnO}}_{4}+{\mbox{3Na}}_{2}{\mbox{SO}}_{3}+{\mbox{H}}_{2}{\mbox{O}}\rightarrow {\mbox{2MnO}}_{2}+{\mbox{3Na}}_{2}{\mbox{SO}}_{4}+{\mbox{2KOH}}\,}
Tudi v tem primeru uporabimo enako metodo urejanja kot v kislem in bazičnem okolju. Primer: Popolno zgorevanje propana
    {\displaystyle {\mbox{Neurejena reakcija: }}{\mbox{C}}_{3}{\mbox{H}}_{8}+{\mbox{O}}_{2}\rightarrow {\mbox{CO}}_{2}+{\mbox{H}}_{2}{\mbox{O}}\,}
    {\displaystyle {\mbox{Redukcija: }}{\mbox{4H}}^{+}+{\mbox{O}}_{2}+{\mbox{4e}}^{-}\rightarrow {\mbox{2H}}_{2}{\mbox{O}}\,}
    {\displaystyle {\mbox{Oksidacija: }}{\mbox{6H}}_{2}{\mbox{O}}+{\mbox{C}}_{3}{\mbox{H}}_{8}\rightarrow {\mbox{3CO}}_{2}+{\mbox{20e}}^{-}+{\mbox{20H}}^{+}\,}
  Število sproščenih elektronov mora biti enako številu porabljenih elektronov.
    {\displaystyle {\mbox{20H}}^{+}+{\mbox{5O}}_{2}+{\mbox{20e}}^{-}\rightarrow {\mbox{10H}}_{2}{\mbox{O}}\,}
    {\displaystyle {\mbox{6H}}_{2}{\mbox{O}}+{\mbox{C}}_{3}{\mbox{H}}_{8}\rightarrow {\mbox{3CO}}_{2}+{\mbox{20e}}^{-}+{\mbox{20H}}^{+}\,}
    {\displaystyle {\mbox{C}}_{3}{\mbox{H}}_{8}+{\mbox{5O}}_{2}\rightarrow {\mbox{3CO}}_{2}+{\mbox{4H}}_{2}{\mbox{O}}\,}
Elektrokemijski člen je naprava, ki energijo, ki se sprosti pri spontani redoks reakciji, pretvarja v električni tok. Sem spada tudi galvanski oziroma voltaični člen (pomenovan po Luigiju Galvaniju oziroma Alessandru Volti)
Vsak elektrokemijski člen je sestavljen iz dveh prevodnih elektrod (katode in anode). Po definiciji je katoda tista elektroda, na kateri poteka redukcija, anoda pa tista elektroda na kateri poteka oksidacija. Elektrode so lahko narejene iz kateregakoli dovolj elektroprevodnega materiala, na primer iz kovine, polprevodnikov, grafita in celo prevodnih polimerov. Med elektrodama se nahaja elektrolit, v katerem se prosto gibljejo ioni.
V galvanskem členu se uporabljata elektrodi iz dveh različnih kovin. Vsaka elektroda se nahaja v elektrolitu, kjer pozitivno nabiti ioni predstavljajo oksidirano obliko materiala, iz katerega je narejena elektroda. Med elektrokemijsko reakcijo ena elektroda prevzame vlogo katode (na njej poteka redukcija), druga pa vlogo anode (na njej poteka oksidacija). V katodnem delu galvanskega člena kovinski kationi v raztopini sprejemaljo elektrone, zaradi česar se jim oksidacijsko stanje zmanjša na 0, pri tem pa nastanejo kovinski atomi, ki se odložijo na elektrodo. Sočasno na anodi poteka oksidacija pri čemer nastajajo kovinski kationi (oksidacijsko stanje postane večje od 0), elektroda pa se raztaplja. Elektrodi v galvanskem členu morata biti med seboj povezani z električnim krogom, da omogočimo tok elektronov z anode na katodo. Tok elektronov lahko spotoma opravlja še električno delo; poganja elektromotor ali ustvarja svetlobo v žarnici
Splošno znan glavanski člen je na primer Danilleov člen. Galvanski člen je sestavljen iz bakrove in cinkove elektrode, ki sta potopljeni v raztopino bakrovega in cinkovega sulfata.
    {\displaystyle {\mbox{Cinkova elektroda (anoda) : }}{\mbox{Zn}}(s)\rightarrow {\mbox{Zn}}^{2+}(aq)+{\mbox{2e}}^{-}\,}
    {\displaystyle {\mbox{Bakrova elektroda (katoda) : }}{\mbox{Cu}}^{2+}(aq)+{\mbox{2e}}^{-}\rightarrow {\mbox{Cu}}(s)\,}
  Pri tem primeru vlogo anode prevzame cinkova elektroda; na njej poteka oksidacija (elektroda oddaja elektrone) cinkovih atomov do Zn2+ ionov. Bakrova elektroda prevzame vlogo katode; na njej poteka redukcija (elektroda sprejema elektrone) Cu2+ ionov do kovinskega bakra. Celica sestavlja enostavno baterijo, ki po električnem krogu spontano poganja tok elektronov iz anode na katodo. Potek kemijske reakcije lahko obrnemo v nasprotno smer, če na galvanski člen priključimo zunanjo napetost, pri čemer se na katodi začne nalagati cink, na anodi pa raztapljati baker.
Če hočemo v galvanskem členu vzpostaviti popoln električni krog, moramo poleg elektroprevodnosti zagotoviti tudi ionsko prevodnost med katodo in anodo. Najenostavnejši način je, da sta raztopini posameznih ionov neposredno v stiku preko porozne frite ali ionsko prevodne membrane, ki preprečuje medsebojno mešanje raztopin. Manjše mešanje elektrolitov dosežemo, če namesto frite ali membraneuporabimo elektrolitski ključ - cevko v obliki narobe obrnjene črke U, napolnjeno z nasičeno raztopino elektrolita v gelu. Kot elektrolit v elektrolitskem ključu se najpogosteje uporablja kalijev klorid (KCl). Med delovanjem galvanskega člena negativno nabiti ioni potujejo proti pozitivno nabiti elektrodi, pozitivno nabiti ioni pa proti negativno nabiti elektrodi. 
V elektrokemiji se za poenostavljen opis galvanskega člena najpogosteje uporablja celični diagram. Za Daniellov člen ga zapišemo:
    {\displaystyle {\mbox{Zn}}(s)|{\mbox{Zn}}^{2+}(1M)||{\mbox{Cu}}^{2+}(1M)|{\mbox{Cu}}(s)\,}
  Na prvem mestu je reducirana oblika kovine, ki se v glavanskem členu oksidira na anodi (Zn) in je s pokončno črto, ki predstavlja fazno mejo med elektrodo in raztopino, ločena od oksidirane oblike kovine (Zn2+). Dvojna pokončna črta predstavlja elektrolitski ključ med celicama. Sledi oksidirana oblika kovine (Cu2+), ki se bo na katodi (s prehodom preko fazne meje; pokončna črta) reducirala do kovine (Cu). Koncentracija elektrolitov v galvanskem členu predstavlja pomemben parameter, saj je od nje odvisna končna napetost galvanskega člena.  
Električno napetost, ki se vzpostavi v glavanskem členu lahko izmerimo z voltmetrom.
Vsak elektrokemijski polčlen ima pri določeni temperaturi in koncentraciji elektrolita točno določen elektrodni potencial, zaradi česar je polčlene smiselno razvrstiti v vrsto standardnih elektrodnih potencialov. Ker potenciala ene same elektrode ne moremo izmeriti, kot drugo elektrodo v galvanskem členu uporabimo standardno vodikovo elektrodo (SHE), ki ima po dogovoru napetost enako 0,0 V.  Na njej poteka nasledjna kemijska reakcija:
    {\displaystyle {\mbox{2H}}^{+}(aq)+{\mbox{2e}}^{-}\rightarrow {\mbox{H}}_{2}\,}
  Reakcija je zapisana v smeri redukcije, vendar lahko SHE prevzame tako vlogo anode, kot tudi vlogo katode, glede na relativni oksidacijsko-redukcijski potencial drugega dela galvanskega člena. SHE za delovanje potrebuje plinasti vodik, ki ga pri tlaku 1 atmosfere prepihujemo preko platinaste elektrode potopljene v raztopino elektrolita z aktivnostjo H+ 1 (večkrat privzamemo, da je [H+ = 1 mol/L)
Standardno vodikovo elektrodo preko elektrolitskega ključa povežemo z drugo elektrodo in ustvarimo galvanski člen. Če tudi pri drugi elektrodi vzdržujemo standardne pogoje, izmerjeno napetost galvanskega člena imenujemo standardni elektrodni potencial. Polariteta standardnega elektrodnega potenciala podaja informacijo o relativni vrednosti redukcijskega potenciala glede na SHE. Če je izmerjeni potencial večji od potenciala SHE na drugi elektrodi poteka redukcija, SHE pa se obnaša kot anoda (Primer: standardni elektrodni potencial Cu|Cu2+ je 0,337 V), v nasprotnem primeru pa SHE deluje kot katoda, na drugi elektrodi pa poteka oksidacija (Primer: standardni elektrodni potencial Zn|Zn2+ je -0,763 V). 
Standardni elektrodni potenciali so po navadi tabelirani kot redukcijski potenciali, vendar so elektrodne reakcije reverzibilne, zato je potek reakcije na posamezni lelektrodi odvisen od oksidacijsko-redukcijskega potenciala obeh elektrod. Potencial (napetost) standardnega galvanskega člena lahko določimo, če poznamo standardne elektrodne potenciale za vsak galvanski polčlen posebej. Polčlen z nižjim potencialom bo prevzel vlogo anode - na njem bo potekala oksidacija. Napetost glavanskega člena nato izračunamo kot vsoto redukcijskega potenciala katode in oksidacijskega potenciala katode.
    {\displaystyle {\mbox{E}}_{celice}^{\circ }={\mbox{E}}_{red}^{\circ }(katoda)-{\mbox{E}}_{red}^{\circ }(anoda)={\mbox{E}}_{red}^{\circ }(katoda)+{\mbox{E}}_{oks}^{\circ }(anoda)}
    {\displaystyle {\mbox{Pt}}(s)|{\mbox{H}}_{2}(1atm)|{\mbox{H}}^{+}(1M)||{\mbox{Cu}}^{2+}(1M)|{\mbox{Cu}}(s)\,}
    {\displaystyle {\mbox{E}}_{cell}^{\circ }={\mbox{E}}_{red}^{\circ }(katoda)-{\mbox{E}}_{red}^{\circ }(anoda)}
  Pri standardni temperaturi, tlaku in koncentaciji je napetost glavanskega člena enaka 0,34 V. Po definiciji je elektrodni potencial SHE enak 0,0 V, zato bakrova elektroda opravlja vlogo katode:
    {\displaystyle {\mbox{E}}_{cell}={\mbox{E}}_{{\mbox{Cu}}^{2+}/{\mbox{Cu}}}^{\circ }-{\mbox{E}}_{{\mbox{H}}^{+}/{\mbox{H}}_{2}}^{\circ }}
    {\displaystyle {\mbox{E}}_{{\mbox{Cu}}^{2+}/{\mbox{Cu}}}^{\circ }={\mbox{0.34 V}}}
  Sprememba stehiometričnih koeficientov v urejeni reakciji ne vpliva na potencial bakrove elektrode, ker so standardni elektrodni potenciali intenzivne količine.
Med delovanjem galvanskega člena se kemijska energija spreminja v električno energijo. Električno energijo lahko matematično izrazimo kot produkt med napetostjo galvanskega člena in električnega naboja, ki se prenese preko zunanjega električnega kroga.
    {\displaystyle {\mbox{Električna energija}}={\mbox{E}}_{cell}{\mbox{C}}_{trans}\,}
   lahko zapišemo kot produkt med številom prenesenih elektronov (v molih) in Faradayeve konstante. Največjo napetost galvanskega člena lahko izmerimo, ko čez galvanski člen ne teče električni tok in jo uporabimo pri izračunu največje možne energije, ki se sprosti pri kemijski reakciji. Električno delo, ki ga člen opravi je odvisno od energije člena, med njima pa velja naslednja zveza:
    {\displaystyle {\mbox{W}}_{maks}={\mbox{W}}_{elektricna}=-{\mbox{nFE}}_{cell}\,}
  kjer je delo, ki ga sistem sprejme definirano kot pozitivno. Prosto energijo, ki jo odda sistem lahko zapišemo kot:
  Pozitivni potencial galvanskega člena nam da negativno spremembo Gibbsove proste energije, kar je v skladu s smerjo električnega toka, ki teče v zunanjem električnem krogu iz katode do anode. Če proces obrnemo s pomočjo zunanje električne napetosti, moramo medtem ko v galvanskem členu poteka elektroliza sistemu dovajati delo.
Pri spontanih kemijskih reakcijah (kjer je sprememba Gibbsove proste energije manjša od nič) lahko z galvanskimi členi generiramo električni tok. Na tej osnovi delujejo vse baterije in gorivne celice. Na primer, v gorivni celici lahko poteka reakcija, pri kateri se kisik (O2) in vodi (H2) spajata v vodo, pri tem pa se sproščata električna in toplotna energija.
Nespontano elektrokemijsko reakcijo pa lahko prisilimo, da teče v želeni smeri, tako da preko člena spuustimo električni tok pri določeni napetosti. Tipičen primer je elektroliza vode, pri kateri se sproščata kisik in vodik.
Zvezo med ravnotežno konstanto K in spremembo Gibbsove proste energije lahko zapišemo:
  Ko enačbo preuredimo pa dobimo zvezo med ravnotežno konstanto in napetostjo galvanskega člena:
    {\displaystyle {\mbox{E}}_{cell}^{o}={{\mbox{RT}} \over {\mbox{nF}}}{\mbox{ln K}}\,}
Standardni potencial elektrokemijskega člena dobimo samo, če vzdržujemo standardne pogoje za vse reakcije, ki v elektrokemijskem členu potekajo. Ko koncentracije reaktantov odstopajo od standardnih koncentracij, tudi potencial odstopa od standardnega električnega potenciala. V začetku 20. stoletja je Walther Hermann Nernst predstavil  matematični model, ki je povezoval koncentracijo elektrolitov z napetostjo galvanskega člena. V poznem 19. stoletju je Josiah Willard Gibbs izpeljal teorijo, s katero je bilo mogoče glede na spremembo Gibbsove proste energije določiti ali je potek kemijske reakcije spontan ali ne:
  Nernst je Gibbsovo teorijo dopolnil, tako da je vanjo vključil prispevek električnega potenciala nabitih delcev. Spremembo Gibbsove proste entalpije lahko povežemo z napetostjo galvanskega člena:
    {\displaystyle \Delta E=\Delta E^{o}-{{\mbox{RT}} \over {\mbox{nF}}}{\mbox{ln Q}}\,}
    {\displaystyle {\mbox{T}}=25^{\circ }{\mbox{C}},{\mbox{R}}=8.3145{\mbox{J}}/{\mbox{molK}}\,}
    {\displaystyle \Delta E=\Delta E^{\circ }-{{\mbox{0.0592 V}} \over {\mbox{n}}}{\mbox{log Q}}\,}
Koncentracijska celica je elektrokemijska celica, v kateri sta obe elektrodi iz enakega materiala, elektrolit, v katerega sta elektrodi potopljeni, pa je sestavljen iz enakih ionov, vendar se koncentracija elektrolita razlikuje v posamezni celici galvanskega člena.
Primer: sestavimo elektrokemijsko celico, kjer sta dve bakrovi elektrodi potopljeni v raztopini bakrovega sulfata s koncentracijama 0,05 M in 2,00 M. Tak tip celice po proizvedel potencial, k iga lahko napovemo z Nernstovo enačbo. Na obeh elektrodah poteka enaka reakcija (vendar v obratni smeri na katodi).
  Po Le Chatelierjevem principu sklepamo, da je reakcija bolj nagnjena k redukciji, če povečamo koncentracijo Cu2+ ionov. Redukcija v celici bo potemtakem potekala v tistem delu galvanskega člena, kje je koncentracija kovinskih ionov  večja, oksidacija pa v tistem delu, kjer je koncentracija kovinskih ionov manjša.
    {\displaystyle {\mbox{Oksidacija: Cu(s)}}\rightarrow {\mbox{Cu}}^{2+}(0.05M)+2e^{-}\,}
    {\displaystyle {\mbox{Redukcija: Cu}}^{2+}(2.0M)+2e^{-}\rightarrow {\mbox{Cu}}(s)\,}
    {\displaystyle {\mbox{Celotna reakcija: Cu}}^{2+}(2.0M)\rightarrow {\mbox{Cu}}^{2+}(0.05M)\,}
    {\displaystyle E=E^{\circ }-{0.0257V \over 2}ln{[Cu^{2+}]_{razr} \over [Cu^{2+}]_{konc}}\,}
   je za galvanski člen, kjer sta elektrodi iz enakega materiala enaka 0. Ko v Nernstovo enačbo vstavimo izbrane koncentracije lahko izračunamo potencial koncentracijskega člena.
  Nernstova enačba je pomembna tudi za razumevanje električnih efektov v celicah in organelih. Električni procesi potekajo v sinapsah, pri bitju srca pa tudi v mirovnem stanju somatskih celic.
Tako v naravi kot v industriji potekajo različni elektrokemijski procesi. Elektrokemija se uporablja pri nanosu kovinskih in oksidnih plasti na različne materiale, pa tudi pri detekciji alkohola z alkotesti v izdihanem zraku preko redoks reakcije, v kateri nastopa etanol. Nastanek kemijske energije preko fotosinteze je nedvomno eden izmed pomembnejših elektrokemijskih procesov, kot tudi proizvodnja kovin, kot sta aluminij in titan iz njihovih rud. Na osnovi redoks reakcije delujejo tudi nekatere aparature za določevanje krvnega sladkorja pri bolnikih z sladkorno boleznijo.
Električni tokovi živčnih impulzov v nevronih delujejo na osnovi prehajanja kalijevih in natrijevih ionov preko celičnih membran. Nekatere živali, kot so električni skati (Torpediniformes), lahko ustvarijo zelo visoko napetost (od 8 do 220 V, odvisno od vrste) v specializiranih celicah, imenovanih elektrociti, s katerimi v napadu onemogočijo mnogo večje živali, bodisi za namene prehranjevanja bodisi za obrambo.

Elektronegativnost, ki jo označujemo z grško črko hi (χ), je kemijska lastnost, ki opisuje sposobnost atoma (ali bolj redko funkcionalne skupine), da v kovalentni vezi pritegne valenčne elektrone. Elektronegativnost je prvi predpostavil Linus Carl Pauling leta 1932 med razvijanjem teorije kovalentne vezi. Kasneje se je izkazalo, da je elektronegativnost soodnosna z mnogimi drugimi kemijskimi lastnostmi elementov. Elektronegativnosti se ne da izmeriti, temveč jo je treba izračunati iz drugih lastnosti atoma ali molekule. Za izračunavanje se uporablja več metod, med katerimi je nekaj majhnih razlik v številčnih vrednostih, vse metode pa pokažejo nekaj periodičnih trendov med elementi. 
Najbolj pogosta metoda za izračunavanje je tista, ki jo je kot prvo predlagal Pauling. Rezultat je niz brezrazsežnih vrednosti od 0,7 do 4, ki ga običajno imenujemo Paulingova lestvica. Vodik ima elektronegativnost enako 2,2. Če se za računanje elektronegativnosti uporabi kakšna druga metoda, se rezultati običajno (ni obvezno) preračunajo v lestvico, ki ima enak razpon kot Paulingova lestvica, se pravi v elektronegativnost v Paulingovih enotah. 
Izračunana elektronegativnost ni strogo povezana z lastnostmi atoma, ampak bolj z lastnostmi atoma v molekuli. Ekvivalentna lastnost prostega atoma je njegova elektronska afiniteta. Pričakovali bi, da se elektronegativnost elementa spreminja z njegovim kemijskim okoljem, očitno pa gre za prenosno lastnost, ker ima v različnih okoljih primerljive vrednosti. 
Nasprotna lastnost je elektropozitivnost, ki je merilo sposobnosti oddajanja elektronov.
Pauling je koncept elektronegativnosti prvič predlagal leta 1932 kot razlago pojava, da je kovalentna vez med dvema različnima atomoma (A-B) močnejša od povprečja moči vezi A-A in B-B. 
Če bi se vezni eletronski par razdelil enakomerno med atoma A in B bi pomenilo, da je vez popolnoma kovalentna in bi zato pričakovali, da bo energija vezi A-B enaka srednji vrednosti vezi A-A in B-B. Energija vezi A-B je v resnici večja od izračunane srednje vrednosti, kvadratni koren te razlike pa bi bil merilo relativne elektronegativnosti, se pravi tendence k privlačenju elektrona.Po valenčni teoriji vezi, katere zagovornik je bil tudi Pauling, je ta "dodatna stabilizacija" heteronuklearne vezi posledica prispevkov ionskih kanoničnih oblik. 
    {\displaystyle \chi _{\rm {A}}-\chi _{\rm {B}}=({\rm {eV}})^{-1/2}{\sqrt {E_{\rm {d}}({\rm {AB}})-[E_{\rm {d}}({\rm {AA}})+E_{\rm {d}}({\rm {BB}})]/2}}\!\,.}
  Disociacijske energije Ed vezi A-B, A-A in B-B izražene v eV. Člen (Ev)-½ je dodan zato, da je rezultat brez dimenzije. Tako izračunana razlika Paulingove elektronegativnosti med vodikom in bromom je 0,73 (disociacijske energije: H-Br 3,79 Ev, H-H 4,52 Ev, Br-Br 2,00 Ev).
Ker se s to enačbo lahko izračuna samo razliko elektronegativnosti, je treba za sestavljanje lestvice izbrati primerno referenčno točko. Za referenco je bil izbran vodik, ker tvori kovalentne spojine z velikim številom različnih elementov. Njegova elektronegativnost je bila najprej določena kot 2,1, kasneje pa so jo spremenili v 2,20. Naslednji korak je bila določitev, kateri od elementov je bolj negativen, ker ima korenska enačba pozitivno in negativno rešitev. Predznak je bil izbran po "kemijski intuiciji": ker se vodkov bromid (HBr) topi v vodi in tvori iona H+ in Br-, je brom bolj elektronegativen kot vodik. 
Za izračun Paulingove elektronegativnosti elementov je treba imeti podatke o disociacijskih energijah najmanj dveh različnih kovalentnih vezi, ki jih tvori ta element. Prvotna Paulingova lestvica je bila leta 1961 zaradi množice novih in bolj natančnih podatkov revidirana. Trenutno veljavne vrednosti so prikazane v tabeli "Elektronegativnosti elementov".
Mullikan je predpostavil, da bi aritmetična sredina prve ionizacijske energije in elektronske afinitete lahko bila merilo tendence atoma, da privlači elektrone. Ker elektronegativnost, določena po tej metodi ni odvisna od arbitrarne relativne lestvice, je kmalu dobila naziv absolutna elektronegativnost. Njene vrednosti so izražene v kJ/mol ali eV.
V praksi se te absolutne vrednosti z linearno transformacijo običajno pretvorijo v vrednosti, ki so primerljive z bolj udomačenimi Paulingovimi vrednostmi. Za energije in elektronske afinitete v eV se uporabja enačba
    {\displaystyle \chi =(1.97\times 10^{-3})(E_{\rm {i}}+E_{\rm {ea}})+0.19\!\,.}
  Do leta 2006 se je dalo Mullikenovo elektronegativnost izračunati samo za 57 elementov z znanimi elektronskimi afinitetami.
Allred in Rochow sta predpostavila, da bi elektronegativnost lahko bila povezana z nabojem na "površini" atoma: večja gostota naboja na površini atoma bi pomenila večjo tendenco atoma, da privlači elektrone. Efektivni naboj jedra Z* lahko iz izkušenj z valenčnimi elektroni ocenimo s Slaterjevimi pravili, za površino atoma v molekuli pa lahko rečemo, da je proporcionalna kvadratu kovalentnega polmera rcov, izraženega v Å: 
    {\displaystyle \chi =0.359{{Z\star } \over {r_{\rm {cov}}^{2}}}+0.744\!\,.}
Sanderson je opazil povezavo med elektronegativnostjo in velikostjo atoma. Njegova metoda za izračun elektronegativnosti temelji na recipročnem atomskem volumnu. Sandersonova elektronegativnost je omogočila, da se je iz znanih dolžin kemijskih vezi ocenila energija vezi široke palete spojin. Sandersonova elektronegativnost se je uporabljala tudi za izračunavanje geometrije molekul, energije s-elektronov, konstant spin-spin (jedrska magnetna resonanca) in drugih parametrov organskih spojin.
Allenova definicija elektronegativnosti je najbrž najenostavnejša: predpostavil je, da je elektronegativnost povezana s povprečno energijo valenčnih elektronov prostega atoma.
    {\displaystyle \chi ={n_{\rm {s}}\varepsilon _{\rm {s}}+n_{\rm {p}}\varepsilon _{\rm {p}} \over n_{\rm {s}}+n_{\rm {p}}}\!\,}
  εs in εp sta energiji enega s- oziroma p- elektrona v prostem atomu, ns in np pa je število s- oziroma p-elektronov na valenčni orbitali. Za pretvorbo kJ/mol oziroma eV v Pulingovo elektronegativnost se uporabljata pretvorbena faktorja 1,75x10−3 oziroma 0,169. 
Energijo enega elektrona lahko določimo neposredno iz spektroskopskih podatkov, zato tako izačunano elektronegatvnost imenujemo tudi spektroskopska elektronegatnost. Potrebni podatki so dostopni skoraj za vse elemente, tako da lahko izračunamo elektronegarivnost tudi tistih elementov, ke se na druge načine ne dajo izračunati, na primer francija (0,67).Allenova metoda obravnava samo valenčne elektrone s- in p-, tako da ostaja odprto vprašanje, kako obravnavati valenčne elektrone v bloku elementov d- in f-. Ta pomanjkljivost vnaša nekaj negotovosti v elektronegativnosti, izračunane z Allenovo metodo.
V Allenovi lestvici ima največjo elektronegativnost od vseh elementov neon, sledijo pa mu fluor, helij in kisik. 
Povsem nove lestvice elektronegativnosti, ki temeljijo na elektrofilnosti kemijskih sistemov, sta predlagala Noorizadeh in Shakerzadeh. Njuna lestivica ima signifikantno korelacijo s Paulingovo in Allred-Rochowovo elektronegativnostjo.
Elektronegativnosti, izračunane z zelo različnimi metodami, so med seboj primerljive, kar pomeni, da elektronegativnost vpliva na številne kemijske lastnosti elementov.
Elektronegativnost se najpogosteje uporablja v razpravah o polarnosti kemijske vezi, katere koncept je vpeljal Pauling. Na splošno velja, da večja razlika v elektronegativnosti dveh atomov pomeni večjo polarnost vezi med njima in da bo atom z večjo elektronegativnostjo negativni pol nastalega dipola. Pauling je celo predlagal enačbo, ki povezuje "ionske lastnosti" vezi in razliko v elektronegativnosti dveh atomov, ki pa se nič več ne uporablja.Nekaj povezav je tudi med infrardečimi frekvencami raztezanja nekaterih vezi in elektronegativnostjo vezanih atomov. To ni pravzaprav nič nenavadnega, saj je frekvenca raztezanja delno odvisna od jakosti vezi, ki je vključena tudi v enačbo za izračun Paulingove elektronegativnosti. Bolj prepričljive so povezave med elektronegativnostjo in kemijskim premikom v JMR spektroskopiji in izomerni premik v Mößbauerjevi spektroskopiji. Obe meritvi sta odvisni od gostote s-eletronov in potrjujeta trditev, da je elektronegativnost "sposobnost atoma v molekuli, da pritegne vezne elektrone".
Iz grafa Spreminjanje Paulingove elektronegativnosti je razvidno, da elektronegativnosti v periodnem sistemu od leve proti desni naraščajo, po skupinah navzdol (tj. po periodah) pa padajo. Najbolj elektronegativen element je nedvomno fluor, najbolj elektropozitiven pa cezij.
Omenjeno splošno pravilo ima nekaj izjem. Galij in germanij imata višji elektronegativnosti kot aluminij in silicij, kar je posledica kontrakcije d-bloka. Elementi v četrti periodi (Ga, Ge, As, Se in Br) imajo zato nenavadno majhne atomske polmere. Vsi omenjeni elementi imajo polno 3d orbitalo (elektronsko konfiguracijo 3d10), 3d elektroni na notranjih orbitalah pa ne prinesejo mnogo k povečanju celotnega naboja. Ti elementi imajo zato kljub relativno majhnemu naboju zaradi izredno majhnega atomskega polmera visoke elektronegativnosti (glej točki Allred-Rochowova in Sandersonova elektronegativnost). Nenavadno visoko Paulingovo elektronegativnost ima tudi svinec, še posebno če ga primejmamo s talijem in bizmutom. Anomalija je verjetno posledica izbire in razpoložljivosti podatkov, ker dajo izračuni elektronegativnosti po drugih metodah normalne trende teh elementov.
V anorganski kemiji za večino "normalnih" stanj atoma zadostuje ena sama vrednost elektronegativnosti. Takšen pristop ima zaradi enostavnosti veliko prednosti, povsem jasno pa je, da elektronegativnost elementa ni nespremenljiva atomska lastnost, ki je še kako odvisna od oksidacijskega stanja elementa. 
Allred je s Paulingovo metodo izračunal elektronegativnosti za različna oksidacijska stanja nekaterih elementov, tudi kositra in svinca, za katere je imel na razpolago dovolj podatkov. Večina elementov ne tvori dovolj različnih kovalentnih spojin z znano disociacijsko energijo, zato izračun ni mogoč. To je še posebno res pri prehodnih elementih, zato je njihova formalna elektronegativnost po navadi povprečje različnih oksidacijskih stanj. Iz istega razloga je pri prehodnih elementih težko ugotoviti trende elektronegativnosti.
Kemični vpliv prirastka elektronegativnosti zaradi višjega oksidacijskega stanja opazimo v strukturah oksidov in halogenidov ter kislosti oksidov in oksokislin: CrO3 in Mn2O7 sta kisla oksida z nizkim tališčem, Cr2O3 je amfoteren, Mn2O3 pa bazičen. 
Vpliv oksidacijskega stanja je jasno viden tudi pri disociacijskih konstantah (Ka) klorovih oksokislin. Vpliv je mnogo večji od vpliva, ki bi ga lahko razložili s porazdelitvijo negativnega naboja na večje število kisikovih atomov. Zaradi takšne porazdelitve naboja bi bila razlika log(¼) med pKa klorove(I) in klorove(VII) kisline enaka -0,6. Zaradi višjega oksidacijskega stanja centralnega klorovega atoma so vezni elektroni premaknjeni od kisika proti kloru. Parcialni negativni naboj na kisikovih atomih se zmanjša, kislost pa se zato poveča.
V organski kemiji je elektronegativnost bolj povezana z različnimi funkcionalnimi skupinami kot s posameznimi atomi, zato govorimo o elektronegativnosti skupin ali elektronegativnosti substuituent. Elektronegativnost po navadi razdelimo na induktivni del in resonančni del, ki sta posledica σ- oziroma π-elektronegativnosti. Za kvantificiranje teh vplivov je na razpolago več enačb za računanje proste energije (najbolj znana je Hammettova enačba). V organofosforni kemiji se za skupinsko elektronegativnost uporabljajo Kabačnikovi parametri.
WebElements - pregled elektronegativnosti, izračunanih po različnih metodah (angleško)

Emona [emóna] (latinsko Colonia Ivlia Aemona) je bila rimska naselbina v središču današnje Ljubljane; samo ime pa je verjetno keltskega, predrimskega izvora. Območje Emone je sprva spadalo v rimsko provinco Cisalpsko Galijo, kasneje pa v Italijo.Ljubljanska kotlina je bila naseljena že v prazgodovini. Preko nje so že v predrimskem obdobju potekale pomembne trgovske poti med Apeninskim polotokom, Baltikom in Balkanom.
Bizantinski cerkveni zgodovinar Sozomen je ustanovitev prvega naselja na območju Emone pripisal Jazonu in Argonavtom, ki so v 13. stoletju pr. n. št. pripluli po Savi, prezimili in nato po Ljubljanici in kopnem nadaljevali pot v deželo Italikov. V drugi polovici 1. stoletja pr. n. št. so ta del slovenskega ozemlja zasedli Rimljani in najverjetneje pod grajskim gričem ustanovili vojaško postojanko. Rimljani so nato do leta 15 n. št. na prostoru med Ljubljanico in Šišenskim hribom namensko (z željo utrjevanja zaledja po ilirskih vstajah) zgradili mesto s pravokotnim tlorisom in mogočnim kamnitim obzidjem ter na treh straneh z dvojnim vodnim jarkom, kar je imelo vse značilnosti rimskega kastra. Prvi prebivalci so bili priseljenci iz Italije in Galije, njihovi sužnji in odsluženi rimski vojaki.
Emona je imela od 2. do 4. stoletja pomembno vlogo v obrambi Italije. V 2. stoletju je trpela zaradi markomanskih vojn in kuge, leta 238 pa so jo meščani sami požgali in zapustili, da se ne bi v njej ugnezdila vojska uzurpatorja Maksimina Tračana. Leta 408 se je v Emoni ustavil vizigotski vladar Alarik, ki je imel kot bizantinski magister militum nalogo, da za Bizantinsko cesarstvo ponovno osvoji Italijo. Emonci so se takrat verjetno rešili s podkupnino.Leta 452 so Emono opustošili in delno porušili Huni. Mesto je obubožalo, vendar živelo dalje. Na koncu 5. in začetku 6. stoletja je bila Emona pod oblastjo Vizigotov, ki so za seboj pustili bolj malo sledov. V nemirnih časih pozne antike in preseljevanja ljudstev v 6. stoletju so se ljudje začeli zatekati v odročne in težko dostopne kraje (Sveti Lovrenc na Polhograjski gori, Molnik, Moreček, Golo) in se seliti v obmorska mesta, predvsem Koper, Piran in Novigrad, dokler ni Emone zapustil še zadnji meščan.
Antična Emona je stala na levem bregu Ljubljanice na ozkem prehodu med ljubljanskim Grajskim gričem in Rožnikom. Skozi mesto je tekla starodavna jantarska pot med vzhodnim Baltikom in Akvilejo ob jadranski obali, po kateri so že v bronasti dobi, še bolj pa v železni dobi, trgovali predvsem z jantarjem. Del jantarske poti je bil pomemben tudi v rimskem obdobju, ker je povezoval vojaški tabor Carnuntum na donavski meji Rimskega cesarstva z Apeninskim polotokom. Pomembno vlogo pri izbiri lokacije za gradnjo Emone je prav gotovo igrala tudi takrat plovna Ljubljanica.
Okolica Emone je bila naseljena že v prazgodovini, kar dokazujeta halštatska nekropola ob njenem vzhodnem obzidju in ostanki gradišča iz istega obdobja na ljubljanskem Grajskem griču. Ob prihodu Rimljanov so bili na tem ozemlju naseljeni ilirski Tavriski. Deloma romanizirani naseljenci z južne terase Grajskega griča, na območju današnjih Prul so že v zadnjih desetletjih pred našim štetjem trgovali s sosednjimi Italiki. Arheološka izkopavanja so več predrimskih objektov odkrila tudi v sami Emoni. Čas njihovega nastanka je težko določiti, ker so kulturne plasti zaradi kasnejših gradbenih del popolnoma uničene. Njihova arhitektura se razlikuje od rimske. Temelji so zidani brez malte in samo ponekod vezani z glino. Široki so en meter in se ne ujemajo s kasnejšo pravokotno geometrijo mesta. Ostanke predrimskih zgradb so odkrili ob severnem obzidju in v forumski baziliki. Veliki, pravokotno grajeni prostori, bi lahko bili vojaške barake ali skladišča.
V obdobju med prvo in drugo svetovno vojno sta o ustanovitvi in začetkih Emone mnogo pisala Walter Schmid in Balduin Saria. Schmid, ki se je skliceval predvsem na pisne vire in epigrafsko gradivo, je dokazoval, da je bila Emona kolonija že v času cesarja Avgusta. Saria je trdil, da je bila Emona vojaški tabor XV. legije Apollinaris in je postala civilno naselje in kolonija šele v času cesarja Tiberija. Schmidovo trditev je po letu 1955 zagovarjal tudi Jaroslav Šašel. Materialni dokazi bolj podpirajo Schmidovo in Šašlovo trditev.Eden od vzrokov, da so Rimljani takoj po zasedbi tega ozemlja leta 55 pr. n. št. ustanovili kolonijo Emono, bi lahko bila Strabonova trditev, da je na ozemlju Tavriskov in Norikov rudnik zlata. Po mnenju J. Šašla bi rudnik lahko bil v neposredni bližini Emone. Arheolog Andrej Gaspari v svoji publikaciji Začetki rimskega mesta Colonia Iulia Emona iz leta 2010 postavlja tezo, da je bila Emona zgrajena načrtno, ex novo, kot posledica utrjevanja zaledja po panonsko-dalmatskem uporu v letih 6-9 n. št. Odločitev je v zadnjih letih vladavine sprejel cesar Avgust, z deli pa so zaključili v času cesarja Tiberija.
Trditev, da se je Emona na svoji lokaciji razvila iz rimskega vojaškega tabora, je vedno manj verjetna. Zagovorniki vojaškega tabora svoje trditve utemeljujejo s historičnimi viri in pravokotno obliko mesta. Zadnje najdbe na lokaciji Tribuna pod grajskim gričem pa nakazujejo, da je vojaški tabor najverjetneje stal na tem mestu, ob lokaciji staroselske naselbine, in ne na lokaciji kasnejšega mesta Emona.
Sarieva teza, da je bil na mestu Emone pred njo vojaški tabor XV. legije Apollinaris, ki še vedno ni povsem ovržena, zagotovo temelji na pravokotnem tlorisu mesta. Enako odločni so tudi zagovorniki Schmidove teze, da je bila Emona že v Avgustovem času rimska kolonija. Najtrdnejši Sariev argument je nagrobnik Junija Montana, za katerega J. Šašel trdi, da je napačno interpretiran in zato ni zadosten dokaz za obstoj vojaškega tabora.Podrobno analizo tega, ali je XV. legija Apollinaris resnično taborila v Emoni, je opravila in predstavila Marjeta Šašel Kos. XV. legijo je leta 55. pr. n. št. ustanovil Julij Cezar v Cisalpski Galiji in jo leta 52. pr. n. št. poslal proti Japodom, ki so napadali mesta v Cisalpski Galiji, med njimi tudi Akvilejo in Tergeste (Trst). V Cisalpsko Galijo je takrat spadal tudi del slovenskega ozemlja z Nauportusom in Emono. Legija je takrat taborila v okolici Akvileje. Šašel Kosova trdi, da je verjetno sodelovala v Oktavijanovi vojni v Iliriku 55-53 pr. n. št.
Tacit poroča, da so bile v Panoniji tri rimske legije: VIII. Avgusta, IX. Hispana in XV. Apollinaris. Za slednjo, ki naj bi prezimovala v Emoni, Šašel Kosova trdi, da je bolj verjetno prezimovala v Siscii. Bolj verjetno je, da so oddelki XV. legije v Emoni gradili ceste in mostove in morda veteranom delili državno zemljo. V Emoni so odkrili spomenika dveh veteranov iz XV. in dveh iz VIII. legije. Vsi napisi so iz prve polovice 1. stoletja.Napis z emonskega obzidja iz leta 14 ali 15 po mnenju Šašel Kosove dokazuje, da XV. legije v tistem času ni bilo v Emoni.
Propad Emone se začne v času cesarja Marka Avrelija (161-180), s prvim markomanskim vpadom na to ozemlje. Po vpadu so se Markomani umaknili visoko na sever, a kraji si skoraj niso več opomogli. Izdelava pestre emonske keramike je zamrla, bogatim grobnicam iz Šempetra v Savinjski dolini se niso pridružile nove. Leta 238 je bila Emona ob pohodu cesarja Maksimina v Italijo prvič porušena. Leta 314 jo je prizadela državljanska vojna. Tej je sledilo obleganje Zahodnih Gotov pod vodstvom Alarika leta 401. Dokončno pa so Emono porušili Huni pod vodstvom Atile na svojem drugem pohodu proti Italiji leta 452. Prebivalstvo se je izselilo v Italijo in deloma v Istro (današnji Novigrad je nastal kot Emona Nova), Ljubljanska kotlina pa je ponovno zacvetela šele po odhodu Langobardov v Italijo (leta 568) s prihodom Slovanov.
Grški arhitekt in načrtovalec mest Hipodam Miletski (498 pr. n. št.—408 pr. n. št.), ki velja za očeta urbanizma, je priporočal, naj ima mesto 10.000 prebivalcev, ker takšno mesto najbolje deluje. Emona bi lahko imela do 10.000 prebivalcev, verjetno pa jih je imela mnogo manj, morda 4.000-6.000. V mirnih časih je imela poleg meščanov tudi obsežno zaledje zunaj mestnega obzidja.Eno od izhodišč za izračun števila prebivalcev bi lahko bila velikost foruma. Emonski forum je bil glede na velikost mesta izredno velik, zato za takšen izračun ni primeren. Primerjave s številom prebivalcev v drugih podobno velikih mestih ne pridejo v poštev, ker tudi njihovo število ni znano. Raziskovalci se pri ocenjevanju števila prebivalcev včasih opirajo na velikost amfiteatrov in akvaduktov. V Emoni noben od teh kriterij ne pride v poštev, ker niti položaj niti velikost emonskega amfiteatra nista znana. Prav tako niso znane niti zmogljivosti emonskih vodovodov.Strukturo mestnega prebivalstva je težko ugotoviti. Vladajoči sloj emonskih meščanov oziroma tistih, ki so imeli gospodarsko moč, je bil večinoma priseljen iz Italije. Analize materialne kulture grobišč in naselbin v nekdanji Panoniji in Noriku kažejo, da se je Emona razlikovala od Neviodunuma, Praetoriuma Latobicorum, Poetovione in Celeie. V prvih desetletjih obstoja je bil v njej čutiti izredno močan vpliv kolonizatorjev iz severne Italije, saj je iz napisov na nagrobnikih razvidno, da so bili prvi priseljenci predvsem kolonisti iz Padske nižine.Od približno tridesetih najstarejših emonskih družin jih je bilo trinajst iz severne Italije, osem iz srednje Italije, dve iz Narbonske Galije in dve iz južne Italije. Med njimi so posebej izstopali Caeserniji in Barbiji, ki so že v najzgodnejšem obdobju kolonizacije Emone s trgovskimi in verjetno tudi sorodstvenimi vezmi odigrali pomembno vlogo v povezovanju Emone in Akvileje. Prvi naseljenci in njihovi potomci so domorodnemu prebivalstvu narekovali svoj način življenja in vplivali na razvoj trgovine in obrti. Imeli so tudi velik vpliv na podobo mesta, na primer na načrtovanje in izgradnjo posameznih mestnih četrti, in notranjo ureditev bivalnih prostorov. Zanjo so poskrbeli potujoči slikarji, ki so s seboj prinašali nove ideje in najnovejše slikarske motive.O prebivalcih Emone, njihovem družbenem položaju, premoženju in poklicih, ki so jih opravljali, veliko povedo nagrobniki in votivni kamni na grobiščih in v stanovanjskih zgradbah. V mestu je bilo poleg svobodnjakov tudi znatno število sužnjev, ki so bili v lasti predvsem bogatejših družin. Med prvimi naseljenci so bili tudi številni vojni veterani. Lastnike in stanovalce posameznih zgradb v južnem delu Emone sta prva poskušala opredeliti Walter Schmid in Otto Cuntz, ki sta predpostavljala, da je bila insula I hiša kirurga, insula II hiša Primitiviana, insula III hiša Gallusa Ezoriatusa, insula IV hiša zlatarja, insula VIII hiša Quartusa itn. Imena in namembnost zgradb kažejo, da je južni del mesta pripadal srednjemu sloju prebivalstva.Emonska grobišča in novčne najdbe kažejo, da se je število prebivalcev med različnimi ujmami zmanjšalo. Emona je bila najbolj ogrožena med markomanskimi vojnami (166-180) in epidemijo kuge, ki je razsajala  v 2. stoletju. V pozni antiki so na zmanjšanje števila prebivalcev močno vplivali tudi gospodarska nestabilnost in vdori barbarskih plemen.
Emona je bila zgrajena leta 14/15 n. št. po vzorcu tipičnih rimskih mest. Mesto je imelo obliko pravokotnika s stranicama 300 x 360 dvojnih rimskih korakov (passus = 1,48 metra) oziroma 430 x 540 metrov.
Glavna mestna ulica v smeri sever-jug  (glavni kardo, cardo maximus) je potekala po trasi nekdanje jantarske poti. Začela se je pri glavnih severnih mestnih vratih pri sedanji Bukvarni na Slovenski cesti in se končala pri južnih vratih pri križišču Mirja in Barjanske ceste. Glavni kardo ni ležal na simetrali mesta, ampak je bil zaradi že obstoječe ceste, foruma in značilnosti zemljišča zamaknjen za eno ulico (cardin) proti vzhodu.  Vzporedno z njim so bile zato zahodno od njega tri ulice, na rekonstrukciji Emone označene z A, B in C, vzhodno od njega pa samo ena ulica z oznako H. Glavni kardo je bil širok 14 dvojnih korakov ali 21 metrov.
Glavna mestna ulica v smeri vzhod-zahod (glavni dekuman, decumanus maximus) se je začela pri glavnih zahodnih mestnih vratih (Porta decumana), ki so stala na podaljšku sedanje Snežniške ulice med Gregorčičevo ulico in Rimsko cesto, in se končal pri glavnih vzhodnih vratih, ki so stala na severozahodnem vogalu Križank na Trgu francoske revolucije. Od zahodnih vrat je po sedanji Tržaški cesti peljala cesta proti Nauportusu (Vrhnika), od vzhodnih pa preko mostu na Bregu in Levstikovega in Gornjega trga proti Neviodunumu (Drnovo pri Krškem). Glavni dekuman je bil dolg 300 dvojnih korakov ali 450 metrov in širok 14 dvojnih korakov (21 metrov). Emono je delil na skoraj enaki severno in južno polovico. Južno in severno od njega so bile po tri z njim vzporedne ulice, v rekonstrukciji Emone označene z D, E, F in I, J, K. Križišče glavnega karda in glavnega dekumana je bilo na križišču Slovenske in Rimske ceste.Emona je imela znotraj obzidja mrežo med seboj pravokotnih ulic, ki so prostor delile na stanovanjske enote – insulae. V smeri sever-jug je bila razdeljena na tri približno enake dele. V severni in južni tretjini so bile stanovanjske zgradbe, v srednji tretjini med današnjo Gregorčičevo in Rimsko cesto pa je bil forum, ki je bil središče trgovskega in kulturnega življenja mesta. Na njem je bilo svetišče Jupitra, Minerve in Junone, mestna posvetovalnica (curia) in sodna dvorana (basilica).
Obrambni sistem Emone in vse dostopne poti v mesto so bile zasnovane in zgrajene verjetno že v prvi fazi gradnje mesta. Domnevo potrjuje napis, postavljen med 19. avgustom leta 14 in zgodnjo pomladjo leta 15, ki so ga našli ob vzhodnih glavnih vratih (porta principalis dextra).Emona je imela obzidje, ki je dajalo meščanom varnost, okoliškemu prebivalstvu pa zatočišče v primeru nevarnosti. Dolgo je bilo 1320 passusov ali približno 1950 metrov. Za njegove temelje je bilo treba izkopati več kot 10.000 m3 proda in gline in vgraditi več kot 30.000 m3 kamenja in najmanj 6000 m3 malte. Ogromne količine materiala so morali izkopati tudi ob gradnji obrambnih jarkov in kloak. Z izkopanim materialom so zgradili notranje nasipe za dostop na obzidje in izravnali teren znotraj obzidja, predvsem na jugovzdhodu, kjer je teren strmo padal proti Ljubljanici.Mestne utrdbe so zgradili z državnimi, včasih tudi s cesarjevimi zasebnimi sredstvi, za njihovo vzdrževanje pa so morala skrbeti mestna uprava in premožni meščani. Popravila obzidja so postala pogostejša v pozni antiki, predvsem zaradi pritiskov napadalcev z vzhoda in razvoja oblegovalne tehnike. Mestno obzidje je bilo visoko 6 do 8 metrov in je imelo 29 stolpov. Stolpi so se večinoma prilagajali mestnim vratom, kar je mogoče dokazati predvsem na južnem in severnem obzidju. Stranska vrata so se prilagajala izhodom iz stranskih ulic. Del obzidja je bil viden še v Valvazorjevih časih.Zidovi so bili zgrajeni iz lomljenega kamna, ki so ga najverjetneje pridobivali iz grajskega griča, kar pojasnjuje še danes vidna strma brežina in useki nad Mestnim in Starim trgom. Na zunanji strani so bili kamniti kvadri, povezani z malto, na notranji strani pa je bil zid grajen iz zmesi oblic, manjših kamnov, peska in deloma drobcev opeke, zato je bil zid zelo trden in močan. Odstopanja v načinu gradnje so bila majhna, kar je ugotovil že  W. Schmid med raziskavami južnega obzidja na Mirju. Obzidje je bilo  po njegovih meritvah debelo 2,40 metra in ohranjeno do višine 4,25 metra. Podobo obzidja so dopolnile raziskave med gradnjo današnjega Trga republike.Vsa mestna vrata je varoval najmanj en stolp. Vsi do sedaj odkriti stolpi so bili pravokotni. Izjema je bil jugovzhodni stolp, ki je bil okrogel. Tak je bil verjetno tudi severovzhodni stolp. Glavna mestna vrata so bila prilagojena trgovskim oziroma vojaškim cestam: zahodna cesti proti Nauportusu, severna proti Celei in Poetovioni in vzhodna proti Neviodunumu. Glavna in stranska vrata v južnem zidu so bila simetrična s severnimi, kar je zanimivo, saj so južna vrata vodila v precej zamočvirjeno in neprehodno okolico mesta. Edina pot proti jugu bi lahko peljala proti naselju na območju sedanjega Iga. Stranska vrata so bila usklajena z izhodi mestnih ulic. Zazidana stranska vrata v južnem obzidju na izhodu ulic A in C je odkril W. Schmid, kasneje pa so jih odkrili tudi na izhodu ulice B na severnem obzidju. Kdaj natančno so jih zazidali ni moč ugotoviti, verjetno pa se je to zgodilo v nemirnem poznem 4. stoletju. Glavna mestna vrata so imela po dva stolpa s kontraforjema, ki sta varovala notranjo stran vhoda in podpirala notranji nasip za dohod na obzidje. Severna vrata so odkopali spomladi 1965 med širitvijo sedanje Slovenske ceste. Imela so dva stolpa s kontraforjema, ki sta bila zgrajena sočasno s stolpoma. Kontraforja stolpov južnih glavnih vrat sta bila verjetno dozidana kasneje. Vratna odprtina južnih vrat je bila dolga 6,3 m. Ploščad za branilce je bila zaradi dolgih in vlažnih zim verjetno pokrita s streho.Celoten obrambni sistem mesta zahodno od severnih glavnih vrat so arheologi raziskali med izkopavanji leta 1961 in 1962. Raziskave so potrdile obstoj dveh obrambnih vodnih jarkov, v katera je po naravnih in umetnih jarkih pritekala voda izpod Šišenskega hriba. Studenec je bil tako močan, da je še v 19. stoletju napajal jezuitski ribnik in poganjal mlin. Jarki so prikazani tudi na Valvazorjevih bakrorezih.Širina jarkov pred severnim obzidjem  ni presegala 40 metrov. Prvi jarek je bil širok do 15 metrov in globok do 5,5 metra. Drugi jarek je bil širok do 18 metrov in globok do 7 metrov. Jarka sta se čez današnji Kongresni trg stekala v Ljubljanico, še verjetneje pa sta se se zaradi strmega padca terena proti Ljubljanici končala pod današnjo Univerzo. Med obzidjem in prvim jarkom je bila tri metre široka obhodna cesta (berma), utrjena z malto. Jarka v enaki širini sta se verjetno nadaljevala tudi ob zahodnem zidu. Del zahodnega notranjega obrambnega jarka so odkrili med izkopavanji leta 1977. Med jarkom in obzidjem je bila 10 metrov široka obhodna cesta, ki se je proti severu ožila, tako da je na skrajnem severozahodnem vogalu jarek segal skoraj do mestnega obzidja.
Južni obrambni sistem se je precej razlikoval od severnega. Dvojni jarek in 10 metrov široko obhodno cesto ob južnem obzidju na križišču Aškerčeve ceste in Snežniške ulice in dva jarka ob Barjanski cesti je odkril W. Schmid. Prvi jarek je bil širok 15 metrov, drugi pa 7,5 metra. Zahodna jarka sta se morda stekala na močvirnat začetek Ljubljanskega barja. Južna obrambna jarka sta se verjetno stekala v Ljubljanico, še bolj verjetno pa sta se, tako kot severna, končala pred strmim padcem terena proti Ljubljanici.Za obrambna jarka na celi dolžini vzhodnega zidu ni nobenega dokaza. Ob vzhodnem zidu so med izkopavanji na dvorišču SAZU leta 1965 odkrili manjši obrambni jarek, ki pa je bil verjetno povezan s cesto porti Neviodunumu. Domnevo podpira najdba velikega žarnogrobnega pokopališča ob vzhodnem zidu, ki je bilo uničeno samo na območju obrambnega jarka v dolžni 32 metrov in širini 8 metrov, drugod pa ne. Če bi bil jarek ob celem vzhodnem obzidju, bi bilo grobišče v celoti uničeno. Načrtovalci obrambnega sistema so se očitno prilagajali konfiguraciji terena. Preko obrambnih jarkov so bili pri vseh vratih zgrajeni leseni mostovi. Voda je ob nalivih narasla in v jarkih odlagala zemljo in pesek, zato so se v pozni antiki, ko je bilo vzdrževanje jarkov vse slabše, napolnili z odpadki in nanosi.
Posebnost emonskega obzidja je bil notranji nasip, ki se je naslanjal na obzidje, predvsem na severni in južni strani. Nasip so zgradili najverjetneje z nasipanjem materiala, ki so ga izkopali med gradnjo obzidja in jarkov. Služil je za dostop branilcev na obzidje in njegovo notranjo oporo. Del izkopanega materiala so porabili za izravnavo terena znotraj obzidja, predvsem v jugovzhodnem delu, kjer je teren strmo padal proti Ljubljanici. Nasipe so vzdrževali še v 2. stoletju.
V prvih nekaj desetletjih so vodo zagotavljali številni vodnjaki, ki jih je opisoval že W. Schmid. Med dosedanjimi izkopavanji so arheologi znotraj mestnega obzidja odkrili šest vodnjakov. V 5. stoletju je mesto zgradilo vodovod, ki je zajel izvir na Šišenskem hribu in izvir Slatek pri Kamni gorici. Speljan je bil po pobočju Šišenskega hriba nad Vodnikovo cesto, nad staro šišensko cerkvijo mimo nekdanjega hotela Bellevue in od tam mimo Opere v mesto. Ostanke drugega vodovoda so odkrili na območju Glinice, Postojnske ulice in Tobačne tovarne.Tretji vodovod je bil napeljan od izvira pod Golovcem ob severnem vznožju Grajskega griča. Ostanke cevi so našli pod Streliško ulico v smeri proti Ciril-Metodovemu trgu. in pod Magistratom. Cevi, ki so jih leta 1971 našli na Streliški ulici, so dolge 55 cm in imajo premer 12 cm. Cevi, med katerimi niso odkrili nobenega tesnjenja, so imele tanke in porozne stene, ki niso prenesle velikega pritiska. Zaradi tesnega prileganja in primernega zasipnega materiala so bile izgube vode kljub temu majhne. Neskladje z nadmorskimi višinami vzdolž trase in preko Ljubljanice so premostili po načelu veznih posod.V mestu je bila voda speljana po omrežju svinčenih cevi, ki so jih našli v skoraj vseh insulah. Vsi trije vodovodi so bili med seboj povezani. Emona je kljub obilici vode zaradi varnosti uporabljala in vzdrževala svoje vodnjake še v 4. in 5. stoletju, kar dokazuje vodnjak v insuli XIII, v katerem so našli gradbene elemente s porušenega foruma.
Emonski kardo in dekuman sta bila široka 14 passusov (20,7 metra), ceste med insulami in obzidjem pa 8 passusov (11,8 metra). Ceste niso bile tlakovane, ampak iz zbitega proda, pomešanega s peskom in malto. Posebnost emonskih cest so bili pločniki iz zbite gline.Pod vsemi cestami, ki so potekale v smeri vzhod-zahod, so bili speljani odtočni kanali – kloake. Začenjale so se na zahodnem robu najbolj zahodnih insul, pod vzhodnim obzidjem zapustile mesto in se pred njim stekale v odvodni kanal, ki ga je predvideval že W. Schmid, kasneje tudi M. Detoni in T. Rurent. Kanal se je stekal v Ljubljanico, ki takrat ni bila regulirana in je tekla verjetno precej više kot sedaj. Kloaka pod vzhodnim obzidjem potrjuje domnevo, da pred njim ni bilo obrambnega jarka. Kloake so bile zgrajene tako, da so dno izkopanega jarka utrdili s plastjo zbite gline ali mivke, na katero so položili strešno opeko ali zidake in jih zatesnili z glino ali malto. Na tako pripravljeno dno so iz lomljenega kamna in malte sezidali 60 do 150 cm visoke stranske stene, med katerimi je bilo 60 do 90 cm razmika. Notranja stran sten je bila zafugirana z malto, ponekod tudi ometana. Gornji deli kloak so bili obokani ali koničasti in zato zelo trdni. Njihovo trdnost dokazuje podatek, da so bile nekatere kloake v uporabi še na začetku 20. stoletja.V južnem, zamočvirjenem delu mesta, je bila gradnja kanalov, še posebej v velikih globinah, težavna. V tem delu mesta so na dno kanala na zbito glino najprej položili hrastova bruna in nato nanje zidali stene kloake. Stranski kanali, ki so vodili do posameznih insul, so bili široki 50 cm in visoki do 50 cm. V kloake so se stekali 50 do 100 cm nad njihovim dnom. Zidani so bili iz kamna ali opeke, pokriti z opeko ali kamnitimi ploščami in običajno zafugirani z malto. Do kloak so s cest vodili jaški, pokriti z velikimi enodelnimi ali dvodelnimi kamnitimi ploščami, v katerih so bile okrogle odprtine, zaprte s koničnimi  kamnitimi čepi. Enega od jaškov je našel že W. Schmid na začetku ceste D, kar bi lahko pomenilo, da so bili zgrajeni za vstop v kloako in njeno čiščenje. Prvo kloako pod vzhodnim obzidjem je odkril P. Hitzinger, kasneje pa so jih odkrili tudi na dvorišču SAZU, pod Emonsko cesto in arheološkem parku na Mirju.Kamniti pokrovi s čepi so bili postavljeni na najnižji točki cestišč. Skozi odprtine v pokrovih so se v kloake stekale meteorne vode in jih spirale in preprečevale njihovo zamašitev. V mestnem jedru Emone je po mnenju arheologov navkljub vsem dosedanjim gradbenim posegom ostala nepoškodovana najmanj tretjina kloak. Iz doslej odkopanih kloak je moč sklepati, da so bile grajene načrtno in pred zidavo insul. Iz v njih najdenih predmetov je razvidno, da je bilo njihovo čiščenje in vzdrževanje od 1. do 4. stoletja dokaj redno in uspešno, v drugi polovici 4. stoletja pa se je vzdrževanje začelo opuščati, tako da so bile sredi 5. stoletja komaj še prepustne.
Mestni prostor je bil v smeri vzhod-zahod razdeljen zelo enakomerno, čeprav je bil glavni kardo zaradi foruma pomaknjen za eno cesto proti vzhodu. Razdelitev v smeri sever-jug je bila, tudi zaradi foruma, manj enakomerna. Mesto je bilo v tej smeri razdeljeno približno na tretjine: v srednji tretjini je stal forum, severna in južna tretjina pa sta bili namenjeni predvsem stanovanjskim zgradbam.
Prostor znotraj obzidja je bil razdeljen na 47 enot ali insul. V večini insul, razen v šestih s središčem na forumu, so bila stanovanja. Stavbe so bile različno velike, večinoma pritlične in brez atrijev in načrtovane za več družin. Najmanjše so merile 14 x 54 passusov (približno 21 x 80 metrov), največje pa 40 x 45 passusov (približno 59 x 67 metrov). Izjema je bila insula VII na skrajnem jugozahodnem vogalu, ki je obsegala prostor dveh insul in je merila 54 x 59 passusov (80 x 87 metrov). Na insuli VII, ki jo je odkopal W. Schmid, je stala atrijska hiša, zgrajena po italskem zgledu. Večstanovanjska atrijska hiša je bila tudi insula XVa ob južnem obzidju. Posebno mesto ima insula XVII, ki ni izkopana v celoti, zagotovo pa je bila patricijska hiša, kar dokazujejo kakovostne in dobro ohranjene freske.
V zgradbah ob forumu so bile zagotovo izključno trgovine in taberne. Enako vlogo je vsaj občasno imela tudi bazilika. Veliko lokalov in delavnic je bilo v zasebnih hišah in seveda v pristanišču na Ljubljanici, kjer so morala stati tudi primerna skladišča. Obrtniki so izdelovali predvsem predmete za vsakdanjo rabo, luksuzne predmete pa so uvažali. Med poklici, ki so jih opravljali Emonci, so bili zagotovo kamnoseki, zidarji, mizarji, zlatarji, zdravniki, gostilničarji, brodarji, vrači in celo gladiatorji. V mirnem obdobju so bile večje obrtne delavnice zaradi pomanjkanja prostora zunaj mestnega obzidja, v pozni antiki pa so se zaradi varnosti preselile v mesto.Med obrtmi v Emoni je bilo najobsežnejše lončarstvo. Lončarske delavnice so stale pred severnim obzidjem na severni strani sedanje Cankarjeve ceste med Župančičevo ulico in Slovensko cesto. Njihovo središče je bilo na križišču Beethovnove ulice in Cankarjeve ceste, kjer so odkrili lončarske peči, zaloge gline, kalupe za oljenke z žigoma Dessi in Favor, vodovodne cevi, opeko in tubule za centralno ogrevanje. Leta 1984 so lončarsko peč odkrili tudi v bližnji Stefanovi ulici. V njej je bilo več celih vrčev, kar bi lahko pomenilo, da so delavnico zapustili kar sredi dela.Talilniki rude in ostanki žlindre, ki so jih odkrili na dvorišču SAZU in ob severnih glavnih vratih dokazujejo, da so v Emoni verjetno izdelovali tudi kovinske predmete.
Mestna uprava je imela sedež na forumu, kjer sta bili poleg verskih zgradb tudi bazilika in kurija. Kurija je bila stavba ali prostor, v kateri se je sestajal mestni svet dekurijonov. V Emoni kurija ni bila posebna stavba, četudi je Jaroslav Šašel menil, da je to bila poznoantična rotunda. Prostor ob severni steni bazilike, za katerega se domneva, da je bila kurija, je meril 80 m2 in je bil tlakovan z belim mozaikom. Kje natančno je bil komicij (comitium) – shajališče in volišče meščanov, še vedno ni znano. Na forumu niso odkrili nobenega temu primernega prostora, zato je bil morda kar v baziliki. Bazilika, ki je zapirala vzhodno stran foruma, je imela več vlog: bila je sodna dvorana, shajališče trgovcev in morda tudi komicija.
Pretorij (praetorium) je bila stavba, v kateri so bili na kratkotrajnih ali občasnih obiskih nastanjeni cesar, njegovi namestniki ali drugi visoki državni funkcionarji. Za poslopje, ki bi bilo primerno za tako visoke obiske, je arheolog Peter Petru izbral insulo II ob južnem mestnem zidu, ki jo je leta 1909 odkopal W. Schmid. Petrujevo izbiro podpira več dejstev:
Tloris insule je povsem drugačen od tlorisa drugih gosposkih hiš v Emoni. Insula je imela atrij, s treh strani obdan s stebriščem, okoli katerega so bili nanizani enotno zasnovani prostori. Na vzhodu je bila namesto srebrišča dvorana, dolga 22 in široka 7 metrov, ki je bila druga največja dvorana v mestu.
Stavba ni imela niti delovnih prostorov niti kuhinje, iz tlorisa pa je razvidno, da ni bila stanovanjska in stalno naseljena.
V stavbi so našli žrtvenik, posvečen boginji Nemesi, in pet kratkih mečev, ki bi lahko bili del opreme gardistov.
Stavba je stala na južni, teže dostopni in manj ogroženi strani mesta. Ob stavbi so bila stranska mestna vrata, zavarovana z dvema stolpoma, ki so omogočala hiter in varen beg iz mesta.
Po do sedaj znanih podatkih je tempelj stal samo na območju foruma. Zgrajen je bil že zelo zgodaj in bil posvečen kapitolinski triadi. Pred njegovo izgradnjo so se verski obredi opravljali na prostoru kasnejšega foruma, še neodkritih manjših templjih in zasebnih zgradbah. V Emoni so se častila skoraj vsa božanstva, ki so jih poznali v rimskem svetu. Posebno mesto sta imeli lokalni vodni božanstvi Ekorna in Laburus, kar je zaradi neposredne bližine Ljubljanice in Ljubljanskega barja povsem razumljivo. Ekorni je bilo posvečeno posebno svetišče na Ljubljanskem gradu. Poleg njiju so častili tudi Asklepija, Higieio in Aheloja ter vzhodna božanstva, med njimi Serapisa in Magno Mater.
V pozni antiki je začelo mesto propadati. Številni kipi so se izgubili ali uporabili kot gradbeni material. Med slednje zagotovo sodita glava Aheloja, ki so jo odkrili na Vegovi ulici, in glava Apolona, ki je bila vzidana v fasado SAZU. Majhne bronaste podobe božanstev so večinoma iz domačih oltarčkov. Vsako božanstvo je imelo svojega duhovna ali žreca, ki so se združevali v kolegija (collegia). Večkrat so omenjeni avguri, ki so med drugim tudi prerokovali iz leta ptic.V 5. stoletju je imelo v Emoni pomembno vlogo tudi krščanstvo. Na začetku so se krščanski verski obredi opravljali v zasebnih hišah, v 4. stoletju pa so v te namene preuredili zgradbo, v kateri je bilo pred tem javno kopališče. V 5. stoletju so kapelo s talnim mozaikom razširili v zgodnjekrščanski kompleks z baziliko, baptisterijem in portikom. Kasneje so h kompleksu priključili še cerkev, ki je stala južno od portika. Zgodnjekrščansko središče je postopoma prevzelo vlogo, ki jo je pred tem imel forum, forum pa je ostal poslovno in upravno središče mesta. Emona je bila, verjetno v drugem Atilovem pohodu leta 452, porušena in nato delno obnovljena. V 5. ali 6. stoletju se je krščansko versko središče preselilo na prostor foruma, kjer so zgradili veliko rotundo. Lokacija rotunde je bila izbrana zaradi njene najvišje lege v mestu in velike količine gradbenega materiala iz porušenega foruma.Med izkopavanji, ki so na Gosposvetski cesti potekala od avgusta 2017 do junija 2018, so arheologi odkrili ostanke obsežnega poznorimskega pokopališkega kompleksa z večfazno zidano arhitekturo in več kot 350 skeletnimi pokopi. Osrednje mesto v tem kompleksu je zasedal sarkofag odrasle ženske. Kompleks, kot se je izoblikoval do začetka druge polovice 4. stoletja, je mogoče povezovati z emonsko krščansko skupnostjo. Količina odkritih sarkofagov ter zgradb, povezanih s pokopališko dejavnostjo, nakazujejo, da je bil tu prostor posebnega pomena za takratne prebivalce.
Javni shodi, predstave in atletska tekmovanja so se vse do njegovega porušenja, verjetno zaradi vdora Hunov sredi 5. stoletja, dogajali na forumu. Emonski forum je bil za tako majhno mesto nadpovprečno velik.Pomemben del rimskega družabnega življenja so bila javna ali zasebna kopališča (thermae), v katerih so se zbirali meščani različnih stanov in obeh spolov. Rimska kopališča so imela vsaj naslednje najnujnejše prostore: slačilnico (apodyterium), prostor za toplo kopel (caldarium), prostor za srednjo kopel (tepidarium), v katerem so se kopalci privajali na spremembo temperature, in prostor za hladno kopel (frigidarium ali cello frigidario). Poleg teh prostorov so imela tudi sobo za znojenje (assis sudationis ali lacoiticum), telovadnico (sphaeristerium) in prostore za masažo in maziljenje (unctorium). Prostori so bili običajno nanizani okoli prostornega notranjega dvorišča, na katerem so obiskovalci lahko v miru počivali. V kopališča so spadale tudi majhne gostilne (popisae). Javna kopališča so bila običajno na samem forumu ali v njegovi neposredni bližini. Za emonsko forumsko kopališče se domneva, da je stalo na insuli XXI na severni strani foruma. Mesto je imelo v lasti tudi druga kopališča, katera je dajalo v najem zasebnikom (konduktorjem), ki so imeli pravico do pobiranja vstopnine. Takšni emonski kopališči sta bili v insuli XXXII ob zahodnem zidu in insuli XVII ob vzhodnem zidu. Ostanki kopališč kažejo, da sta obe najverjetneje imeli vse omenjene prostore.
V Emoni so se dogajale tudi atletske igre in tekmovanja, kar dokazuje grob atleta s severnega grobišča iz 1. stoletja. Prostor, na katerem so potekale, je še vedno predmet ugibanj. Sprva je bil to zagotovo forum, verjetno tudi javna kopališča.  
Emona, ki je verjetno že pred koncem I. stoletja spadala v Italijo, je imela med vsemi antičnimi mesti v današnji Sloveniji največ možnosti, da je imela tudi amfiteater. Amfiteater bi lahko stal na dveh domnevnih lokacijah v samem mestu ali v njegovi neposredni bližini. V mestu z izrazito pravokotno speljanimi cestami prostora za tako velik objekt polkrožne oblike preprosto ni bilo. Janez Gregor Dolničar je v kroniki Anales Urbis Labacensis poročal, da so novembra 1714 pred Nemškimi vrati našli ostanke amfiteatra. Če je imel Dolničar v mislih vzhodna emonska vrata, bi amfiteater lahko stal na območju poletnega gledališča Križanke, čeprav med urejanjem gledališča niso našli nobenih materialnih dokazov za to domnevo. Teren, ki se pred vzhodnim obzidjem strmo spušča proti Ljubljanici, bi bil zanj prav primeren, tudi zato, ker pred obzidjem ni bilo obrambnega vodnega jarka, ki bi oviral gradnjo. Če je imel Dolničar v mislih srednjeveška ljubljanska mestna vrata, je amfiteater stal v insulah XLIV in XLV vzhodno od foruma med sedanjo Rimsko in Slovensko cesto ter Gregorčičevo in Vegovo ulico. Takšna lega bi bila zaradi bližine foruma in glavnih emonskih cest zelo primerna. Lokacija je edina znotraj obzidja, ki je dovolj velika zanj. V njen prid govori tudi javno stranišče (latrina) na severovzhodnem vogalu insule XVII, ki bi bila od gledališča oddaljena komaj 70 metrov.Insuli XLIV in XLV še nista raziskani. Na tem prostoru na vogalu Rimske in Vegove ulice sedaj stoji polkrožna stavba, ki se povsem prilega starim talnim načrtom, domneve pa bodo potrdila ali ovrgla kasnejša izkopavanja in sondiranja terena. Trditvi v prid govori dejstvo, da so se tako srednjeveške kot sodobne nove stavbe skoraj vedno prilagajale ostankom antičnih stavb, tudi zaradi gradbenega materiala iz njihovih ruševin. Obdobje, v katerem naj bi bil zgrajen teater ali amfiteater, je težko opredeliti. Glede na premišljeno razporeditev zazidalne površine je bil verjetno načrtovan od vsega začetka, zgrajen pa verjetno šele potem, ko je mesto že imelo druge najbolj potrebne zgradbe in komunalije.
V rimskih mestih je bilo pokopavanje pokojnih zaradi pomanjkanja prostora in osnovnih higienskih pogojev z zakonom prepovedano. Upravni zakon iz leta 44. pr. n. št., ki je veljal za rimske kolonije in se je ohranil v Ursonensisu (Orsuna v španski provinci Sevilli), se glasi: "... nihče naj mrtveca ne prinese v notranjost mestnih meja kolonije, ki je označena z brazdo pluga, naj ga ne pokoplje ali sežge in naj mu ne postavlja nagrobnika".Emonska grobišča so bila med največjimi v Rimskem cesarstvu. Pokojnike so pokopavali na obeh straneh glavnih cest proti Celei, Nauportusu in Neviodunumu, kot je bilo v navadi v 1. in 2. stoletju. Posamezne grobove so odkrili tudi na Ljubljanskem gradu, Zaloški cesti in Komenskega ulici. V 4. in 5. stoletju se je zaradi nemoči mestne uprave sistem pokopališč porušil.V najzgodnejšem obdobju Emone je grobne parcele meščanom dodeljevala mestna uprava, zato bi pričakovali, da so bili najzgodnejši grobovi najbliže mestnemu obzidju. Izkopavanja ob današnji Slovenski in Dunajski cesti so pokazala, da temu ni tako in da so bila najstarejša pokopališča ob Linhartovi cesti. Enako sliko so dala tudi starejša izkopavanja A. Müllnerja in W. Schmida. Množico emonskih grobov so po pričakovanjih odkrili pri pripravi terena za center Emonika, zlasti ob sedanji Dunajski cesti, kjer je nekdaj potekala tudi rimska cesta. Severovzhodno emonsko predmestje so že v prazgodovini uporabljali kot veliko žarnogrobno pokopališče.
Spodnje terase ljubljanskega Gradu na današnjem Gornjem trgu so bile poseljene že pred ustanovitvijo Emone. Iz ostankov arhitekture in tam odkopanih predmetov je razvidno, da se prvotni prebivalci niso takoj umaknili pred osvajalci, ampak so še nekaj časa živeli v sožitju z njimi.
Prostor med sedanjo Stefanovo in Župančičevo ulico in Cankarjevo cesto je bil zagotovo lončarska četrt; tudi sicer je bilo v Emoni pogosto, da se je raba istega prostora za obrtno rabo in pokop pogosto izmenjevala. Na tem prostoru so odkrili lončarske peči, zaloge gline in peska, zavržene kose lončenine in kalupe za oljenke s pečatoma Dessi in Favor. Peč, ki so jo odkrili na Stefanovi ulici, je bila polna nepoškodovanih vrčev iz 2. stoletja, kar pomeni, da jo je lastnik zapustil v času hude nevarnosti in da se ni nikoli vrnil, da bi jo izpraznil in nadaljeval z obrtjo.
Emona je imela na levem bregu Ljubljanice svoje pristanišče, četudi debeli sloji gline in peska, na katerih so stali pristaniški objekti, kažejo, da je reka večkrat poplavljala. Njegov obstoj potrjuje napis collegium naviculariorum (kolegij ladjarjev oziroma lastnikov ladij). Pristanišče je bilo sestavni del mestnega življenja in njegova pomembna ekonomska osnova. Stalo je v bližini mostu čez Ljubljanico in ob cesti proti Siscii na območju sedanjega vrta SAZU in Salendrove ulice. Na izbiro lokacije so zagotovo vplivala tudi bližnja glavna vzhodna vrata na sedanjem Trgu francoske revolucije. Do kod se je raztezalo, ni znano. Njegova skrajna južna meja je bila verjetno ob sedanji Zoisovi cesti.
Posameznih stavbnih kompleksov ni bilo mogoče rekonstruirati. Na prostoru, kjer so odkrili več dobro ohranjenih v glino in pesek zakopanih amfor, je bilo verjetno veliko trgovsko skladišče (emporium). Podoben kompleks pristaniških stavb je bil tudi ob Zoisovi cesti, na tako imenovanem Grabnu. Arhitekturne ostaline kažejo na preprosto zgrajene pristaniško-tržne lope. Iz najdenih predmetov in novcev je moč sklepati, da so se zgradbe uporabljale do prve polovice 3. stoletja.
V poznem rimskem obdobju se je začela slika Emone postopoma spreminjati. Nekaj stranskih mestnih vrat so zaradi varnosti zazidali, kloake in obrambne jarke pa so začeli zanemarjati. V obdobju od 4. do 6. stoletja je Rimsko cesarstvo počasi razpadalo. Vanj so začela vdirati barbarska plemena, ki so iskala boljše življenjske pogoje, denar, plodno zemljo, sužnje in stalno bivališče. Nekatera ljudstva so se ustavila tudi na območju Emone. Pozimi leta 408/9 so v Emoni prezimovali Vizigoti, leta 452 so jo opostošili Huni, leta 568 so na svojem pohodu v Italijo skoznjo šli Langobardi. Za njimi so prišli Avari in Slovani. V drugi polovici 6. stoletja je Emona ostala brez prebivalcev.Porušene in manj pomembne objekte, na primer spomenike, so prebivalci Emone že v pozni antiki uporabljali za obnovo porušenih stavb in kanalov, v srednjem veku je to postalo splošna praksa graditeljev Ljubljane. Ruševine antičnih spomenikov so vzidali v najstarejše ljubljanske stavbe, nagrobniki in žare pa so še pozneje marsikdaj služili za gradnjo in popravilo gradu ter sakralnih in drugih zgradb. Ruševine, predvsem obzidja, so bile vidne še v Valvazorjevih časih. Veliko škode so naredili tudi kasnejši gradbeni posegi. V Ljubljani se je kljub temu še vedno ohranila vrsta ostankov rimske Emone. Najbolj ohranjen je južni del emonskega obzidja na Mirju, znan kot Rimski zid. Za njegovo ohranitev je najbolj zaslužen France Stele, ki se je leta 1928 začel s somišljeniki zavzemati za ohranitev emonskega obzidja. Mestni svet ljubljanski je namreč nameraval pozidati celotno območje Mirja in s tem porušiti tudi antični spomenik. Steletu je s pomočjo javnega mnenja uspelo rešiti zid, katerega je pozneje Jože Plečnik zaščitil in uredil njegovo okolje. Vzpostavil je lapidarij, v katerega je vgradil arhitekturne elemente, ki so jih našli v bližnjih emonskih hišah, in piramido. V nasprotju z običajnim mišljenjem piramida ni izvirno emonska, ampak si jo je arhitekt zamislil po vzoru piramide, ki si jo je družina Cestijev kot nagrobni spomenik postavila na Vii Appii v Rimu.Vzhodno emonsko obzidje je v 15. stoletju postalo del obrambnega zidu srednjeveške Ljubljane. Na njegovih temeljih je stal prvi venec srednjeveškega zidu od Aškerčeve ceste do Kongresnega trga. Na obzidje je prislonjenih tudi nekaj hiš na Emonski cesti. V nekaterih hišah je zid ohranjen celo do prvega nadstropja, kar je razločno vidno v tako imenovani Frtici (fortezza) na Emonski cesti 12. Na temeljih rimskega obzidja stojijo tudi stavbe na vzhodnem robu Vegove ulice, kar je dobro vidno v njihovih kleteh, in zunanja fasada okroglega srednjeveškega stolpa na Vegovi ulici 5, ki stoji na temeljih pravokotnega rimskega stolpa. Srednjeveška Nemška vrata so stala na podaljšku emonskega glavnega dekumana v bližini emonskih glavnih vzhodnih vrat in sedanjega Spomenika Ilirskim provincam.
Ostanki zahodnega zidu so ohranjeni pod vrtnimi zidovi ob Snežniški ulici. Na vrtu hiše na Aškerčevi cesti 11 je viden obrambni stolp, na katerem stoji vrtna uta. Do gradnje Trga republike leta 1961 je stal tudi tako imenovani Nunski zid ob Veselovi ulici, ki je bil zgrajen na temeljih rimskega zidu in je ločeval posest uršulinskega samostana od mestne parkovne površine. Del zahodnega zidu je ohranjen ob Cankarjevem domu.
Severno obzidje Emone in insula XXX sta ohranjeni v tlaku ploščadi Trga republike, delček pa v Veselovi ulici. Severna emonska vrata so ohranjena pod današnjo Slovensko cesto v Bukvarni oziroma Galeriji Emonska vrata.
Sledovi Emone so se ohranili tudi v sedanji mreži ljubljanskih cest in ulic. Rimska cesta od Borštnikovega trga do Trga francoske revolucije v celoti poteka po trasi glavnega dekumana. Po trasi glavnega karda potekata Slovenska in Barjanska cesta, čeprav je slednja južno od Aškerčeve ceste pomaknjena bolj proti vzhodu. Staro antično traso je do Slovenske ceste ohranila še Erjavčeva cesta in skoraj v celoti Vegova ulica, ki je nastala v praznem prostoru med obzidjem in vzhodno fasado insul. Ljubljanske ceste se ujemajo tudi z emonskimi vpadnicami: Slovenska in Dunajska cesta do Linhartove ceste s cesto iz Celeie, Tržaška cesta s cesto iz Italije, Levstikov in Gornji trg ter del Karlovške ceste pa s cesto iz Panonije. Ta stara pot je še dobro vidna v Pieronijevem načrtu Ljubljane iz leta 1659.
V arheološkem parku Emonska hiša na Jakopičevem vrtu na Mirju so na ogled ostanki hiše XVa, ki je bila del večjega sklopa vrstnih hiš. Zgrajene so bile v 1. stoletju in med seboj povezane z velikim osrednjim dvoriščem. Hiša XVa je merila 500 m2. Ohranjen je razpored prostorov s kuhinjo, zimska soba s sistemom za ogrevanje, letna soba z mozaikom, del ceste in kloaka, ki še vedno služi svojemu namenu.Na Erjavčevi cesti v bližini Cankarjevega doma je arheološki park Zgodnjekrščansko središče. Arheološka izkopavanja na tem prostoru so odkrila rimsko stanovanjsko zgradbo z začetka 1. stoletja, ki je bila večkrat prezidana. Prva večja prezidava se je zgodila na začetku 4. stoletja, ko so obnovili tlake, uredili hipokavstno ogrevanje in prizidali tri bazenčke, kar kaže, da so stavbo morda spremenili v zasebno kopališče. V drugi polovici 4. stoletja je bil del hiše prezidan v zgodnjekrščansko molilnico. Na začetku 5. stoletja so ob osrednjem dvorišču zgradili pravokotno krstilnico z bazenčkom za krščevanje. Krstilnica je tlakovana z večbarvnim mozaikom, v katerega so vstavljeni napisi z imeni Emoncev, ki so darovali sredstva za njegovo izdelavo. V krstilnico je vodil pokrit hodnik (portik) z večbarvnim mozaikom, v katerega je vstavljen napis z imenom graditelja, arhidiakona Antioha. Najdbe dokazujejo, da je bila v tistem času močna krščanska skupnost, ki jo potrjujejo tudi v pisnih virih izpričani emonski škofi.Forumski prostor med Slovensko in Rimsko cesto ter Igriško in Gregorčičevo ulico, tako imenovani Ferantov vrt, se je ohranil skoraj v celoti do gradnje tako imenovanega Ferantovega bloka v 1970. letih. Sam forum je bil med vdorom Hunov leta 452 porušen. Iz ostankov furuma in bazilike so zgradili rotundo, katere temelji so vidni v Jakopičevi galeriji na Slovenski cesti 9, njena silhueta pa na njeni vzhodni fasadi. Eden od najznamenitejših rimskih ostankov je vsekakor kip Emonca, katerega kopija stoji na ob Slovenski cesti na Kongresnem trgu. V podhodu pri Emoncu sta ohranjena del poznoantične hiše in sarkofag, ki ponazarja začetek severnega emonskega grobišča. V njegovi bližini so pri Bukvarni ohranjeni temelji severnih glavnih vrat, v parkirni hiši pod Kongresnim trgom pa rimski vodnjak. V pročelju ljubljanske stolnice je vzidanih nekaj rimskih nagrobnikov, tako imenovan Dolničarjev lapidarij. Na zahodnem robu Vegove ulice je v tlaku poudarjen raster antične hiše.
Rimska kanalizacija je bila zgrajena tako trdno, da je bil del kloak, na primer v Gregorčičevi in Vegovi ulici, uporaben še v 20. stoletju. Del kloake s kamnitim pokrovom je ohranjen na severozahodnem vogalu Srednje tehnične šole na Aškerčevi cesti.
Najdbe iz rimske Emone so razstavljene v Mestnem in Narodnem muzeju v Ljubljani. Trije prenovljeni arheološki parki: Emonska hiša, Zgodnjekrščansko središče in Rimski zid so povezani v dva kilometra dolgo krožno pot, ki povezuje deset prepoznavnih točk antičnih spomenikov v Ljubljani. Točke so opremljene z informativnimi tablami, priporočeno izhodišče pa je Mestni muzej.
Mihelič, Mira (1978). Tujec v Emoni (roman). Cankarjeva založba. str. 295. COBISS 20456199. 
Sivec, Ivan (2014). Zadnji keltski poglavar : povest o zadnjih bojih in prvi ljubezni v Cezarjevem času. Kamnik : Ico. str. 272. COBISS 269051136. ISBN 978-961-6868-28-0. 
Sivec, Ivan (2014). Usodna emonska lepotica : povest o ljubezenskem trikotniku med sužnjo, staroselcem in Emoncem. Kamnik : Ico. str. 276. COBISS 269051392. ISBN 978-961-6868-29-7.
Arko. D. 1958, Vprašanje amfiteatra v Emoni, Kronika slovenskih mest 6/2, str. 96.
Cagnat, R. 1916-1920, Manuel d'arrheologie Romaine, pogl. VI: Le forum et ses monuments, str. 111-136, pogl. XII: Les camps et les defenses des frontieres, str. 250-267, pogl. XIV: Maisons de ville, str. 275-295, A. Picard, Pariz.
Cuntz, O. 1913, Römische Inschriften aus Emona, v: Emona, Jahrbuch der Altertumskunde 7, str. 193-217.
Gabrovec, S. 1955, Nekaj novih staroslovenskih najdb, Arheološki vestnik 6, str. 134-141.
Gaspari, A. 2010, Apud horridas gentis ...: Začetki rimskega mesta Colonia Iulia Emona, Ljubljana, ISBN 978-961-6509-19-0, COBISS=250483200
Hönle, A in Henze, A.  1984, Römische Amphitheater und Stadien: Gladiatorienkampfe und Circusspiele, Atlantis Verlag, Luzern.
Klemenc, J. 1955, Zgodovina Emone, Zgodovina Ljubljane, knj. 1: Geologija in arheologija, Državna založba Slovenije, Ljubljana, str- 331-426.
Klemenc, J. 1972 (J. Klemenc, V. Rolšek in P. Petru), Antične grobnice v Šempetru, Katalogi in monografije, 9.
Korošec, B. 1991, Ljubljana skozi stoletja: mesto na načrtih, projektih in stvarnosti, Ljubljana.
Korošec, J. in Stare, F. 1950, Začasno poročilo o arheoloških izkopavanjih v Ljubljani, Dela SAZU,  Arheološka poročila, 5-37.
Lazar, I. in Županek, B. (urednici), Emona: med Akvilejo in Panonijo, Koper, 2012. ISBN 978-961-6862-21-9.
Maulucci, V. in Paolo, F. 1987, Pompei: guida archeologica degli scavi con itinerari piante e ricostruzioni, Carcavalo, Neapelj.
Müllner, A. 1879, Emona: archaologische Studien aus Krain, Kleinmayr & Fed, Bamberg, Ljubljana.
Negroni-Catacchio, N. 1976, Le vie dell'ambra. I passi alpini orientali  e l'Alto Adriatico, Antichità altoadriatiche 9.
Pajk, M. 1911, Ein Topferei vor den Mauern der römischen Stadt Emona, LaibacherZeitung, 22. 5. 1911, str. 67.
Plesničar-Gec. L 1964, Severna emonska vrata pod traso Titove ceste V Ljubljani, Kronika slovenskih mest 12/1, str. 67-73.
Plesničar - Gec, L. 1972b, Severno emonsko grobišče, Katalogi in monografije 8.
Plesničar-Gec, L. 1974, Porta praetoria - severna emonska vrata, Arheološki vestnik 25, str. 387-391.
Plesničar - Gec, L. 1975 (1977), Urbanistične značilnosti Emone, Antični gradovi in naselja u južnoj Panoniji i graničnim područjima, Zbornik referatov in koreferatov s simpozija Antičke sekcije SADJ, Varaždin 1975, Materiali 13, Beograd 1977, str. 19-54.
Plesničar - Gec, L. in drugi 1983, Starokrščanski center v Emoni, Katalogi in monografije, str.  21.
Plesničar-Gec, L. 1983a, Trg revolucije v antiki, Trg revolucije nekoč in danes, razstavni katalog Mestnega MUzeja Ljubljana, str. 5-8.
Plesničar-Gec, L. 1990b, I rapporti tra Emona a la Venezia, La Venetia nell'area Padano-Danubiana, Cedam, Padova.
Plesničar-Gec, L. 1992b, Antično obdobje: Rešena arheološka dediščina Ljubljane, Katalog razstave Mestnega muzeja Ljubljana, str. 41-135.
Puš, I. 1971, Žarnogrobiščna nekropola na dvorišču SAZU v Ljubljani, Razprave SAZU 7/1.
Rosada, G. 1990, Mura, porte e archi nella decima regio: significati e correlazioni areali, La citta nell'Italia settentrionale nell'eta romana, Universita di Trieste in Ecole francaise de Rome, Trst/Rim, str. 565-409.
Rutar, S. 1891, Prazgodovinske in rimske izkopanine po Slovenskem, I., 1890, Letopis Matice Slovenske, str. 182-209.
Saria, B. 1937a, Vojaški nagrobni napis iz Emone, Kronika slovenskih mest 4, str. 46-48.
Stele, F. 1928a, Valvazorjeva Ljubljana, Glasnik Muzejskega društva za Slovenijo 9, str. 70-98.
Stele, F. 1928b, V obrambo rimskega zidu na Mirju v Ljubljani, Spomeniški urad, Ljubljana.
Schmid, W. 1941, Emona ni bila vojaški tabor, Glasnik Muzejskega društva za Slovenijo 22, str. 44-54.
Slabe, M. 1966, Novo arheološko spomeniško območje v Ljubljani, Varstvo spomenikov 11, str. 10-13.
Slabe, M. 1966 (1967), Konzervatorska poročila, Varstvo spomenikov 11, str. 124.
Slabe, M. 1968, Antični grobovi v Vomenskega ulici, Arheoloski vestnik 19, str. 419-424.
Suić, M. 1976, Antički grad na istočnom Jadranu, Sveučilišna naklada Liber, Studije iz historije urbanizma, knjiga 1, Zagreb.
Šašel, J. in sodelavci 1960/61, Izkopavanja in najdbe v Ljubljani v letih 1941−1961, Varstvo spomenikov 8, str. 271-327.
Šašel, J. in Weiler I. 1965/64, Zur Augusteisch-Tiberischen Inschriftvon Emona, Carnuntum lährbuch 8, str. 40-42 (= Opera selecta, str. 75-78).
Šašel, J. 1968, Emona, v Paulys Realenzyklopädie der classischen Altertumsivissenscfaft, priloga 11,  str. 540-578.
Šašel, J. 1974/75, Miniera aurifera nell Alpi orientali, Aquileia Nostra 45/46.
Šašel, J. 1975, Rimske ceste v Sloveniji,  Arheološka najdišča Slovenije, Državna založba Slovenije, Ljubljana, str. 74-99 in 187-191.
Šašel, J. 1985, Zur Frühgeschichte der XV. Legion und zur Nordostgrenze der Cisalpina zur Zeit Caesars, Archäeologisch-epigraphische Studien 1, str. 547-555.
Šašel - Kos, M. 1990, Nauportus - antični, literarni in epigrafski viri, v: J. Horvat, Nauportus (Vrhnika), Dela 1. Razr. SAZU 33, str. 17-33.
Šašel - Kos, M. 1995, The 15th Legion at Emona - some thoughts, Zeitschrift für Papyrologie und Epigraphik, zv. 109, R. Habelt,Bonn, str. 227-244.
Šašel - Kos, M. 1997, The Roman Inscriptions in the National Museum of Slovenia, Situla 35.
Vahen, D. 1986, Prispevek k poznavanju komunalne ureditve antične Emone, Arheološki vestnik 37, str. 217-227.
Vahen, D. 1995, Poročila o konservatorskih delih na posameznih objektih kulturne dediščine, Varstvo  spomenikov 55, str. 117-119.
Več avtorjev, Pozdravljeni, prednamci!, Cankarjev dom in Mestni muzej Ljubljana, 1996.
Vičič, B. 1992, Gornji trg 15 v Ljubljani: 2000 let poselitve, Ljubljanski regionalni zavod za varstvo naravne in kulturne dediščine, Ljubljana.
Vičič, B. 1993, Zgodnjerimsko naselje pod Grajskim gričem v Ljubljani, Gornji trg 15, Arheološki vestnik 44,  str. 155-202.
Vičič, B. 1994, Zgodnjerimsko naselje pod Grajskim gričem v Ljubljani, Gornji trg 50, Stari trg 17 in 52, Arheološki vestnik 45, str. 25-81.
Zaccaria, C. 1990, Testimonianze epigrafiche relative all'edilizia pubblica nei centri urbani delle Regiones X e XI in  eta imperiale, La città nell' Italia settentrionale nell'età romana, Università di Trieste in École francaise de Rome, Trst/ Rim, str. 129-162.
Yegül, F. 1992, Baths and Bathing in Classical Antiquity, The Architectural History Foundation in MIT Press, New York/Cambridge, Massachusetts in London.
Bernarda Županek: Emona: mesto v imperiju/Emona: A City of the Empire (slov., angl.)
Katalog razstave Emona mit in resničnost, Muzej in galerije mesta Ljubljana 2010

Enígma je električna naprava za šifriranje sporočil. Uporabljale so jo nemške oborožene sile med 2. svetovno vojno. Beseda enigma izhaja iz grščine (Αίνιγμα, aínigma) in pomeni uganka. Simbolično pa naj bi bila Enigma uganka za angleške dekripterje tudi zaradi skladbe z istim imenom angleškega skladatelja Elgarja.
To napravo za šifriranje je razvil nemški elektroinženir Arthur Scherbius (1878-1929). Za izdelek je 23. februarja 1918 prejel patent (DRP 416219). Za izdelavo teh naprav so 9. julija 1923 v Berlinu ustanovili podjetje Chiffriermaschinen-Aktiengesellschaft. Proti koncu leta 1920 so oborožene sile začele kazati zanimanje za to napravo, kasneje pa je izginila s civilnega trga.
V času do konca vojne 1945 in še kasneje so prihajali v uporabo številni različni modeli Enigme. Najbolj razširjena je bila ENIGMA I, ki so jo od leta 1930 uporabljale nemške oborožene sile (Reichswehr) in kasneje Wehrmacht. Verjetno je bila med 2. svetovno vojno najbolj uporabljan sistem šifriranja sporočil. ENIGMA I je na prvi pogled videti kot pisalni stroj. Bistveni sestavni deli so tipkovnica, zbir zamenljivih šifrirnih kolutov in polja z lučkami za prikaz in stikalna plošča. Koluti so bistveni za šifriranje. Vsak kolut ima na obeh straneh po 26 električnih spojev (po enega za vsako črko nemške abecede), ki so vsak posebej na tajen način povezani med seboj. Na primer: vhodni spoj za črko A je na izhodu povezan s spojem za črko G in tako naprej. Ko se pritisne tipka na tipkovnici, steče tok iz vgrajene tipkovnice preko kolutov do polja z lučkami. Prižgana lučka je šifra za vneseno črko. Ker se kolut po vsakem pritisku na tipkovnici zavrti, dobi ista črka na različnih mestih odprtega besedila različne šifre. Podobno kot števec kilometrov v avtomobilu.
Če bi odtipkali SSSR, bi dobili kot šifrirano besedilo na primer HUTW. Važno in za šifriranje izredno pomebno je, da se za razliko od enoabecedne zamenjave (kjer se ista črka odprtega besedila vedno prevede v isto črko šifriranega besedila) pri ENIGMI po vsaki vneseni črki spremeni sistem zamenjave (poligrafska substitucija).
Arthur Scherbius se je rodil leta 1878 v Frankfurtu, umrl pa leta 1929 v Berlinu. Študiral je elektrotehniko na tehniški fakulteti v Münchnu, dokončal pa jo je v Hannovru, leta 1903. Po končanem faksu je delal v več nemških in švicarskih podjetjih. Scherbius je naredil številne izume ( npr. asinhroni motor, električne blazine). Scherbius je zaprosil za patent šifriranega stroja, ki ga je vložil dne 23. februarja 1918. Šifrirni stroj je temeljil na vrtenju žičnih koles, kar je zdaj znano kot šifrirna koluta. Šifriran stroj firme, ki se je tržil pod imenom Enigma, je bil prvotno "dejaven" na komercialnem trgu, ampak so ga pozneje iz trga umaknili. Bilo je več poslovnih modelov in eden od njih je bil sprejet s strani nemške mornarice leta 1926.
Desno od vrtečih se kolutov je vhodni kolut (stator), ki se ne vrti in je s 26 žicami (na skici so samo 4) povezan s tipkovnico. Levo od vrtečih se kolutov je povratni kolut /reflektor)(UKW), ki tudi miruje (povratni kolut - reflektor je izumil (DRP 452 194, prijavljen 21. marca 1926) Willi Korn, sodelavec Scherbiusa). Le-ta ima samo na desni strani 26 spojev (narisani so samo štirje). Ti spoji so med seboj parno povezani. Povratni kolut povzroči, da se tok, ki je prišel z desne na levo, sedaj vrne na levo do vhodnega koluta, kjer zapusti nabor kolutov.
Tabela prikazuje strogo zaupen sistem povezave petih vrtečih se šifrirnih kolutov (I do V) za trokolutno Enigmo in obeh povratnih kolutov (B in C).
Na čelni strani naprave je stikalna plošča s 26 dvopolnimi vtičnicami (za vsako črko 1). Tok steče po pritisku na tipko najprej skozi te vtičnice, ko pa zapusti zbir kolutov, steče ponovno skoznje. Končno se prižge ena od 26 lučk s šifriranimi črkami.
Tok, ki ga daje baterija po pritisku na tipko (na primer A), steče preko stikalne plošče z vtičnicami. Če je črka A povezana z drugo črko, se črka zamenja (na primer s H), če ni povezana, ostane črka nespremenjena. Tok priteče na vhodni kolut. Pri nadaljnji razlagi se besedilo sklicuje na sliko »Pretok toka« (najprej samo na zgornji del). Prikazani so vrteči se šifrirni koluti (rotorji) in mirujoč povratni kolut (reflektor). Zaradi preglednosti je abeceda okrnjena na 8 črk (A ... H).
Tok steče preko vhodnega koluta (v skici ni prikazan) na vhodni spoj prvega (desnega) koluta. Strogo zaupne električne povezave povzročijo, da tok, ki je vstopil na desni pri vhodnem spoju A, zapusti kolut na levi strani na spoju B. Tako se pretvori A v B.
Sedaj vstopi tok v srednji kolut pri spoju B. Ker je možno, da je vhodni spoj povezan z istoimenskim izhodnim spojem, zapusti tok srednji kolut na spoju B. V tretji kolut vstopi tok pri spoju B in ga zapusti pri spoju D.
Tok je prišel skozi vse tri vrteče šifrirne kolute in je vstopil v povratni kolut (reflektor). Ta ima spoje samo na desni strani, med seboj so parno povezani. Tu se na primer zamenja črka D s črko E.
Sedaj teče tok še z desne na levo in se glede na povezave črke na vsakem kolut zamenjajo (E → C, C → F, F → G). Desni kolut zapusti tako na spoju G.
Nadaljnji tok v skici ni prikazan, ga je pa možno enostavno pojasniti. Ko zapusti vrteče kolute, preko vhodnega koluta steče nazaj v stikalno ploščo z vtičnicami. Če je črka povezana z drugo črko, se črka zamenja, če ni povezana, se ne spremeni. Končno zasveti ena od lučk, ki pomeni šifro za vneseno črko. Stikalna plošča ni smela zamenjati iste črke z isto, niti ne s sosednjo. Npr.: črka R ni smela biti sama črka R, niti Q niti S.
Po pritisku na tipko zavrti desni kolut za eno mesto (srednji kolut se zavrti šele po 26 premikih desnega, levi po 26 premikih srednjega koluta). Če bi ponovno pritisnili tipko A, steče tok po drugi poti skozi desni kolut in zato tudi po drugih poteh skozi ostale kolute. V spodnji polovici skice je prikazan potek po premiku desnega koluta za eno lego navzdol. Sedaj se A šifrira kot C.
Pri ENIGMI I so bili najprej na razpolago trije, od leta 1939 pa pet šifrirnih kolutov (rotorjev) s tem, da se je število možnih kolutov (rotorjev) s petih povečalo na osem. Nemška vojna mornarica je že od samega začetka uporabljala štiri rotorje. V tajni kodni knjigi je bilo za vsak dan zapisano, katere kolute in v kakšnem vrstnem redu je potrebno vstaviti. Rotorji (koluti) so bili označeni z rimskimi številkami od I do V, kasneje do VIII. V tej kodni knjigi je vnos I IV II pod navedbo položaj kolutov pomenil, da se na levi strani vstavi kolut I, na sredini kolut IV in na desni kolut II. Nikoli ni smel en šifrirni rotor, na primer I., ostati na istem mestu dva dni. Menjavo so opravili vsak dan natanko ob polnoči.
Ko je leta 1918 Scherbius prijavil ENIGMO (še med 1. svetovno vojno) patentnemu uradu, je bila to izredno kakovostna in napredna naprava. Osnovni napredek je bil v uvedni strojnega namesto ročnih sistemov šifriranja. Po pravici je veljalo, da se šifre ne da »zlomiti« s tedaj običajnimi ročnimi postopki, ki so bili večinoma osnovani na jezikovnih posebnostih. Tako je ostalo do 30. let, torej več kot 10 let.
Kriptografska moč ENIGME je v vrtečih se šifrirnih kolutih, tako da se ista črka vsakič zašifrira z drugo pretvorbo. Bistveno za ohranitev tajnosti sporočil je zaupnost žičnih povezav v šifrirnih kolutih in število kolutov v naboru. Število kolutov je bistveno za kakovost šifriranja, zato so bile štirikolutne ENIGME M4, ki so jih uporabljali v podmornicah, bistveno bolj varne od običajnih trokolutnih ENIGEM I. Kar solidno varnost so pomenile petkolutne ENIGME, katere je sprva uporabljala Luftwaffe, kasneje pa vsi.
Kabelske povezave stikalne plošče na prednji strani naprave naj bi povečale varnost tajnosti sporočila, vendar je to dodatno zaščito dokaj enostavno »zlomiti«, ker ostanejo povezave ves čas šifriranja enega sporočila enake.
Območje možnih šifer se lahko izračuna iz posameznih komponent in števila možnih nastavitev. Dnevna nastavitev za ENIGMO je bila sestavljena iz štirih delnih ključev, ki so bili v strogo tajnih tabelah, ki so veljale en mesec. Tu je primer za 3 dni v nekem mesecu:
|Dan |UKW| Položaj kolutov |Položaj obr.|  Povezave na stikalni plošči          |
Na primer za 31. dan je potrebno vstaviti povratni kolut B (ENIGMA I je imela na razpolago dva povratna koluta (reflektorja) B in C). Kot vrtljive kolute se vzame kolute I, IV in III (kolut I je levi). Predhodno je potrebno nastaviti obroče. S tem se določi pri kateri črki se izvrši prenos na naslednji kolut. Uporabljala se je tabela (A = 01, B = 02, ... Z = 26. Na koncu je potrebno povezati s kabli še 10 vtičnic na stikalni plošči (A z D, C z N in tako dalje).
Kot zadnje je potrebno nastaviti kolute v začetni položaj in s tem je naprava pripravljena za delo.
Položaj šifrirnih kolutovIzbere se tri od 5 vrtljivih kolutov in enega od dveh reflektorjev (povratnih kolutov). To da 2·3·4·5 = 120 možnosti, kar je približno 7 bitov.
Nastavitev obročevObstaja 26 nastavitev koluta za srednji in desni kolut, nastavitev levega je brez pomena. Skupaj je možnih 26 2 = 676 nastavitev. To da približno 9 bitov.
Začetna nastavitev.Za vsak kolut je možnih 26 začetnih položajev (povratnega koluta - reflektorja - se ne da nastaviti), kar da 263 = 17.576 nastavitev kar ustreza 14 bitom.
Povezava stikalne ploščeLahko se poveže največ 13 parov vtičnic pri 26 črkah. Za prvo povezavo je 26 možnosti za prvi konec in 25 možnosti za drugi konec. Ker ni pomembno, kateri konec je vstavljen prej in kateri kasneje, ostane samo polovica možnosti. Za prvi kabel je tako 26·25 / 2 = 325.
Za drug povezovalni kabel je analogno 24·23/2 = 276 možnosti. Na splošno velja, da je za n-to povezavo s kablom (26 - 2n + 2)(26 - 2n + 1) / 2 možnosti.
Načelno je število kombinacij za n povezav produkt možnosti za vse n do vključno tega. Ker pa ni važno po kakšnem vrstnem redu se vnašajo povezave, je enačba za n povezav:
Pri ENIGMI I se je praviloma uporabljalo točno 10 povezav. Po zgornji tabeli je to 150.738.274.937.250 (150 bilijonov) možnosti, kar ustreza 47 bitom.
Skupno število možnih šiferŠtevilo možnih šifer za standardno ENIGMO I z izbranimi tremi vrtljivimi koluti (izmed petih), enim od dveh reflektorjev, uporabi desetih povezav se lahko izračuna kot produkt 120 položajev vrtljivih kolutov, 676 nastavitev obročev, 17.576 osnovnih nastavitev in 150.738.274.937.250 možnih povezav, kar je:
Število možnih šifer je izredno veliko in se lahko primerja s sodobnimi sistemi kriptografije. Sistem šifriranja DES (Data Encryption Standard), ki je bil konec 20. stoletja standard, ima velikost števila ključev samo 56 bitov. Naslednik sistema DES Advanced Encryption Standard (AES), imenovan tudi Rijndael, uporablja praviloma 128 bitov in velja za popolnoma varnega.
Velikost ključa in s tem število možnih ključev je nujno potreben pogoj za varnost sistena šifriranja, ni pa zadosten. Enolična pretvorba črk v druge črke ima 26! možnosti (približno 4000 · 1023, kar ustreza približno 88 bitov), vendar nihče ne trdi, da je ta sistem varen, saj se ga da dokaj hitro »zlomiti« tudi z ročnimi metodami.
Tudi pri ENIGMI predstavljajo povezave na stikalni plošči med vtičnicami fiksno enostavno enolično pretvorbo črk. Ta del ENIGME se lahko »zlomi« z uporabo inteligentne kriptoanalitske metode (Turingove bombe) in tako se lahko praktično popolnoma izniči. Tako se lahko faktor 150.738.274.937.250 črta iz izračuna dolžine ključa. Nastavitev obročev prav tako zelo malo prispeva k varnosti ključa in tudi faktor 676 se lahko črta. Alan Turing je stikalno ploščo ocenil kot nepotrebno in je po njegovem bolj služila kot strah nevednežem.
Tako ostane samo 120 · 17.576 = 2.109.120 možnosti (21 bitov). To pa je število, ki je bilo že med drugo svetovno vojno obvladljivo s tedanjo elektromehansko opremo.
Korn je dosegel z uvedbo povratnega koluta (reflektorja), da je postopek šifriranja samopovraten, kar pomeni da če se pri nekem položaju kolutov šifrira črka U v črko X, se črka X šifrira kot črka U. Tako je poenostavil delo z napravo, ker ni bilo več potrebno spreminjati načina dela pri šifriranju in dešifriranju. Poleg tega je računal na povečanje varnosti, saj je tok stekel dvakrat skozi kolute, torej se je pri trokolutni Enigmi šifriral šestkrat. To pa je bilo popolnoma napačno sklepanje z daljnosežnimi in za Nemce katastrofalnimi posledicami.
Ker teče tok drugič skozi napravo zaradi povratnega koluta vedno po drugi poti kot prvič, se ne more nikdar šifrirati črka v samo sebe. Na pogled je to majhno zmanjšanje dolžine šifre, saj ostane namesto 26 možnosti »le« 25, vendar je to bistveno zmanjšanje dolžine šifre in odpira nove možnosti za »lomljenja« šifre.
Reflektor je tudi povzročil, da so permutacije in s tem šifriranje samopovratne. S tem se število možnih šifer še bolj omeji, oziroma točno razpolovi. To je v hipu ugotovil Alan Turing.
Slabosti povzročene s povratnim kolutom (reflektorjem) se lahko razložijo, če v razlagi uporabimo abecedo s 4 namesto 26 črkami.
S štirimi črkami se lahko naredi 4! = 24 različnih abeced za pretvorbo črk. Te so:
Če izključimo vse abecede, v katerih se šifrira črka sama vase (kar se ne more zgoditi), odpade več kot polovica abeced:
Ker reflektor izključi še vse permutacije, ki niso povratne, nam ostanejo za abecedo s štirimi črkami od 24 možnosti samo tri:
Pri ENIGMI z njenimi 26 položaji (črkami ali številkami) tako ostane namesto možnih 4033 · 10 23 le približno 4250 · 10 11 kombinacij. Zaradi reflektorja je tako izgubljenih za približno faktor 10 12 (en bilijon) možnih šifer.
Kriptografsko še katastrofalneje je, da se neka črka nikdar ne more šifrirati kot ista črka. Če kriptoanalik pri »lomljenju« šifre ve, da se črka nikdar ne šifrira kot ista črka, mu to omogoča bližnjico do rešitve in ni potrebno mukotrpno obdelati vseh možnosti. Nemci so s tem hoteli preprečiti ugotovitev strogo tajnih notranjih povezav posameznih šifrirnih kolutov, dosegli pa že zgoraj opisano.
Že stoletja je za »lomljenje« šifer znan »Postopek verjetne besede«. Napadalec pozna ali domneva, da neka beseda nastopa v besedilu, na primer »OBERKOMMANDODERWEHRMACHT« (Vrhovno poveljstvo Wehrmachta). Če napadalec na šifro (ki ima šifrirano besedilo, za katero ve, da je bilo šifrirano z ENIGMO) ve, da se črka ne more šifrirati kot ista črka, lahko ugotovi na katerih mestih šifriranega besedila se ne more nahajati verjetna beseda. Pod šifrirano besedilo napiše z zamiki verjetno besedo in izključi možnosti, ko je na istem mestu v šifriranem besedilu in verjetni besedi ista črka.
S to zelo enostavno metodo se da od 27 možnih položajev verjetne besede izključiti 17 položajev (več kot polovico), kar je bistvena olajšava za kriptoanalitika.
Uporabniki ENIGME so bili prepričani, da se njihovega strojno izdelanega šifriranega besedila ne da »zlomiti« z ročnimi metodami, kar je bilo možno za praktično vse sisteme šifriranja do leta 1918. Kar so spregledali, je bilo, da se strojno šifriranje da »zlomiti« s strojnimi metodami.
Kot je zgoraj razloženo, obstaja za ENIGMO I 2.109.120 možnih šifer (nastavitev). Teh približno 2 milijona možnosti se ročno ne da rešiti. Če se uporabi ustrezna z motorjem poganjana naprava, ki obdela 20 možnosti na sekundo, pomeni to 30 ur. To je še sprejemljiv čas. Če pa se uporabi 60 strojev (enega za vsako nastavitev vrtljivih kolutov), je potrebnih samo še 30 minut, kar je izredno ugodno.
Skupina poljskih matematikov, zbranih okrog Mariana Rejewskega, je že pred drugo svetovno vojno dosegla velike uspehe pri dešifriranju besedil, šifriranih na ENIGMAH. ENIGME, zgrajene pred letom 1939 so bile malce enostavnejše. Bile so industrijske izvedenke, kakršne so uporabljala velika nemška podjetja: AG Farben, Siemens, Krupp itn. Te so imele na začetku šifrirne kolute povezane kar naravnost. Rejewski je uporabil zakone teorije permutacij, prav tako jezikovna pravila nemščine in odstopanje od pravil slučajnosti, ki so bile povzročene z vplivi ljudi. Tako ljudje radi za ključ sporočila uporabljajo enostavne kombinacije kot AAA, BBB, ABC, …
Dejstvo, da so Nemci poslali na začetku vsakega sporočila, tako imenovani ključ sporočila. Ta je bil zašifriran z dnevnim ključem in je bil na začetku sporočila poslan dvakrat. Vseboval je začetno nastavitev šifrirnih kolutov in to sporočilo je bilo namenjeno zmanjšanju napak pri sprejemanju/oddajanju sporočil. To je za dešifrerje postal "crib".
Sprejemnik sporočila je najprej dešifriral začetnih 6 črk sporočila z dnevnim ključem in nato postavil vrtljive kolute v tako določen začetni položaj in dešifriral dejansko sporočilo.
Rejewski je razpolagal tudi s kodnimi knjigami Nemcev, te so dobili od Francozov, ki si z njimi niso mogli pomagati, navodili za uporabo in drugimi materiali. Nemci so tudi delali napake, ko so na zahtevo po pošiljanju testnega signala oddali na primer 50 krat črko A, kar je bilo enostavno dešifrirati. Tako je bil napor za »lomljenje« šifer bistveno zmanjšan.
Odprto besedilo šifriranega sporočila dobimo samo, če rešimo naslednje delne probleme:
povezave na stikalni plošči (npr.: D v F, G v J itn)S pomočjo elektromehanskih naprav, tako imenovanih »bomb«, je bilo možno v nekaj urah odkriti dnevni ključ, ki se je uporabljal za nastavitve kolutov in so ga Nemci menjali vsak dan točno ob polnoči. Leta 1939 so Nemci izboljšali sestavo ENIGME, tako da so namesto treh uporabljali pet šifrirnih kolutov, od katerih so bili istočasno v uporabi vedno le trije. Prav tako so uvedli povezavo stikalne plošče za 10 parov namesto dotedanjih štirih parov. Tako nastalo komplikacijo so Poljaki rešili z uporabo 60 »bomb«. Angleži so po Poljakih prevzeli termin "bomba", ki lahko pomeni bombo za razbitje šifer, imajo pa Poljaki tudi slaščico s tem imenom (nekakšen "indijanček"), kar bi lahko pomenilo tudi "slaščico" za poljske dešifrerje.
Dva tedna pred nemškim napadom na Poljsko leta 1939 so Poljaki seznanili zaprepadene Angleže in Francoze, ki se jim o ENIGMI še sanjalo ni, o kriptografskih slabostih ENIGME, načrt »bomb« in jim izročili dve na Poljskem izdelani kopiji ENIGME v Združeno kraljestvo in Francijo. Spoznanja poljskega Urada šifer (Biuro Szyfrów) so zavezniki razvijali naprej. Ta napredek sta vsaj delno podprla dva Nemca. Prvi je bil Hans-Thilo Schmidt. Služboval je v radijski postaji nemških oboroženih sil in se je hotel maščevati za svoj odpust na koncu prve svetovne vojne, potreboval pa je tudi denar za svoje razkošno življenje. Stopil je v stik s francosko tajno službo in se trikrat srečal z agentom z ilegalnim imenom Rex. Francozom je dostavil načrte ENIGME, vendar brez podatkov o povezavah v šifrirnih kolutih. Leta 1943 ga je francoska tajna služba izdala in še isto leto so ga Nemci usmrtili. Leta 1999 je postalo znano, da je Hans-Thilo Schmidt s tajnim imenom Asch dobavil francoskemu kriptografu Bertrand|Bertrandu podobne predloge. Domneva se, da bi Rejewski uspel tudi brez teh predlog, vendar so mu prav gotovo pomagale, da je pridobil dragoceni čas. Poudariti je še treba, da so Poljaki zlomili šifre trokolutne ENIGME, mornariške s štirimi koluti pa niso zmogli, pravtako ne petkolutne izvedenke nemške Luftwaffe.
Britanski kriptoanalitiki so delali v Bletchley Parku. Projekt je potekal pod kodnim imenom ULTRA. Nadaljevali so tam, kjer je moral Rejewski zaradi napada na Poljsko nehati in »zlomili« tudi šifro leta 1939 izboljšane ENIGME. Pri delu jim je pomagala površnost nemških šifrantov (ponavljajoči in slabo izbrani ključi sporočil, standardna oblika vremenskih podatkov ob točno določenem času (ob 18. uri vsako popoldne za naslednji dan) in podatkov o legi, …). Naenkrat je v Bletchleyju delalo približno 7.000 ljudi. Vendar iz lastnih moči niso mogli nadoknaditi tistega, kar so nepreklicno izgubili: čas. Leta 1939 so zavezniki (Francozi in Angleži) prejeli popolne podatke o poljskih dosežkih in vse podatke, vključno z dvema delujočima klonoma trokolutne Enigme.
Eden od mnogih znanstvenikov v Bletchley Parku je bil angleški matematik Alan Turing, eden največjih umov 20. stoletja, katerega dela o računalništvu, matematiki in informatiki so še danes pomembna. Turing je izdelal pomembne osnove za izdelavo angleške, močno izboljšane različice poljske »bombe«. Po njegovi zamisli je Tommy Flowers (1905-1998), poštni inženir, izdelal prvi elektronski programabilni računalnik na svetu Colossus I. in malo kasneje močno izboljšani Colossus II., za oba je Alan Turing napisal prve računalniške programe na svetu. Te računalnike so uporabljali izključno za dešifriranje nemških šifer, posebej še šifrirnih strojev Fish in Tunny. Po končani 2. SV so morali Angleži, po ukazu verjetno ne najbolj jasnovidnih politikov, vse Colossuse z načrti vred uničiti. Colossus II. je imel ~1.500 elektronk in je samo za ogrevanje elektronk porabil toliko dragocene in manjkajoče električne energije, kot jo je v tedanjih vojnih časih manjša angleška vas. Namešečen je bil več prostorih, od tod tudi njegovo ime. Kot spomin je uporabljal običajni papirni perforirani teleprinterski trak. Za branje tega traku so Angleži mimogrede izumili in izdelali še prvi optični bralnik (v velikosti dveh cigaretnih škatlic), ki je igraje in brez vsakršnih napak, bral s hitrostjo 9.600 Baudov. Hitrost so morali zmanjšati na polovico na 4.800 Baudov, ker se je papirnati teleprinterski trak, po besedah samega dr. Tommya Flowersa, prepogosto trgal. Leta 1994 so po nasvetih dr. Tommya Flowersa, in na srečo ne vseh uničenih načrtih, v Bletchley Parku izdelali delujočo kopijo Colossusa II. Sodobni računalničarji so Colossusu tudi izmerili njegovo taktno frekvenco, ki je znašala 8 MHZ, kar je približno toliko kot pri prvih PC-jih.
Zaveznikom je 4. maja 1941 uspelo zajeti močno poškodovano nemško podmornico U-110 in dobiti v roke ENIGMO M3 in številne kodne tabele. Ker je posadka podmornico zapustila in so jo na rušilcu HMS Bulldog takoj spravili pod palubo, Nemci niso izvedeli za ta zavezniški plen. V juniju 1944 so Američani zaplenili še eno napravo ENIGMA in tajna navodila za šifriranje ob zajetju podmornice U-505. Ta podmornica je danes na ogled v muzeju v Chicagu.
Pri koncu vojne je zaveznikom uspelo dešifrirati večino nemških radijskih sporočil.
Na splošno velja, da je razbitje šifer ENIGME ena od strateških prednosti zaveznikov med drugo svetovno vojno. Zgodovinarji domnevajo, da je to razbitje šifer skrajšalo vojno za nekaj mesecev, če ne za celo leto. Zgodovinar Rohwer domneva, da je ta dosežek prihranil potopitev kakšnih 400 zavezniških ladij. Rešeno pa je bilo tudi nešteto človeških življenj na obeh straneh, tako civilnih kot vojaških.
Razprava o alternativnih potekih zgodovine je vedno polna špekulacij. Odločilen je tudi trenutek, ko bi ENIGMA spet postala popolnoma varna. Če bi se to zgodilo leta 1945, bi to imelo majhen vpliv na potek vojne, v letu 1944 pa bi bil vpliv bistveno večji. Bili bi ovirani načrti za operacijo Overlord (invazija v Normandiji). Kot je danes znano, je bila zaradi dešifriranih sporočil zaveznikom znana zelo natančna razporeditev nemških oboroženih sil v Normandiji. Nemška podmorniška ofenziva na Atlantiku bi uspela in tudi Rommel bi se za Hitlerja lahko dokopal do toliko želene nafte v Libiji in na Savdskem polotoku.
Kaj pa bi bilo, če sporočil ENIGME sploh ne bi dešifrirali? V letu 1940 je Kraljevo vojno letalstvo (RAF) v bitki za Britanijo moral vključiti zadnje rezerve. Pri tem so bila dešifrirana sporočila o nemških načrtih v veliko pomoč. Brez te pomoči bi Britanija morda izgubila to letalsko bitko in operacija Morski lev (Seelöwe, načrtovana in kasneje dokončno odpovedana invazija na Veliko Britanijo) bi se začela. Kakšen bi bil izid, nihče ne ve. Če pa bi uspela, bi morda Velika Britanija tega leta končala vojno (Sovjetska zveza in ZDA še nista vstopili v vojno). Nemci pa, v nasprotju z mnogimi mnenji, tudi niso bili sposobni izdelati atomske bombe.
Iz teh špekulacij se vidi izreden pomen kriptografije in kriptoanalize. Pri tem je bilo pomebno, da so zavezniki vso vojno in do 70. let ohranili popolno tajnost o »zlomu« ENIGMINE šifre (projekt ULTRA). ULTRA je bil sploh največji tajni projekt do tedaj, obdržan v popolni tajnosti, podobni ameriški projekt MAGIC je bil precej manjši po obsegu.
Na podlagi sumljivih potekov dogodkov so Nemci večkrat opravili preverjanje varnosti sistema, vendar niso odkrili ničesar, sumili so izdajalce. Po koncu vojne so zavezniki (predvsem Velika Britanija in ZDA) prodale del zaplenjenih in nekaj naknadno izdelanih naprav na Bližnji vzhod in v Afriko. Tako so lahko v miru še naprej brali radijski promet (v glavnem diplomatske note) v teh (izbranih) državah.
Kriptografíja je veda o zakrivanju sporočil, ki je zasnovana na matematičnih konceptih. V preteklosti so se uporabljale klasične kriptografije. Ena bolj znanih je Cezarjeva šifra, ki temelji na simetrični zamenjalni šifri. Prejemnik in pošiljatelj morata uporabiti isti šifrirni ključ.
Poleg Cezarjeve šifre, je še zelo znan Vigenère-jev algoritem, ki temelji na polialfabetski substituciji. Slednji algoritem šifriramo tako, da za vsak znak uporabimo drug korak, tako da se ista črka vsakič preslika v drugo in zato pri dešifriranju ne moremo uporabiti tabele pogostosti črk v jeziku. Vigenère-jev algoritem je veljal za nezlomljivega do sredine 19. stoletja, ko je leta 1863 Friedrich Wilhelm Kasiski objavil postopek za razbitje algoritma.
Že leta 1883 je nizozemski kriptolog Auguste Kerckhoffs pod predpostavko »Nasprotnik pozna sistem šifriranja« definiral za resno kriptografijo osnovno pravilo:
Varnost sistema šifriranja ne sme biti odvisna od načina šifriranja. Za tajnost je edina garancija tajnost ključa (Kerckhoffsovo načelo).
Kriptografska zaščita ENIGME je bila osnovana na tajnosti žičnih povezav v kolutih, kar je v nasprotju z zgornjo zahtevo. S tem so postale te povezave del algoritma in ne ključa. Pomebno je, da se te povezave od leta 1920 do konca uporabe leta 1945 niso spremenile. Pri normalni uporabi tako razširjene naprave ne bi smeli domnevati, da bo tako važen del naprave ostal tajen, kljub temu da so si Nemci za to zelo prizadevali.
Prva možnost za izboljšavo bi bila pogosta zamenjava vrtečih kolutov z drugačnimi notranjimi povezavami, vsaj enkrat letno.
Še učinkovitejši bi bili koluti, katerih žične povezave se bi spreminjale glede na ključ. Pot k temu je bil reflektor D, ki je to omogočal, vendar je prišel v uporabo le redko.
Dodatna okrepitev varnosti bi bila ukinitev povratnega koluta (reflektorja) (pomanjkljivosti so opisane zgoraj).
Neka zgodnja izvedba ENIGME je vsebovala osem nezamenljivih šifrirnih kolutov. Samo z osnovno nastavitvijo teh je na razpolago 200 milijard možnosti. Ta model tudi ni vseboval povratnega koluta in pomanjkljivosti, ki jih ta povzroča. Če bi uporabili to načelo z osmimi koluti namesto treh in bi bili ti koluti še povrh vsega še zamenljivi, bi bistveno povečali varnost sistema.
Nadaljnja, dokaj enostavna izboljšava je več zatičev za prenos vrtenja koluta na sosednji kolut. Ker se je srednji kolut obrnil le za eno mesto šele po 26 črkah in levi kolut po 26 · 26 črkah, je bila za dokaj dolge dele besedila nastavitev teh dveh kolutov nespremenjena in to je olajšalo delo pri dešifriranju. Če bi imeli koluti ENIGME več zarez za prenos vrtenja, bi bilo dešifriranje bistveno težje.
Pri 2., 4. ali 13. zarezah se skrajša perioda v kateri se ponovi abeceda za zamenjavo, če pa bi izbrali števila, ki niso prafaktorji števila 26, pa te nevarnosti ni.
Abwehr (tajna služba Wehrmachta) je uporabljal poseben model ENIGME s posebnim naborom vrtljivih šifrirnih kolutov, ki so imeli 11, 15 ali celo 17 zatičev za prenos. Tudi reflektor se je vrtel. So se pa odpovedali stikalni plošči na prednji strani (Turing bi se sladko smejal). Toda strokovnjakom v Bletchley Parku je uspelo odkriti tudi ta šifrirni sistem in marsikateri nemški agent je ob vstopu v Veliko Britanijo doživel zanj nezaželen sprejem, zaslišanje in kar ga je skoraj vedno tudi stalo glave.
Strojne šifrirne naprave so se že med vojno izkazale za strahovito počasne (samo spomnimo se, da so morali številke črkovati) in ranljive, kar so Američani izjemno učinkovito rešili s Codetalkersi.
Ker so bili znanstveniki tako navdušeni nad Enigmo so začeli razvijati »sodobnejšo« Enigmo in tako so nastali različni modeli Enigme. Smiselno je razdeliti Enigmo na komercialne Enigme in vojaške Enigme.
Enigma A je bila prvi šifrirni stroj, ki se je prodajala pod blagovno znamko Enigma. Razvita je bila s strani družbe Company Scherbius & Ritter. Kot trenutno vemo, ni nobenih primerkov Enigme A, ki bi ostali. Enigma A je bila zelo težka in zajetna naprava, ki je lahko pisala svoje sporočilo direktno na papir.
Ta model Enigme je predlagal Scherbius-ov prijatelj Willi Korn. Model Enigme C je bil manjši in bolj prenosljiv od predhodnikov.
Enigma D je bila razvita leta 1926 kot naslednica Enigme C. Uradni model je bil A26 in je vseboval notranji označevalec Ch.8, proizvajalca Chiffrier machienen ag. Enigma D je vsebovala mnogo izboljšav v primerjavi z Enigmo C.
Švicarski državni organi so uporabljali verzijo Enigme modela K ali Swiss K za vojaške in diplomatske potrebe. Swiss K je bil zelo podoben komercialni Enigmi D. Naprave so bile naročene s strani Švice pred drugo svetovno vojno in prva serija teh modelov, jim je bila dostavljena leta 1939.
Reichsmarine je bila prva vojaška podružnica, ki je sprejela Enigmo. Tipkovnica je vsebovalo 29 črk (A-Z, Ä,Ö in Ü). Črke so bile razporejene po abecednem vrstnem redu in ne po načinu QWERTZUI.
15. julija 1928 je nemška vojska (Reichwehr) predstavila svojo ekskluzivno verzijo Enigme, Enigmo G.
Enigma G se je razlikovala od drugih modelov, ne samo zaradi kolesnega mehanizma, ampak tudi zaradi manjše velikosti, manjših kolesc, ter poševne tipkarske lučke z ročico.
Enigma M4 je bila elektromehanska šifrirna naprava razvita v času druge svetovne vojne. Namenjena je bila predvsem za nemške podmornice.
V  letu 1933 je poljski Cipher Bureau zaznal, da je Enigma II v uporabi za visoko vojaško komunikacijo, ampak je bila potem hitro umaknjena, zaradi svoje nezanesljivosti in problemov z njo.
Friedrich L. Bauer: Entzifferte Geheimnisse, Methoden und Maximen der Kryptographie. 3. Auflage, Springer, Berlin 2000, ISBN 3-540-67931-6
Robert Harris: Enigma (domišljijski roman), Arrow, 1996, ISBN 0-09-999200-0 (COBISS)
Louis Kruh, Cipher Deavours: The commercial Enigma: Beginnings of machine cryptography. Cryptologia, Nr.1, vol. XXVI, Januar 2002
Klaus Schmeh: Die Welt der geheimen Zeichen. W3L Verlag Bochum, 2004, ISBN 3-937137-90-4
Gordon Welchman: The Hut Six Story: Breaking the Enigma Codes. M&M Baldwin, Cleobury Mortimer, 2000, ISBN 0-947712-34-8
(nemško)Die Rotor-Chiffriermaschine Enigma - opis primerka iz nemškega muzeja v Bonnu
Robert Peloschek: Chiffriermaschinen Enigma, SZ40/42, T52 und andere (PDF) - gradivo z dunajske tehniške univerze
K. Schäfer, B. Putsch, M. Träumner, C. Caplan, C. John: Mathe Prisme: Enigma - pojasnitev funkcionalnosti vključno s simulacijo naprave
EnigmaSim - simulacija za Windows (Wehrmacht in Kriegmarine M4, brezplačni program)
Tri pričevanja: W. Gruhle (vezist, med drugim služboval v Zagrebu), A. Born (vezist), G. Hasenjaeger (matematik, ki je pregledoval prototipe)
Als deutscher Code-Knacker im Zweiten Weltkrieg - informacije o kodiranju s TELWA in M-209
Enigma - Verzeichnis geheimer Vorschriften zur Bedienung und zur Verschlüsselung - arhiv tajnih navodil za kodiranje
M. Proese: Chiffriermaschinen und Entzifferungsgeräte im Zweiten Weltkrieg: Technikgeschichte und informatikhistorische Aspekte - doktorska disertacija o napravah za šifriranje in dešifriranje med II. svetovno vojno(angleško)N. Shaylor: Enigma and the Turing Bombe - simulator Turingove Bombe
Virtual exhibitions in Informatics- od klasičnih kriptografij do modernih kriptografij v časovnem traku
Crypto Museum - spletna stran nizozemskega muzeja(slovensko)Vigenerejev algoritem
Evanescence (/ˌɛvəˈnɛsns/) je ameriška rokovska glasbena skupina, ki sta jo ustanovila vokalistka Amy Lee in kitarist Ben Moody leta 1995 v Little Rocku, Arkansas, ZDA. Po snemanju demo albumov v samozaložbi je leta 2003 skupina pri založbi Wind-up Records izdala prvi studijski album Fallen. Prodan je bil v več kot 17 milijonih izvodov po vsem svetu in je skupini prinesel sedem nominacij ter dve nagradi grammy, kar ga je uvrstilo na 6. mesto CBS-ove lestvice najuspešnejših albumov zadnjih desetih let leta 2008. Prvi live album Anywhere, but Home iz leta 2004 je bil prodan v več kot milijon izvodih po vsem svetu, drugi studijski album The Open Door iz leta 2006 pa v več kot pet milijonih izvodov.  Revija Billboard je Evanesence na svoji lestvici najboljših glasbenih ustvarjalcev uvrstila na 71. mesto.
Zasedba se je večkrat spremenila. Leta 2002 je skupino zapustil David Hodges, leto pozneje sredi turneje soustanovitelj Ben Moody, leta 2006 basist Will Boyd, še eno leto pozneje sta sledila kitarist John LeCompt in bobnar Rocky Grey, nazadnje pa leta 2015 še Terry Balsamo. Zaradi vseh teh sprememb članov skupine noben izmed studijskih albumov ni posnet v enaki zasedbi. Zaradi zadnje spremembe je prišlo do prekinitve, zato na turnejah pomagajo začasni člani.
Po krajši prekinitvi je skupina junija 2009 napovedala vrnitev. 11. oktobra 2011 so izdali tretji album, ki so ga poimenovali Evanescence. S 127.000 prodanimi izvodi je prvi teden preživel na vrhu lestvice Billboard 200. Na prvem mestu je debitiral tudi na štirih drugih Billboardovih lestvicah: med rock albumi, digitalnimi albumi, alternativnimi albumi in hard rock albumi. Leto 2012 so Evanescence preživeli na promocijski turneji, kjer so se jim pridružile tudi druge skupine, med drugim The Pretty Reckless in Fair to Midland. V tem času je Troy McLawhorn postal njihov stalni član. Po koncu turneje je prišlo do nove prekinitve delovanja.
Leta 2015 je skupina nadaljevala z delom in napovedala, da bodo nadaljevali s turnejo. Obenem so zanikali nastajanje novih skladb, saj se je Amy Lee v tem času posvetila svojemu solo projektu. V tem času je prišlo tudi do nove zamenjave, saj je Balsama zamenjal Jen Majura. Konec leta 2016 so organizirali dodatno turnejo. Leejeva je napovedala nadaljevanje delovanja skupine. Marca 2017 so objavili, da pripravljajo nov album, ki bo izšel istega leta. Synthesis je izšel 10. novembra 2017 in je pokazal, da je prišlo do spremembe sloga Evanescence.
Evanescence sta ustanovila pevka, pianistka in skladateljica Amy Lee in nekdanji vodilni kitarist ter skladatelj Ben Moody. Spoznala sta se leta 1994 v mladinskem kampu v Little Rocku, kjer je Moody slišal Leejevo, kako je na klavir igrala eno od skladb Meat Loafa. Začela sta nastopati po kavarnah in kmalu sta postala znana. Po eksperimentiranju z imeni skupine, kot sta Childish Intentions (otroški nameni) ali Stricken (zadeti), so se odločili za sedanje ime Evanescence, kar pomeni zginevanje, izginevanje, porazgubitev, izginotje ali izginitev (iz besede evanesce – »zginevati, izginjati«). Leejeva ga je vzljubila, ker je »skrivnostno in temno, in poslušalcu v spomin vtiskuje sliko.«Skupina je v tem času izdala dve EP plošči. Prvi je bil Evanescence EP leta 1998, izdan v 100 izvodih. Drugi je bil Sound Asleep EP, znan tudi kot Whisper EP, ki je izšel leta 1999. Leta 2003 je sledil še Mystary EP. Prvi celovit demo CD, Origin leta 2000, je bil izdan v 2500 izvodih, ki so jih prodali občinstvu na koncertih. Origin in EP plošče vsebujejo demo različice nekaterih pesmi, ki so jih pozneje izdali na prvem albumu Fallen. Med radijskim intervjujem sta Leejeva in Moody spodbudila oboževalce, da prenesejo njihove starejše pesmi z interneta.
V Memphisu se je skupina prvič srečala s producentom Petom Matthewsom iz Ardent Studios. Ta je njihove demo posnetke dal poslušati svoji prijateljici v družbi Wind-up Records Diani Meltzer, ki jo je navdušila predvsem skladba My Immortal, za katero je takoj vedela, da bo hit. Takoj je postala zainteresirana za podpis pogodbe. Članom skupine je povedala, da so pokazali ogromen talent, vendar so še mladi in se morajo razviti. Podpisali so pogodbo in se preselili v Los Angeles, kjer so imeli stanovanje in prostor za vaje, Leejeva pa je imela še dodatne ure petja za razvoj vokala. Po skoraj dveh letih so dobili producenta Dava Fortmana, da bi ustvarili svoj prvi album Fallen. Vodstvo založbe je najprej zavrnilo izdajo albuma, saj so zahtevali tudi dodatek moškega glavnega vokalista, s čimer se skupina ni strinjala. Na koncu so sprejeli kompromis in dodali moškega vokalista le pri vodilni skladbi albuma Bring Me to Life.V začetku leta 2003 sta Amy Lee in Ben Moody skupaj s prijatelji Johnom LeComptom, Rockyjem Grayem in Willom Boydom, ki so sodelovali že pri prejšnjih skladbah, končali album. Ker so želeli poskrbeti za čim boljšo promocijo albuma, so sprejeli ponudbo podjetja Nintendo za nastop na Nintendo Fusion Touru leta 2003.Album Fallen je kar 43 tednov preživel na Billboardovi lestvici top 10 albumov. Sedemkrat je postal platinast v ZDA, po svetu pa so prodali več kot 17 milijonov izvodov. Kar 104 tedne je vztrajal na lestvici Billboard 200 in postal eden od le osmih albumov v zgodovini lestvice, ki je preživel vsaj eno leto na lestvici Billboard Top 50. CBS ga je na svoji lestvici najbolj prodajanih albumuv v zadnjih desetih letih uvrstil na 6. mesto. Glavna skladba z albuma Fallen, Bring Me to Life, kjer se je kot gostujoči vokalist pridružil Paul McCoy iz skupine 12 Stones, je postala globalni hit in je dosegla 5. mesto na ameriški lestvici Billboard Hot 100. V Združenem kraljestvu je bila štiri tedne na prvem mestu, in sicer od junija do julija 2003. Pesem je postala tudi uradna tema za dogodek WWE No Way Out leta 2003. Podobno priljubljena je postala tudi pesem My Immortal, ki je v ZDA in Združenem kraljestvu dosegla sedmo mesto. Obe skladbi sta bili uporabljeni tudi v akcijskem filmu Daredevil. Bring Me to Life je na 46. podelitvi nagrad grammy leta 2004 skupini Evanescence prinesla nagradi za najboljšo hard rock izvedbo in najboljšega novega izvajalca, bili pa so nominirani še za dve drugi nagradi. Uspešni sta bili tudi dve drugi skladbi z albuma Fallen. Going Under je v ZDA na lestvici U.S. Modern Rock Tracks dosegla peto mesto, v Združenem kraljestvu pa osmo. Everybody's Fool je na istih lestvicah dosegla 36. in 23. mesto. Za vse te skladbe so posneli tudi videospote.
22. oktobra 2003 je Moody med evropsko turnejo za album Fallen skupino zapustil. Domnevno je to storil zaradi ustvarjalnih razlik. V intervjuju nekaj mesecev kasneje je Amy Lee izjavila, da so prišli do točke, ko ne bi mogli narediti novih posnetkov, če se ne bi nekaj spremenilo. Leejeva je želela ustvarjati umetniške, morda rahlo čudne skladbe, Moody pa je zagovarjal ustvarjanje skladb, ki bi jih ljudje radi slišali. Znotraj skupine je tako prišlo do napetosti, ki je po Moodyjevem odhodu popustila. Zamenjal ga je Terry Balsamo iz skupine Cold.Leta 2004 je izšla DVD/CD kompilacija z naslovom Anywhere, but Home. DVD vključuje koncert v Parizu in dogajanje v zaodrju, vključno s posnetki dajanja avtogramov in tonskimi vajami. Na CD-ju so tudi posnetki pesmi v živo, med njimi Breathe No More, ki je bila uporabljena v filmu Elektra, skladba Farther Away in pesem Thoughtless, ki jo je v originalu izvajala skupina Korn. Album je bil prodan v več milijonih izvodov po vsem svetu.
Tiskovni predstavnik skupine je 14. julija 2006 potrdil, da basist Will Boyd zapušča skupino, saj ni hotel iti še na eno veliko turnejo in je želel biti bliže svoji družini. Prva je novico sicer objavila Amy Lee na neuradni spletni strani skupine Evanescence EvBoard.com. V intervjuju za MTV, objavljenem na spletni strani 10. avgusta 2006, je Leejeva naznanila, da se bo skupini pridružil Tim McCord, do tedaj kitarist pri skupini Revolution Smile. Pri Evanescence je igral bas.
Album je napredoval počasi zaradi več razlogov. Amy Lee je želela, da se poudarja ustvarjalni proces in se ne hiti s produkcijo. Člani benda so delali na več stranskih projektih. Doživeli so tudi nekaj pretresov, med njimi izgubo nekdanjega menedžerja in možgansko kap kitarista Terryja Balsama. Amy Lee je na forumu fanov skupine Evboard objavila, da bo nov album končan marca 2006, vendar se je izdaja zavlekla. Domnevno naj bi k temu prispevala želja založbe Wind-up Records, da naredijo nekaj sprememb na singlu Call Me, When You're Sober, ki se je na radiih znašel 7. avgusta 2006. Album The Open Door s 13 skladbami je najprej, 30. septembra 2006, izšel v Avstraliji, 2. oktobra v Združenem kraljestvu in dan pozneje še v Kanadi in ZDA. Album je bil v ZDA prvi teden prodan v 447.000 izvodih, s čimer je dosegel prvo mesto na seznamu Billboard 200 najbolj prodajanih albumov. To mu je uspelo prav v 700. tednu obstoja te lestvice, ki jo sestavijo vsak teden vse od leta 1956. Videospot za skladbo Call Me, When You're Sober je bil posnet v Los Angelesu in temelji na pravljici o Rdeči kapici. Album The Open Door in omenjen videospot sta bila od 15. avgusta 2006 na voljo za prednaročilo v trgovini iTunes.Promocijska turneja za album The Open Door se je začela 5. oktobra 2006 v Torontu in se nadaljevala v več krajih po Kanadi ZDA in Evropi. Ta prva turneja se je nadaljevala 5. januarja 2007 in je vključevala postanke v Kanadi (kjer se jim je pridružila skupina Stone Sour), na Japonskem in v Avstraliji (kjer se jim je pridružila skupina Shihad), nato pa so se vrnili v ZDA za drugo turnejo te pomladi (pridružili sta se jim skupini Chevelle in Finger Eleven). V okviru te turneje je skupina Evanescence 15. aprila 2007 nastopila na argentinskem festivalu Quilmes Rock 07, kjer so igrale tudi skupine Aerosmith, Velvet Revolver in druge lokalne skupine. Obenem so se pridružili skupini Korn in drugim na turneji Family Values Tour 2007. Evanescence so evropsko turnejo zaključili 26. junija 2007 na razprodanem koncertu v Amphiju v Ra'anani v Izraelu, celotno promocijsko turnejo pa 9. decembra 2007.4. maja 2007 je John LeCompt sporočil, da je bil odpuščen iz skupine, obenem pa se je bobnar Rocky Gray odločil za prenehanje sodelovanja. Oba bi se naj pridružila nekdanjemu članu Moodyju, s katerim naj bi oblikovala zasedbo We Are the Fallen. Založba Wind-up je 17. maja istega leta izdala sporočilo za javnost, da ju bosta zamenjala dva člana skupine Dark New Day, bobnar Will Hunt in kitarist Troy McLawhorn. Prvotni načrt je bil, da bi Hunt in McLawhorn igrala z Evanescence do konca turneje Family Values Tour 2007, vendar sta ostala v skupini tudi za dokončanje promocijske turneje za album The Open Door.
Po krajši prekinitvi je Amy Lee v novici na spletni strani Evanescence junija 2009 objavila, da je bila skupina v procesu ustvarjanja novih skladb za nov album, ki bi naj izšel leta 2010. Zapisala je, da bo ta glasba evolucija prejšnjih del in bo boljša, močnejša in zanimivejša. 4. novembra 2009 so v Manhattan centru Grand Ballroom v New Yorku izvedli »tajni šov«, za katerega so vstopnice pošle v petih minutah. Šlo je za ogrevanje pred glavnim nastopom 4 dni pozneje na festivalu Maquinária v Sao Paulu v Braziliji.S snemanjem novih skladb so pričeli 22. februarja 2010. V skupino se je vrnil bobnar Will Hunt, vendar ne kot stalni član. Pri aranžmajih skladb jim je pomagal David Campbell, ki je z njimi soustvarjal tudi album The Open Door. Kot producent je bil sprva predviden Steve Lillywhite, vendar ga je pozneje nadomestil Nick Raskulinecz, saj po besedah Amy Lee Lillywhite ni bil primeren za to nalogo.Ko so začeli s snemanjem novega albuma, so njegovo izdajo predvideli za avgust ali september 2010. Vendar je Leejeva 21. junija istega leta na EvThreads.com sporočila, da so člani začasno zapustili studio, da bi lahko še naprej delali na albumu in našli pravi ustvarjalni prostor. Prav tako je izjavila, da je založba Wind-up Records zašla v težave, kar naj bi dodatno oviralo izdajo novega albuma. V studio so se vrnili šele v začetku aprila 2011 s producentom Nickom Raskulineczom, ki je produciral glasbo tudi za skupini Alice in Chains in Foo Fighters. Izid albuma so tokrat napovedali za konec leta 2011. Pojavila so se poročanja, da naj bi Troy McLawhorn zapustil post-grunge skupino Seether in se vrnil v Evanescence kot primarni kitarist, vendar je menedžer slednjih to zanikal.12. junija 2011 je Amy Lee na svojem profilu na Twitterju sporočila, da se je McLawhorn vrnil v zasedbo in da bo album izšel 4. oktobra 2011. Skoraj mesec dni pozneje, 11. julija 2011, so na MTV News poročali, da je bil datum izdaje albuma prestavljen za en teden, torej na 11. oktober, in da bo prvi singel z albuma skladba What You Want. Skupina je album posnela v studiu Blackbird v Nashvillu. V intervjuju za Kerrang! je Leejeva razkrila, da bo naslov novega albuma Evanescence. Odločitev je obrazložila s svojo ljubeznijo do skupine in skladbami, ki se razlikujejo od tistih na prejšnjih albumih. Teme, s katerimi so se ukvarjale pesmi, so bile ocean, prizadevanje za svobodo in zaljubljenost.Skupina je novo turnejo začela 17. avgusta 2011 v avditoriju War Memorial v Nashvillu. Tri dni pozneje so igrali še na rock festivalu Rock on the Range v Winnipegu. 2. oktobra so se pojavili na festivalu Rock in Rio skupaj s skupinama Guns N' Roses in System of a Down ter brazilskimi umetniki, kot so Pitty in Detonautas Roque Clube. Po seriji nastopov v Severni Ameriki so Evanescence novembra odpotovali v Evropo na razprodano turnejo po Združenem kraljestvu, Nemčiji in Franciji. Tam sta se jim pridružili skupini The Pretty Reckless in avstralska zasedba ME. 11. decembra so nastopili na koncertu ob podelitvi Nobelove nagrade za mir, kjer so odigrali skladbi Lost in Paradise in Bring Me to Life. Nato so se vrnili na severnoameriško turnejo. Februarja 2012 so gostovali na Japonskem s skupino Dazzle Vision, nato pa v istem mesecu obiskali še nekaj drugih držav jugovzhodne Azije. Marca so igrali po Avstraliji in Novo Zelandiji, kjer jim je družbo delala zasedba Blaqk Audio. Med aprilom in julijem 2012 so ponovno gostovali po Evropi in Severni Ameriki, opravili pa so tudi dodatne postanke v Afriki in na Bližnjem vzhodu.
Evanescence so prekinili svojo turnejo, da so se lahko pridružili skupinam Halestorm, Cavo, New Medicine in Chevelle na njihovi turneji Carnival of Madness. Ta se je začela 31. julija 2012 v Springfieldu v Illinoisu in trajala do 2. septembra 2012, ko se je zaključila v Buffalu v New Yorku. Svojo turnejo je skupina nadaljevala oktobra 2012 s postanki v Južni Ameriki, Kostariki in Panami. Za konec so se ustavili v Angliji, kjer se je s koncertom 9. novembra 2012 v londonski Wembley Areni turneja tudi zaključila. Amy Lee je povedala, da po koncu turneje načrtujejo daljši odmor: »Po koncu takšne velike turneje si morate spraviti glavo v red. Mislim, da bomo po koncu za nekaj časa odšli na odmor in premislili o vsem skupaj.«Oktobra 2013 je založba Wind-up Records prodala del svojih strank, vključno z Evanescence, z njihovimi glavnimi posnetki podjetju Bicycle Music Company. Nadalje bi jih naj tako tržilo združeno podjetje Concord Bicycle Music. 3. januarja 2014 je bila napovedana tožba Amy Lee zoper nekdanjo založbo Wind-up Records v višini 1,5 milijona dolarjev zaradi neplačanih licenčnin, ki naj bi jih založba dolgovala skupini. Marca 2014 je preko svojega Twitter računa sporočila, da je bila pri založbi zabeležena tudi kot samostojna umetnica, ne le članica skupine.
27. aprila 2015 je prišla napoved, da bo skupina 21. novembra istega leta nastopila nastopila kot drugi nastopajoči na japonskem Ozzfestu, kar bi bil prvi nastop v živo po prekinitvi. Pred tem so opravili nastope po ZDA. 7. avgusta je Amy Lee sporočila, da jih je zapustil dolgoletni kitarist Terry Balsamo. Njegovo mesto je zapolnil nemški pevec in kitarist Jen Majura, ki je pred tem igral v folk metal skupini Equilibrium. Leejeva je v intervjuju oktobra 2015 povedala, da bo skupina nadaljevala s turnejo leta 2016, vendar se je sama pri snemanju novih skladb bolj osredotočila na snemanje solo albuma, ne na novi album Evanescence. Konec leta 2016 je skupina opravila turnejo po izbranih mestih v ZDA, kjer je kot predskupina nastopala skupina Veridia.13. septembra 2016 je Evanescence najavila izid posebne zbirke The Ultimate Collection, na katero so vključili vse njihove dotedanje albume (vključno z Origin) in novo različico pesmi Even in Death, ki se je prvič pojavila na albumu Origin. Zbirka je izšla 9. decembra 2016. V intervjuju za Loudwire je Leejeva povedala, da bo skupina nadaljevala z delom, med drugim so nameravali na novo posneti še nekaj skladb iz obdobja pred prvim studijskim albumom Fallen. 18. februarja 2017 je bil kompilacijski album Lost Whispers izdan na voljo za prenos na straneh Spotify, iTunes in Anghami. Vseboval je prenovljeno skladbo Even in Death, prej izdane skladbe na B-straneh, štiri bonus skladbe in novo pesem Lost Whispers.20. marca 2017 je Amy Lee v intervjuju za AOL Build spregovorila o svojem solo singlu Speak to Me, nekaj pa je povedala tudi o novem albumu skupine Evanescence. Dejala je, da delajo na nečem novem, ki ni le preprosto naslednji album skupine, ampak bo predstavljal tudi stilsko spremembo. Tri dni pozneje je v intervjuju za Metal Hammer povedala, da bo ta album nekaj posebnega, nekaj kompleksnega in nekaj novega za vse. Izid je bil napovedan za drugi del leta 2017.V objavi na Facebooku je Amy Lee razkrila, da se bo nov album imenoval Synthesis. Zapisala je, da so skladbe posnete v veliko različnimi inštrumenti, ki jih sicer najdemo v orkestru. Obenem je objavila, da se je za nov projekt vrnil David Campbell, ki je z njimi sodeloval tudi pri vseh prejšnjih albumih. O albumu je Leejeva napisala, da bo šlo za srečanje orkestra in elektronike ter da bo skupina na novo posnela izbrane starejše skladbe, kjer bo odstranila rock kitare in bobne ter jih posnela v klasični obliki. Album bi naj vseboval tudi dve novi izvirni skladbi, v eni z naslovom Hi-Lo bi naj glavna vloga pripadla Lindsey Stirling. Prvo snemanje za Synthesis je potekalo 23. maja 2017. Posnet je bil remake skladbe Bring Me to Life, ki je kot single izšel 18. avgusta istega leta. Tri dni pred izidom te pesmi je bilo objavljeno, da je snemanje albuma v zaključni fazi. Evanescence so se konec leta 2017 podali na promocijsko turnejo s celotnim orkestrom. Vstopnice so dali v prodajo 18. avgusta. Skupina je kasneje gostovala po ZDA, Avstraliji in Evropi. Vsaka kupljena vstopnica je omogočala dostop do digitalne kopije albuma ob njegovem izidu. 14. septembra 2017 je bil uradno izdan singel Imperfection.Marca 2018 je skupina napovedala, da se jim bo na drugem delu severnoameriške turneje pridružila tudi Lindsey Stirling. Med delom za turnejo je julija 2018 Amy Lee na radiu WRIF sporočila, da bo skupina začela z delom na naslednjem studijskem albumu.
Amy Lee je trdila, da je napisala skladbo za film Zgodbe iz Narnije: Lev, čarovnica in omara iz leta 2005, vendar naj bi bila ta zavrnjena zaradi temačnega zvoka. Pesem je nato postala le »... dodatna odlična stvar [za album The Open Door].« Druga skladba, ki naj bi nastala za omenjeni film, je bila Lacrymosa, za katero je navdih črpala iz Mozartove glasbe. Ustvarjalci filma so njene navedbe zavrnili in izjavili, da so te informacije popolnoma nove za njih in da glasba skupine Evanescence ni bila načrtovana za vključitev v glasbeno podlago filma.Leta 2010 so Evanescence izdali skladbo Together Again za digitalni prenos. Ustvarjena bi naj bila za album The Open Door, vendar so jo pozneje odstranili s seznama skladb. Objavili so jo za pomoč fundaciji Združenih narodov pri prizadevanjih za odpravo posledic potresa na Haitiju. Kasneje so skladbo uradno izdali za digitalni prenos 23. februarja 2010.
Kritiki si niso enotni pri uvrščanju Evanescence med rock ali metal skupine, vendar jih večina označuje kot neko obliko gotske skupine. Publikacije, kot so The New York Times, Rough Guides in Rolling Stone, jih uvrščajo med gotske metal skupine, medtem ko jih drugi, kot so IGN, Spin in NME, uvrščajo med gotske rock skupine. Primerjali so jih z vrsto skupin iz različnih zvrsti, med drugim z nu metal skupino Linkin Park, gotsko metal skupino Lacuna Coil in simfoničnima metal skupinama Nightwish ter Within Temptation. David Browne iz Blenderja jih je podrobno opisal kot gotsko krščansko nü metal skupino s pridihom melanholične Enye. Adrien Begrand iz spletne revije PopMatters je zapisal, da so kitarski prijemi Evanescence podobni nu metalu. Adrian Jackson iz skupine My Dying Bride je izjavil, da je Evanescence podobna njegovi gotski metal skupini, vendar dela v bolj komercialni smeri. Drugi žanri in vplivi, ki se uporabljajo za opis glasbe skupine, so industrijski rock, alternativni metal, hard rock, alternativni rock, post-grunge in progresivni metal.Evanescence so prvotno promovirali v krščanskih trgovinah. Kasneje je skupina pojasnila, da niso želeli biti del krščanskega rocka. Terry Hemmings, generalni direktor krščanskega glasbenega distributerja Provident, je dejal, da so jasno razumeli, da se bo album prodajal preko krščanskih glasbenih kanalov. Številne krščanske prodajalne so začele odstranjevati Evanescence s svojih polic. Aprila 2003 je direktor založbe Wind-up Records izdal sporočilo za javnost in uradno zahteval njihov umik. Leta 2006 je Amy Lee povedala družbi Billboard, da je od vsega začetka nasprotovala oznaki krščanski bend in trdila, da je bila to zamisel Bena Moodyja. Na seznamu glasbenikov, ki so vplivali na njihovo glasbo in so ga oblikovali sami člani skupine, so: Pantera, Björk, Wolfgang Amadeus Mozart, Danny Elfman, Tori Amos, Nirvana, Portishead, Nine Inch Nails, Garbage in Plumb.
Troy McLawhorn – vodilna kitara (2015–danes), ritem kitara (2011–2015, član za nastope v živo 2007–2010)
John LeCompt – ritem kitara, spremljevalni vokal (2003–2007, član za izvajanje v živo 2002–2003)

Evolúcija  je biološki proces, pri katerem se genski zapis populacij organizmov spreminja iz generacije v generacijo. Čeprav so spremembe znotraj posamezne generacije majhne, se organizmi z njihovim kopičenjem zlagoma spreminjajo in sčasoma lahko ta proces vodi v nastanek novih vrst. Pravzaprav podobnosti med poznanimi organizmi nakazujejo, da so se na ta način, s postopnim spreminjanjem, iz skupnega prednika razvile vse vrste.Osnova tega procesa so geni, ki se prenašajo iz generacije v generacijo in se izražajo v obliki dednih lastnosti organizma. Te lastnosti se znotraj populacije razlikujejo; z drugimi besedami, organizmi izkazujejo genetsko variabilnost svojih lastnosti. Sama evolucija je rezultat dveh nasprotujočih si sil: procesov, ki nenehno producirajo razlike, in procesov, zaradi katerih postanejo nekatere od različic pogostejše, druge pa redkejše. Variabilnost se tvori na dva glavna načina: z mutacijami v genih in s prenosom genov med populacijami ter vrstami. Pri vrstah, ki se razmnožujejo spolno, se nove kombinacije genov tvorijo tudi z rekombinacijo, ki povečuje variabilnost med organizmi.
Dva glavna mehanizma določata, katera od različic znotraj populacije bo postala pogostejša, katera pa redkejša. Prvi je naravni izbor, proces, s katerim postanejo »koristne« lastnosti (tiste, ki povečujejo verjetnost preživetja in razmnoževanja) pogostejše, »škodljive« pa redkejše. To se zgodi, ker imajo posamezniki s koristnimi lastnosti večji potencial za razmnoževanje, kar pomeni da bo večje število posameznikov v naslednji generaciji podedovalo to lastnost. Preko mnogih generacij se razvijejo prilagoditve skozi kombinacijo drobnih, naključnih sprememb v lastnostih in naravnem izboru tistih, ki so najprimernejše za neko okolje. Drugi glavni mehanizem, ki vodi evolucijo, je genetski zdrs (genetski drift), neodvisen proces, ki ustvarja naključne spremembe deleža osebkov z neko lastnostjo v populaciji. Genetski zdrs je posledica vloge naključij v prenosu genov.
Z evolucijo se znanstveno ukvarja evolucijska biologija, panoga biologije, ki spremlja evolucijske spremembe in razvija teorije, ki pojasnjujejo vzroke za ta pojav. Preučevanje evolucije se je pričelo v sredini devetnajstega stoletja, ko so odkritja fosilov in raziskovanje biološke raznovrstnosti prepričale večino znanstvenikov da se vrste spreminjajo s časom. Mehanizmi teh sprememb pa so ostali neznani, dokler nista angleška naravoslovca Charles Darwin in Alfred Russel Wallace neodvisno razvila teorijo o naravnem izboru. Darwinovo temeljno delo O izvoru vrst je leta 1859 razkrilo teorijo evolucije skozi naravni izbor širši javnosti. Darwinovo delo je kmalu prepričalo večino znanstvenikov o pojavu evolucije. V tridesetih letih 20. stoletja je prišlo do sodobne sinteze evolucije z združitvijo Darwinovega naravnega izbora in Mendlove genetike, ki je združila enote evolucije (gene) z mehanizmom evolucije (naravnim izborom). Ta teorija je postala osrednje načelo sodobne biologije, ki usmerja iskanje in testiranje preverljivih napovedi ter podaja enotno razlago raznolikosti življenja na Zemlji.
Evolucija v živih bitjih poteka s spremembami njihovih dednih lastnosti. Za primer, barva oči pri človeku je dedna lastnost, ki jo posameznik podeduje od svojih staršev. Dedne lastnosti so rezultat izražanja genov; popoln nabor genov v genomu organizma se imenuje genotip.Popoln nabor opazljivih lastnosti, ki predstavljajo zgradbo in vedenje nekega organizma, pa se imenuje fenotip. Te lastnosti so posledica interakcije med genotipom in njegovim okoljem. Posledica tega tejstva je, da niso vse lastnosti, ki predstavljajo fenotip organizma, podedovane. Za primer, zagorelost kože pri človeku je posledica interakcije med njegovim genotipom in sončno svetlobo; zagorelost se potemtakem ne deduje na njegove potomce. Vendar pa so med ljudmi razlike v odzivu na sončno svetlobo, ki izvirajo iz razlik med njihovimi genotipi; zelo očiten tak primer je albinizem, ki je deden.Dedne lastnosti se prenašajo med generacijami preko molekule DNK, v kateri so zakodirane genetske informacije. DNK je polimer, sestavljen iz štirih različnih nukleotidnih baz. Zaporedje baz vzdolž molekule DNK določa genetski zapis, podobno kot zaporedje črk v vrstici besedila določa besede in stavke. Deli molekule DNK, ki kodirajo funkcionalne enote, se imenujejo geni; različni geni imajo različna zaporedja nukleotidnih baz. Vsaka molekula DNK je zelo dolga in tvori v celici zgoščeno strukturo, ki ji pravimo kromosom. Posamezna mesta znotraj kromosoma se imenujejo lokusi. Če se zaporedje DNK tega lokusa med posamezniki razlikuje, pravimo različnim oblikam tega istega zaporedja aleli. Zaporedja DNK se lahko spreminjajo zaradi mutacij, kar ustvarja nove alele. Če pride do mutacije znotraj gena, lahko novi alel vpliva na lastnost, ki jo ta gen kodira, kar spremeni fenotip organizma.
Vendar pa ta preprosta povezava med aleli in lastnostmi še zdaleč ne razloži vseh možnih variacij. Večina lastnosti je namreč posledica medsebojne interakcije več genov. Preučevanje takih kompleksnih lastnosti predstavlja pomemben del sodobne genetike. Še en pomemben, a zaenkrat slabo raziskan pojav je epigenetika, kjer pride do dednih sprememb organizmov brez spremembe v zaporedjih njihovih genov.
Fenotip posameznika je posledica tako njegovega genotipa kot okolja, v katerem živi. Bistven del raznolikosti fenotipov znotraj populacije je mogoče pripisati razlikam v njihovih genotipih. Sodoben koncept evolucije razlaga evolucijo kot spreminjanje te raznolikosti v času. Delež (frekvenca) nekega alela v populaciji niha in alel postaja bolj ali manj pogost v primerjavi z drugimi oblikami tega gena. Evolucijski pritiski delujejo tako, da usmerjajo spremembe v frekvenci alelov v eno ali drugo smer. Variacija izgine, ko alel doseže točko fiksacije – bodisi izgine bodisi popolnoma nadomesti predhodnika.Variacija je posledica mutacij v genetskem zapisu, migracij med populacijami (genetski pretok) in premešanja genov ob spolnem razmnoževanju. Variacija lahko nastane tudi z izmenjavo genov med različnimi vrstami – na primer s horizontalnim prenosom genov pri bakterijah ali hibridizacijo pri rastlinah.Kljub temu, da ti procesi nenehno povečujejo variabilnost, je velika večina genoma pri vseh predstavnikih iste vrste identična. Vendar pa lahko tudi razmeroma majhne spremembe genotipa vodijo v velike fenotipske spremembe: genoma šimpanzev in ljudi se na primer razlikujeta le v okrog 5 %.
Genetska variacija je posledica naključnih mutacij, do katerih prihaja v genomih organizmov. Mutacije so spremembe v zaporedju DNK posamezne celice, ki jih povzročajo radioaktivnost, virusi, transpozoni in mutageni, pa tudi napake, ki nastanejo pri mejozi ali podvojevanju DNK. Ti dejavniki povzročajo več vrst sprememb v zaporedjih DNK; spremembe bodisi nimajo vpliva, bodisi povzročijo spremembo v produktih teh genov (beljakovinah) ali popolnoma preprečijo delovanje gena. Poskusi pri muhah vrste Drosophila melanogaster kažejo, da je v primeru spremembe produkta gena ta sprememba v večini primerov škodljiva za organizem. Okrog 70 odstotkov takih mutacij ima škodljiv vpliv, preostale pa bodisi nimajo neposrednega vpliva bodisi so rahlo koristne. Zaradi škodljivih vplivov, ki jih mutacije lahko povzročajo v celicah, so se razvili mehanizmi za popravljanje DNK, ki odstranjujejo mutacije. Dejanska hitrost mutacij pri neki vrsti je tako ravnovesje med posledicami visoke stopnje mutacij (recimo osipom osebkov s škodljivimi mutacijami) in presnovno energijo, ki je potrebna za delovanje ter vzdrževanje popravljalnih mehanizmov. Nekateri organizmih, kot so retrovirusi, imajo tako visoko stopnjo mutacij, da vsebuje večina potomcev vsaj en mutiran gen. Takšna stopnja mutacij je lahko za viruse koristna, saj jim omogoča, da se hitro prilagajajo na obrambne mehanizme gostiteljevega imunskega sistema.Mutacija lahko povroči podvojitev velikega odseka molekule DNK znotraj kromosoma, kjer postane kopija bogat vir »surovin« za nastanek novih genov. Če sta namreč v genomu prisotni dve kopiji istega gena, se lahko eden od njiju spremeni, drugi pa ohrani staro funkcijo. Ocenjujejo, da se vsakih milijon let v živalskem genomu tako podvoji na desetine do stotine genov. Večina genov pripada večjim družinam genov, ki imajo skupen izvor. Popolnoma novi geni lahko nastanejo na več načinov, najpogosteje s podvojitvijo in mutacijo predhodnika ali pa z rekombinacijo delov različnih genov, ki ustvari nove kombinacije z novimi funkcijami. V tem primeru beljakovinske domene delujejo kot gradbeni elementi (moduli) z neodvisnimi funkcijami, ki se lahko kombinirajo na različne načine, vsaka kombinacija z drugačnimi lastnostmi. Za primer, v človeškem očesu se izražajo štirje geni za strukture, ki zaznavajo svetlobo: trije za barvni vid in eden za gledanje v mraku; vsi štirje so nastali iz istega prednika. Druga prednost podvojitve gena (ali celo celotnega genoma) je, da se funkcije kopij prekrivajo, kar omogoča ohranitev alelov, ki bi sicer bili škodljivi za organizem; tako se povečuje genetska raznolikost.Spremembe v kromosomskem številu lahko vključujejo tudi še obsežnejše mutacije, kjer se segmenti DNK znotraj kromosomov prelomijo in nato prerazporedijo. Za primer, dva kromosoma sta se pri rodu Homo zlila in pri človeku tvorita kromosom 2, pri ostalih človečnjakih pa do tega zlitja ni prišlo in imajo izvorna kromosoma še vedno ločena. V evoluciji pa je verjetno najpomembnejša vloga tovrstnih kromosomskih prerazporeditev preprečevanje križanja, kar pomaga pri ohranjanju genetskih razlik med populacijami in pospešuje nastajanje novih vrst.Zaporedja DNK, kot so transpozoni, ki se lahko premikajo znotraj genoma, predstavljajo poglaviten del genetskega materiala rastlin in živali in so verjetno igrali pomembno vlogo pri evoluciji genomov. Tako je kratko zaporedje »alu« v človeškem genomu prisotno vsaj v milijon kopijah in te sekvence so sčasoma pridobile različne funkcije, med njimi regulacijo izražanja genov. Druga posledica premikanja transpozonov po genomu je možnost mutacije ali delecije obstoječih genov, kar ponovno povečuje genetsko raznolikost.
Organizmi, ki se razmnožujejo nespolno, podedujejo vse gene v kompletu, saj se pri razmnoževanju geni različnih osebkov ne morejo kombinirati. Potomci organizmov, ki se razmnožujejo spolno, pa vsebujejo naključno mešanico kromosomov staršev, ki nastane zaradi neodvisnega dodeljevanja le-teh potomcem. S procesom genetske rekombinacije pa lahko spolno razmnožujoči se organizmi izmenjujejo tudi manjše odseke DNK med enakovrednimi kromosomi. Rekombinacija in prerazporeditev ne spreminjata deleža alelov, spreminjata pa, kateri aleli so med seboj povezani in ustvarjata osebke z novimi kombinacijami alelov. Medtem ko ta proces poveča variabilnost potomcev nekega osebka, lahko predpostavimo da takšno mešanje v populaciji kot celoti bodisi ne bo imelo učinka, bodisi bo genetska diverziteta povečana ali zmanjšana (odvisno od tega, kako so aleli v populaciji razporejeni). Za primer, če sta dva alela v populaciji razporejena naključno, potem spolno razmnoževanje ne bo imelo učinka na diverziteto. Če pa se alela pogosto nahajata v paru, bo spolno razmnoževanje približalo njuno razporeditev naključnemu stanju. Posledica tega bo zmanjšanje diverzitete. Skupni učinek spolnega razmnoževanja na naravno diverziteto še ni povsem razjasnjen, raziskave pa nakazujejo, da jo večinoma povečuje in lahko pospeši hitrost evolucije.Zaradi rekombinacija sta lahko tudi alela, ki se nahajata blizu skupaj v verigi DNK, podedovana neodvisno. Vendar pa je stopnja rekombinacije nizka, saj je na primer pri človeku verjetnost, da se bo zgodila v odseku dolgem milijon baznih parov, okrog enega odstotka na generacijo. Posledica je, da se geni, ki ležijo blizu skupaj, v večini primerov tudi dedujejo skupaj. To tendenco merimo z ugotavljanjem, kako pogosto se dva alela različnih genov v neki populaciji pojavita skupaj, kar imenujemo njuna neuravnoteženost vezave (angleško linkage disequilibrium). Kompletu alelov, ki se po navadi deduje v skupini, pravimo haplotip.
Spolno razmnoževanje pomaga pri odstranjanju škodljivih mutacij in ohranjanju koristnih. Posledica tega je, da se škodljive mutacije kopičijo, kjer se aleli z rekombinacijo ne morejo ločiti - na primer pri sesalskem kromosomu Y, ki se prenaša samo iz očetov na sinove. Poleg tega lahko rekombinacija in prerazporeditev ustvarita posameznike z novimi, koristnimi kombinacijami genov. Ta učinek uravnava dejstvo, da lahko ti procesi povzročajo tudi škodljive mutacije in ločujejo koristne kombinacije genov.
S stališča genetike je evolucija sprememba frekvenc alelov od generacije do generacije znotraj populacije, ki ima skupen genski sklad. Populacija je skupina pripadnikov iste vrste v nekem kraju. Za primer, skupina nočnih metuljev iste vrste, ki živijo v izoliranem gozdu, predstavlja populacijo. Nek gen v tej populaciji lahko ima več različnih oblik, kar povzroča razlike med fenotipi osebkov znotraj te populacije. En takih primerov je gen za obarvanost nočnih metuljev, ki ima dve obliki (alela): za črno in svetlo obarvanost. Genski sklad je popoln nabor alelov v neki populaciji in vsak alel se pojavi pri določenem številu oz. deležu osebkov, s tem pa tudi v genskem skladu te populacije. Delež določenega alela v genskem skladu je pogostost oz. frekvenca alela. Do evolucije pride, ko se spremenijo frekvence alelov znotraj populacije organizmov, ki se križajo med seboj; na primer, alel za črno obarvanost v populaciji nočnih metuljev lahko postane pogostejši.
Za razumevanje mehanizmov, ki povzročajo evolucijo populacije, je koristno vedeti, pri katerih pogojih do evolucije ne pride. Hardy-Weinbergovo načelo določa, da bo frekvenca alelov v dovolj veliki populaciji ostala enaka, če bosta nanjo vplivala samo naključno prerazporejanje teh alelov pri nastanku spolnih celic in njihovo naključno kombiniranje ob oploditvi. Pravimo, da je takšna populacija v Hardy-Weinbergovem ravnovesju in se ne razvija.
Pretok genov je izmenjava genov med populacijami, ki večinoma pripadajo isti vrsti. Dva zgleda za pretok genov sta parjenje organizmov, ki se selijo med populacijami, in razširjanje peloda. Prenos genov med vrstami predstavljata med drugim nastanek križancev in horizontalni prenos genov.
Preseljevanje v populacijo ali iz nje lahko spremeni frekvence alelov, predstavlja pa tudi nov vir genske diverzitete v populaciji. Priseljevanje lahko doda nov genetski material v genski sklad populacije, nasprotno pa ga odseljevanje lahko odstranjuje. Glede na to, da so prepreke za križanje nujne pri nastanku novih vrst iz ločujočih se populacij, lahko pretok genov upočasni ta proces z zmanjševanjem genetskih razlik. Pretok genov lahko zaustavijo denimo geografske ovire, kot so gorske verige, oceani in puščave, pa tudi človeške strukture, kot je veliki kitajski zid, ki opazno upočasnjuje pretok genov med populacijami rastlin na obeh straneh.Če se dve vrsti še nista dovolj temeljito ločili med seboj, lahko imata še vedno skupne potomce, na primer mule kot potomci konj in oslov. Takšni križanci so največkrat neplodni, saj imajo dva različna kompleta kromosomov, ki se v mejozi ne morejo kombinirati. V tem primeru se lahko zelo sorodni vrsti redno križata, vendar se hibridi ne razmnožujejo dalje in tako dolgoročno ne prihaja do pretoka genov, vrsti pa ostaneta ločeni. V redkih primerih so križanci plodni, v tem primeru ima lahko nova vrsta vmesne lastnosti obeh starševskih vrst ali popolnoma nov fenotip. Vloga hibridizacije pri tvorbi novih vrst živali je še nerazjasnjena, vendar se primeri pojavljajo pri mnogih vrstah, najočitneje pri dvoživkah.
Hibridizacija je po drugi strani pomemben mehanizem nastanka novih vrst (speciacije) pri rastlinah, kjer je poliploidija (prisotnost več kopij istega kromosoma) manjša ovira za preživetje. Poliploidija tu omogoča razmnoževanje hibridov, saj se med mejozo lahko dva različna kompleta kromosomov združita z ustreznima partnerjema, potomci pa imajo nato različna kromosomska števila. Poliploidi imajo tudi večjo gensko diverziteto, kar zmanjša škodljiv vpliv križanja v sorodstvu pri majhnih populacijah.Horizontalni genski prenos je prenos genov med organizmoma, ki nista starš in potomec; pojav je najpogostejši pri bakterijah. Njegove posledice so najbolj opazne v medicini, saj omogoča širjenje genov, ki povzročajo odpornost proti antibiotikom, med različnimi bakterijskimi vrstami.Domnevajo tudi, da je prišlo do horizontalnega prenosa genov med bakterijami in evkarioti, kot sta kvasovka Saccharomyces cerevisiae in hrošč Callosobruchus chinensis. Tu izstopajo bdeloidni kotačniki, ki so kot kaže prejeli vrsto genov od bakterij, gliv in rastlin. Tudi virusi lahko prenašajo DNK med organizmi in omogočajo prenos genov celo med domenami organizmov. Do večjega prenosa genov je prišlo tudi med predniki sodobnih evkariotskih celic in prokarioti ob prevzemu kloroplastov ter mitohondrijev.
Dva glavna mehanizma evolucije sta naravni izbor in genetski zdrs. Naravni izbor daje prednost genom, ki povečujejo sposobnost organizma za preživetje in reprodukcijo. Genetski zdrs pa je naključna sprememba v frekvenci alelov, ki jo povzroča do neke mere naključen izbor genov vsake generacije, ki se bodo prenesli v naslednjo generacijo. Vpliv enega ali drugega mehanizma v določeni populaciji je odvisen od moči selekcijskega pritiska in števila posameznikov, sposobnih reprodukcije. Pri večjih populacijah ima pomembnejšo vlogo naravni izbor, pri manjših pa genetski zdrs. Prevladujoč vpliv zdrsa v majhnih populacijah lahko vodi celo do fiksacije rahlo škodljivih mutacij. Posledica tega je, da lahko spremembe v velikosti populacije močno vplivajo na potek evolucije. Zgled so populacijska ozka grla, kjer se velikost populacije začasno zmanjša, s čemer se izgubi del genetske diverzitete in postane populacija bolj monotona.
Naravni izbor je proces, s katerim postanejo mutacije, ki izboljšajo možnosti za reprodukcijo, pogostejše in to razmerje tudi ohranjajo v nadaljnjih generacijah. Ta mehanizem pogosto obravnavamo kot »samoumeven«, saj je logična posledica treh preprostih dejstev:
Potomci imajo na račun podedovanih lastnosti različne možnosti za preživetje in reprodukcijo.Posledica tega je tekmovanje med organizmi za preživetje in razmnožitev. To povzroči, da organizmi z lastnostmi, ki jim dajejo prednost pred tekmeci, te lastnosti prenesejo na svoje potomce, lastnosti, ki ne dajejo te prednosti pa se ne prenesejo na naslednjo generacijo.Osrednji koncept naravne selekcije je evolucijski doprinos (evolucijski fitnes) organizma. To je mera, koliko prispeva nek organizem naslednjim generacijam v genetskem smislu. Doprinos ni enak številu potomcev, temveč gre za delež osebkov v nadaljnjih generacijah, ki nosijo njegove gene.Zatorej, če nek alel poveča doprinos bolj kot drugi aleli tega gena, bo z vsako generacijo postal pogostejši v populaciji. Selekcija deluje v prid lastnosti. Lastnosti, ki lahko povečata doprinos, sta povečana možnost preživetja in večja plodnost. Nasprotno je pri alelih, ki doprinos zmanjšujejo. Pomembno je razumeti, da doprinos alela ni nespremenljiva lastnost; če se okolje spremeni, lahko prej nevtralne ali škodljive lastnosti postanejo koristne, ali pa koristne lastnosti postanejo škodljive.Naravni izbor za lastnost, ki lahko zavzema večji obseg vrednosti (npr. telesna višina), lahko razdelimo v tri različne tipe. Prvi je usmerjena selekcija, ki je sprememba povprečne vrednosti neke lastnosti v času – za primer, predstavniki populacije lahko počasi postajajo višji. Drugi je disruptivna selekcija, ki favorizira ekstreme in deluje proti povprečni vrednosti, rezultat česar je pogosto obstoj dveh različnih tipov v populaciji. Takšen tip selekcije bi potekal, če bi imeli zelo visoki in zelo nizki organizmi prednost pred povprečno visokimi. Nazadnje pa gre evolucija pri stabilizirajoči selekciji v smeri povprečja, ekstremi pa imajo manjšo možnost preživetja. Posledica tega je zmanjšanje variance porazdelitve te lastnosti in manjša raznolikost. Ta tip selekcije bi počasi povzročil, da bi bili vsi predstavniki populacije približno enako visoki.
Poseben primer naravnega izbora je spolna selekcija, ki favorizira vse lastnosti, ki povečujejo možnost za parjenje, s tem da povečajo privlačnost organizma za potencialne spolne partnerje. Lastnosti, ki so se razvile s spolno selekcijo, so še posebej očitne pri samcih nekaterih živalskih vrst, čeprav okorni rogovi, paritveno oglašanje, živa obarvanost in podobne lastnosti sicer zmanjšujejo možnost preživetja s privabljanjem plenilcev ali otežujejo vsakodnevne aktivnosti. Večji paritveni uspeh samcev, ki izkazujejo omenjene lastnosti, je protiutež za to pomanjkljivost.Naravni izbor v splošnem postavlja naravo za merilo, po katerem imajo posamezniki in posamezne lastnosti večjo ali manjšo možnost preživetja. »Naravo« v tem smislu predstavlja ekosistem, torej sistem, v katerem organizmi delujejo vzajemno z vsemi ostalimi elementi tega sistema, tako abiotskimi kot biotskimi v njihovem neposrednem okolju. Eugene Odum, eden od začetnikov ekologije, je definiral ekosistem kot »vsako enoto, ki vključuje vse organizme... na danem območju, ki delujejo vzajemno s fizičnim okoljem, tako da pretok energije vodi do jasno definirane trofične strukture, biotske raznolikosti in kroženja snovi (tj. izmenjavo snovi med živimi in neživimi komponentami) znotraj sistema.« Vsaka populacija znotraj ekosistema zavzema določeno ekološko nišo oz. položaj z določenimi razmerji do ostalih delov sistema. Ta razmerja vključujejo med drugim ontogenetski razvoj organizma, njegov položaj v prehranjevalni verigi in njegovo geografsko razširjenost. Takšen splošen pogled na naravo omogoča znanstvenikom opazovanje posameznih vplivov, ki skupaj predstavljajo naravni izbor.
Raziskave se osredotočajo na enoto izbora, kjer so lahko subjekt naravnega izbora geni, celice, posamezni organizmi, skupine organizmov ali celo vrste. Nobena od enot ne izključuje drugih in izbor lahko deluje na več nivojih hkrati. Zgled za selekcijo pod nivojem organizma so transpozoni, geni, ki se lahko podvajajo in razširjajo znotraj genoma. Selekcija nad nivojem posameznika, npr. skupinska selekcija, lahko vodi do evolucije kooperacije, kot je opisana spodaj.
Genetski zdrs oz. drift je sprememba v frekvenci alelov od ene generacije do druge, do katere pride, ker aleli pri potomcih predstavljajo naključni vzorec tistih od staršev, pa tudi zaradi vloge, ki jo ima naključje pri tem ali se bo določen organizem uspel razmnožiti. V matematičnem smislu so aleli podvrženi napaki pri vzorčenju. Posledica je, da se bodo frekvence alelov v odsotnosti selekcijskega pritiska naključno spreminjale navzgor ali navzdol. Zdrs se zaključi, ko alel nazadnje postane fiksiran, bodisi tako da izgine iz populacije ali popolnoma nadomesti vse druge alele. Genetski zdrs lahko tako odstrani nekatere alele iz populacije samo na podlagi naključja in povzroči, da se začneta dve ločeni populaciji razlikovati po genetskem zapisu tudi brez vsakršnega selekcijskega pritiska.Čas, v katerem postane alel fiksiran z zdrsom, je odvisen od velikosti populacije, pri čemer pride do fiksacije hitreje v manjših populacijah. Pri tem je potrebno upoštevati natančno merilo populacije, t. i. »razpoložljivo velikost populacije«. Razpoložljiva velikost populacije je vedno manjša od celotnega števila osebkov, saj ne vključuje osebkov, ki so premladi oz. prestari za razmnoževanje, upošteva pa tudi nižjo verjetnost parjenja osebkov, ki živijo daleč vsaksebi, in stopnjo parjenja v sorodstvu.Pomembno vprašanje v sodobni evolucijski biologiji je, kolikšen je vpliv teh dveh sil na evolucijske spremembe oz. katera od njiju je pomembnejša (čeravno je za prilagajanje odgovoren naravni izbor). Raziskave je vzpodbudila t. i. nevtralna teorija molekularne evolucije, ki predpostavlja, da je večina evolucijskih sprememb posledica fiksacije nevtralnih mutacij, ki nimajo neposrednega vpliva na fitnes organizma. V tem modelu je torej večina genetskih sprememb v populaciji posledica nenehnih mutacij in genetskega zdrsa. Danes je teorija v tej obliki večjidel zavrnjena, saj ne se ne ujema z genetsko raznovrstnostjo kot je vidna v naravi. Vendar pa je iz nje izšla bolje podprta »skoraj nevtralna teorija molekularne evolucije«, ki predpostavlja, da ima večina mutacij le majhen vpliv na fitnes.
Evolucija vpliva na vse ravni oblike in vedenja organizmov. Najočitnejše so vedenjske in fizične prilagoditve, ki so posledica naravnega izbora. Te prilagoditve povečujejo fitnes, saj olajšujejo aktivnosti kot so iskanje hrane, izogibanje plenilcem in privabljanje spolnih partnerjev. Organizmi se lahko odzovejo na selekcijo tudi tako da sodelujejo, največkrat tako da pomagajo sorodnikom ali vzpostavijo sožitje, ki koristi obema partnerjema. Evolucija na dolgi rok ustvarja nove vrste tako, da ločuje izvorne populacije organizmov v nove skupine, ki se ne križajo med seboj.
Tovrstne rezultate evolucije včasih delimo na makroevolucijo, ki je evolucija na nivoju vrste ali nad njim (npr. izumrtje in speciacija), ter mikroevolucijo, ki obravnava manjše evolucijske spremembe, denimo prilagoditve znotraj vrste ali populacije. Makroevolucijo v splošnem razumemo kot posledico dolgega obdobja mikroevolucije. V tem smislu razlika med mikro- in makroevolucijo ni bistvena - razlikujeta se samo v času, ki je potreben za spremembe. Vendar pa so lahko pri makroevoluciji pomembne tudi lastnosti vrste kot celote. Za primer, večja variabilnost osebkov omogoča vrsti da se hitro prilagodi novemu življenjskemu okolju, kar zmanjšuje možnost za njeno izumrtje, medtem ko veliko območje razširjenosti povečuje možnost za nastanek nove vrste s tem ko poveča verjetnost da bo del populacije postal izoliran od glavnine. Tako po mnenju nekaterih mikro- in makroevolucija obravnavata selekcijo na različnih nivojih - mikroevolucija deluje na gene in organizme, makroevolucijski procesi pa na nivoju celotnih vrst, kjer vplivajo na hitrost speciacije ter izumrtja.Uveljavljeno je zmotno prepričanje, da je evolucija »progresivna«, torej da proizvaja vedno kompleksnejše organizme. V resnici naravni izbor nima končnega cilja in ne vodi nujno do večje kompleksnosti. Čeprav so kompleksni organizmi nastali z evolucijo, je to prej stranski učinek povečevanja števila organizmov in preprosti organizmi še vedno prevladujejo na Zemlji. Ocenjujejo, da veliko večino vrst predstavljajo mikroskopski prokarioti, ki navkljub svoji majhni velikosti predstavljajo polovico svetovne biomase. Preprosti organizmi so bili skozi celotno zemeljsko zgodovino in so še vedno prevladujoča oblika življenja, višje oblike življenja pa delujejo bolj raznolike le zato, ker jih je lažje opaziti ter preučevati.
Prilagajanje (s tujko adaptacija) je eden od osnovnih pojavov v biologiji in je proces, s katerim postane organizem primernejši za svoj habitat. Izraz se lahko nanaša tudi na lastnost, ki je pomembna za preživetje organizma. Zgled je prilagoditev konjevih zob za mletje trave ali sposobnost hitrega teka, s katerim uide plenilcem. Z uporabo izraza prilagajanje za evolucijski proces in prilagoditev za njegov rezultat (strukturo ali funkcijo), lahko ločimo oba pomena. Prilagoditve so rezultat naravnega izbora. Genetik in evolucijski biolog Theodosius Dobzhansky je postavil naslednje definicije:
Prilagajanje je evolucijski proces, s katerim postane organizem bolj sposoben živeti v svojem habitatu oz. habitatih.
Prilagojenost je lastnost, ki iz tega izhaja - stopnja, do katere je organizem sposoben preživeti in se razmnoževati v danem okolju.
Prilagoditev je vidik razvojnega vzorca organizma, ki mu omogoča ali poveča verjetnost za njegovo preživetje in razmnožitev.Prilagajanje lahko povzroči bodisi pridobitev nove lastnosti, bodisi izgubo lastnosti, ki so jo imeli predniki nekega organizma. Zgled, ki ponazarja obe vrsti sprememb, je prilagajanje bakterij na antibiotike, kjer genetske spremembe povzročijo odpornost na antibiotike tako, da spremenijo strukturo, na katero se antibiotik veže, ali povečajo aktivnost transportnih molekul, ki odstranjujejo antibiotike iz celice. Podobno izraziti zgledi so bakterije vrste Escherichia coli, ki so v dolgoročnem laboratorijskem poskusu razvile sposobnost uporabe citronske kisline kot hranila, bakterije iz rodu Flavobacterium, ki so razvile nov encim, ki jim omogoča rast na stranskih produktih proizvodnje najlona, in bakterije Sphingobium, ki so razvile popolnoma novo metabolno pot za razgradnjo sintetičnega pesticida pentaklorofenola.Vendar pa so mnoge lastnosti, ki so navidez enostavne prilagoditve, dejansko eksaptacije: strukture, prvotno prilagojene za neko funkcijo, ki so po naključju postale koristne tudi za neko drugo funkcijo v procesu evolucije. Zgled je afriška kuščarica vrste Holaspis guentheri, pri kateri se je razvila izjemno ploščata glava za skrivanje v špranjah (podobno kot pri bližnje sorodnih vrstah), a je postala tako ploščata, da koristi tudi pri jadranju z drevesa na drevo. Drug tak zgled je uporaba encimov iz glikolize in razgradnje organizmu tujih snovi (ksenobiotikov) za kristaline, strukturne elemente, ki gradijo lečo v očesu.
Ker je adaptacija posledica postopnega spreminjanja obstoječih struktur, imajo lahko strukture s podobno notranjo zgradbo zelo različne vloge pri sorodnih organizmih. Do tega pride, ker se je izvorna struktura prilagodila za opravljanje različnih nalog. Za primer, kosti v krilu netopirjev so po zgradbi podobne tako tistim v človeški roki kot tistim v plavuti delfina, saj so se pri vseh treh razvile iz sprednjih okončin skupnega prednika teh bitij, ki je imel na vsaki pet prstov. Druge take anatomske značilnosti, kot so denimo zapestne kosti pri pandi, ki so oblikovane v nekakšen »palec«, nam kažejo, da lahko evolucijski izvor nekega organizma omejuje obseg prilagoditev njegovih potomcev.S prilagajanjem lahko nekatere strukture izgubijo svojo vlogo in postanejo zakrnele. Take strukture imajo majhno vlogo ali sploh nobene pri dani vrsti, pri njenem predniku ali bližnje sorodnih vrstah pa je lahko vloga povsem jasna. Zgled so psevdogeni, nefunkcionalni ostanki oči pri slepih jamskih ribah, krila pri neletečih ptičih, in prisotnost kosti okolčja pri kitih in kačah. Pri človeku so take strukture modrostni zobje, trtica in slepič.Eno osnovnih načel ekologije je kompetitivna izključitev: dve vrsti ne moreta zasedati iste ekološke niše v istem okolju dlje časa. Posledica je, da bo naravni izbor deloval v smeri prilagoditve vrst za različne niše. Model za ta proces so ribe sladkovodni ostrižniki (družina Cichlidae), pri katerih je prišlo do specializacije različnih populacij za različne habitate, kar je zmanjšalo kompeticijo za hrano in vodilo do nastanka velikega števila ozko sorodnih vrst.Eno od področij raziskav v evolucijski biologiji so razvojne osnove adaptacij in eksaptacij. Te raziskave se osredotočajo na izvor in evolucijo embrionalnega razvoja ter kako lahko spremembe le-tega vodijo do novih lastnosti. Zgled so kosti, ki postanejo v razvoju zarodka pri sesalcih del srednjega ušesa, pri ostalih vretenčarjih pa del čeljusti. Možen je tudi ponoven pojav struktur, ki so se v evoluciji izgubile, zaradi sprememb genov odgovornih za potek embrionalnega razvoja. Tako lahko kokoši zrastejo zobje, podobni krokodilovim, če pride do mutacije enega od teh kontrolnih genov. Vse bolj kaže, da so spremembe oblike organizmov v veliki meri posledica spremembe stopnje in časa izražanja majhne skupine genov, ki nadzorujejo embrionalni razvoj.
Medsebojno delovanje organizmov je lahko bodisi konfliktno, bodisi kooperativno (sodelovanje). Kadar gre za interakcijo različnih vrst, kot sta patogen in njegov gostitelj ali plenilec in njegov plen, lahko pride pri takih parih do razvoja povezanih mutacij. Tukaj evolucija ene vrste povzroči prilagajanje druge. Spremembe pri drugi vrsti nato povzročijo nove adaptacije pri prvi. Ta krog selekcije in odzivanja na medsebojne spremembe imenujemo koevolucija. Zgled za tak par sta močerad vrste Taricha granulosa, ki izloča tetrodotoksin za obrambo, in kača vrste Thamnophis sirtalis, ki se z njim prehranjuje in je razvila odpornost proti tetrodotoksinu. Pri tem paru plen-plenilec sta se tako zaradi t. i. »evolucijske oborožitvene tekme« razvila izredno visoka količina toksina pri močeradu in ustrezno visoka odpornost nanj pri kači.
Vendar pa ne pride pri vseh interakcijah med organizmi do konflikta. Z evolucijo so se razvili tudi mnogi primeri medsebojno koristnih interakcij. Ekstremen primer kooperacije je med rastlinami in mikoriznimi glivami, ki rastejo na njihovih koreninah in pomagajo pri črpanju hranilnih snovi iz prsti. To je vzajemno razmerje, saj imajo tudi glive korist - od rastlin dobijo sladkorje, ki jih te pridobijo s fotosintezo. Mikoriza je ekstremen primer sodelovanja, saj rastejo glive v notranjosti rastlinskih celic, kar jim omogoča izmenjavo hranil z gostiteljem, hkrati pa izločajo snovi, ki zavirajo imunski sistem rastline.Takšne zveze so se razvile tudi med organizmi iste vrste. Najočitnejši tak primer je evsocialnost pri socialnih žuželkah, kot so čebele, termiti in mravlje, kjer množica sterilnih osebkov v koloniji hrani in varuje majhno število tistih, ki so se sposobni razmnožvati. Nekaj organizacijskih stopenj nižje je primer somatičnih celic, ki sestavljajo telo organizma. Njihovo delovanje je tesno regulirano da vzdržujejo stabilnost organizma, to pa vzdržuje majhno število spolnih celic, ki imajo vlogo ustvarjanja potomcev. Kadar se celice ne odzivajo na signale, ki jim omejujejo rast in delitev, lahko njihova nenadzorovana rast povzroči raka.Takšna kooperacija znotraj vrste se je domnevno razvila s procesom sorodstvene selekcije, kjer en organizem pomaga pri skrbi za potomstvo sorodnika. Takšna dejavnost ima selekcijsko prednost, saj obstaja visoka verjetnost, da bosta oba - tako skrbnik kot oskrbovani potomec sorodnika - nosilca enakih alelov, ki spodbujajo kooperacijo, s čemer se ti aleli prenašajo v naslednje generacije. Podoben proces je skupinska selekcija, kjer sodelovanje daje prednost celotni skupini organizmov.
Speciacija je proces, s katerim se vrsta razdeli v dve ali več vrst. V evolucijski biologiji obravnavamo vrste kot statističen pojav in ne biološke kategorije oz. tipe. Tak pogled je precej drugačen od uveljavljenega pojmovanja vrste kot razreda organizmov, ki ga predstavlja tipski organizem, ki izkazuje vse lastnosti te vrste. Namesto tega definiramo vrsto kot ločeno razvijajočo se linijo, ki tvori enoten genski sklad. Lastnosti, kot so genski zapis in telesna zgradba, se uporabljajo za ločevanje med ozko sorodnimi linijami, vendar te lastnosti niso popolnoma zanesljiv znak. Sama definicija izraza »vrsta« ni splošno sprejeta, posebej pri prokariotih. Biologi so predlagali več natančnejših definicij, vendar je izbira definicije pogosto pragmatična, odvisna od posebnosti vrste, ki je predmet raziskave. V večini primerov pa je predmet biološke raziskave tako ali tako populacija, torej skupina organizmov, ki so v medsebojnem stiku, in ne vrsta - skupina med seboj podobnih osebkov.
Speciacijo so opazovali že večkrat, tako v nadzorovanih laboratorijskih pogojih kot v naravi. Pri organizmih, ki se razmnožujejo spolno, je speciacija posledica t. i. reproduktivne izolacije - nezmožnosti križanja dela populacije s preostankom, ki ji sledi genealoška ločitev. Poznamo štiri mehanizme speciacije. Najpogostejša pri živalih je alopatrična speciacija, do katere pride v populacijah, ki se razdelijo zaradi geografskih preprek. Selekcija lahko v teh razmerah zelo hitro vodi do sprememb v zgradbi in vedenju organizmov. Ker selekcija in genetski zdrs delujeta neodvisno na matično populacijo in njen ločeni del, vodi ločitev do nastanka organizmov, ki se ne morejo več križati med seboj.Drug mehanizem je peripatrična speciacija, kjer postane izoliran v novem okolju majhen del populacije. Peripatrična se od alopatrične speciacije razlikuje po tem, da je pri njej izolirana populacija številčno mnogo manjša od matične. Tu je speciacija še hitrejša zaradi učinka genetskega drifta in delovanja selekcije na majhen genski sklad.Tretji mehanizem je parapatrična speciacija. Tako kot pri peripatrični gre tu za majhno populacijo, ki poseli nov habitat, vendar pri parapatrični speciaciji ni fizične ločitve med populacijama. Namesto tega je speciacija posledica razvoja mehanizmov, ki preprečujejo pretok genov med njima. To se največkrat zgodi, kadar pride do drastične spremembe okolja v habitatu matične vrste. Tak primer je trava vrste Anthoxanthum odoratum, pri kateri je parapatrična speciacija odziv na lokalizirano onesnaženje s težkimi kovinami iz rudnikov na območju, kjer raste. V okolici rudnikov se razvijejo trave, ki so odporne na velike količine kovin v prsti. Selekcija deluje proti križancem z rastlinami, ki niso odporne proti kovinam, zato se kmalu razvijejo mehanizmi, ki preprečujejo križanje - pospešujejo križanje znotraj populacije in spreminjajo lastnosti tako, da preprečujejo križanje med populacijami (drugačen čas cvetenja, oblika spolnih organov ipd.). Posledica je reproduktivna izolacija.
Zadnji mehanizem je simpatrična speciacija, kjer se vrsti ločita brez geografske izolacije ali sprememb v habitatu. Takšen pojav je redek, saj vsak pretok genov zmanjšuje genetske razlike med deli populacij. Da lahko pride do reproduktivne izolacije v teh pogojih, mora znotraj vrste nastati polimorfizem in se razviti preferenca za parjenje z eno ali drugo obliko (torej nenaključno).Poseben primer simpatrične speciacije je pojav, kjer pride do križanja dveh sorodnih vrst z nastankom križancev. Tak pojav je pri živalih zelo redek, saj so križanci večinoma sterilni. Sterilnost je posledica tega, da se med mejozo združijo homologni kromosomi; če so kromosomi med seboj različni, se ne morejo uspešno združiti. Pogosteje se to dogaja pri rastlinah, ki so znane po tem, da lahko podvojijo število kromosomov (poliploidija). To omogoča kromosomom vsake starševske vrste, da se pri mejozi združijo z enako kopijo in razvoj zarodka se nadaljuje normalno. To se je zgodilo pred okrog 20.000 leti, ko sta se križali Arabidopsis thaliana in Arabidopsis arenosa ter ustvarili novo vrsto Arabidopsis suecica. Biologi so ta dogodek uspešno ponovili v laboratoriju, kar daje možnost za preučevanje udeleženih genetskih mehanizmov. Tudi podvojevanje kromosomov samo po sebi je lahko vzrok reproduktivne izolacije, saj polovica kromosomov ostane brez para če se taka rastlina križa z rastlino brez podvojenih kromosomov.Pojavi speciacije so posebej pomembni v teoriji, ki predpostavlja, da se evolucijske spremembe dogajajo skokovito, med temi skoki pa so daljša obdobja stabilnosti v zgradbi organizmov (t. i. punctuated equilibrium). Teorija se ujema z vzorcem fosilnega zapisa, ki nam kaže hitre »izbruhe« evolucije, med njimi pa razmeroma dolga obdobja stabilnosti oblike organizmov. Po tej teoriji sta speciacija in »izbruhi« evolucije povezana pojava, saj naravni izbor in genetski drift delujeta najmočneje na organizme, ki so podvrženi speciaciji v novih habitatih, in majhne populacije. Obdobja stabilnosti v fosilnem zapisu tako predstavljajo matične populacije, organizmi, ki se spreminjajo, pa so fosilizirani v mnogo manjšem številu, saj gre za majhne ali geografsko zelo omejene populacije.
Izumrtje je izginotje celotne vrste. To ni redek ali nenavaden dogodek, saj vrste redno nastajajo s speciacijo in izginjajo z izumiranjem. Večina vrst, ki je nastala od začetka življenja, je danes izumrla in kaže, da je izumrtje končna usoda vsake vrste. Ti dogodki so se dogajali skozi vso zgodovino življenja, v določenih obdobjih, t. i. množičnih izumrtjih, pa se je hitrost izumiranja močno povečala. Najbolj znano tako izumrtje je bilo na prelomu krede in terciarja, ko so izumrli med drugim ne-ptičji dinozavri, vendar pa za najhujše velja tisto na prelomu perma in triasa, ko je izumrlo približno 96 odstotkov vseh vrst. Po teh kriterijih trenutno poteka holocensko množično izumiranje, povezano z razširjanjem človeka v zadnjih nekaj tisočletjih. Trenutna hitrost izumiranja je sto- do tisočkrat večja od povprečne in lahko se zgodi, da bo do sredine 21. stoletja izumrlo do 30 odstotkov vrst, ki so živele pred vzponom človeka. Človeška dejavnost je glavni vzrok za trenutno izumiranje; v bližnji prihodnosti ga utegne dodatno pospešiti še globalno segrevanje.Različni tipi izumiranja imajo različno vlogo pri evoluciji. Vzroki za nenehno »počasno« izumiranje, ki predstavlja večino izumiranja, še niso povsem jasni in so lahko posledica tekmovanja med vrstami za omejene naravne vire (kompetitivna izključitev). Če lahko medvrstno tekmovanje spremeni verjetnost da bo neka vrsta izumrla, je lahko selekcija vrst merilo za jakost naravnega izbora. Vmesna množična izumiranja so prav tako pomembna, vendar ne delujejo kot selekcijska sila, temveč drastično in vsepovprek zmanjša biološko raznolikost. To povzroči izbruhe hitre evolucije in speciacije pri preživelih.
Začetek življenja je nujen pogoj za biološko evolucijo, vendar nam za razumevanje mehanizmov evolucije in njenega poteka ni potrebno točno vedeti, kako se je življenje začelo. Uveljavljeno mnenje je, da je kompleksna biokemična osnova življenja nastala iz preprostejših kemičnih reakcij, vendar ni jasno, kako se je to zgodilo. Nasploh je razmeroma malo znanega o najzgodnejšem razvoju življenja, zgradbi prvih živih bitij in zadnjemu skupnemu predniku vseh današnjih živih bitij oz. izvornemu genskemu skladu. Zaradi tega enotnega mnenja o začetku življenja med znanstveniki ni, obstajajo pa hipoteze o samopodvajajočih molekulah, kot je RNK, in sestavljanju preprostih celic.
Vsi organizmi na Zemlji so potomci istega skupnega prednika oz. genskega sklada. Vrste, ki živijo danes, so stopnja v procesu evolucije, njihova raznolikost pa je posledica dolge serije speciacij in izumrtij. O skupnem izvoru vseh organizmov sklepamo na osnovi štirih preprostih dejstev: prvič, njihove geografske razširjenosti ni možno razložiti samo z adaptacijo na lokalne pogoje. Drugič, kljub vsej raznolikosti trenutni organizmi niso skupina popolnoma edinstvenih vrst, temveč organizmov, ki imajo določene podobnosti v telesni zgradbi. Tretjič, zakrnele strukture brez jasne funkcije so podobne strukturam njihovih prednikov, kjer imajo znano funkcijo, in nazadnje, na podlagi teh podobnosti je možno razvrstiti organizme v hierarhično strukturo, podobno rodoslovnemu drevesu. Vendar pa na podlagi novejših ugotovitev sklepamo, da je zaradi horizontalnega prenosa genov to »drevo življenja« nekoliko bolj zapleteno, saj so se nekateri geni prenesli med vrstami, ki si niso bližnje sorodne.Tudi vrste, ki so živele v preteklosti, so zapustile sledi svojega razvoja. Njihovi fosili, skupaj z zgradbo danes živečih organizmov, predstavljajo zapis evolucijske zgodovine. S primerjanjem telesne zgradbe sodobnih in izumrlih vrst lahko paleontologi sklepajo na sorodnost teh vrst. Vendar pa je tak pristop najuspešnejši pri organizmih, ki so imeli trdne telesne dele, kot so oklepi, kosti ali zobje, in manj učinkovit pri tistih z mehkim telesom. Posebej problematični so prokarioti, kot so bakterije in arheje, ki imajo zelo malo podobnosti, zato njihovi fosili ne razkrivajo sorodnosti.
V zadnjem času ugotavljamo dokaze o skupnem izvoru tudi na podlagi podobnosti v biokemični zgradbi. Za primer, vse žive celice uporabljajo enak nabor nukleotidov in aminokislin. Razvoj molekularne genetike je omogočil vpogled v sledi evolucije znotraj genomov organizmov. Na podlagi t. i. molekularne ure, ki je rezultat nenehnih mutacij, lahko ocenimo, kdaj so se vrste ločile. Primerjava zaporedij DNK je tako razkrila bližnjo sorodnost ljudi in šimpanzov ter omogočila predvidevanje, kdaj je obstajal skupni prednik obeh skupin.
Kljub temu, da ne vemo natančno kako se je življenje začelo, je večina znanstvenikov mnenja, da so prokarioti naseljevali Zemljo že pred približno 3-4 milijardami let. Tekom naslednjih nekaj milijard let se njihova oblika in organizacija nista bistveno spremenili.Naslednja pomembna stopnja v razvoju celične strukture so bili evkarioti. Ti so se razvili tako, da so predniki evkariotskih celic vključili vase starodavne bakterije in vzpostavili obliko sodelovanja, ki ji pravimo endosimbioza. Vključene bakterije in njihovi gostitelji so nato šli skozi proces koevolucije, v katerem so se bakterije razvile bodisi v mitohondrije, bodisi v hidrogenosome. Ločeno je kasneje prišlo do vključitve organizmov, podobnih modrozelenim cepljivkam, ki danes tvorijo kloroplaste v algah in rastlinah. Kdaj natančno se je to zgodilo ni povsem jasno, iz fosilnih ostankov pa sklepamo, da je bilo to pred 1,6 do 2,7 milijardami let.
Začetek življenja so zaznamovali enocelični evkarioti, prokarioti in arheje, dokler se pred približno 610 milijoni let niso v ediakarskih oceanih pojavili večcelični organizmi. Večceličnost se je razvila mnogokrat ločeno, pri spužvah, rjavih algah, modrozelenih cepljivkah, glivah sluzavkah in miksobakterijah.Kmalu po pojavu prvih večceličnih organizmov je v roku le 10 milijonov let nastala izredna biotska raznovrstnost. Temu pojavu pravimo kambrijska eksplozija. V tem času je nastala večina tipov sodobnih živali, pa tudi nekaj samosvojih linij, ki so kasneje izumrle. Med možnimi vzroki za kambrijsko eksplozijo je kopičenje kisika v ozračju zaradi fotosinteze. Pred okrog 500 milijonov let so kopno poseljevale rastline in glive, kmalu pa so jim sledili še členonožci in druge živali. Dvoživke so se prvič pojavile pred približno 300 milijoni let, sledili so jim zgodnji amnioti in njim pred približno 200 milijoni let sesalci. Tako kot slednji so se iz plazilcem podobnih organizmov pred 100 milijoni let razvili tudi ptiči. Organizmi, ki so podobni zgodnjim prebivalcem Zemlje, ostajajo kljub razvoju teh velikih živali zelo uspešni in predstavljajo prevladujočo skupino živih bitij, tako po biomasi kot po številu vrst.
Zamisli o skupnem izvoru in postopnem preoblikovanju vrst so stare vsaj 2600 let, ko jih je razlagal starogrški filozof Anaksimander. Drugi s podobnimi idejami so bili Grk Empedoklej, rimski filozof in pesnik Lukrecij, arabski biolog Al-Džahiz, perzijski filozof Ibn Miskawayh, Bratovščina čistosti in kitajski filozof Zhuangzi. Z večanjem znanja o naravi so ideje o evoluciji razvili nekateri filozofi narave, med njimi Pierre Maupertuis leta 1745 in Erasmus Darwin leta 1796. Še posebej vplivna je bila Lamarckova teorija o preoblikovanju vrst. Charles Darwin je prišel na idejo o naravnem izboru leta 1838 in je ravno razvijal svojo teorijo, ko mu je leta 1858 Alfred Russel Wallace poslal lastno, skoraj identično. Dogovorila sta se za skupno predstavitev in svoji teoriji prvič javno predstavila julija tistega leta pred Linnejevim društvom v Londonu. Darwinovo delo O izvoru vrst, ki je izšlo leta 1859, je podrobno razložilo naravni izbor, dokazi za evolucijo predstavljeni v njem pa so prepričali strokovno in širšo javnost o pojavu.
Razprave o mehanizmu evolucije so se s tem šele dobro pričele, saj Darwin ni mogel pojasniti izvora dednih variacij, na katere deluje naravni izbor. Podobno kot Lamarck je mislil, da starši prenesejo na svoje potomce prilagoditve, ki so jih pridobili tekom svojega življenja; ta teorija je kasneje dobila ime Lamarkizem. V 1880. letih je August Weismann v praksi dokazal, da spremembe zaradi uporabe oz. neuporabe niso dedne in Lamarkizem je bil sčasoma presežen. Kar je še pomembneje, Darwin ni znal pojasniti kako se lastnosti prenašajo iz generacije v generacijo. Leta 1865 je Gregor Mendel odkril, da se lastnosti dedujejo po določenih statističnih načelih, vendar njegovo delo takrat ni bilo deležno širše pozornosti. Ob ponovnem odkritju Mendlovega dela v začetku 20. stoletja so nasprotja med zgodnjimi genetiki in biometriki prerasla v razkol med zagovorniki Mendlovega in Darwinovega modela evolucije.
Kljub temu pa je ponovno odkritje Mendlovega dela o osnovah genetike (o kateri Darwin in Wallace nista vedela ničesar) dalo zagon raziskavam z namenom boljšega razumevanja kako pride do raznolikosti v lastnostih živali in rastlin. Kljub temu, da so bili Hugo de Vries in drugi zgodnji genetiki skeptični glede teorije evolucije, je ravno njihovo delo podalo osnovo, na kateri je teorija evolucije stala še trdneje kot prej.Navidezno navzkrižje med Darwinovo teorijo evolucije z naravnim izborom in Mendlovimi ugotovitvami so presegli v 1920. in 1930. letih evolucijski biologi, kot so J.B.S. Haldane, Sewall Wright in še posebej Ronald Fisher, ki je postavil osnove populacijske genetike. Rezultat tega je bila kombinacija evolucije z naravnim izborom in dedovanja po Mendlovih principih, kar velja danes za sodobno sintezo evolucije. V 1940. letih so odkrili še fizično osnovo za dednost. Ključna pri tem sta bila spoznanje Oswalda Averyja in njegovih kolegov da je DNK genetski material ter odkritje Jamesa Watsona in Francisa Cricka, ki sta razvozlala zgradbo te molekule. Od takrat sta genetika in molekularna biologija neločljiv del evolucijske biologije, ki sta revolucionirala področje filogenetike.V zgodnjih letih so se z evolucijsko biologijo ukvarjali predvsem znanstveniki s področij, ki se tradicionalno ukvarjajo s taksonomijo in so na podlagi znanja o posameznih skupinah organizmov razreševali evolucijske probleme. Kasneje pa je evolucijska biologija kot disciplina počasi pridobivala na veljavi in začela angažirati tudi znanstvenike s širšega biološkega ozadja. Danes so v preučevanje evolucijskih problemov vključeni biologi s področij kot so biokemija, ekologija, genetika in fiziologija, posredno pa se koncepti uporabljajo še znotraj bolj oddaljenih področij, kot so psihologija, medicina, filozofija in računalništvo.
V 19. stoletju, posebno po izidu knjige O izvoru vrst (1859), je teorija, da se je življenje razvilo zlagoma, postala predmet živahne razprave v akademskih krogih; posebno njene filozofske, sociološke in verske implikacije. Danes v znanstvenih publikacijah ni dvomov o tem, da se evolucija dogaja, uveljavljena sodobna razlaga tega pojava pa ima široko podporo pri znanstvenikih. Kljub temu pa ostaja ideja evolucije sporna za nekatere verske skupine.Nekatere religije in njihove ločine so uskladile svoje verovanje z evolucijo s pomočjo pojmov, kot je teistična evolucija, še vedno pa obstajajo kreacionisti, ki zavračajo evolucijo, saj naj bi nasprotovala mitom o stvarjenju sveta kot delu njihovih religij. Izkazalo se je, da je najbolj sporen del teorije implikacija, da so se človekove umske in moralne sposobnosti razvile po enakih načelih kot lastnosti drugih živali in da niso nekaj popolnoma ločenega od materialnega sveta. V nekaterih državah - najočitneje v Združenih državah Amerike - so spori med znanostjo in religijo privedli do obsežnega konflikta v politiki in javnem šolstvu. Evolucijska biologija je še posebej na udaru in to kljub temu, da so odkritja na področjih kozmologije in ved o Zemlji prav tako v nasprotju z dobesednimi razlagami mnogih verskih besedil.
Drug sporen koncept, ki ga napačno povezujejo s teorijo evolucije, je t. i. »socialni darvinizem«, maltuzianistično ideologijo, ki jo je razvil Herbert Spencer in obravnava idejo »preživetja najmočnejšega« v človeški družbi, kar so kot argument uporabljali zagovorniki družbene neenakosti, rasizma, seksizma in imperializma. V resnici socialni darvinizem nasprotuje Darwinovim stališčem in po mnenju sodobnih znanstvenikov ga sodobna teorija evolucije ne podpira.
Eno najpomembnejših področij praktične uporabe evolucije je umetna selekcija, kjer človek namenoma izbira določene lastnosti v populaciji. Ljudje izvajamo umetno selekcijo udomačenih živali in rastlin že tisočletja. V zadnjih letih je ta metoda tudi pomemben del genetskega inženirstva, kjer se preverja uspešnost vstavljanja genov v genom z določenimi označevalnimi geni (npr. za odpornost proti antibiotikom).
Razumevanje sprememb, ki so se zgodile skozi evolucijsko zgodovino vrste, lahko razkrije gene pomembne za izgradnjo določenih delov telesa oz. gene, ki so vpleteni v genske okvare. Za primer, Astyanax mexicanus je albinistična jamska riba, ki je z evolucijo izgubila vid. Z načrtnim križanjem različnih populacij teh rib so dobili nekaj potomcev z delujočimi očmi, saj je pri različnih populacijah prišlo do različnih mutacij, ki so povzročile izgubo vida. Z genetskimi analizami staršev in potomcev v teh poskusih so identificirali gene, pomembne za vid in barvo kože. Podobno je primerjava genomov skupine antarktičnih rib, ki so brez eritrocitov, z bližnje sorodnimi skupinami razkrila gene, potrebne za izgradnjo teh krvnih celic.Glede na to, da evolucija ustvarja močno optimizirane procese in omrežja, je široko uporabna v računalništvu. V tej panogi so se simulacije evolucije z evolucijskimi algoritmi in umetnim življenjem pričele z delom Nilsa Aalla Barricellija v 1960. letih. To delo je nadaljeval Alex Fraser, ki je objavil vrsto člankov o simuliranju umetne selekcije. Umetna evolucija je postala uveljavljena metoda za optimiziranje na podlagi dela Inga Rechenberga v 1960-ih in zgodnjih 1970. letih. Rechenberg je uporabljal evolucijske strategije za reševanje kompleksnih problemov v inženirstvu. Posebej priljubljeni so postali genetski algoritmi, ki jih je razvil John Holland. Sočasno s pozornostjo akademskih krogov je rasla tudi računska moč računalniške opreme, ki je omogočila uporabo teh metod v praksi, npr. pri samodejni evoluciji računalniških programov. Danes se evolucijski algoritmi uporabljajo za učinkovito reševanje večdimenzionalnih problemov in sistemsko optimizacijo.
Uvod v evolucijoCarroll S. (2005). Endless Forms Most Beautiful. New York: W.W. Norton. ISBN 0-393-06016-0. 
Charlesworth C.B.; Charlesworth D. (2003). Evolution. Oxfordshire: Oxford University Press. ISBN 0-192-80251-8. 
Dawkins R. (2006). Sebični gen. Ljubljana: Mladinska knjiga. ISBN 86-11-17587-5. 
Gould S.J. (1989). Wonderful Life: The Burgess Shale and the Nature of History. New York: W.W. Norton. ISBN 0-393-30700-X. 
Jones S. (2001). Almost Like a Whale: The Origin of Species Updated (v ZDA pod naslovom Darwin's Ghost). New York: Ballantine Books. ISBN 0-345-42277-5. 
Maynard Smith J. (1993). The Theory of Evolution: Canto Edition. Cambridge University Press. ISBN 0-521-45128-0. 
Pallen M.J. (2009). The Rough Guide to Evolution. Rough Guides. ISBN 978-1-85828-946-5. 
Smith C.B.; Sullivan C. (2007). The Top 10 Myths about Evolution. Prometheus Books. ISBN 978-1-59102-479-8. Zgodovina evolucijske misliLarson E.J. (2004). Evolution: The Remarkable History of a Scientific Theory. New York: Modern Library. ISBN 0-679-64288-9. 
Zimmer C. (2001). Evolution: The Triumph of an Idea. London: HarperCollins. ISBN 0-060-19906-7. Zahtevnejše branjeBarton N.H.; Briggs D.E.G.; Eisen J.A.; Goldstein D.B.; Patel N.H. (2007). Evolution. Cold Spring Harbor Laboratory Press. ISBN 0-879-69684-2. 
Coyne J.A.; Orr H.A. (2004). Speciation. Sunderland: Sinauer Associates. ISBN 0-878-93089-2. 
Futuyma D.J. (2005). Evolution. Sunderland: Sinauer Associates. ISBN 0-878-93187-2. 
Gould S.J. (2002). The Structure of Evolutionary Theory. Cambridge: Belknap Press (Harvard University Press). ISBN 0-674-00613-5. 
Jablonka E.; Lamb M.J. (2009). Štiri razsežnosti evolucije: Genetska, epigenetska, vedenjska in simbolna raznolikost v zgodovini življenja. Ljubljana: Zavod RS za šolstvo. ISBN 978-961-234-815-1. 
Jerman I.; Štern A. (2003). Evolucija s teoretično biologijo. Ljubljana: Študentska založba. ISBN 961-6446-15-0. 
Maynard Smith, J.; Szathmáry, E. (1997). The Major Transitions in Evolution. Oxfordshire: Oxford University Press. ISBN 0-198-50294-X. 
Synthetic Theory Of Evolution: An Introduction to Modern Evolutionary Concepts and Theories
Understanding Evolution na straneh Univerze Kalifornije, BerkeleyZgodovina biološke misliDelo Charlesa Darwina
Understanding Evolution: zgodovina, teorija, dokazi in implikacijeSpletna predavanjaWhat Genomes Can Tell Us About the Past - predavanje Sydneyja Brennerja
