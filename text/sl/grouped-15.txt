
Kilográm (oznaka kg) je osnovna enota SI mase, ki je bila do 20. maja 2019 enaka masi prakilograma, izdelanega iz zlitine platine in iridija, shranjenega v Mednarodnem uradu za uteži in mere (BIPM) v Sevresu pri Parizu. Je edina osnovna enota s predpono kilo in zadnja, ki je bila definirana s standardnim predmetom namesto s temeljno fizikalno lastnostjo, ki bi jo bilo mogoče neodvisno izmeriti. Hkrati je osnova (t. i. primarni standard) za definicijo večine drugih tradicionalnih enot za maso na svetu.
Zgodovinsko so kilogram želeli določiti kot maso kubičnega decimetra vode, vendar je takšna količina vode nestabilna, s tem pa neuporabna sama po sebi. Leta 1889 je prva mednarodna Generalna konferenca za uteži in mere v Parizu uzakonila mednarodni prototipni kilogram (IPK oz. prakilogram) in določila, da je kilogram enota mase, enaka masi prakilograma. Masa tega ustreza masi kubičnega decimetra (litra) vode pri 4 °C. IPK skupaj z njegovimi sestrskimi replikami hranijo v trezorju Mednarodnega urada za uteži in mere. Uradne replike, ki jih hranijo posamezne države, služijo kot nacionalni standardi, približno vsakih 40 let jih primerjajo z IPK, da se zagotovi sledljivost lokalnih merjenj.
Generalna konferenca za uteži in mere je leta 2011 sprejela načelno soglasje, da se kilogram redefinira na osnovi Planckove konstante, kar bi odpravilo pomanjkljivosti sedanje definicije. Leta 2015 so se odločili, da bodo novo definicijo kilograma vpeljali leta 2018, ampak so jo vpeljali še le eno leto kasneje, 20. maja 2019.
Kilogram je enota mase, lastnosti, ki jo bolj običajno opisujemo z našim dojemanjem teže predmeta. Masa je inercijska sila; to pomeni, da je povezana s težnjo mirujočega predmeta, da ostane v mirovanju oz. premikajočega se predmeta, da se premika s konstantno hitrostjo, če nanj ne deluje nobena sila. Skladno z Newtonovimi zakoni gibanja in enačbo 
   (drugi Newtonov zakon), bo objekt z maso (m) enega kilograma pričel pospeševati (a) s stopnjo 1 m/s², če bo nanj delovala sila F enega newtona–približno desetina Zemljinega težnega pospeška.Teža objekta je torej odvisna od jakosti lokalnega težnostnega polja, masa pa je neodvisna od težnosti, saj je mera količine snovi, ki jo objekt vsebuje. Skladno s tem za astronavta daleč stran od Zemlje držati kilogramski objekt nad tlemi ne bo predstavljalo nobenega napora (objekt bo breztežen), še vedno pa bo moral uporabiti desetkrat tolikšno silo, da bo premaknil desetkilogramski objekt z enakim pospeškom kot kilogramski objekt.Ker je na vsaki točki na Zemlji teža objekta sorazmerna z njegovo maso, lahko maso izmerimo s primerjavo njegove teže s težo standardnega objekta, ki ima dogovorjeno maso v kilogramih. Ravnotežna tehtnica pokaže razmerje med silo težnosti, ki deluje na oba objekta, to razmerje pa je enako razmerju mas obeh objektov.
Zamisel uporabe prostorninske enote vode za definiranje enote mase je predlagal angleški filozof John Wilkins leta 1668, kot način, kako bi povezali fizikalni količini maso in dolžino. 7. aprila 1795 je bil po odredbi francoske vlade gram definiran kot absolutna teža količine čiste vode, enake kocki s stranico stotine metra in pri temperaturi taljenja ledu.
Ker se v praksi običajno trguje s predmeti, ki so mnogo masivnejši od enega grama, in ker bi bil standard, osnovan na večji količini vode, nepriročen ter nestabilen, je regulacija trgovanja zahtevala izdelavo praktične realizacije na vodi osnovane definicije mase. Zato so Francozi izdelali začasni standard v obliki kovinskega predmeta s tisočkratno maso grama – kilogram. Hkrati so zadolžili fizike, naj natančno določijo maso kubičnega decimetra (litra) vode. V prvotnem odloku je bila določena voda pri 0 °C — najstabilnejši temperaturni točki, francoski kemik Louis Lefèvre-Gineau in italijanski prirodoslovec Giovanni Fabbroni pa sta po več letih raziskav leta 1799 spremenila standard, da je določal vodo pri najstabilnejši gostotni točki, torej temperaturi, pri kateri voda doseže največjo gostoto, takrat izmerjeno pri 4 °C. Dognala sta, da znaša masa kubičnega metra vode pri največji gostoti 99,9265 % mase začasnega kilograma, izdelanega štiri leta prej. Leta 1799 je bil nato izdelan prototip kilograma, z namenom izenačiti maso kubičnega centimetra vode pri 4 °C tako natančno, kot je bilo realno možno v tem času. Junija je bil predmet, izdelan iz platine, predstavljen republiškemu arhivu in 10. decembra ratificiran kot kilogramme des Archives, enota kilogram pa definirana kot masa tega predmeta. Kot standard je veljal nadaljnjih 90 let.
Od leta 1889 je magnituda kilograma definirana kot masa predmeta, imenovanega mednarodni prototipni kilogram oz. prakilogram, angleško International Prototype Kilogram, v metrologiji običajno okrajšan kot »IPK«. Ker je definicija vezana na konkreten predmet namesto na naravni pojav oz. zakonitost, ki bi se jo dalo neodvisno izmeriti, za razliko od ostalih merskih enot nima negotovosti.Metrska konvencija, ki je v mednarodnem prostoru formalizirala metrični sistem (predhodnik mednarodnega sistema enot), je bila podpisana 20. maja 1875, kmalu po tem je bil izdelan IPK. Ta je en od treh cilindrov, ki so jih leta 1879 izdelali pri podjetju Johnson Matthey, ki še zdaj izdeluje skoraj vse replike. Leta 1883 so njegovo maso primerjali z maso arhivskega kilograma, izdelanega 84 let prej, in ugotovili, da se ne razlikujeta. Uradno je bil nato ratificiran na prvi Generalni konferenci za uteži in mere leta 1889.
IPK je izdelan iz zlitine Pt‑10Ir – 90 % platine in 10 % iridija (masni odstotki), obdelan je v pravilni valj (višina = premer) s stranico 39,17 milimetra, da ima čim manjšo površino. Robova sta posneta pod štirimi koti (22,5, 45, 67,5 in 79°) za zmanjšanje obrabe. Dodatek iridija, izboljšava napram Kilogramme des Archives, je močno povečal trdoto, hkrati pa ohranil ostale prednosti platine: izjemno odpornost na oksidacijo, izjemno gostoto, solidno električno in toplotno prevodnost ter nizko magnetno susceptibilnost. IPK in šest njegovih sestrskih replik hrani BIPM v kletnem trezorju z nadzorovano atmosfero na svojem posestvu Pavillon de Breteuil na obronku Pariza. Uradne replike IPK so na voljo uradnim ustanovam držav članic metrske konvencije kot osnova za nacionalne standarde. Te replike približno vsakih 40 let primerjajo z IPK, s čemer se zagotovi sledljivost lokalnih meritev.Sodobne meritve standardnega vzorca vode (»Vienna Standard Mean Ocean Water«) so pokazale, da ima gostoto 0,999975 ± 0,000001 kg/L pri točki največje gostote (3,984 °C) in tlaku ene atmosfere (101.325 Pa). Kubični decimeter vode pri največji gostoti ima torej zgolj 25 ppm nižjo maso kot IPK. Z drugimi besedami, pred več kot 220 leti je znanstvenikom uspelo izdelati predmet z maso kubičnega decimetra vode pri 4 °C, z napako ne večjo od mase enega zrna riža.
Šest uradnih sestrskih replik z oznakami K1, 7, 8(41), 32, 43 in 47. Hrani jih BIPM v svojem trezorju.
Deset delovnih replik, od tega osem (9, 31, 42′, 63, 77, 88, 91 in 650) za rutinsko uporabo in dve (25 in 73) za posebne potrebe. Hrani jih BIPM v svojem trezorju.
Nacionalni prototipi, hranijo jih: Avstralija (44 in 87), Avstrija (49), Belgija (28 in 37), Brazilija (66), Češka (67), Danska (48), Egipt (58), Finska (23), Francija (35), Indija (57), Indonezija (46), Izrael (71), Italija (5 in 76), Japonska (6 in 94), Južna Koreja (39, 72 in 84), Kanada (50 in 74), Kazahstan, Kenija (95), Ljudska republika Kitajska (60 in 64; 75 v Hong Kongu), Madžarska (16), Mehika (21, 90 in 96), Nemčija (52, 55 in 70), Nizozemska (53), Norveška (36), Pakistan (93), Poljska (51), Portugalska (69), Republika Južna Afrika (56), Romunija (2), Rusija (12 in 26), Severna Koreja (68), Singapur (83), Slovaška (41 in 65), Srbija (11 in 29), Španija (24 in 3), Švedska (86), Švica (38 in 89), Tajska (80), Tajvan (78), Turčija (54), Združene države Amerike (20, 4, 79, 85 in 92) ter Združeno kraljestvo (18, 81 in 82).
Dodatne replike, ki jih hranijo nevladne organizacije, kot sta Francoska akademija znanosti v Parizu (34) in Istituto di Metrologia G. Colonnetti v Torinu (62).Zaradi omejitev proizvodnih postopkov nima nobena replika mase povsem enake kot IPK; njihove mase ob izdelavi kalibrirajo in dokumentirajo odmik od kilograma, kar nato upoštevajo nacionalni uradi za meroslovje pri kalibracijah, izvedenih s temi replikami. Najbližje je madžarska replika K16 pri 1 kg +12 µg. Odmiki se lahko s časom tudi spreminjajo iz različnih vzrokov, zato morajo kalibracije nacionalnih prototipov občasno ponavljati. Za primer, ameriški primarni standard K20 je imel ob izdelavi leta 1889 uradno maso 1 kg − 39 μg. Ponovno preverjanje leta 1948 je pokazalo 1 kg − 19 µg, zadnje preverjanje leta 1989 pa spet enako kot ob izdelavi. Za razliko od tovrstnih prehodnih razlik je ameriški delovni standard K4 konstantno izgubljal maso v primerjavi z IPK. Razlog je verjetno ta, da se delovni standardi uporabljajo mnogo pogosteje od primarnih, zato so bolj izpostavljeni obrabi. K4 je imel leta 1889 uradno maso 1 kg − 75 µg, leta 1989 maso 1 kg − 106 µg in deset let kasneje maso 1 kg − 116 µg. To pomeni, da je v 110 letih izgubil 41 µg v primerjavi z IPK.Slovenija ni polnopravna članica Generalne konference za uteži in mere in nima lastnega prototipa. Urad RS za meroslovje, ki deluje pod okriljem Ministrstva za gospodarski razvoj in tehnologijo, namesto tega vzdržuje nacionalni etalon za maso. Sledljivost tega do IPK in s tem mednarodno priznanost meritev zagotavlja z izmenično kalibracijo treh kilogramskih uteži iz nerjavnega jekla v »izbranem evropskem nacionalnem meroslovnem inštitutu«, ki ima ustrezne kalibracijske zmogljivosti (CMC).
Za primerjanje mase IPK z replikami pri BIPM uporabljajo ravnotežne tehtnice. Najprej je v ta namen služila tehtnica z dvema pladnjema, povezanima s prečnikom, ki so jo izdelali pri dunajskem podjetju Rueprecht.Skoraj sto let staro Rueprechtovo tehtnico so leta 1973 zamenjali s tehtnico NBS-2, izdelano pri ameriškem Narodnem uradu za standarde (NBS, zdaj Narodni urad za standarde in tehnologijo, NIST). Standardni odklon meritve razlike mase dveh predmetov s to tehtnico znaša približno 1 µg. NBS je tehtnico dal v uporabo BIPM leta 1970. V dveh letih so jo pazljivo namestili v izolirano komoro v Sevresu in po zagotovitvi toplotne stabilnosti leta 1973 predali v uporabo. Z njo so nato opravljali kalibracijo nacionalnih prototipov in tudi periodično preverjanje leta 1989. Ta tehtnica ima pladenj za šest replik, ki jih primerja s standardom po parih, in ima konstantno obremenitev, kar poveča stabilnost ter obnovljivost meritev.Od leta 1992 uporabljajo druge tehtnice, bodisi komercialno dostopne, bodisi razvite pri BIPM.Točnost kalibracije je omejena z negotovostjo, ki izvira iz omejitev konstrukcije tehtnice, pa tudi drugih fizikalnih pojavov. Že plast adsorbirane vode, debela samo eno molekulo, bi povečala maso prototipa za 2 µg. Nezanemarljiva neznanka je celo zračni vzgon. Negotovost primerjanja mas verjetno znaša med 2 in 20 µg.
Spreminjanje absolutne mase mednarodnega prototipnega kilograma je nemogoče zanesljivo ugotoviti, saj ne obstaja hierarhično nadrejen standard, s katerim bi ga bilo mogoče primerjati. Možno ga je le oceniti s primerjavo njegove mase z masami več njegovih uradnih replik, ki jih hranijo drugje po svetu. Postopek, imenovan »periodično preverjanje«, je bil skozi zgodovino opravljen le trikrat, v letih 1889, 1948 in 1989. V ta namen uporabljajo množico nacionalnih prototipov iz prve serije, ki so izdelani iz iste zlitine kot IPK in jih hranijo pod podobnimi pogoji, hkrati pa jih kot primarne nacionalne standarde le redko uporabljajo. Po tretjem preverjanju je postalo jasno, da so se mase množice prototipov pričele neizbežno razhajati, hkrati pa je IPK v primerjavi z uradnimi replikami izgubil okrog 50 µg ali celo več. Razlog za to razhajanje fizikom še ni poznan, obstaja pa več teorij. Samo obraba je malo verjetna, saj bi za tako razliko moral IPK izgubiti 150×1015 več atomov v sto letih kot replike. Po drugi teoriji naj bi bila razlika posledica dejstva, da je pridobil manj kot replike. IPK namreč hranijo pokritega s tremi steklenimi zvoni, replike pa samo s po dvema. Platina ima močno afiniteto do živega srebra, ki je kot kontaminant mnogo pogostejši v ozračju kot nekoč. Glavni vir živega srebra v ozračju je kurjenje premoga, pri tem pa v Franciji, kjer je IPK hranjen, večino električne energije pridobijo z jedrskimi elektrarnami. Vendar ta teorija ne razloži vseh odstopanj in tudi ostale so bodisi malo verjetne, bodisi je za zaključke premalo podatkov. Ne glede na vzrok razlik ne vemo, kako se masa IPK danes razlikuje od njegove mase leta 1889.
Ker IPK in njegove replike hranijo na zraku (četudi pod zvonastimi pokrovi), se njihova masa počasi, a občutno povečuje že zaradi adsorpcije onesnažil iz zraka na površino. BIPM je zato razvil postopek čiščenja, v veljavi od leta 1946, ki vključuje temeljito drgnjenje s krpo iz semiša, omočeno z mešanico etra in etanola, ki mu sledi parno čiščenje z dvojno destilirano vodo. Prototip nato počiva 7–10 dni pred preverjanjem. Čiščenje odstrani 5–60 µg kontaminantov, kar je odvisno predvsem od časa, odkar je bil nazadnje očiščen. Z drugim čiščenjem takoj po prvem se lahko masa zmanjša še za nadaljnjih 10 % prvega zmanjšanja, iz česar sklepajo, da nadaljnja čiščenja ne bi imela merljivih učinkov. Po čiščenju pričnejo prototipi spet pridobivati maso; BIPM je razvil model, po katerem prototip povprečno pridobi 1,11 µg na mesec v prvih treh mesecih po čiščenju, nato pa približno 1 µg na leto. Ta model se uporablja kot korekcijski faktor, saj delovnih standardov ne čistijo ob vsaki kalibraciji – to bi predstavljalo preveliko tveganje za poškodbe.
Od leta 1960, ko je bil meter redefiniran na osnovi valovne dolžine svetlobe, ki jo oddajajo vzbujeni kriptonovi atomi, je kilogram edina enota, ki je še vedno osnovana na fizičnem predmetu. Zaradi kompleksnosti in s tem nestabilnosti tako velikega predmeta kot je IPK, nastajajo vedno večji izzivi, saj napredek tehnike (na primer nanotehnologije in farmacije) ter znanosti zahteva vedno natančnejše merjenje mase in je negotovost v definiciji kilograma vedno pomembnejši dejavnik. Hkrati kot unikaten fizičen predmet IPK predstavlja ranljivost za celoten mednarodni sistem enot, saj ga lahko kdo poškoduje ali ukrade. Zato je Mednarodni komite za uteži in mere (CIPM) na svojem 94. zasedanju leta 2005 podal priporočilo za uvedbo nove definicije, ki bi temeljila na neodvisno merljivih naravnih konstantah. Leta 2011 je CIPM sprejel sklep, da predlaga novo definicijo kilograma, izraženega s Planckovo konstanto. Ta povezuje energijo delca z njegovo frekvenco, prek enačbe E = mc² pa na koncu z maso. Mišljeno je, da bi z meritvami določili, kolikšen mnogokratnik Planckove konstante ustreza masi IPK in nato to vrednost postavili za definicijo kilograma. Komite je še predlagal, da se morajo v zadostni meri ujemati tri neodvisne meritve, dve od katerih uporabljata različna pristopa.Tehnologija, uporabna v ta namen, obstaja že od 1970. let, težave pa so bile s ponovljivostjo, natančnostjo in medsebojnim ujemanjem meritev. Šele leta 2014 so tri sodelujoče raziskovalne skupine dosegle dovoljšnjo stopnjo ujemanja meritev, leta 2015 pa je odbor CODATA, ki računa vrednost Planckove konstante, objavil novo poročilo, da so znižali negotovost svoje ocene na 12 ppb in zadostili zahtevam CIPM. Zaenkrat je v načrtu, da bo po dodatnem preverjanju nova definicija sprejeta na naslednji Generalni konferenci za uteži in mere leta 2018.Izbrana pristopa sta:
Wattova tehtnica. Izmeri maso prototipa z elektromagnetno silo, prek te pa Planckovo konstanto. Za kalibracijo uporablja dve temeljni lastnosti narave, Josephsonov in Hallov pojav.
Štetje atomov. V ta namen so raziskovalci izdelali dve krogli iz silicija, ki se ujemata s težo IPK in sta med najpopolnejšimi kroglami na svetu. Z določitvijo števila atomov v teh kroglah so izračunali natančno vrednost Avogadrove konstante, ki je v neposredni zvezi s Planckovo.BIPM bo izdelal tudi protokol, ki bo omogočil uporabo nove definicije tudi brez Wattove tehtnice ali popolnih silicijevih krogel.
Predpon mednarodnega sistema enot ni dovoljeno kombinirati zaporedno, zato se v tem primeru dodajajo gramu, ne osnovni enoti kilogramu, ki že ima predpono. Zaradi tega je na primer ena milijoninka kilograma 1 mg (en miligram), ne 1 µkg (en mikrokilogram).
V farmaciji in industriji prehranskih dopolnil je priporočena uporaba okrajšave »mcg« namesto »µg« za mikrogram, če sploh katere, saj se simbol za mikro včasih slabo vidi na etiketah in ga je možno zamenjati za m – torej miligram, kar bi lahko vodilo v tisočkratno napako pri doziranju.
Dekagram se v Evropi včasih okrajšuje tudi kot »dkg«, skladno z izgovorjavo, pogosto se uporablja denimo za odmerjanje postrežnih živil v trgovinah (salama, sir,...).
Uporaba imena »megagram« je zelo redka, običajno v tehniki, pa še to le v primerih, kjer se pričakuje popolna skladnost s standardom SI. Namesto njega je skoraj povsod v uporabi ime »tona«. Tono in njen simbol »t« je CIPM sprejel leta 1879 kot ne-SI enoto, sprejemljivo za uporabo s sistemom SI. V angleško govorečih deželah zanjo uporabljajo tudi ime »metrična tona« (metric ton).
Stabilnost IPK je ključna, saj je kilogram eden od temeljev za velik del trenutne strukture mednarodnega sistema enot, čigar pomembna vrlina je natančna matematična in logična skladnost enot. S kilogramom so posredno ali neposredno izražene magnitude treh drugih osnovnih enot SI: kandele za svetilnost, mola za množino snovi in ampera za električni tok. Tem nato sledi množica izpeljanih enot, ki se uprabljajo za merjenje cele vrste lastnosti narave. Newton je recimo definiran kot sila, ki jo potrebujemo, da pospešimo maso enega kilograma z enim metrom na kvadratno sekundo. Če se spremeni masa IPK, to sorazmerno spremeni tudi newton. Newton je nato osnova za definicijo enot za električni tok (amper), tlak (paskal), energijo (džul), moč (vat) idr., kaskada odvisnosti pa se nato nadaljuje še dalje (amper in vat na primer definitrata enoto volt za napetost, ta pa nato skupaj s sekundo enoto weber za magnetni pretok).Vendar pa se definicije vseh drugih enot SI razlikujejo od njihovih praktičnih realizacij, kar sistemu daje stopnjo abstrakcije in zato vpliv morebitnih sprememb ni neposreden ter takojšen. Zelo majhne spremembe IPK so znotraj mere negotovosti pri določanju ostalih enot, če pa bi bilo nedvoumno ugotovljeno neskladje, bi ga za ohranitev skladnosti sistema SI morali izravnati. Ena od rešitev bi bila preprosto spremeniti definicijo kilograma s pribitkom kompenzacijske vrednosti IPK, kar sedaj uporabljajo za njegove replike. Edina zares dolgoročna rešitev pa je ukinitev odvisnosti sistema od fizičnega predmeta z uvedbo nove definicije, osnovane na neki temeljni in nespremenljivi naravni zakonitosti, ki bi bila neodvisno merljiva. Mednarodne organizacije za meroslovje z BIPM na čelu si za to prizadevajo že več kot deset let.

King Crimson je angleška glasbena skupina, ki sta jo leta 1969 ustanovila kitarist Robert Fripp in bobnar Michael Giles. Njihov stil se največkrat označuje kot progresivni rock, čeprav so se približali tudi jazzu, klasični glasbi, eksperimentalni glasbi, »novemu valu« (angleško New Wave), heavy metalu, folku in gamelan glasbi. Čeprav skupina nikoli ni bila zares popularna in se ni predvajala na radiu, je zaradi svoje inovativnosti postala zelo vplivna, mnogi so jo posnemali. Njihov prvi album, In the Court of the Crimson King se priznava za temelj progresivnega rocka.V poznih šestdesetih so popularizirali melotron, na začetku sedemdesetih so raziskovali jazz in ga pozneje mešali s pionirskim heavy metalom. Skupina je za nekaj let razpadla, v začetku osemdesetih pa se je obnovila v povsem drugačni zasedbi. Takrat je na njihov zvok vplival New Wave in gamelan glasba. V devetdesetih so z novo zasedbo združili vplive iz sedemdesetih in osemdesetih, na začetku tisočletja pa je iz King Crimson nastalo več skupin, imenovanih ProjeKcts.
Kljub stalni menjavi članov in večkratnemu razpadu skupine, je ta trenutno še vedno dejavna. Edini stalni član King Crimson, kitarist Robert Fripp, je po razpadih sestavil več različnih zasedb skupine, ki so bile med seboj zelo različne. Kljub temu se ni nikoli imel za vodjo benda. Zanj je King Crimson »način ustvarjanja«, saj je glasba, kljub pogosti menjavi članov, ostala unikatna in inovativna.
Avgusta 1967 sta bobnar Michael Giles in njegov brat, basist Peter objavila oglas, s katerim sta poskušala najti pevca-organista. Nanj se je odzval Robert Fripp, kitarist, ki ni pel. Skupaj so ustanovili trio Giles, Giles and Fripp in posneli album The Cheerful Insanity of Giles, Giles and Fripp.Ker album ni bil zelo uspešen, se je prvotna zasedba začela spreminjati. Prvi se jim je pridružil multi-instrumentalist Ian McDonald, ki je igral klaviature in pihala ter pisal pesmi. K sodelovanju je povabil pesnika Petra Sinfielda, ki je bil tisti čas član skupine Infinity, katere članica je bila kratek čas tudi pevka Fairport Convention Judy Dyble. McDonald je pisal glasbo, Sinfield pa besedila, ena njunih prvih pesmi je bila »The Court of the Crimson King«. Frippov prijatelj iz otroštva, pevec in kitarist Greg Lake, je zamenjal Petra Gilesa na bas kitari. Tako je bila prva zasedba King Crimson ustanovljena 30. novembra 1968. Kmalu za tem so kupili melotron, ki je postal značilnost skupine na prvih albumih. Ime King Crimson (ang. Kralj škrlatni) si je izmislil Peter Sinfield in naj bi bilo sopomenka za Belzebuba, kralja demonov. Po Frippu naj bi bila beseda Belzebub prevzeta iz arabske fraze »B'il Sabab«, kar pomeni »mož z namenom«. Prvotni izraz pa naj bi bil »ba'al zebul«, tj. »Gospodar visokega položaja«.King Crimson so prvič nastopili 9. aprila 1969, širši javnosti pa so se predstavili kot predskupina Rolling Stonesom v Hyde Parku, London, julija 1969 pred množico 650.000 ljudi. Svoj prvi album, In the Court of the Crimson King so izdali oktobra istega leta pri založbi EG Records. Pete Townshend, kitarist skupine The Who ga je opisal kot »skrivnostno mojstrovino«. Album je bil zelo vpliven na področju progresivnega rocka v zgodnjih sedemdesetih.Po koncertih v Angliji, so imeli tudi turnejo po ZDA. Zaradi nesoglasij med člani, je prvotna zasedba svoj zadnji koncert odigrala 16. decembra 1969. Ian McDonald in Michael Giles sta zapustila skupino in skupaj posnela album McDonald and Giles. McDonald je bil leta 1976 med ustanovnimi člani skupine Foreigner.
Zasedba King Crimson se je v sledečih letih zelo spreminjala. V triu so ostali Fripp, Sinfield in Lake. Leta 1970 so izdali singl »Cat Food/Groon«.. V tem času so že ustvarjali skladbe za njihov drugi album, In the Wake of Poseidon, ki zelo spominja na njihov prvi album.. Skupini so se pri snemanju pridružili Mel Collins na pihalih, Gordon Haskell je prispeval vokal pri eni pesmi, Peter Giles pa je igral bas kitaro na več skladbah. Za vokalista se je na avdiciji potegoval tudi Elton John. Lake je po tem albumu zapustil skupino in ustanovil Emerson, Lake and Palmer. Tako je King Crimson ostala brez vokalista, dokler se ji ni pridružil Gordon Haskell, ki je igral bas kitaro na njihovem tretjem albumu, Lizard, ki je že kazal močne vplive jazza in klasike. Bobne je igral Andy McCulloch, Jon Anderson, vokalist skupine Yes pa je pel le na eni pesmi. Haskell in McCulloch sta zapustila skupino še preden je bil album izdan.Na avdiciji sta bila za nova člana skupine izbrana bobnar Ian Wallace in vokalist Boz Burell. Fripp je Burrella, ki je samo pel in ni igral nobenega instrumenta, naučil igrati bas kitaro. King Crimson so leta 1971 z novo zasedbo odšli na svojo drugo turnejo in izdali nov album Islands, ki je tako kot prva dva znan po melotronu. Konec tega leta jih je zapustil Peter Sinfield in se pridružil Emerson, Lake & Palmer. Naslednje leto so znova odšli na turnejo po ZDA, po njej pa se je skupina nameravala raziti. Posnetki s te turneje so bili pozneje izdani na 'live' albumu Earthbound. Zvok na albumu je izredno slabe kvalitete, glasbeno pa so se v tem času približali funku in jazzu, velik del albuma je tudi improviziran. Po turneji so Collins, Wallace in Burrell zapustili King Crimson in skupaj z britanskim blues kitaristom Alexisom Kornerom ustanovili bend Snape. Burrell je pozneje postal basist skupine Bad Company.Fripp je znova začel iskati nove člane. Med njimi so bili improvizacijski tolkalist Jamie Muir, vokalist in basist John Wetton, violinist in klaviaturist David Cross ter bobnar Bill Bruford, ki je zapustil komercialno uspešnejšo skupino Yes. Sinfielda je v pisanju pesmi zamenjal Richard Palmer-James, Wettonov prijatelj.Proti koncu leta 1972 so odšli na turnejo, marca naslednje leto pa so izdali album Larks' Tongues in Aspic. Znan je postal predvsem po inovativni eksperimentalni glasbi, ki se je zelo razlikovala od prejšnjih albumov, vpeljala je tudi metal, ki je v tistih časih šele nastajal. Muir je zaradi nesreče na koncertu skupino zapustil še pred izidom albuma in se pridružil budističnemu samostanu na Škotskem. Sledila je daljša turneja, na kateri je King Crimson začela snemati material za nastajajoči album, Starless and Bible Black, ki je izšel januarja 1974. Večina posnetkov na albumu je s koncertov, čeprav ga po navadi prištevajo med studijske izdelke.Med turnejo po Evropi in Ameriki leta 1974, je David Cross zapustil skupino po koncertu v Centralnem parku v  New Yorku. Preostali trio je med poletjem posnel album Red. Na njem so kot gostujoči glasbeniki sodelovali: Robin Miller na oboi, Marc Charig na kornetu ter bivši člani skupine: Mel Collins na sopranskem saksofonu, violinist David Cross na koncertni improvizaciji »Providence«, Ian McDonald pa na alt saksofonu. McDonald se je znova nameraval pridružiti skupini, medtem ko je bil Fripp vse bolj razočaran nad glasbenim poslom, ob prebiranju del Georga Gurdjieffa pa se mu je zdelo, da se bliža konec sveta. Trio z albuma Red ni nikoli odšel na turnejo, saj je Fripp dva meseca pred izdajo albuma oznanil dokončen razpad skupine. »Posthumno« so izdali še koncertni album USA. Zaradi tehničnih težav z zvokom je Eddie Jobson na nekaterih skladbah naknadno posnel zvok violine in klaviatur. Album so morali zaradi omejenosti vinilne plošče tudi skrajšati.
Leta 1981 je Fripp znova začel zbirati člane za novo skupino, čeprav sprva ni nameraval obnoviti King Crimson. 
Najprej je k sodelovanju povabil bivšega člana King Crimson, bobnarja Billa Bruforda. Nato se jima je pridružil Tony Levin, ki je pred tem sodeloval z Johnom Lennonom in Yoko Ono , Petrom Gabrielom in drugimi. Poleg tega da je igral bas kitaro, je v skupino prinesel nov zvok s Champan Stick. Nazadnje se jim je pridružil kitarist Adrian Belew, ki je bil na turneji s Talking Heads, pred tem pa je sodeloval z Davidom Bowiem in Frankom Zappo. Fripp dotlej ni igral z drugim kitaristom v enem bandu, torej je z novo zasedbo hotel ustvariti glasbo, ki bi bila drugačna od prejšnjih zasedb King Crimson. Belew je tudi pel in pisal besedila za pesmi. Pod imenom Discipline je četverica prvič koncertirala spomladi 1981.Oktobra istega leta so se že predstavljali pod imenom King Crimson. V tej zasedbi so izdali tri albume: Discipline (1981), Beat (1982) in Three of a Perfect Pair (1984). Beat je bil prvi album, ki je bil posnet v povsem enaki zasedbi, kot njegov predhodnik. Poleg tega je bil tudi prvi, ki ga ni produciral član skupine. Album je bil poimenovan po generaciji beatnik, ki jo opisujejo tudi pesmi, kot sta »Neal and Jack and Me« in »The Howler«. Belew je Frippu celo priporočil roman Jacka Kerouaca Na cesti, ki ga je navdihnil pri pisanju skladb.Na to zasedbo King Crimson je vplival tudi takrat bolj popularen »New Wave«, kar lahko pripišemo Belewemu in Frippovemu sodelovanju s Talking Heads in Davidom Bowiejem, Levinovemu s Petrom Gabrielom ter Frippovemu solo albumu Exposure in njegovemu stranskemu projektu z League of Gentlemen. Fripp je z novimi King Crimson hotel ustvariti gamelan rock glasbo, z dvemi kitaristi in kompleksnimi ritmi se je namreč poskušal približati glasbi, ki jo igrajo indonezijske gamelan zasedbe. Po Three of a Perfect Pair je skupina znova razpadla za celo desetletje. Medtem je Fripp ustanovil založbo Discipline Global Mobile, ki izdaja plošče King Crimson in njenih stranskih projektov. Leta 1985 je začel tudi glasbeno šolo Guitar Craft za kitariste.
King Crimson so se znova združili leta 1994, tokrat sta se zasedbi iz osemdesetih pridružila Trey Gunn s Chapman stick ter bobnar Pat Mastelotto. Ta »dvojni trio« je leta 1994 izdal kratko ploščo VROOM, ki ji je naslednje leto sledil studijski album THRAK. Leta 1996 so izdali še avantgardni improvizacijski koncertni album THRaKaTTaK. King Crimson so v tej zasedbi združili elemente dveh kitar iz osemdesetih ter metalski zvok iz albuma Red. Kljub uspešnosti in pozitivnim kritikam, sekstet ni obstajal dolgo.
Proti koncu stoletja je založba Discipline Global Mobile poleg izdelkov King Crimson, začela izdajati tudi dela njenih stranskih projektov. Nastalo je namreč več skupin, imenovanih »ProjeKcti« (One, Two, Three ... Six), ki so posnele več prostih improvizacij, podobnih tistim na albumu THRaKaTTaK. Te so zaradi svojevrstnosti in manjka melodije težke za poslušanje. Založba DGM je leta 1998 ustanovila King Crimson Collector's Club, ki redno izdaja koncertne posnetke iz vseh obdobij skupine in se jih lahko tudi naloži z interneta.Ko sta Bruford in Levin zaključila s ProjeKcti, sta zapustila s skupino, da bi lahko sodelovala z Earthworks in Petrom Gabrielom oz. Sealom. Belew, Fripp, Gunn in Mastelotto so še naprej sodelovali, saj so leta 2000 izdali album The ConstruKction of Light, na katerem je tudi skladba »Heaven and Earth« z istoimenskega albuma ProjeKcta X, izdanega isto leto. King Crimson so v tem času nastopali po turnejah in igrali skupaj s ToolSkupina je nadaljevala z ustvarjanjem, leta 2002 so izdali kratko ploščo Happy With What You Have to Be Happy With, naslednje leto pa še album The Power to Believe, ki mu je sledila promocijska turneja. Novembra 2003 je Trey Gunn zapustil skupino, zamenjal pa ga je nekdanji basist King Crimson Tony Levin. Novi ProjeKct Six, katerega člana sta bila Fripp in Belew, je leta 2006 koncertiral na turneji po ZDA in Japonskem.Leta 2002 so se nekateri bivši člani King Crimson iz njenih zgodnjih zasedb združili v skupino 21st Century Schizoid Band, ki je igra skladbe iz njihovih prvih albumov.21. septembra 2006 je za posledicami infarkta umrl bivši član skupine Boz Burrell, pet mesecev pozneje pa še Ian Wallace za rakom na požiralniku.
Fripp je skupino King Crimson opisal kot »način ustvarjanja«,, saj skupina še vedno deluje, kljub mnogim spremembam v članstvu in instrumentaciji.
Glasba zgodnjih King Crimson je izhajala iz rocka šestdesetih, predvsem acida in psihedelije, saj so na koncertih igrali priredbe pesmi kot sta »Get Thy Bearings« skupine Donovan in »Lucy in the Sky« skupine The Beatles. Za razliko od prejšnjih skupin pa so King Crimson iz svojega rocka izvzeli bluesovske vplive in jih nadomestili s klasičnimi. Tako so na koncertih in svojem drugem albumu In the Wake of Poseidon igrali priredbo skladbe »Mars« iz Holstove suite Planeti, ki pa so jo zaradi avtorskih pravic imenovali »The Devil's Triangle«. Fripp je potrdil, da je na njihovo glasbo vplival tudi Béla Bartók. Kot posledica vseh teh vplivov se album In the Court of the Crimson King označuje kot temeljno delo simfoničnega in progresivnega rocka.Prav tako je na njihovo glasbo močno vplival jazz, predvsem je znana skladba »21st Century Schizoid Man«. V osemdesetih pa so jemali vplive iz gamelan glasbe in sodobnejših skladateljev, kot so  Philip Glass, Steve Reich in Terry Riley.King Crimson so bili vplivni tako v sedemdesetih, kot so še danes. V začetku so vplivali na skupini Genesis in Yes, ki sta od njih prevzeli stil simfoničnega melotronskega rocka. Člani skupine Tool priznavajo, da so od King Crimson prevzeli zelo veliko, njihov vokalist Maynard James Keenan se je celo pošalil: »Zdaj veste, koga smo prevarali. Samo ne povejte nikomur, še posebej ne članom King Crimson.« Vplivali so tudi na grunge, saj je Kurt Cobain iz skupine Nirvana velikokrat omenil pomembnost albuma Red pri njegovem ustvarjanju. Omeniti je potrebno še Porcupine Tree, ki je skupaj s Tool in King Crimson (v zasedbi ProjeKcta Six) igrala na njihovih koncertih.

Kisík je kemijski element s simbolom O in atomskim številom 8. V periodnem sistemu elementov spada med halkogene elemente. Je zelo reaktivna nekovina in oksidant, ki se zlahka spaja z večino elementov in z njimi tvori okside. V Vesolju je za vodikom in helijem po masi tretji najpogostejši element. Pri standardni temperaturi in tlaku (STP) sta dva atoma kisika vezana v dikisik O2, ki je brezbarven plin brez vonja in okusa.
Veliko glavnih razredov organskih spojin v živih organizmih, na primer proteini, nukleinske kisline, ogljikovi hidrati in maščobe, vsebujejo tudi kisik. Prisoten je tudi v anorganskih delih organizmov, na primer v lupinah školjk in polžev ter v kosteh in zobeh. Večino mase živih organizmov sestavlja voda, v kateri sta vezana kisik in vodik (voda tvori približno dve tretjini človekove telesne mase). Kisik iz ozračja in vode je potreben za dihanje in ohranitev skoraj vsega življenja na Zemlji. Porabljeni kisik se stalno obnavlja s fotosintezo v živih organizmih, v kateri nastaja kisik iz vode s pomočjo sončne svetlobe. Elementarni kisik proizvajajo cianobakterije, alge in zelene rastline, vsa živa bitja pa ga porabljajo za celično dihanje. Za anaerobne organizme, ki so prevladovali na Zemlji preden se je v ozračju začel kopičiti kisik, je strupen. Kopičenje kisika se je začelo med tako imenovano kisikovo katastrofo pred približno 2,3 milijarde let. Dvoatomni kisik tvori 20,8 % volumna zraka. V raznih oksidih je najbolj pogost element v Zemljini skorji, saj samo silicijev dioksid tvori skoraj polovico njene mase.Druga alotropna oblika kisika je ozon O3, ki v višjih slojih ozračja tvori tako imenovani ozonski plašč, ki močno absorbira ultravijolično valovanje in s tem ščiti življenje na Zemlji. Ob Zemljini površini je onesnaževalec in stranski proizvod smoga. V nizkozemeljski orbiti med 160 in 2.000 km od Zemljine površine so znatne količine elementarnega kisika, ki povzroča korozijo vesoljskih plovil.Kisik se industrijsko proizvaja s frakcionirno destilacijo utekočinjenega zraka, elektrolizo vode in drugimi postopki. V elementarni obliki se uporablja v proizvodnji jekla in plastike, za varjenje in rezanje jekla in drugih kovin, pogon vesoljskih plovil, v kisikovi terapiji in sistemih za vzdrževanje življenja v letalih, podmornicah, vesoljskih plovilih ter pri potapljanju. 
Kisik sta neodvisno eden od drugega odkrila Carl Wilhelm Scheele v Uppsali leta 1773 ali že prej in Joseph Priestley v Wiltshiru leta 1774. Odkritje se pogosteje pripisuje Priestleyu, ker ga je prvi objavil. Ime kisik je leta 1777 skoval Antoine Lavoisier, čigar poskusi s kisikom so pripomogli ovreči takrat veljavno flogistonsko teorijo gorenja in korozije. Ime je sestavljeno iz grških besed ὀξύς [oksis] – kisel, dobesedno oster, ki se nanaša na kisel okus kislin, in -γενής [genés] – tvorec, dobesedno roditelj. V času njegovega poimenovanja so napačno predpostavljali, da morajo vse kisline vsebovati kisik.
Pri standardni temperaturi in tlaku je brezbarven plin z molekulsko formulo O2, v katerem sta dva atoma kisika kemijsko vezana s spinsko tripletno elektronsko konfiguracijo. Vez spada med vezi drugega reda, njen opis pa se pogosto poenostavi in se govori o dvojni vezi oziroma kombinaciji ene dvoelektronske in dveh troelektronskih vezi.Tripletni kisik, ki se ne sme zamenjavati z ozonom O3, je osnovno stanje molekule O2. Elektronska konfiguracija molekule ima dva neparna elektrona, ki zasedata dve degenerirani molekularni orbitali. Orbitali sta klasificirani kot antivezni (oslabita red vezi s tri na dva), zato je vez šibkejša od trojne vezi v dvoatomnem dušiku, v kateri so zapolnjene vse tri vezne molekularne orbitale, nekaj antiveznih pa ne.Molekula O2 je v normalni tripletni obliki paramagnetna. To pomeni, da zaradi spinskih magnetnih momentov neparnih elektronov v molekuli in negativne izmenjalne energije med sosednjima molekulama O2 v magnetnem polju tvori magnet. Magnet je dovolj močan, da mostiček tekočega kisika med poloma močnega magneta vzdrži lastno težo.
Singletni kisik je naziv več visokoenergijskih oblik molekularnega O2, v katerih so vsi elektronski spini parni. Te oblike so mnogo bolj reaktivne do organskih molekul kot običajne. Singletni kisik nastaja iz vode med fotosintezo s pomočjo energije iz sončne svetlobe. Nastaja tudi v troposferi s fotolizo ozona s kratkovalovno svetlobo in imunskem sistemu kot vir aktivnega kisika. Karotenoidi v fotosintetizirajočih organizmih, morda tudi v živalskih, igrajo pomembno vlogo pri absorbiranju energije iz singletnega kisika in njegovem pretvarjanju v nevzbujeno osnovno stanje, preden bi lahko poškodovala tkiva.
Običajna alotropna oblika kisika na Zemlji je dikisik O2. Vez med atomoma je dolga 121 pm, standardna tvorbena entalpija vezi pa znaša 498 kJ•mol−1. To obliko kisika potrebujejo aerobni organizmi za celično dihanje. Dikisik tvori približno petino Zemljinega ozračja. 
Trikisik O3, bolj znan kot ozon, je zelo reaktiven alotrop kisika, ki lahko poškoduje tkivo pljuč.  Nastaja v gornjih plasteh ozračja v reakciji med O2 in atomarnim kisikom, ki nastaja s cepitvijo O2 z ultravijoličnim sevanjem.  Ozon močno absorbira svetlobo v UV delu spektra, zato ozonski plašč deluje kot Zemljin ščit pred nevarnim sevanjem.  Ob Zemljini površini je ozon onesnaževalec, ki nastaja kot stranski proizvod v avtomobilskih motorjih.Leta 2001 so odkrili metastabilni alotrop tetrakisik O4, za katerega se domneva, da obstaja v eni od šestih faz trdnega kisika. Leta 2006 so dokazali, da je ta faza, ki nastane s komprimiranjem O2 na 20 GPa, v resnici klaster rombeodričnega O8. Klaster bi lahko bil še močnejši oksidant, kot sta kisik in ozon, in bi se zato lahko uporabil za raketno gorivo.Leta 1990 so odkrili tudi kovinski kisik, ki nastane pri tlakih nad 96 GPa. Leta 1998 so dokazali, da postane ta faza pri zelo nizkih temperaturah superprevodna.
Kisik je bolj topen v vodi od dušika. V ravnotežnem stanju med vodo in zrakom je razmerje molekul kisika in dušika v vodi približno 1:2, medtem ko je v zraku približno 1:4. Topnost je odvisna od temperature in je pri 0 °C skoraj dvakrat večja kot pri 20 °C (14,6 mg•L−1 v primerjavi s 7,6 mg•L−1). Pri 25 °C in 1 standardni atmosferi (101,3 kPa) vsebuje sladka voda približno 6,04 mL kisika na liter. Slana voda vsebuje pri istih pogojih 4,95 mL kisika na liter. Z ohlajanjem na 5 °C topnost v sladki vodi naraste na 9,0 mL na liter (za več kot 50 %), v slani vodi pa na 7,2 mL/L (več kot 45 %).
Kisik se utekočini pri 90,20 K (−182.95 °C) in zmrzne pri 54,36 K (−218.79 °C). Tekoči in trdni O2 sta prozorni snovi sinje barve, ki nastane zaradi absorpcije svetlobe v rdečem delu vidnega dela spektra. Pojav se razlikuje od modre barve neba, ki je posledica Rayleighovega sipanja svetlobe. Zelo čist tekoči kisik se običajno pridobiva s frakcionirno destilacijo utekočinjenega zraka  ali s kondenziranjem iz zraka s tekočim dušikom kot hladilnim sredstvom. Tekoč kisik je zelo reaktiven in se mora skladiščiti ločeno od vnetljivih snovi.
V naravi je kisik sestavljen iz treh stabilnih izotopov: 16O, 17O in 18O. Najpogostejši je 16O (99,762 %). 
Večina kisika 16O nastaja v masivnih zvezdah na koncu procesov zlivanja helija, nekaj pa v procesih  zgorevanja neona. Izotop 17O nastaja predvsem z zgorevanjem vodika v helij v ciklu ogljik-dušik-kisik (CNO) in je zato v zvezdah pogost v coni zgorevanja vodika. Večina 18O nastaja v procesu spajanja 14N v ciklu CNO z jedri 4He2+. Izotop 18O je zato pogost v s helijem bogatih conah razvijajočih se masivnih zvezd.Kisik ima poleg stabilnih še 14 radioaktivnih izotopov. Najbolj stabilna sta 15O z razpolovnim časom 122,24 s in 14O z razpolovnim časom 70,606 s. Vsi ostali radioaktivni izotopi imajo razpolovne čase krajše od 27 s, večina pa krajše od 83 ms.   Najbolj pogost način razpada izotopov, lažjih od 16O, je β+ razpad, v katerem nastaja dušik. Najbolj pogost način razpada izotopov, težjih od 18O, je β razpad, v katerem nastaja fluor.
Kisik je najpogostejši kemijski element v Zemljini biosferi, atmosferi, hidrosferi in litosferi in za vodikom ter helijem tretji najpogostejši element v Vesolju. Predstavlja tudi približno 0,9 % mase Sonca. V Zemljini skorji ga je 49,2 utežnih %, v oceanih pa 88,8 utežnih %.  V Zemljinem ozračju je z 20,8 volumskimi % oziroma 23,1 utežnimi % drugi najpogostejši element. Njegova skupna masa znaša 1015 ton.
Zemlja se po tem značilno razlikuje od drugih planetov v Osončju, saj je v Marsovi atmosferi komaj 0,1 % kisika, v Venerini pa še mnogo manj. Kisik na teh planetih nastaja izključno pod vplivom ultravijolične svetlobe na molekule, ki vsebujejo kisik, na primer ogljikov dioksid (CO2). 
Nenavadno visoka vsebnost kisika v Zemljini atmosferi je rezultat kisikovega kroga. Ta biogeokemijski krog opisuje gibanje kisika med tremi največjimi rezervoarji kisika na Zemlji: atmosfero, biosfero in litosfero. Glavna gonilna sila kisikovega kroga je fotosinteza. Med fotosintezo se v vodo in ozračje sprošča kisik, ki se z dihanjem in razpadanjem porablja. V trenutnem ravnotežju se obrne približno 1/2000 celotnega atmosferskega kisika letno. 
Prost kisik je tudi v vodi. Dejstvo, da njegova topnost s padajočo temperaturo raste, pomembno vpliva na življenje v oceanih: v polarnih oceanih je zaradi višje vsebnosti kisika tudi veliko več življenja. Gnojila za rastline, na primer nitrati in fosfati, ki onesnažijo vodo, lahko povzročijo prekomerno rast alg, tako imenovano cvetenje morja. Po njihovem odmrtju se zaradi razpadanja prekomerno zniža vsebnosti kisika v vodi. Kakovost vode se v tem pogledu spremlja z merjenjem biokemijske potrebe po kisiku, se pravi količine kisika, ki je potrebna za vzpostavitev njegove normalne koncentracije.
Paleoklimatologi merijo razmerje med 18O in 16O v školjkah in okostjih morskih organizmov, s katerim ugotavljajo, kakšni so bili klimatski pogoji v preteklosti. Molekule vode, ki vsebujejo lažji izotop 16O, izparevajo rahlo hitreje od molekul z 12 % težjim izotopom 18O. S padanjem temperature se razlika veča. V obdobjih z nižjo globalno temperaturo je bilo zato v dežju in snegu več 16O, v morju pa je ostalo več 18O. Morski organizmi so zato v hladnih obdobjih v svoja okostja in lupine vgrajevali več 18O kot v toplih obdobjih. Paleoklimatologi merijo razmerje med izotopoma tudi v do več sto tisoč let starih skladih ledu.
Planetarni geologi so izmerili vsebnost kisikovih izotopov v vzorcih z Zemlje, Lune, Marsa in meteoritov. Ker dolgo časa niso mogli dobiti referenčnih vrednosti za razmerje izotopov na Soncu, so predpostavili, da je razmerje enako kot v prvobitni solarni meglici. Analize silicijevih rezin, ki so bile v vesolju izpostavljene sončnemu vetru in jih je na Zemljo pripeljalo poškodovano vesoljsko vozilo Genesis, so pokazale, da je razmerje med izotopoma na Soncu večje kot na Zemlji. Meritve kažejo, da se je 16O iz Sončevega protoplanetarnega diska porabil v nekem neznanem procesu pred združitvijo prašnih delcev, iz katerih je nastala Zemlja.Kisikov absorpcijski spekter ima vrhova pri valovnih dolžinah 687 in 760 nm. Nekaj znanstvenikov je zato predlagalo, da bi se z merjenjem intenzivnosti sevanja gozdnih površin pri teh valovnih dolžinah na satelitih lahko ugotavljalo njihovo zdravstveno stanje. Ideja temelji na dejstvu, da je pri teh valovnih dolžinah mogoče razlikovati odboj od mnogo šibkejše fluorescence. Meritve so tehnično težavne zaradi majhnega razmerja med signalom in šumom ter fizične strukture vegetacije. S predlagano metodo bi se s satelitov morda lahko opazovalo tudi globalno kroženje ogljika.
V naravi nastaja kisik z razgradnjo vode s fotosintezo. Po nekaterih ocenah proizvedejo alge in cianobakterije približno 70 % kisika, drug del pa zelene rastline na kopnem. Po drugih ocenah je delež morskih organizmov še večji, po tretjih pa manjši in znaša samo približno 45 %.Poenostavljena splošna kemijska enačba za fotosintezo je
ogljikov dioksid + voda + sončna svetloba → glukoza + kisikFotolitsko nastajanje kisika poteka v tilakoidnih membranah fotosinteznih organizmov in porabi energijo štirih fotonov. Reakcija poteka v več korakih. Nastali kisik se sprošča v ozračje. 
Molekularni O2 je bistven za celično dihanje vseh aerobnih organizmov. Kisik se porablja v mitohondriju za sintezo adenozin trifosfata (ATP) z oksidativno fosforilacijo. Aerobno dihanje je nekakšna povratna reakcija fotosinteze in se v poenostavljeni obliki zapiše z enačbo:
C6H12O6 + 6 O2 → 6 CO2 + 6 H2O + 2880 kJ•mol−1V vretenčarjih prodira kisik v organizem skozi pljučne membrane v rdeče krvničke. V njih se veže na hemoglobin in spremeni njegovo barvo iz modrikasto rdeče v svetlo rdečo. Istočasno se iz drugega dela hemoglobina odceplja ogljikov dioksid. Druge živali namesto hemoglobina uporabljajo hemocianin (mehkužci in nekateri členonožci) ali hemeritrin (pajki in raki).  V litru krvi se lahko veže 200 ml O2.Reaktivne kisikove spojine, na primer peroksidni ion (O2-) in vodikov peroksid (H2O2) so nevarni stranski produkti rabe kisika v organizmih. Deli imunskega sistema višjih organizmov po drugi strani sami tvorijo perokside, perkisikove ione in singletni kisik za uničevanje invazivnih mikrobov. Reaktivne kisikove spojine igrajo pomembno vlogo tudi v hipersenzitivnem odzivu rastlin na napade patogenov.Odrasel človek vdihne 1,8 – 2,4 g kisika oziroma 6-8 L zraka na minuto. Človeštvo porabi za dihanje več kot šest milijard ton kisika letno.
Parcialni tlak prostega kisika v telesih živih organizmov je najvišji v dihalih in po arterijah pada. Najnižji je v perifernih tkivih in venah.
V Zemljini atmosferi ni bilo prostega kisika, dokler se niso, verjetno pred približno 3,5 milijarde let, razvile arheje in bakterije. Znatne količine prostega kisika so prvič nastale v paleoproterozoiku pred 3,0 do 2,3 milijarde let. Naslednjo milijardo let se je ves nastajajoč kisik vezal z železom, raztopljenim v oceanih, in tvoril slojevite železove okside. Ko se je ta ponor kisika nasitil, je pred 3,0 do 2,7 milijarde let začel kisik izparevati iz oceanov in pred približno 1,7 milijarde let dosegel 10 % svoje sedanje količine.
Prisotnost velikih količin raztopljenega in prostega kisika v oceanih in atmosferi je med tako imenovano kisikovo katastrofo pred približno 2,4 milijarde let verjetno povzročila izumrtje večine anaerobnih organizmov. Celično dihanje, ki uporablja kisik, je omogočilo aerobnim organizmom, da proizvedejo mnogo več ATP kot anaerobni organizmi, kar je pripomoglo k njihovi kasnejši prevladi v Zemljini biosferi. Celično dihanje kisika poteka v vseh evkariontih, vključno z vsemi kompleksnimi mnogoceličnimi organizmi kot so rastline in živali. 
Od začetka kambrija pred 542 milijoni let je vsebnost kisika v atmosferi nihala od 15 do 30 volumskih %.  Proti koncu karbona pred približno 300 milijoni let je vsebnost kisika v ozračju dosegla svoj višek 35 vol %, kar je morda pripomoglo k razvoju ogromnih žuželk in dvoživk.  Človeške dejavnosti, med katere spada tudi sežig 7 milijard ton fosilnih goriv letno, ima po mnenju nekaterih zelo majhen vpliv na vsebnost prostega kisika v ozračju. Pri sedanji hitrosti fotosinteze se celotna količina kisika v ozračju obnovi v približno 2.000 letih.
Enega od prvih preskusov v zvezi z gorenjem in zrakom je v 2. stoletju pr. n. št. izvedel grški pisec in mehanik Filon iz Bizanca. V svojem delu Pneumatica je opisal poskus, v katerem je gorečo svečo pokril z navzdol obrnjeno steklenico in jo postavil v posodo z vodo. Med gorenjem sveče se je nekaj vode dvignilo v vrat steklenice. Filon je napačno domneval, da se je del zraka pretvoril v klasični element ogenj in ušel skozi pore v steklu. Več stoletij kasneje je Leonardo da Vinci na podlagi Filonovega poskusa zaključil, da se med gorenjem in dihanjem porablja zrak.V poznem 17. stoletju je Robert Boyle dokazal, da je za gorenje potreben zrak. Angleški kemik John Mayow (1641-1679) je njegovo ugotovitev dodelal z dokazom, da je za gorenje potreben samo del zraka, ki ga je imenoval spiritus nitroaereus ali krajše nitroaereus.  V enem od poskusov je v posodo, poveznjeno v vodo, zaprl miš, v drugem pa prižgal svečo. Ugotovil je, da se voda v obeh poskusih dvigne in zasede 1/14 zračnega volumna zraka pred poskusom, in zaključil, da se nitroaereus porablja tako pri dihanju kot pri gorenju. 
Mayow je opazil tudi to, da se masa antimona med segrevanjem poveča in pravilno zaključil, da se pri tem spaja z nitroaereusom. Domneval je tudi, da pljuča izločijo nitroaereus iz zraka in ga prenesejo v kri in da sta telesna toplota in gibanje mišic rezultat kemijske reakcije določenih snovi v telesu z  nitroaereusom. Rezultate poskusov in svoje zaključke in ideje je objavil leta 1668 v svojem delu Tractatus duo (Drugi traktat) v poglavju De respiratione (Dihanje).
Robert Hooke, Ole Borch, Mihail Lomonosov in Pierre Bayen so v 17. in 18. stoletju med svojimi poskusi proizvedli kisik, vendar ga ni nobeden prepoznal kot kemijski element. To je bilo verjetno posledica prevladujoče filozofije gorenja in korozije, imenovane flogistonska teorija, s katero so poskušali pojasniti oba procesa.
Flogistonsko teorijo je leta 1667 postavil nemški alkimst Johann Joachim Becher. Teorijo je do leta 1731 dodelal nemški kemik, zdravnik in filozof Georg Ernst Stahl. Flogistonska teorija je trdila, da so vse gorljive snovi zgrajene iz dveh delov: prvi del, imenovan flogiston, se med gorenjem odcepi, drugi del, imenovan deflogistonirana snov, pa je prava oblika snovi ali calx (apno).
Zelo gorljive snovi, ki pustijo po gorenju malo ostanka, na primer les in oglje, naj bi bile sestavljene pretežno iz flogistona. Snovi, ki korodirajo, na primer železo, naj bi imele zelo malo flogistona. Zrak v flogistonski teoriji ni igral nobene vloge. Poskusov ni nihče niti poskusil  kvantificirati in so temeljili samo na opažanju, da večina snovi med gorenjem postaja lažja in da se med procesom del snovi izgubi. Dejstvo, da snovi, na primer les, pravzaprav povečajo svojo maso, je prikrila hlapnost plinskih produktov gorenja. Eden od prvih dokazov, da flogistonska teorija ne drži, so bile kovine, ki med rjavenjem postajajo težje, čeprav bi po flogistonski teoriji morale postati lažje.
Kisik je prvi odkril švedski farmacevt Carl Wilhelm Scheele okoli leta 1772  s segrevanjem živosrebrovega(II) oksida (HgO) in različnih nitratov. Plin je poimenoval ognjeni plin, ker je bil edini plin, ki je pospeševal gorenje. Svoje odkritje je opisal v  Razpravi o zraku in ognju, katero je  leta 1775 v rokopisu poslal svojemu založniku.  Rokopis je pri njem čakal na objavo vse do leta 1777.Medtem je britanski teolog in kemik Joseph Priestley 1. avgusta 1774 izvedel poskus, v katerem je usmeril sončno svetlobo na živosrebrov(II) oksid v stekleni cevki. Med poskusom se je sprostil plin, ki ga je poimenoval deflogistonirani zrak. Opazil je, da v njem sveča gori bolj živahno in da je miš v njem bolj živahna in živi dlje. Ko je plin vdihnil, je zapisal: »Občutek v mojih pljučih ni bil občutno drugačen kot pri dihanju zraka, dihanje pa je bilo zatem nekaj časa občutno lažje in bolj mirno«. Prestley je svoje odkritje objavil v članku z naslovom Poročilo o novih odkritjih v zraku, katerega je kasneje vključil v drugi zvezek svoje knjige Poskusi in opazovanja različnih  vrst zraka. Svoje odkritje je objavil pred Scheelejem, zato se pogosto njemu pripisuje odkritje kisika.
Slavni francoski kemik Antoine Laurent Lavoisier je kasneje trdil, da je tudi on neodvisno od njiju odkril kisik.  Njegova trditev je sporna, ker je Priestley oktobra 1774 obiskal Lavoisiera in mu opisal svoj poskus, 30. septembra 1774 pa mu je svoje odkritje neznane snovi v pismu opisal tudi Scheele. Lavoisier ni nikoli priznal, da je pismo prejel, kopijo pisma pa so po Scheelejevi smrti našli v njegovi zapuščini.
Lavoisierov nesporen prispevek k razvoju kemije, ki je bil v njegovem času sporen, je bila uvedba tehtanja v poskuse z gorenjem in prva prava razlaga, kako gorenje poteka. Te in podobne poskuse je začel opravljati leta 1774, da bi ovrgel flogistonsko teorijo in dokazal, da je snov, ki sta jo odkrila Scheele in Priestley, kemijski element. 
S poskusom je dokazal, da se med segrevanjem kositra in zraka v zaprti posodi njuna skupna masa ne spremeni. Opazil je tudi, da je potem, ko je posodo odprl, vanjo vdrl zrak, iz česar je sklepal, da se je del zaprtega zraka porabil. S tehtanjem je ugotovil, da se je masa kositra med poskusom povečala in da je bila razlika v masi enaka masi vdrtega zraka. Svoje poskuse z gorenjem je opisal v knjigi Sur la combustion en général (O gorenju na splošno), ki jo je objavil leta 1777. S svojim delom je dokazal, da je zrak zmes dveh plinov: vitalnega zraka, ki je pomemben za gorenje in dihanje, in azota (iz grškega ἄζωτον [azoton] – brez življenja, ki ni pomemben niti za gorenje niti za dihanje. Azot so kasneje preimenovali v dušik, v nekaterih jezikih pa se je njegovo izvirno ime ohranilo.Lavoisier je leta 1777  vitalni zrak preimenoval v oxygène  (iz grškega ὀξύς [oxys] – kisel,  dobesedno oster zaradi takšnega okusa kislin, in -γενής (-genēs) – tvorec,  dobesedno roditelj, ker je zmotno domneval, da je kisik prisoten v vseh kislinah. Kemiki, predvsem  Humphry Davy leta 1812, so kasneje ugotovili, da je bila Lavoisierova domneva napačna in da je osnovni element v vseh kislinah vodik. Za spremembo imena je bilo takrat že prepozno in ime se je obdržalo.
Daltonova izvirna atomska hipoteza je predpostavljala, da so vsi elementi enoatomni in da imajo atomi v molekulah najenostavnejša možna razmerja. Dalton je na primer predpostavil, da ima voda formulo HO, kar je pomenilo, da je atomska masa kisika 8 krat večja od vodikove (v resnici je približno 16 krat večja). Leta 1805 sta Joseph Louis Gay-Lussac in Alexander von Humboldt dokazala, da je voda sestavljena iz dveh volumskih delov vodika in enega volumskega dela kisika. Pravilno sestavo vode je leta 1811 ugotovil Amedeo Avogadro. Njegova ugotovitev je temeljila na predpostavki, da imata elementa dvoatomne molekule, in zakonu, ki se po njem imenuje Avogadrov zakon.
Do poznega 19. stoletja so znanstveniki ugotovili, da se s stiskanjem in ohlajanjem zrak lahko utekočini in loči na svoje komponente.  Švicarski kemik in fizik Raoul Pierre Pictet  je s kaskadno metodo izparil tekoči žveplov dioksid, da bi z njim utekočinil ogljikov dioksid in z njegovim izparevanjem dovolj ohladil plinast kisik, da bi se utekočinil. Pictetu je poskus uspel in 22. decembra 1877 je s telegramom obvestil Francosko akademijo znanosti o svojem odkritju tekočega kisika. Samo dva dni kasneje je francoski fizik Louis Paul Cailletet objavil svojo metodo za utekočinjanje kisika. Oba odkritelja sta pridobila samo nekaj kapljic tekočega plina, na katerih se ni dalo opraviti nobene pomembne analize. Utekočinjen kisik v stabilnem stanju sta 29. marca 1883 prva pridobila poljska znanstvenika Zygmunt Wróblewski in Karol Olszewski z Jagiellonske univerze v Krakovu.Leta 1881 je škotski kemik James Dewar uspel pridobiti dovolj tekočega kisika, da so ga lahko začeli preučevati. Prvi gospodarsko pomemben postopek za utekočinjanje kisika sta leta 1895 neodvisno eden od drugega odkrila nemški inženir Carl von Linde in britanski inženir William Hampson. Oba odkritelja sta zniževanjem temperature utekočinila zrak, katerega sta zatem s frakcionirno destilacijo in ponovnim utekočinjenjem ločila na njegove komponenete.Leta 1901 so prvič prikazali avtogeno varjenje z zmesjo acetilena in komprimiranega kisika.  Avtogeno varjenje in rezanje je kmalu zatem prišlo v široko rabo.Leta 1923 je ameriški znanstvenik Robert Hutchings Goddard prvi razvil raketni motor na tekoče gorivo, ki sta ga poganjala bencin in tekoč kisik. Majhna raketa z njegovim motorjem je prvič poletela 16. marca 1926 v  Auburnu, Massachusetts, ZDA. Dosegla je hitrost 97 km/h in poletela 56 m visoko.
Največ kisika, približno 100 milijonov ton letno, se proizvede iz zraka. Najpogostejši postopek je frakcionirna destilacija utekočinjenega zraka, v kateri dušik izpari, kisik pa ostane v tekočem stanju.
Drug pomemben postopek za proizvodnjo plinastega kisika je adsorpcija dušika iz suhega zraka na zeolitskem molekularnem situ, ki prepušča plin z 90-93 vol % kisika. V proces sta vključeni dve vzporedni siti: medtem ko prvo sito obratuje, se drugo (nasičeno) regenerira, tako da se v njem zniža delovni tlak, nazadnje pa se še protitočno prepiha s kisikom. Po regeneraciji se vlogi sit zamenjata. Takšen način delovanja zagotavlja stalno in dokaj enakomerno proizvodnjo kisika. Po tem nekriogenem postopku in sorodni vakuumski adsorpciji se proizvaja vedno večje količine kisika.Plinast kisik se lahko proizvaja tudi z elektrolizo nakisane vode, katere stranski proizvod je vodik. Anodni in katodni prostor morata biti ločena, ker se sicer plina pomešata v zelo eksploziven vodikov pokalni plin. Razmerje volumnov plinov 2:1 v nasprotju s splošnim prepričanjem ne dokazuje, da je kemijska formula vode H2O, dokler se ne upošteva molekulskih formul obeh plinov. Kisik se lahko na podoben način proizvaja tudi z elektrokatalizo  oksidov in oksi kislin. V kemičnih generatorjih kisika in kisikovih svečah, ki se uporabljajo v podmornicah in v komercialnih letalih med dekompresijo potniškega prostora, se uporabljajo tudi kemični katalizatorji. Ena od  tehnologij za pridobivanja kisika je prisilno raztapljanje dušika s prepihavanjem zraka skozi keramične membrane iz cirkonijevega oksida pod visokim tlakom ali z električnim tokom, ki daje skoraj čist kisik.
Iz litra tekočega kisika se pri 20 °C in atmosferskem tlaku razvije 840 litrov plinastega kisika, zato je bolj gospodarno njegovo skladiščenje in transportiranje v tekočem stanju v ustreznih toplotno izoliranih cisternah. Tekoč kisik se pred uporabo uplini v toplotnih izmenjevalcih. V komprimiranem stanju se skladišči tudi v manjših jeklenkah, ki so bolj primerne za transport in  se uporabljajo na primer za avtogeno varjenje in rezanje.
V medicini se uporablja s kisikom obogaten zrak za dihanje, ki poveča raven kisika v bolnikovi krvi, pri mnogih boleznih pljuč pa poleg tega zmanjša upor pretoka krvi in s tem obremenitev srca. Kisikova terapija se uporablja za zdravljenje kronične obstruktivne pljučne bolezni, pljučnice, nekaterih motenj delovanja srca, nekaterih motenj, ki dvignejo tlak v pljučni arteriji in vseh bolezni, ki zmanjšajo sposobnost organizma, da sprejema in uporablja kisik iz zraka.Zdravljenje je dovolj enostavno, da lahko poteka ne samo v bolnišnicah, ampak tudi na bolnikovem  domu in v prevoznih sredstvih. Nekoč so se pogosto uporabljali kisikovi šotori, sedaj pa se uporabljajo večinoma kisikove maske ali nosne kanile.Hiperbarične (visokotlačne) komore s povečanim parcialnim tlakom kisika so dovolj velike za celega bolnika, včasih tudi za zdravstveno osebje.  V njih se lahko zdravijo zastrupitve z ogljikovim monoksidom, plinska gangrena in dekompresijska bolezen. Povišana koncentracija kisika v pljučih olajša odstranjevanje ogljikovega monoksida iz hemoglobina. Za anaerobne bakterije, ki povzročajo plinsko gangreno, je kisik strupen, zato povečan parcialni tlak kisika pripomore k njihovemu uničevanju. Dekompresijsko bolezen povzroči prehitra dekompresija pri potapljanju, zaradi katere začnejo v krvi nastajati mehurčki inertnih plinov, predvsem dušika in helija. Del zdravljenja poteka s povečanjem parcialnega tlaka kisika, po možnosti takoj po končanem potopu.Kisik se v medicini uporablja tudi za bolnike, ki potrebujejo mehansko ventilacijo. Koncentracija kisika v teh primerih pogosto presega običajnih 21 vol %, kakršna je v okolju.
Skoraj čist kisik s približno tretjino normalnega tlaka se uporablja kot dihalni plin v vesoljskih skafandrih. Nižji tlak je potreben za ohranitev elastičnosti skafandra, ustrezno višja koncentracija kisika pa za vzdrževanje normalnega parcialnega tlaka kisika v krvnem obtoku. 
Potapljači in podmorničarji so odvisni od umetno dovedenega kisika. Najpogosteje uporabljajo zrak in/ali s kisikom obogaten zrak. Uporaba čistega ali skoraj čistega kisika med potapljanjem je omejena samo na izolacijske dihalne aparate, dekompresijo in prvo pomoč pri relativno majhnih globinah do največ šest metrov. Za potapljanje v večje globine se mora kisik znatno razredčiti z inertnimi plini, na primer z dušikom ali helijem, da se prepreči zastrupitev s kisikom. Alpinisti in letalci v letalih z nekontroliranim tlakom v pilotskem prostoru, se včasih dodatno oskrbujejo s kisikom. V komercialnih letalih s kontroliranim tlakom v potniškem prostoru se pri padcu tlaka avtomatsko vklopijo kemični generatorji kisika nad vsakim sedežem, ki istočasno izvržejo maske za dihanje. Poteg maske potisne železove opilke v posodo z natrijevim kloratom in sproži razvijanje kisika. Kasnejši enakomerni dotok kisika proizvaja eksotermna reakcija.Kisik, za katerega so domnevali, da povzroča rahlo evforijo, so nekoč uporabljali za zabavo v kisikovih barih in v športu. Kisikove bare, v katerih je bil parcialni tlak kisika malo višji od normalnega, so si omislili na Japonskem, v Kaliforniji in Las Vegasu v poznih 1990. letih in za obisk zaračunavali vstopnino.  Profesionalni športniki, predvsem igralci ameriškega nogometa, so med čakanjem na klopi pogosto nosili kisikove maske za »krepitev učinkovitosti«. Farmakološki učinek dodatnega kisika je dvomljiv in gre verjetneje za učinek placeba. Razpoložljive študije kažejo, da je vpliv kisika pozitiven samo med aerobnimi aktivnostmi.
55 % industrijsko proizvedenega kisika se porabi za predelavo železa v jeklo. V tem procesu se v talino železa pod velikim tlakom vpihava kisik, ki pretvori žveplo in prebitek ogljika v  žveplov (SO2) in ogljikov dioksid (CO2). Reakcija je eksotermna, zato temperatura naraste na 1.700 °C.25% kisika se porabi v kemični industriji. Uporablja se na primer za adicijo na eten, pri čemer nastane etilenoksid, ki se zatem s hidrolizo pretvori v etilenglikol. Etilenglikol je osnovna surovina za proizvodnjo na primer antifriza in poliestrov, iz katerih se proizvaja plastika in poliestrna vlakna.Okoli 20 % kisika se porabi v zdravstvu, za avtogeno varjenje in rezanje kovin in kot oksidant v raketnih motorjih in obdelavi pitne vode. Plamen zmesi acetilena in kisika ima izredno visoko temperaturo in se z njim lahko reže do 60 cm debelo pločevino. Rezanje poteka tako, da se pločevino najprej segreje z acetilenskim plamenom, potem pa se začne vanjo vpihavati čist kisik. Reakcija med kovino in kisikom je eksotermna in sprošča dovolj toplote za taljenje kovine.
Najpogostejše oksidacijsko stanje kisika v večini znanih spojin je -2. V nekaterih spojinah, na primer peroksidih, je njegovo oksidacijsko stanje -1, druga oksidacijska stanja pa so zelo redka: v superoksidih (O−2) -1/2, v ozonidih (O−3) −1/3, v elementarnem kisiku (O2) in hipofluorovi kislini  (HOF) 0, v dioksigenilu (O+3)  +1/2, v dikisikovem difluoridu (O2F2) +1 in v kisikovem difluoridu (OF2) +2.
Najpogostejši in najbolj znan je vodikov oksid - voda. Vez med kisikom in vodikom je kovalentna, molekule vode pa so med seboj dodatno povezane z vodikovo vezjo med vodikom iz prve in kisikom iz druge molekule. Energija vodikove vezi je približno 23,3 kJ•mol−1 vodika. Razdalje med molekulami vode so zato približno 15 % krajše od pričakovanih v tekočini s samo Van der Waalsovimi silami.
Kisik se zaradi svoje elektronegativnosti pri povišani temperaturi veže s skoraj vsemi elementi in tvori pripadajoče okside. Nekateri elementi, na primer železo, se spajajo s kisikom že pri normalnih pogojih. Nekateri drugi elementi, na primer aluminij in titan, tvorijo  na zraku na površini tanek pasivni sloj oksidov, ki upočasni nadaljnjo korozijo. Oksidi nekaterih prehodnih elementov, ki jih najdemo v naravi, so nestehiometrične spojine z nekaj manj kovine kot kaže kemijska formula. Takšen je na primer železov(II) oksid vustit s formulo Fe1−xO, pri čemer je x običajo okrog 0,05.V atmosferi je kisik v majhnih količinah kemično vezan v ogljikovem dioksidu (CO2). V kamninah v Zemljini skorji je veliko kisika vezanega v silicijevih oksidih, na primer v kremenu (SiO2), ki se pojavlja kot tak in v granitih, aluminijevem oksidu (Al2O3) v  boksitu in korundu, železovem(III) oksidu (Fe2O3) v hematitu in rji ter kalcijevem (CaCO3) in magnezijevem karbonatu (MgCO3)  v apnencih in dolomitih. Kisikove spojine sestavljajo tudi preostali del Zemljive skorje, predvsem kot različni kompleksni silikati v silikatnim mineralih. Zemljin plašč je sestavljen večinoma iz magnezijevih in železovih silikatov. 
Vodotopni silikati Na4SiO4, Na2SiO3 in Na2Si2O5 se uporabljajo kot detergenti in lepila.V kompleksnih spojinah nastopa kisik kot ligand za prehodne kovine in tvori vezi kovina-O2. Na ta način se v Vaskovem kompleksu IrCl(CO)[P(C6H5)3]2  veže z iridijem, v PtF6 s platino in v hemu v hemoglobinu z železom.
Najpomembnejši razredi organskih spojin s kisikom so (R- je organska skupina) so alkoholi (R-OH), etri (R-O-R), ketoni (R-CO-R), aldehidi (R-CO-H), karboksilne kisline  (R-COOH), estri (R-COO-R), anhidridi kislin (R-CO-O-CO-R) in amidi (R-C(O)-N-R2). Kisik vsebujejo tudi mnoga pomembna organska topila, na primer aceton, metanol, etanol, izpropanol, furan, tetrahidrofuran (THF), dietileter (eter), dioksan, etil acetat, dimetilformamid (DMF), dimetilsulfoksid (DMSO) ter ocetna in  mravljinčna kislina.  Aceton  ((CH3)2CO)  in fenol (C6H5OH) sta surovini za sintezo mnogo drugih pomembnih spojin. Pomembne kisikove spojine so tudi glicerol, formaldehid, glutaraldehid, citronska kislina, acetanhidrid in acetamid. Epoksidi so etri, v katerih je kisik vključen v obroč s tremi atomi. 
Kisik že pri sobni temperaturi ali celo pod njo spontano reagira s številnimi organskimi spojinami. Proces se imenuje avtooksidacija. Večina kisikovih organskih spojin kljub temu ne nastane z neposredno kemično reakcijo kisika z organsko spojino. Med izjeme spadata na primer etilenoksid in peroksiocetna kislina.Kisik je v skoraj vseh biomolekulah, ki so pomembne za življenje ali nastajajo v živih organizmih. Brez kisika so samo nekatere redke kompleksne biomolekule, kot so skvalen in karoteni. Med biološko pomembne spojine s kisikom spadajo ogljikovi hidrati, ki imajo največjo vsebnost kisika, maščobe, maščobne kisline, amino kisline in beljakovine, ki imajo kisik vezan v karbonilnih skupinah (-COOH) in njihovih estrskih ostankih (-COO-R). Kisik vsebujejo tudi fosfatne skupine (-PO3 in -PO4) v biološko pomembnih molekulah adenozin trifosfata (ATP) in adenozin difosfata (ADP), ki sta nosilca energije, purini (razen adenina) in pirimidini v nukleinskih kislinah. V kosteh je vezan kot kalcijev karbonat, kalcijev fosfat in hidroksilapatit.
Standard NFPA 704 uvršča komprimiran plinast kisik med zdravju nenevarne, nevnetljive in nereaktivne kemikalije, vendar med oksidante. Ohlajen tekoč kisik ima zaradi povečanega tveganja hiperoksije zaradi zgoščenih par in nevarnosti ozeblin oceno nevarnosti za zdravje 3, za ostale nevarnosti pa ima enake ocene kot komprimiran kisik.
Kisik pri povečanem parcialnem tlaku lahko sproži mišične krče in druge zdravstvene težave.  Strupen postane pri koncentraciji približno 50 vol % oziroma parcialnem tlaku 50 kPa, ki je približno 2,5 krat višji od parcialnega tlaka kisika na morski gladini (21 kPa). 
V preteklosti so prezgodaj rojene otroke namestili v inkubatorje s povečano koncentracijo kisika. Takšno prakso so opustili, ker je nekaj otrok zaradi previsoke koncentracije kisika oslepelo.Dihanje čistega kisika v vesolju, na primer v sodobnih vesoljskih skafandrih in prvih vesoljskih plovilih, na primer  Apollo, zaradi nizkega parcialnega tlaka ni povzročilo nobenih zdravstvenih težav. V skafandrih je parcialni tlak kisika za dihanje običajno okoli 30 kPa (1,4 krat višji od normalnega), tako da je njegov parcialni tlak v astronavtovi arterialni krvi samo neznatno višji od parcialnega tlaka na morski gladini. 
Toksičen vpliv kisika na pljuča in osrednji živčni sistem se lahko pojavi tudi pri globokem potapljanju z dihalnim aparatom ali dovajajnem zraka z morske gladine. Dolgotrajno dihanje plina s parcialnim tlakom kisika večjim od 60 kPa lahko v skrajnosti povzroči trajno pljučno fibrozo. Izpostavljenost kisiku s parcialnim tlakom višjim od 160 kPa (približno 1,6 atm) lahko povzroči krče, ki so za potapljača običajno usodni. Akutne zastrupitve s kisikom so najpogostejše pri dihanju zračne mešanice z 21 vol % kisika pri globinah enakih ali večjih od 66 m. Enak učinek ima dihanje čistega kisika v globini 6 m.
Kisik kot tak ne gori, je pa močan oksidant in pospešuje gorenje.  Neposreden stik koncentriranega kisika  in goriva lahko povzroči vžig ali eksplozijo, vendar je za to potrebna toplota ali iskra. Močni oksidanti so tudi kisikove spojine z visokim oksidacijskim potencialom, na primer peroksidi, klorati, nitrati, perklorati in dikromati, ki med gorenjem sproščajo kisik. 
Jeklene cevi in rezervoarji v stiku s plinastim ali tekočim kisikom postanejo potencialno gorivo, zato načrtovanje in izdelava sistemov za rokovanje s kisikom zahtevata posebno usposabljanje. Požar, ki je bil 27. januarja 1967 usoden za posadko Apolla 1, se je tako hitro razširil zato, ker je bila kapsula napolnjena s čistim kisikom pod tlakom, rahlo višjim od atmosferskega tlaka, in ne z 1/3 normalnega tlaka, kakršen naj bi se uporabljal  med letom.Razliti kisik, ki se vpije v organske snovi, na primer les, plastiko in asfalt, lahko zaradi kasnejšega udarca povzroči neprevidljivo eksplozijo. Tekoči kisik je kriogena tekočina in pri stiku s kožo in očmi povzroči ozebline.
Cook, G.A.; Lauer, C.M. (1968). "Oxygen".  V Clifford A. Hampel. The Encyclopedia of the Chemical Elements. New York: Reinhold Book Corporation. str. 499–512. LCCN 68-29938. 
Emsley, J. (2001). "Oxygen". Nature's Building Blocks: An A-Z Guide to the Elements. Oxford, Anglija, Združeno kraljestvo: Oxford University Press. ISBN 0-19-850340-7. 
Raven, P.H.; Evert, R.F; Eichhorn, S.E. (2005). Biology of Plants (7. izd.). New York: W.H. Freeman and Company Publishers. str. 115–127. ISBN 0-7167-1007-2.

Klasična gimnazija v Ljubljani je bila šola, ki je delovala v Ljubljani med letoma 1563 in 1965 in je ena pomembnejših šol, ki so delovale na prostoru današnje Slovenije. Klasični pouk se v Ljubljani v skromnejšem obsegu nadaljuje tudi danes.
Na seznamih dijakov in profesorjev so se v teh stoletjih zvrstila številna znana imena ne le s področja jezikoslovja, medicine, prava in drugih družboslovnih ved, ampak tudi iz matematičnih in tehniških znanosti ter posebej iz umetnosti. Mnogi dijaki te gimnazije so kasneje postali priznani strokovnjaki, ki so se uveljavili tako doma kot v tujini. Večstoletni pouk klasičnih jezikov na slovenskih tleh je za slovenski narod velikega pomena. Tesna vez z antično kulturo in njenimi izročili je kalila izobražence v Sloveniji.
Začetki klasičnega gimnazijskega pouka segajo v leto 1563, ko so protestanti v Ljubljani odprli prvo latinsko šolo. Ta najstarejša Protestantska stanovska šola (1563–1598) se je v Ljubljani obdržala 35 let. Po izgonu protestantov jo je zamenjala Jezuitska šola (1597–1773), s katero so jezuiti vplivali na generacije gojencev 176 let. Od cesarice Marije Terezije naprej je šolanje vzela v roke država. Državna terezijanska gimnazija (1773–1849) je imela 76 let približno enak učni program kot gimnazije v drugih krajih tedanje monarhije. Ta šola je doživela korenito preobrazbo v letu 1848. Novo nastala Državna osemrazredna gimnazija (1849–1958) se je ohranila v Ljubljani do novejšega časa, kar 109 let.
Šolska prenova je leta 1958 dokončno pokopala osemletno klasično gimnazijo, vpeljana je bila obvezna osemletna osnovna šola in štiriletna gimnazija. Humanistično izobraževanje mladine v Ljubljani s to prenovo ni zamrlo, v skromnejšem obsegu se je pouk latinskega jezika nadaljeval na današnji Osnovni šoli Prežihovega Voranca, ki je dobila prostore v poslopju nekdanje Klasične gimnazije in na današnji Gimnaziji Poljane.
Ob jubileju postavitve poslopja Klasične gimnazije v Ljubljani je leta 1999 izšla knjiga velikega formata, ki ima 279 strani: Zbornik ob 100-letnici šolskega pouka v zgradbi nekdanje Klasične gimnazije in sedanje Osnovne šole Prežihovega Voranca. Ravno tako je zanimiva knjiga Ljubljanski klasiki 1563–1965, ki je izšla sočasno z Zbornikom. Na 725 straneh velikega formata je navedenih 6731 nekdanjih učenk in učencev te šole. Temu se pridružujejo še seznami rektorjev, direktorjev in profesorjev šole in prikazi različnih uredb iz njene bogate, 400-letne zgodovine. Knjigo je izdalo Societas eruditorum in classicis, društvo ljubljanskih klasikov.
Leta 1563 so protestanti odprli enorazredno latinsko šolo, ki je v Ljubljani prva posredovala učencem osnove klasične izobrazbe. Dve leti kasneje je na Trubarjevo pobudo postal rektor šole Adam Bohorič (1566–1582), ki je v jeseni 1568 objavil prvi šolski red. Ta šolski red je - poleg poglavja o šolstvu v Trubarjevi Cerkovni ordningi iz leta 1564 - prvo ohranjeno pedagoško besedilo slovenskega pisca o ureditvi šol na slovenskih tleh. Svoje zamisli, da bi povzdignil šolo na stopnjo gimnazije, pa ni mogel uresničiti. Zgradba, v kateri se je vršil pouk, je stala na mestu današnje Kresije. Nanjo spominja danes doprsni kip in napis: »Adam Bohorič (1520–1598), prvi slovenski slovničar, deloval v stanovski šoli v hiši na tem mestu«. V letu 1575 je imela šola štiri razrede, predviden je bil tudi dodatni program, s katerim bi nadarjene dijake lahko pripravili za študij na univerzah. Tudi te Bohoričeve zamisli – na domačih tleh usposobiti absolvente za prehod na univerze in jim ponuditi celo nekaj univerzitetne snovi – tedaj še ni bilo mogoče uresničiti.
Kar ni uspelo Adamu Bohoriču, je dosegel njegov naslednik doktor Nicodemus Frischlin, nekdanji profesor univerze v Tübingenu, ki ga je leta 1582 zamenjal na rektorskem mestu. Frischlin je izboljšal šolske prostore, predvsem pa je leta 1582 uvedel peti razred, ki so ga končno leta 1584 uradno potrdili tudi stanovski odborniki. Tisto leto je bilo v prvem razredu več kot petdeset učencev, v drugih štirih razredih prav toliko, torej skupaj sto učencev. Šolski pouk so imeli po tri ure dopoldne in tri popoldne, dvakrat na leto javne izpite. Šola je premogla največ šest učiteljev z rektorjem vred, namenjena je bila branju, pisanju, računanju in katekizmu. Bilo je dosti učenja na pamet in vaj v govorništvu. Bistveno je bilo obvladati grščino in predvsem latinščino z logiko in retoriko. Vrednost slovenščine je bila skromna, nekoliko večjo veljavo je imela nemščina. Ker sta leta 1584 v prvem razredu potekala dva različna učna programa z dvema učiteljema, je bilo z ostalimi štirimi razredi vred torej šest razredov, kar je že ustrezalo kriterijem gimnazije oziroma stopnji gimnazijskega pouka.
Po Frischlinovem odhodu v letu 1584 je na Dalmatinovo priporočilo prišel iz Celovca rektor Jakob Präntelius, ki je na tem mestu ostal deset let. Posebnega napredka odtlej ni bilo več, saj se je položaj protestantov vse nagleje slabšal. V letih 1595–1598 so ponovno prepustili rektorske posle Adamu Bohoriču, dokler jih ni avgusta 1598 prevzel Engelbert Engel iz Wittenberga. Njegovo delo je bilo zelo kratko. Z odlokom nadvojvode Ferdinanda, da morajo vsi protestantski pridigarji in učitelji zapustiti Ljubljano, je šola po 35 letih zaprla vrata 30. oktobra 1598.
Protestantska stanovska šola še ni opustila pouka, ko so v Ljubljano prišli jezuiti, 5. maja 1597 odprli svojo jezuitsko latinsko šolo in uvedli prve gimnazijske razrede. Vsako leto so vpeljali višji razred, dokler ni gimnazija v šolskem letu 1604/05 postala popolna. Imela je šest razredov, štiri gramatične in dva humanistična (poetika in retorika). V prvih dveh razredih so poučevali osnove latinskega jezika in prebirali lažja besedila, v tretjem letu so izpopolnjevali latinsko slovnico, brali Ciceronova pisma in začeli pouk grščine. V četrtem razredu so obdelali skladnjo, znanje latinščine je bilo že kar dobro. V razredu poetike so se učenci seznanjali z načeli govorništva, razred retorike pa je ob prebiranju zahtevnejših besedil izpopolnjeval znanje govorništva. Učni jezik je bila latinščina. Oba živa jezika, nemški in slovenski, sta ostala povsem v ozadju.
Kolegijsko poslopje, v katerem je bila tudi gimnazija, so jezuiti začeli graditi takoj po svojem prihodu v Ljubljano leta 1598, zgrajen pa je bil leta 1616. Skupaj s cerkvijo svetega Jakoba, ki je bila dokončana leta 1615, je predstavljal enoten kompleks dolžine okrog 60 m in širine okrog 47 m. Kolegij je bil v požaru leta 1774 uničen, ostala sta le cerkev in gimnazijsko poslopje, sedaj imenovano redutna stavba.
Leta 1600 so jezuiti ustanovili za potrebe šolanja tudi seminar, zanj so zbirali denar pri premožnih meščanih in cerkvenih ustanovah. Začel se je v skromnih prostorih, nato so ga razširili in kasneje zgradili nove bivalne sobe. Vanje so nastanili ubožne gimnazijce, ki niso zmogli stroškov v mestu in niso plačevali šolnine. Seminar pa je kaj kmalu ponudil bivanje in popolno oskrbo tudi gimnazijcem iz premožnih in plemiških družin. Sodeč po številu dijakov jih je v seminarju prebivala približno desetina.
V ljubljanski gimnaziji je pod vodstvom jezuitskega kolegija potekal pouk po pravilih jezuitskega šolskega sistema. Ratio atque institutio studiorum Societatis Jesu je bil natisnjen leta 1599 in je veljal v vseh državah Evrope in tudi drugje. To je bil temeljni vzgojni dokument, ki je z leti doživel nekaj sprememb, kot enotno pravilo pa je veljal za vse jezuitske gimnazije do razpustitve jezuitskega reda.
Ljubljanska jezuitska gimnazija je izobraževala učence, da so lahko nadaljevali študij filozofije in teologije na akademiji, to je na višješolski ravni, ki jo je ravno tako vodil jezuitski red in je z gimnazijo tvorila celoto. Po končanem dveletnem višjem študiju so morali učenci nadaljevati še eno leto v Gradcu ali na Dunaju, nato pa so se brez ovir vpisovali na evropske univerze. Višješolski študij na jezuitski akademiji v Ljubljani je imel le dve študijski smeri, to je filozofijo in teologijo, bil je tako predhodna stopnja za bodoče juriste in teologe.
V drugi polovici 18. stoletja, še posebno pod vladavino cesarice Marije Terezije Habsburške, se je monarhija pričela vpletati v učni program jezuitskih gimnazij. Zahtevala je pouk v nemščini in naravoslovne predmete, kajti oboje je bilo nujno za boljše delovanje države in za njen hitrejši gospodarski napredek.
V navodilih dvorne komisije iz leta 1764 je bil z naslovom Instructio pro Scholis humanioribus, Distributio Classium, et de munere Professorum točno določen učni načrt za vsakega od šestih razredov gimnazije ter skupni načrt za pouk verouka. V navodilih so predpisali, da je nemščina nujno znanje, učenci retorike in poetike pa naj bodo deležni nagrad, vsi gimnazijci skupaj tudi javne objave ob slovesni razglasitvi najboljših. Dosežene spremembe so bile bolj navidezne kot vsebinske. Pritisk monarhije ni bil tolikšen, da bi se jezuitska gimnazija hitro preobrazila iz latinske v šolo s predmetnim poukom, kot so ga narekovale potrebe po naravoslovni izobrazbi in poglobljenem znanju humanistike.
Izraz gimnazija se je le počasi uveljavil kot ime za srednjo šolo, ki ima svoje mesto med osnovno šolo na eni in visoko šolo na drugi strani. Tudi visoko šolo so v Ljubljano prinesli jezuiti, v 17. stoletju s predavanji iz moralne teologije, v začeku 18. stoletja pa s poukom filozofije. Vendar to ni bila univerza, ampak le priprava nanjo – za teološki in filozofski študij te vrste se je uveljavil izraz licej.
Od leta 1762 je deželno glavarstvo Vojvodine Kranjske pisalo sezname dijakov Catalogus et Informatio de inferioribus classibus Gymnasii Labacensis. V katalog so pod razširjenim naslovom vključili tudi tiste, ki so nadaljevali študij na višješolski stopnji. Poleg tega je od deželne uprave pooblaščena tiskarna vsako leto natisnila še zvežčič z imeni dijakov, nagrajenih za najboljše šolske uspehe. Posebej so bila natisnjena imena študirajočih na višješolski stopnji, ki so končali študij ali pripravili pismene naloge iz fizike, filozofije in podobnega. Objave so bili deležni tudi tisti gimnazijci, ki so sestavili latinske traktate na priložnostno temo, se pomerili v govorništvu ali tekmovali v lepopisju. Seznam gimnazijcev jezuitske gimnazije je tako postal javen dokument, ki je prinesel gimnaziji naslov Archiducale Gymnasium Labacense, bila pa je del Archiducalis Academia Collegii Societatis Jesu.
S papeško bulo papeža Klementa XIV. Dominus ac Redemtor Noster z dne 21. julija 1773 je bil jezuitski red razpuščen. Cesarica Marija Terezija se je s svojim dekretom septembra istega leta pridružila drugim evropskim državam, ki so si ravno tako prisvojile premoženje in ustanove jezuitskega reda, jezuitska gimnazija je po 176 letih prešla v državne roke. Gimnazija je kot Archiducale Gymnasium Labacense in kot del Archiducalis Academia Labacensis nadaljevala pouk z istimi profesorji in po istem učnem programu, ki je doživel spremembe šele v naslednjem desetletju.
Na pobudo cesarice Marije Terezije so dvorne komisije druga za drugo pripravljale novosti v izobraževalnem sistemu, ki naj bi koristile meščanstvu zaradi potreb po bolj izobraženem prebivalstvu ali pa prispevale k boljšemu delovanju države. Večina dobrih zamisli je ostala na papirju, čeprav so bile za tisti čas napredne.
Terezijanske prenove so bile enotne za izobraževalni sistem monarhije in so segle tudi na Slovensko ter imele navdušene zagovornike v Antonu Tomažu Linhartu in Blažu Kumerdeju. Vendar je bil njun trud plodnejši pri postavitvi osnovnošolskega sistema. Ljubljanska gimnazija je še naprej ostala latinska šola, v kateri si je mesto izbojeval pouk deželne zgodovine in naravoslovja, čeprav bolj v obliki filozofskih razgovorov kot pravega poznavanja snovi.
Leta 1774 so razglasili splošno šolsko obveznost, leta 1775 so objavili Leges Academicae, 5. januarja 1776 pa so z dvornim dekretom uvedli maturo, torej preizkus znanja, brez katerega se ni bilo mogoče vpisati na višješolske študije. Archiducale Gymnasium Labacense je bila še naprej sestavni del Archiducalis Academia Labacensis, dokler ni bila ta odpravljena, potem ko so leta 1783 ukinili licejski teološki študij in dve leti pozneje še filozofskega.
Za sprejem v gimnazijo so uvedli izpit iz nemščine, kar je zahteval že omenjeni dekret iz leta 1776. Cesar Jožef II. pa je leta 1784 predpisal pri osnovnošolskem in licejskem pouku uporabo nemških knjig, kar je nedvomno vplivalo tudi na gimnazijski pouk. Ko je bil višješolski študij leta 1791 obnovljen, je postala gimnazija del liceja. Preimenovana v Caesareo Regii Gymnasium je bila sestavni del Caesareo Regii Lyceum Labacense.
Leta 1776 so šestrazredni gimnazijski pouk skrčili na petrazrednega, leta 1806 pa se je na ljubljansko gimnazijo vrnil šestletni pouk, tokrat kot predmetni. Kljub vsem željam po posodobitvi pouka je gimnazija ostala latinska šola, ki je imela dobro polovico učnih ur v latinščini. Več truda je bil deležen višješolski študij, s katerim naj bi licej približali univerzi, toda prizadevanja so ostala brezuspešna.
V letih 1788–1790 so za šolske namene preuredili nekdanji frančiškanski samostan, ki je stal na današnjem Vodnikovem trgu ob Grajskem hribu. V tem poslopju, navadno imenovanem licej, je imela ljubljanska gimnazija svoj dom več kot sto let, do oktobra 1899. Potres v Ljubljani 1895 je poslopje poškodoval tako močno, da ga je bilo treba porušiti.
Po francoski zasedbi je državna gimnazija v Ljubljani doživela korenite pretrese, čeprav so jo ti doleteli šele poldrugo leto pozneje in po ustanovitvi Ilirskih provinc ter trajali le nekaj let. Gimnazijo so novembra 1810 preoblikovali po Pravilniku o pouku in disciplini na gimnaziji v Ljubljani. Odlok o razporeditvi dijakov je kot direktor podpisal Valentin Vodnik. Gimnazija je bila tedaj sestavni del Ecoles Centrales de Laybach, vanjo so vklučili obrtno šolo in višješolske študije, ki so kljub odloku o ustanovitvi univerze v Ljubljani – podpisal ga je maršal Marmont – ostali na licejski ravni.
V prvem gramatičnem razredu so prvič v zgodovini šole poučevali v slovenskem jeziku. Devetim uram pouka v latinščini in francoščini – tudi v enakem obsegu – sta se pridružili dve uri zemljepisa in zgodovine. Italijanščina je bila neobvezen učni predmet. Dijaki vseh razredov so morali opraviti izpit iz francoščine, pa tudi iz latinščine. To je veljalo v letih 1812 in 1813 tudi za dijake retorike, ki so na tej stopnji končali gimnazijski pouk. Matematika je izginila iz učnega programa, v drugem razredu gimnazije je poučevanje potekalo v nemščini, francoščini in slovenščini. Z novimi učbeniki se je postopoma spreminjala tudi vsebina pouka, pri čemer je bilo močno čutiti francoski, za tedanje čase bolj svobodomiseln vpliv.
Šolsko leto 1813/14 je za šolo pomenilo vrnitev v prejšnje stanje, še predno so se obrodili kakršnikoli sadovi francoskih prenov. Latinsko usmerjena gimnazija ni v naslednjih letih doživela bistvenih novosti. Slovenščino je izrinila nemščina, znanje in tudi prizadevnost učnega osebja sta se znova poslabšala, potem ko so s prenovo iz let 1818/19 odpravili predmetni pouk. V predmetniku, enotnem za vse šole v monarhiji, je dobra polovica učnih ur pripadla latinščini, po dve učni uri na teden grščini, matematiki, geografiji in zgodovini. Pouk je potekal v povprečju dve uri dopoldne in dve uri popoldne. Tudi nemščina ni bila samostojen učni predmet, temveč jezik, v katerem so poučevali druge predmete, če za to niso uporabljali latinščine. Do začetka štiridesetih let se v učnem načrtu ni kaj bistvenega spremenilo.
V času Ilirskih provinc je bila javna objava imen in najboljših gimnazijcev kot priznanje njihovemu trudu in priznanje gimnaziji kot ugledni izobraževalni ustanovi zanemarjana. Pač pa so se v francoskem obdobju uveljavila spričevala za različna znanja, kar je v tistem času gimnazijcem pomagalo do različnih služb.
Po vrnitvi Kranjske v Avstrijsko cesarstvo so imena gimnazijcev predstavljali javnosti v tiskanih zvežčkih z naslovom Juventus Caesarei Regii Gymnasii Labacensis e moribus et progressu in literis censa exeunte anno scholastico. Tako se je vrnil zunanji blišč, ki je spremljal vsakoletne podelitve nagrad najboljšim, ko so po končanem drugem humanističnem razredu zapuščali gimnazijo. Še vedno so zapisovali kraj, od koder je prišel gimnazijec, pa tudi njegovo deželno pripadnost. Javnosti je bilo sporočeno, kdo se ni izkazal v znanju in kdo je ponavljal razred. Tako je ostalo 76 let, do leta 1849.
Marčni nemiri 1848 so vplivali tudi na spremembo srednjega in višjega šolskega sistema v Avstriji. Novi osnutek za gimnazije iz leta 1849 je odpravil dveletne teološke in filozofske študije oziroma jih je prenesel z liceja na gimnazijo, ki je tako iz šestrazredne postala osemrazredna.
Gimnazijski pouk pa se je spremenil tudi vsebinsko. Pod vplivom idej novega humanizma sta oba klasična jezika dobila v učnem programu novo vlogo: latinščina naj bi, skupaj z grščino, uvajala dijake v antično kulturo, katere zgledi bi dijake plemenitili, jim širili obzorje duha in jim razvijali sposobnosti za samostojno mišljenje in izražanje misli. V pouku klasičnih jezikov je torej prevzela prvo mesto vsebina, nekdanje stilistične vaje pa so izgubile svoj pomen. Šola ni bila več namenjena učenju latinskega jezika za praktično uporabo, temveč je postala splošna izobraževalna ustanova, ki je dijake vsestransko razvijala in jih usposabljala za fakultetne študije.
Pouk se je oktobra 1899 preselil z liceja na Vodnikovem trgu v novozgrajeno gimnazijsko poslopje na Tomanovi ulici, sedanji Prežihovi ulici. Licejsko poslopje je bilo v potresu 1895 tako poškodovano, da so ga v letih 1902-1903 podrli in na njegovem mestu uredili živilski trg.
Čeprav so se ob koncu 19. stoletja pojavile močne težnje, da bi odpravili klasične jezike kot gimnazijske učne predmete, kar je posledica vedno več realnih gimnazij, pa se hkrati pojavljajo tudi močna gibanja v obratni smeri. Pouk klasičnih jezikov v Ljubljani je ostal skoraj neokrnjen vse do leta 1965.
Klasična gimnazija v Ljubljani je od leta 1850 do 1918 vsako leto izdala letno poročilo v nemščini Jahresbericht. Vsebina teh poročil je bila iz leta v leto bogatejša in je ponujala izjemno zanimivo gradivo ne le o delu šole, njenih profesorjih in dijakih, ampak tudi o šolskih učnih programih in organizaciji. V njih je najti članke profesorjev na visoki strokovni ravni, pa tudi dragocene podatke o dijakih, njihovem ožjem in širšem socialnem okolju, iz katerega so izšli, o dejavnikih, ki so jim omogočili šolanje, štipendijah itd. Skozi desetletja je moč slediti spremembe v pisavi od gotice do latinice, uveljavljanje slovenščine v pisnih poročilih, razberemo pa lahko tudi razna druga spremljajoča dogajanja.
Po 1. svetovni vojni, v novi državi Jugoslaviji, so poročila prenehala izhajati za deset let (1919–1928). Leta 1930 so se ponovno pojavila v slovenščini pod imenom Izvestja, pripravljena po nekdanjem vzorcu letnih poročil, nato pa so leta 1940 dokončno ugasnila.
Državna osemletna gimnazija je v poldrugem stoletju svojega obstoja večkrat zamenjala ime. Do ustanovitve Jugoslavije leta 1918 so bili nazivi nemški: od k.k. Gymansium zu Laibach do k.k. Erstes Staatsgymnasium zu Laibach. Po 1. svetovni vojni je gimnazija dobila slovensko ime: kr. Prva državna gimnazija v Ljubljani, po 2. svetovni vojni preprosto Klasična gimnazija v Ljubljani.
Po zaprtju osemletne klasične gimnazije so v Ljubljani ohranile tradicijo poučevanja latinskega jezika Osnovna šola Prežihovega Voranca, ki ima prostore v poslopju nekdanje klasične gimnazije, in nekatere štiriletne gimnazije:
v šolskem letu 1958/1959 IV. gimnazija, Prežihova 8 (v poslopju bivše klasične gimnazije),
od šolskega leta 1965/1966 naprej Gimnazija Poljane.II. gimnazija, ki je imela svoje prostore v nekdanji »francoski« gimnaziji na Šubičevi 1, je do leta 1983 redno imela razrede z začetno (do tri paralelke) in nadaljevalno latinščino, skupaj osem let pouka (ena paralelka). Vanjo so prihajali dijaki, ki so prej imeli latinščino (štiri leta)na O.Š. Prežihovega Voranca. Nekateri so fakultativno obiskovali tudi pouk grščine. Ko se je v osemdesetih II. gimnazija dokončno preselila na Strossmayerjevo 1 in se združila s tamkajšnjo gimnazijo pod imenom Gimnazija Poljane, se je del tradicije izgubil. Šola je v naslednjih letih skrbela za klasično izobraževanje, od šolskega leta 1998/1999 dalje v posebni klasični smeri.
Od jeseni 1993 ponuja temeljito humanistično izobrazbo tudi štiriletna Škofijska klasična gimnazija v Ljubljani.
Ljubljanski klasiki. Društvo Ljubljanski klasiki, Ljubljana, 1999, 728 str. (COBISS)
Zbornik ob 100-letnici šolskega pouka v zgradbi sedanje Osnovne šole Prežihovega Voranca, Ljubljana. Osnovna šola Prežihovega Voranca, Ljubljana, 1999, 279 str. (COBISS)
Koala (znanstveno ime Phascolarctos cinereus) je rastlinojedi drevesni vrečar, ki izvira iz Avstralije in je edini danes živeči predstavnik družine Phascolarctidae.
Koale bivajo v vzhodni in jugovzhodni Avstraliji v evkaliptovih gozdovih. So samotarske živali, ki so pretežno aktivne zvečer in ponoči. V primeru vremenskih skrajnosti se ne zatekajo v skrivališča, pač pa jih pred tem ščiti kožuh z dobrimi izolacijskimi lastnostmi, hladijo se predvsem s počivanjem na deblih, ki so hladnejša od okolice.
So specializirane živali, ki se prehranjujejo praktično samo z evkaliptovimi listi. Ta hrana ima razmeroma malo energijsko bogatih snovi, je težko prebavljiva in vsebuje strupene presnovke, zaradi česar so se pri koalah razvile številne prilagoditve telesa, presnove in prebave ter vedenjskih vzorcev. Telo in okončine so prilagojene življenju na drevju, zaradi varčevanja z energijo večino dneva prespijo ter se izogibajo energijsko potratnemu vedenju; boji med samci so pogostejši le med paritveno sezono.
Samci se parijo z vsemi godnimi samicami poleti. Samica letno skoti enega mladiča po dobrem mesecu brejosti, ki se razvija v trebušni vreči okoli 5 mesecev, osamosvoji se približno po enem letu starosti, spolno pa dozori ob starosti dveh let.Koale je v preteklosti množičen lov zaradi krzna privedel na rob izumrtja, od leta 1927 pa je lov nanje prepovedan. Svetovna zveza za varstvo narave (IUCN) trenutno uvršča koale med ranljive vrste zaradi izgube življenjskega prostora ob nagli urbanizaciji ter razvoju kmetijstva in gozdnih požarih, pomemben delež pogina predstavljajo tudi prometne nesreče in okužbe s klamidijami. Ocene populacij se dokaj razlikujejo med seboj, zadnje poročilo omenja nekaj več kot 300.000 osebkov. Na celini populacija sicer upada, vendar koale povzročajo veliko škode na otokih, kamor so bile vnešene umetno. Tam se zaradi odsotnosti plenilcev hitro razmnožujejo in zaradi prevelike številčnosti ogrožajo lokalno rastlinje. Njihovo število poskušajo oblasti na teh otokih zmanjšati s preseljevanjem in sterilizacijo, a brez večjih uspehov.Zaradi ljubkega videza, spominjajo namreč na plišastega medvedka, so koale priljubljene med turisti, posredno pa znatno prispevajo k prihodkom od turizma.
Družina koal, Phascolarctidae, se je verjetno razvila iz vombatov, njihovih najbližjih sorodnikov med vrečarji, pred približno 24 milijoni let. Glede na fosilne ostanke naj bi se razvilo vsaj šest vrst koal.V času oligocena in miocena so koale bivale v deževnih gozdovih in so imele manj specializirano prehrano. Nekatere vrste, kot so Nimiokoala greystanesi in vrste iz rodu Perikoala, so bile podobne velikosti kot današnje koale, medtem ko so bile vrste iz rodu Litokoala za polovico do tretjino manjše. Izumrle vrste koal so imele dobro razvite slušne organe, kar nakazuje na sporazumevanje z oglašanjem na daljše razdalje in ustaljen način bivanja. Med miocenom je pričela avstralska celina postajati sušna, kar je povzročilo izginotje deževnih gozdov ter njihovo nadomestitev z evkaliptom. V poznem obdobju se je rod Phascolarctos odcepil od rodu Litokoala in razvil številne prilagoditve zaradi prehranjevanja z evkaliptusom. Do danes je preživela samo ena vrsta, Phascolarctos cinereus, preostanek vrst pa je izumrl pred okoli 40.000 leti, skupaj z ostalo skupino večjih vrečarjev, kar sovpada z naselitvijo lovsko-nabiralnih združb avstralskih domorodcev.V času pliocena in pleistocena so se skladno s spremembami rastlinstva in podnebja telesa koal povečala, v poznem pleistocenu pa se je telo številnih sesalcev zmanjšalo. Tako ena od teorij predvideva, da se je današnja vrsta koale razvila z zmanjšanjem telesa t. i. velikanske koale (P. stritoni), vendar nekatere druge študije temu oporekajo in poudarjajo, da moramo vrsti obravnavati popolnoma ločeno.Rodovno ime Phascolarctos izhaja iz grških besed za »usnjata vreča« ter »medved«, vrstni pridevek cinereus pa pomeni »pepelnato obarvan«. Trenutno delimo koale na tri podvrste, in sicer Phascolarctos c. victor (Viktorija), Phascolarctos c. cinereus (Novi Južni Wales) ter Phascolarctos c. adustus (Queensland). Raziskave so potrdile genetske razlike med severno in južno živečimi koalami.
Koale imajo kratek in čokat trup z zakrnelim repom. Teža južno živečih koal je skorajda dvakrat večja od teže severno živečih koal, kar je verjetno posledica prilagoditve na hladnejše podnebje na jugu. Tako je povprečna teža na severu živečih koal okoli 6,5 kg pri samcih in 5,1 kg pri samicah, medtem ko je povprečna teža na jugu živečih koal okoli 11,8 kg pri samcih in 7,9 kg pri samicah. Povprečna dolžina telesa na severu živečih koal znaša okoli 70,5 cm pri samcih in do 68,7 cm pri samicah, medtem ko je povprečna dolžina na jugu živečih koal 78 cm pri samcih in do 72 cm pri samicah. Glede na opisane mere veljajo koale za največje drevesne vrečarje. Koale imajo gost kožuh sive do rjavkasto rumene barve, ki je na trebuhu, prsih, bradi in notranji strani okončin bele barve. Po kožuhu na predelu križa so prisotne bele pege. Uhlji so obrasli z dolgimi belimi dlakami. Koale imajo kožuh, ki v primerjavi z drugimi vrečarji daje najučinkovitejšo zaščito pred vetrom in dežjem, medtem ko lahko beli kožuh na sprednji strani odbija sončno svetlobo. Na severu živeče koale imajo krajšo in redkejšo dlako. Razlika med spoloma, t. i. spolni dimorfizem, se kaže z zgoraj opisano razliko v teži in velikosti med samci in samicami, poleg tega pa imajo samci širšo glavo, veliko vonjavno žlezo na prsih ter bolj zakrivljen nos.
Telo koale je zaradi življenja na drevesih prilagojeno plezanju. Na vseh prstih, z izjemo palcev na zadnjih šapah, imajo zakrivljene in ostre kremplje. Palec in kazalec na sprednjih šapah sta obrnjena nasproti ostalim trem, kar služi za boljši oprijem. Blazinice na prstih so hrapave, kar še dodatno izboljša oprijem. Okostje je močno, zgornji del telesa pa je mišičast z dolgimi sprednjimi nogami. Stegenske mišice se naraščajo na golenico nižje kot pri drugih živalih. Končni del hrbtenice je zgrajen iz hrustanca, kar verjetno olajša sedenje na vejah.V primerjavi z ostalimi vrečarji imajo koale bistveno manjše možgane, s čimer so mišljeni tako veliki kot tudi mali možgani, poleg tega pa je nagubanost velikih možganov bistveno manjša in posledično tudi njihova površina. Glede na to, da možgani spadajo med organe z največjo porabo energije, je zmanjšanje možganov in posledičen prihranek pri porabi energije verjetno prilagoditev na energetsko revno prehrano z evkaliptom. Možgani zavzemajo okoli 60 % znotrajlobanjskega prostora, ostali prostor je izpolnjen z možgansko-hrbtenjačno tekočino; po eni teoriji naj bi večja količina tekočine služila kot blažilec tresljajev v primeru padca z drevesa. Nos je dokaj velik in prekrit s kožo črne barve. Voh je dobro razvit in je pomemben zaradi ocene kvalitete evkaliptuvega listja. Imajo majhne oči ter slabše razvit vid, za razliko od drugih vrečarjev pa imajo zenico oblikovano v ozko režo. Razmeroma velika okrogla ušesa omogočajo dobro zaznavo zvoka, srednje uho je dobro razvito. Glasilki se nahajata na mehkem nebu in ne v grlu, kot je tipično za sesalce.
Ustna votlina se je skozi evolucijo prilagodila specializirani rastlinski hrani: med drugim se je nebo premaknilo proti sprednjemu delu lobanje, razmik med meljaki in sekalci se je povečal, meljaki in predmeljaki so postali večji. V vsaki čeljusti se nahajajo po en predmeljak in štirje meljaki z visoko krono, kar olajša žvečenje listja.Anatomija razmnoževalnega sistema vrečarjev se bistveno razlikuje od sesalcev. Samci koal imajo penis na končnem delu razcepljen na dva dela. Samice imajo skupno odprtino za prebavila in rodila, ki se imenuje kloaka. Razmnoževalni trakt je podvojen: tako imajo samice dvoje maternic, vsaka pa ima svojo nožnico oz. vagino ter po en pripadajoči jajcevod z jajčnikom. Omenjeni nožnici sta t. i. stranski nožnici, po katerih potuje semenska tekočina. Po oploditvi se razvije še tretja, sredinska nožnica, ki služi kot porodni kanal; po kotitvi ta kanal izgine. Pri samicah se trebušna vreča odpira ob straneh, v njej pa se nahajata dva seska.
Življenjski prostor koal se razteza na približno milijon kvadratnih kilometrih v vzhodni in jugovzhodni Avstraliji, kar zajema severni, osrednji in južni Queensland, vzhodni Novi Južni Wales, Viktorijo in jugovzhodno Južno Avstralijo. Koale so bile priseljene na vsaj 12 otokih, med njimi npr. Kangaroo island, French island in Magnetic island; slednji predstavlja tudi najbolj severni del območja razširjenosti v Avstraliji. Raziskave fosilov so pokazale, da se je območje razširjenosti v poznem pleistocenu raztezalo vse od jugozahodnega dela Zahodne Avstralije. V tem delu so izumrle, verjetno zaradi lova avstralskih domorodcev.Življenjski prostor na vzhodu Avstralije se dejansko razteza od severa s tropskim podnebjem do juga z zmerno toplim podnebjem, vendar to ne pomeni, da je vzorec poselitve neprekinjen, temveč je gručast, saj koale naseljujejo evkaliptove gozdove do nadmorske višine približno 600 m. To na primer pomeni, da koale v Viktoriji niso prisotne v severnozahodnem delu države zaradi neugodnega polpuščavskega podnebja, prav tako pa ne v gozdnatem severnovzhodnem delu, kjer prevladuje Alpam podobna pokrajina z večmesečno snežno odejo pozimi. V polpuščavskem okolju se zadržujejo v obrežnih pasovih, kjer jim bližnje vodovje daje zavetje med sušo in vročino. Koale se ne zatekajo v skrivališča, pač pa jih pred vremenskimi skrajnostmi ščiti kožuh z dobrimi izolacijskimi lastnostmi. Pri nizkih temperaturah dodatno znižajo pretok krvi skozi okončine, pri zelo nizkih temperaturah pa se lahko pojavi tresavica skeletnega mišičja, kot je značilno za toplokrvne živali. Pri visokih temperaturah pričnejo hitreje dihati, saj se delno hladijo preko izhlapevanja vode iz dihalnih poti, količina urina se zmanjša. K hlajenju pomembno prispeva tudi počivanje na deblih, ki imajo znatno nižjo temperaturo od okolice.
Koale so prilagojene življenju na drevju: kot že omenjeno, sta prvi in drugi prst oprijemalna, tako da se lahko med plezanjem oprijemajo tudi manjših vej. Plezajo tako, da se s sprednjimi šapami oprimejo veje oz. debla, nato pa se z zadnjimi odrinejo in jih v skoku pritegnejo čim bližje prednjim. Na tleh so precej manj okretne, premikajo se bodisi počasi s hojo po vseh štirih, bodisi poskakujejo podobno kot pri plezanju. Koale lahko skočijo do razdalje 2 m z drevesa na drevo, v nuji pa so sposobne tudi plavanja.
Vedenjski vzorci koal so razmeroma preprosti, kar je posledica poenostavljenega razvoja možganov. So samotarske živali, saj imajo med sabo le malo stikov (razen v času parjenja) in ne tvorijo skupin. Med samci obstaja hierarhija: domovanje dominantnega samca, ki je stalno, meri približno 1,5 do 3 hektarje, svoj teritorij pa označujejo z izločki iz prsne žleze ter z glasnim oglašanjem. Domovanje se lahko pokriva z domovanji več samic ter nedoraslih in spolno nedejavnih samcev. Domovanje samic meri okvirno od polovice do enega hektarja. Eden od tipičnih primerov preprostega vedenja je tudi hranjenje z evkaliptom, saj poteka vedno po istem vzorcu: s sprednjimi šapami žival najprej zgrabi manjšo vejo, zatem povoha liste in oceni njihovo užitnost. Če koali ponudimo že nabrane liste na krožniku, se ta v nepredvideni okoliščini ne bo znašla oz. ne bo našla načina, kako bi jih lahko zaužila.V splošnem se koale izogibajo energetsko potratnemu napadalnemu vedenju, vendar je to prisotno predvsem v paritveni sezoni med samci, bodisi zaradi bojev za samice, bodisi takrat, ko samec zatava v območje drugega dominantnega samca. Boji med koalami najpogosteje vključujejo glasno kričanje, ki se lahko stopnjuje s prerivanjem, poskusom metanja nasprotnika z drevesa ter ugrizi. Tudi samice so lahko napadalne v času brejosti in proti koncu dojenja. Dominantni samec sicer označuje svoj teritorij z izločkom vonjavne žleze na prsih, včasih tudi z urinom, kar druge samce mnogokrat odvrne od nadaljnjega raziskovanja njegovega območja. Izloček žleze je zapletena mešanica okoli 40 različnih snovi, relativni deleži in sestava izločka pa se spreminjajo glede na starost živali in paritveno sezono.
Koale so specializirane živali, ki se prehranjujejo skorajda izključno z evkaliptovim listjem, le občasno v majhnem deležu tudi z listjem drugih rastlin, kot so akacije ter nekatere kazuarinovke in mirtovke. Rastlinojedi morajo na splošno zelo nadzorovati porabo energije, saj so listi razmeroma revni s pomembnimi hranil, kot so dušikove in fosforjeve spojine, po drugi strani pa vsebujejo veliko strukturnih spojin oz. vlaknin, kot sta celuloza in lignin. Rastlinojedi sesalci nimajo specifičnih encimov, ki so potrebni za razgradnjo slednjih, zato morajo pojesti velike količine listov, poleg tega pa je treba upoštevati, da velike količine vlaknin upočasnijo prebavo ter zmanjšajo privzem (absorpcijo) energijsko bogatih hranil. Dodaten problem predstavlja razmeroma majhna konstitucija teles koal, saj imajo manjše živali večje razmerje med telesno površino in maso, zaradi česar so toplotne izgube in s tem izgube energije večje. Poleg vsega naštetega se morajo soočiti strupenimi snovmi, t. j. sekundarnimi presnovki oz. metaboliti, ki služijo za obrambo pred rastlinojedi.Zaradi zgoraj naštetih omejitev morajo koale izbirati najkakovostnejše vrste evkalipta. Dejstvo je, da imajo koale dobro razvit voh, ki ga izrabljajo za ovohavanje listja, na osnovi česar se odločijo, ali bodo hrano zaužile. Koale raje izbirajo liste, ki imajo višje razmerje med dušikovimi spojinami in vlakninami ter dušikovimi spojinami in taninom, posredno pa to tudi pomeni, da je delež maščob in fenolnih spojin, ki so pomemben vir energije, večji. Na izbiro naj bi vplivali tudi diformilfloroglucinoli, ki so v osnovi fenolne spojine, vezane na terpene; večji kot je delež teh spojin v listju, manj verjetno je zaužitje tega listja. Tako se izbira vrste evkalipta lahko razlikuje glede na območje bivanja: na območju Viktorije koale raje izberejo vrste evkaliptov, kot sta E. viminalis in E. ovata, medtem ko sta omenjeni vrsti manj priljubljeni na območju Novega Južnega Walesa. Ponekod lahko opazimo, da bo drevo ene vrste evkaliptusa skorajda popolnoma obrano, medtem ko bo drevo druge vrste evkaliptusa, ki stoji samo nekaj metrov stran, nedotaknjeno. Raziskave dopuščajo možnost, da je to deloma odvisno tudi od dejavnikov okolja, kot so vlaga, nagib terena, rodovitnost prsti ipd., ki vplivajo na kakovost listja, vključno s kemično sestavo.  Kljub temu je celovita slika, ki bi pojasnila raznolikost izbiranja za koale kvalitetne vrste evkaliptov, še vedno nejasna. Dodaten zaplet v razumevanju izbire hrane predstavljajo razlike v izbiri vrste evkaliptusa med osebki na istem območju. Deloma bi to lahko pojasnili z izbiro hrane, ki jo je uživala mati, saj v določeni starosti mati hrani mladiča poleg materinega mleka z napol prebavljenim listjem. Na ta način mladič dobi informacije o kemičnih sledeh hrane, ki jo mati uživa, zato naj bi bila ta varna in kvalitetna za uživanje.
Zaradi nizke kalorične vrednosti hrane morajo koale varčevati z energijo, kar vpliva na njihovo obnašanje in daje videz »zaspanosti«, za katero se nemalokrat zmotno krivi strupene snovi v evkaliptu. Večji del dneva koale prespijo na drevesnih rogovilah, tudi do 18 ur. Premikajo se počasi in to takrat, kadar je to potrebno, na primer zaradi premika z drevesa na drevo ali pa ko se spustijo na tla, da zaužijejo nekaj peska in lubja za uravnavanje prebave. Čeprav lahko hranjenje poteka katerikoli del dneva ali noči, so koale praviloma nočne živali, najpogosteje pa se hranijo pozno popoldne, zvečer in v prvem delu noči. Za hranjenje porabijo okoli štiri ure, vendar z vmesnimi prekinitvami; posamezen interval hranjenja lahko traja med 5 in 80 minutami, v povprečju pa 20 minut. V tem času pojejo približno pol kilograma listja, vendar se količina lahko razlikuje glede na letni čas, prevladujoče vremenske razmere in tudi čas razmnoževanja; samice med dojenjem pojejo za četrtino več listja kot sicer. Med močnim deževjem se koale ne hranijo, pač pa se zvijejo v klobčič, s čimer zmanjšajo izpostavljeno površino telesa in s tem izgubo toplote. Po prenehanju dežja izkoristijo čas za hranjenje; to je tudi razlog, da nemalokrat opazimo večje število koal med hranjenjem v suhem in toplem vremenu, ki je sledilo obdobju hladnega in deževnega vremena.Prebavni trakt je prilagojen veliki količini vlaknin ter izboljšanju privzema energetsko bogatih snovi. Koale imajo med vsemi sesalci najdaljše slepo črevo, in sicer do štiri telesne dolžine. V slepem črevesu in v začetnem (proksimalnem) delu debelega črevesa poteka mikrobna fermentacija, dolžina črevesja ter počasnejše potovanje hrane pa omogočata izboljšan stik z mikrobi, zaradi česar je prebava učinkovitejša. Pri tem je treba omeniti, da zaradi same zgradbe črevesja večji deli hrane, ki so težje prebavljivi, hitreje potujejo po črevesju, medtem ko se manjši in topni deli hranil dlje časa zadržujejo v omenjenih delih prebavil, tudi do 100 ur. K učinkovitosti prebave naj bi prispevala tudi srčno-želodčna žleza s prebavnimi izločki. Večji deli listja, ki se ne zadržijo v slepem črevesju, potujejo po debelem črevesju, kjer se absorbira voda, s čimer varčujejo z vodo, predvsem v polpuščavskem okolju; iztrebki so tako suhi. V nuji koale pijejo vodo iz potokov, v ujetništvu pa se poslužijo tudi sveže vode. Strupene presnovke koale razstrupijo s pomočjo glukuronske kisline, ki se izloča iz jeter.
Tako samice kot samci spolno dozorijo pri starosti dveh let, samci se ponavadi prvič parijo pri štirih letih. Sezona parjenja poteka poleti, kar je na južni polobli od oktobra do februarja. V tem času so samci napadalni, aktivni so predvsem ponoči z značilnimi klici, sestavljenimi iz rezkih vzdihov ter renčečih izdihov. Samice in nedorasli samci se oglašajo z rezkim cviljenjem; ponavadi to pomeni, da jih preganja odrasel samec. Samci nemalokrat uberejo agresivnejši pristop in se želijo pariti s samico navkljub njenemu zavračanju. Pri tem lahko samec npr. zgrabi samičino nogo, jo potegne z drevesa ter jo prisili v odnos. Tudi med odnosom se tako samec in samica oglašata s predhodno opisanimi zvoki. Tako je samo na osnovi zvokov težko ugotoviti, ali je v teku parjenje, ali pa gre praktično za predparitveni boj med samcem in samico. Bolj izkušeni skrbniki koal tudi opažajo, da samci ne opazijo znakov gonitve pri samici in se želijo pariti z njimi ne glede na fazo spolnega cikla. Gonitveni cikel traja 30 dni.
Po mnenju nekaterih strokovnjakov bi to lahko odražalo preprost vedenjski vzorec zaradi poenostavitve osrednjega živčevja, drugi zagovarjajo teorijo, po kateri gre dejansko za predparitveni ritual. Samec se s svojim vedenjem »predstavi« vsem samicam na določenem območju, v bodoče pa je verjetneje, da bo se samica voljna pariti z znanim samcem kot pa s tujcem. Poleg tega glasni klici privabljajo ostale samce v bližini, zaradi česar se lahko ti spopadejo med seboj; zmagovalec dobi »pravico« do parjenja z vsemi samicami na območju, te pa lahko ocenijo najprimernejšega, dominantnega samca za bodoča parjenja. Samci se parijo z več samicami. Parjenje poteka na drevesu, sama združitev je kratka, t. j. do dve minuti. Med parjenjem samec zagrabi samico za tilnik z zobmi.Samice vsakoletno skotijo po enega mladiča. Brejost traja 34–36 dni. Ob rojstvu tehta mladiček le pol grama in se takoj prisesa na enega od dveh seskov v vreči. Ko doseže starost petih mesecev, ga mati počasi prične odvajati od sesanja ter ga delno hrani z napol prebavljenim listjem, ki se nahajajo v iztrebkih; s tem mladiček pridobi mikrobe, potrebne za prebavo evkaliptovega listja. Pri približno sedmih mesecih mladič zapusti vrečo in do starosti 11 mesecev jaha na njenem hrbtu. Tudi po osamosvojitvi potomci še več mesecev živijo v bližini matere. Življenjska doba znaša okoli 13 let, v ujetništvu tudi do 18 let.
Točen trend gibanja populacije koal je težko oceniti, saj se življenjski prostor razteza široko preko različnih podnebnih pasov, ponekod je populacijska gostota dokaj majhna, dodatno pa oceno otežuje varovalna obarvanost kožuha in povečini mirujoči način življenja. Po eni oceni naj bi se leta 2010 število vseh koal gibalo med 347.000 in 518.000, drugo poročilo iz leta 2012 pa omenja približno 330.000 osebkov. Poudariti je treba, da so ponekod koale ogrožene zaradi krčenja primernega življenjskega okolja, medtem ko so na nekaterih predelih populacije stabilne ali pa se celo prekomerno razmnožujejo. Tako se gostote populacij lahko bistveno razlikujejo glede na čas in pokrajino: leta 2000 je bila na primer populacija koal v osrednjem delu Queenslanda ocenjena na 0,01 osebka na hektar, medtem ko je bila gostota na otoku Kangaroo Island pred ukrepi zmanjševanja populacije ocenjena na več kot 5 osebkov na hektar. Pri ocenjevanju je treba upoštevati tudi vpliv občasnih dolgih deževij ter obdobij vročine.
Koale naseljujejo vzhodni del Avstralije, kjer sta razvoj kmetijstva in urbanizacija najintenzivnejša. V zadnjih 200 letih je izginila približno tretjina evkaliptovih gozdov zaradi širjenja obdelovalnih površin, urbanizacije ter razvoja turizma na priobalnih območjih. Dodatno jih ogrožajo požari, letno pa pogine tudi več tisoč koal zaradi prometa. Koale se težje spopadajo s stresom, deloma na račun zelo majhnih nadledvičnih žlez, deloma pa zaradi majhnih zalog energije: med negativne vplive lahko štejemo množični turizem in napade domačih psov. V predelih z zelo nizko populacijsko gostoto je treba upoštevati še negativen vpliv zmanjšanja genetske raznolikosti zaradi pomanjkanja primernih partnerjev (glej Alleejev učinek).Po drugi strani je populacijska gostota na nekaterih predelih, kot so otoki Kangaroo Island, French Island ter Phillip Island, tako velika, da morajo koale preseljevati nazaj na celino, porajajo se tudi predlogi o sterilizaciji. Vzrok razrasti populacije ni jasen, domnevajo pa, da je lahko eden od dejavnikov odsotnost okužb s klamidijami.Nekatere ohranitvene ukrepe, kot so nakupi posesti za vzpostavitev zaščitenih rezervatov, izvajajo državne oblasti, ostali ukrepi pa so v rokah dobrodelnih organizacij ter drugih zasebnih ustanov. Prijazen in ljubek videz koal nevladnim organizacijam pomaga pri zbiranju prostovoljnih prispevkov.
Med bakterijskimi okužbami koale najbolj ogrožajo okužbe s klamidijami, ki lahko povzročijo keratokonjunktivitis (vnetje roženice in veznice) ter okužbe sečil, dihal in rodil, posledično pa to lahko vodi v slepoto, neplodnost in v hujših primerih do pogina živali. Tako kot pri ljudeh se koale okužijo najpogosteje preko spolnih odnosov, mladiči tudi preko uživanja materinega iztrebka v zgodnjem obdobju. Po nekaterih podatkih naj bi bile okužbe s klamidijami eden od vodilnih vzrokov pogina koal. Okužbe s klamidijami so sicer zdravljene z antibiotiki, vendar je treba vzeti v ozir možnost porušenja mikrobne flore v črevesju kot posledico stranskega učinka zdravil, ki je sicer nujno potrebna za prebavo evkaliptusovih listov. Trenutno potekajo raziskave na področju razvoja cepiva proti klamidijam, ki bi lahko omogočile tudi razvoj sorodnega cepiva za ljudi.Vzrok nagnjenosti k tovrstnim okužbam ni popolnoma jasen, domnevajo pa, da bi lahko k temu prispevala okvara imunskega sistema zaradi sočasne okužbe z retrovirusom (KoRV), ki povzroča koalin imunski deficitni sindrom (KIDS), podobno kot povzroča HIV pri človeku AIDS. Okužba z retrovirusom in posledični padec imunosti verjetno prispeva tudi k obolevnosti za limfomi, levkemijami in drugimi malignimi tumorji. Podatki kažejo, da so populacije koal na severu Avstralije v veliki večini okužene z dotičnim retrovirusom, medtem ko je razširjenost okužbe na jugu manjša; v nekaterih izoliranih pokrajinah, kot je otok Kangaroo Island, je praktično odsotna. Raziskave okužb koal z retrovirusom so pomembne zaradi ohranitve vrste, poleg tega pa ponujajo edinstven vpogled v mehanizem delovanja retrovirusov, kar bi lahko prispevalo k napredku zdravljenja sorodnih okužb pri človeku.Okužbe z zajedavci (paraziti) imajo v primerjavi s klamidijami bistveno manjši pomen. Najpogostejši zajedavci koal so klopi ter tripanosome (predvsem T. irwini). Med redkejše okužbe sodijo okužbe s praživalmi Toxoplasma gondii in Cryptosporidium, okužbe prebavil z vrsto trakulje Bertiella obesa ter okužbe dihal z vrstama glist Marsupostrongylus longilarvatus in Durikainema phascolarcti. Prav tako so redke tudi garje ter kožne razjede zaradi okužbe z mikobakterijo M. ulcerans.Koale imajo le malo naravnih plenilcev, med njimi velja omeniti dinge ter večje pitone, plenilske ptice, kot sta repati orel ter avstralska silna sova, pa ogrožajo tudi mladiče.
Ime »koala« izhaja iz jezika avstralskih domorodcev in se je verjetno razvilo iz različic besed cullewine, koolewong, colo, colah, koolah. Eden od domnevnih prevodov bi se lahko glasil kot »brez vode«, kar se nanaša na sposobnost zadoščanja večine potreb po vodi z evkaliptovimi listi.Avstralski domorodci so v preteklosti lovili koale zaradi hrane, saj so zaradi svojega okornega premikanja lahka tarča za lov z bumerangom. Po tradicionalnem verovanju je bilo sicer koale treba spoštovati, kar pomeni prepoved lomljenja kosti in ubijanja zaradi krzna, sicer se to lahko maščuje s hudo sušo. V nekaterih plemenih na območju Queenslanda in Viktorije so imeli koalo za mitološko žival, od katere so se učili življenjske modrosti. Pleme Tharawal v Novem Južnem Walesu je verovalo, da jim je koala pomagala pri potovanju s čolnom na celino. Nekatera plemena v Queenslandu so koalam pripisala zasluge za razrast bujnih gozdov iz puščav.Prva javno objavljena ilustracija koale se je pojavila leta 1810 v delu Arcana britanskega biologa Georga Perryja. V delu je koale primerjal z lenivci in o njih zaničevalno zapisal: »... Oči so podobno kot pri lenivcu blizu ust in nosu, kar jim daje neroden in čuden videz ter pomanjkanje elegance ... V njihovem obnašanju ali videzu ni ničesar posebnega, kar bi utegnilo zanimati biologa ali filozofa. Sicer lahko predvidevamo, da imajo celo te lene in brezčutne živali vlogo v živalskem kraljestvu ...«. Slednji opis predstavlja takratno tipično mnenje Britancev o nenavadnem in primitivnem živalstvu v Avstraliji. John Gould je s svojo zbirko ilustracij The Mammals of Australia (Sesalci Avstralije) leta 1863 pripomogel k seznanitvi splošne javnosti o do takrat malo znanem živalstvu v Avstraliji, vključno s koalo.
Evropski naseljenci se za razliko od domačinov niso zmenili za tradicionalne moralne prepovedi lova in so koale streljali sprva zaradi »zabave« oz. »športa«, pozneje pa so jih začeli loviti zaradi toplega in trpežnega kožuha. Pred prihodom Evropejcev je populacija koal štela več milijonov osebkov, v drugi polovici 19. stoletja ter v prvih desetletjih 20. stoletja pa so lov, izsekovanje evkaliptovih gozdov ter požari privedli koale na rob izumrtja. Samo leta 1924 je bilo prodanih okoli 2 milijona kožuhov v Evropo in Severno Ameriko. Do tega leta so bile koale iztrebljene v Južni Avstraliji ter skoraj iztrebljene v Viktoriji in Novem Južnem Walesu. Masovni poboji so sprožili množične proteste po vsej Avstraliji, verjetno pa je šlo hkrati za prvi dogodek, ki je združil Avstralce v boju proti okoljskemu problemu. Navkljub temu je revščina, ki je bila posledica suše v letih od 1926–1928, privedla do poboja nadaljnjih 600.000 koal v Queenslandu. Leta 1934 je bilo ocenjeno število preživelih koal po celotni celini samo še okoli 500–1.000.
V 20. in 30. letih 20. stoletja so se pričela vzpostavljati zaščitena območja za koale, do leta 1927 je bil lov na koale prepovedan v vseh zveznih državah. Intenzivne ukrepe za ohranitev koal so pričeli izvajati proti koncu druge svetovne vojne. Koale so bile preseljene na številna priobalna območja in otočja. Na nekaterih otočjih je njihovo število celo tako naraslo, da je pričelo primanjkovati hrane, zato so jih morali ponovno preseliti nazaj na celino. V začetku 20. stoletja je prišlo do preobrata v slovesu koal: do takrat so veljale za plazeče, lenobne živali z groznim oz. pretečim videzom, počasi pa so se pričele pojavljati kot prikupni liki v otroških pravljicah in zgodbah, kot je Dot and the Kangaroo avtorja Ethela Pedleya iz leta 1899, kjer so predstavljene kot »smešni medvedje«. Norman Lindsay je leta 1904 predstavil serijo risank The Bulletin, kjer je koala dobila bolj človeške značilnosti. Eden najbolj znanih risanih likov koale je Blinky Bill avtorice Dorothy Wall, ki se je prvič pojavil leta 1933.
Po drugi svetovni vojni, ko je pričel turizem v Avstraliji rasti in so bile koale preseljene tudi v živalske vrtove po svetu, je priljubljenost koal pričela skokovito rasti, med drugim zaradi otroških potez telesa in obnašanja ter videza plišastega medvedka. Ocenjujejo, da so koale prinesle vsaj milijardo avstralskih dolarjev v proračun turizma, od takrat pa dobiček še narašča. Največji delež dobička prispevajo evropski in japonski turisti. S koalo so se javno fotografirale mnoge znane osebnosti, med drugim nekdanji predsedniki ZDA in Južne Afrike Bill Clinton ter Nelson Mandela, sovjetski premier Mihail Gorbačev, ruski predsednik Vladimir Putin, kraljica Elizabeta II. Britanska, princ Harry Valižanski, japonska princesa Masako in japonski princ Naruhito ter papež Janez Pavel II.
Hutchins M, Kleiman DG, Geist V, McDade MC. (ur.) (2004). "Koalas. V: Grzimek's Animal Life Encyclopedia, Vol. 13: Mammals II, 2. izdaja; , str. 43-50. Gale Group. ISBN 0-7876-5789-1
Jackson S. (2010). Koala: Origins of an Icon, 2. izdaja. Allen & Unwin. ISBN 978-1-74237-323-2
Jackson S. (2003). Australian Mammals: Biology and Captive Management. CSIRO Publishing ISBN 978-0-643-06635-9
Macdonald D. (ur.) (1996). "Koala". V: Velika enciklopedija: Sesalci, str. 872-5. Ljubljana: Mladinska knjiga. ISBN 86-11-14524-0
Martin R in Handasyde KA. (1999). The Koala: Natural History, Conservation and Management. UNSW Press. ISBN 9780868405445
Moyal A. (2008). Koala: A Historical Biography. Australian Natural History Series. CSIRO Publishing. ISBN 978-0-643-09401-7
Tyndale-Biscoe CH. (2005). Life of Marsupials. CSIRO Publishing. ISBN 9780643091993
Australian Koala Foundation — avstralska nevladna organizacija za zaščito koal (angleško)
Koala Crunch Time — dokumentarni film na Australian Broadcasting Corporation (ABC) (angleško)

Kókra je reka v severozahodni Sloveniji, levi pritok Save v Kranju. Izvira pod mejnim grebenom v Karavankah in teče sprva po ozki in globoki dolini večinoma proti jugu. Pri Preddvoru vstopi v ravnino Ljubljanske kotline, teče proti jugozahodu in se pod starim mestnim jedrom Kranja izliva v Savo.
Večji desni pritoki so Reka, Koritarica, Lobnica, Čemšeniški potok, Bistrica, Suha, Belica in Rupovščica, edini večji levi pritok je Jezernica.
Kokra je v večjem delu toka hitro tekoča gorska reka, ki nastane na južni strani glavnega grebena Karavank iz več manjših izvirov v strmem svetu med Virnikovim Grintavcem (1654 m) na jugovzhodu in Pečovnikom (1636 m). Površje je zgrajeno iz manj odpornih paleozojskih skrilavih glinovcev in peščenjakov, v celoti poraščeno z gozdom in težko prehodno. Potok teče sprva po globoki grapi proti jugu, ko pa se ji pod kmetijo Robnik v n.v. ok. 900 m z desne pridruži podoben potok z območja planine Komatevra, se dolina obrne proti jugovzhodu in postopoma se ji tudi zmanjša strmec. V globoko in strmo dolino se z obeh strani stekajo kratke in strme grape ob pritokih, a pobočja v skrilavih glinovcih ostajajo strma ter ves čas poraščena z gozdom. Niže v dolini je na levi strani doline kamnolom lehnjaka, edini te vrste v Sloveniji, ki pa ga zaradi izčrpanosti postopoma zapirajo.Dolinsko dno ob reki se pod kamnolomom nekoliko razširi, dober kilometer niže se v Kokro izlije levi pritok Jezernica, ki priteka z Jezerskega in malo naprej še desni pritok Reka izpod Storžiča. Kokra tu vstopi v sotesko, ki si jo je globoko vrezala v pretežno apnenčaste kamnine Kamniško-Savinjskih Alp, med Storžičem (2132 m) na zahodu in najvišjim delom pogorja na vzhodni strani (Grintovci). Soteska je mestoma tako ozka, da je v njej komaj prostora za reko in cesto Preddvor–Zg. Jezersko, le tu in tam je tik ob reki prostora za nekaj hiš. V tem delu so v pobočja vrezane strme in kratke grape, nekoliko večja sta le desna pritoka Koritarica in Lobnica. Ob izlivu slednje Kokra prestopi na neprepustne triasne kamnine (kremenov keratofir) in dolinsko dno se takoj nekoliko razširi, da je na njem nekaj več prostora za zaselke naselja Kokra. V zadnji ledeni dobi, in verjetno tudi v predhodnih, je bil ta zgornji del doline zelo drugačen, saj so vanj segali manjši ledeniki: po mnenju starejših raziskovalcev naj bi jezerski ledenik iz današnjega Jezerskega segal še dober kilometer dolvodno od Sp. Fužin, izpod Kokrskega sedla je verjetno segal v dolino manjši Suhodolski ledenik in iz Roblekovega kota še Roblekov ledenik.Pod kokrsko cerkvijo se reka obrne proti zahodu, prečka pas karbonatnih kamnin, pri Preddvoru pa vstopi v ravnino Ljubljanske kotline, v katero je reka v pleistocenu nasula obsežen položen vršaj, ki sega vse do izliva v Savo pri Kranju. Zgrajen je skoraj v celoti iz karbonatnega proda, a se je ponekod deloma že sprijel v trši konglomerat, reka pa si je po koncu zadnje ledene dobe vanj vrezala plitvo dolino, ki jo na obeh straneh spremljata nizki, a izraziti terasi, na katerih je zlasti na levem bregu sklenjen niz vasi vse od Preddvora do Kranja. Z desne priteče v Kokro več manjših pritokov (Bistrica, Suha, Belica in Rupovščica).
Med Visokim in Britofom reka močno vijuga in erodira, nato pa se dolvodno počasi umiri in se začenja zajedati v vse globlji kanjon, ki si ga je izdelala v konglomeratno podlago. Sestavljen je iz treh delov, vmes sta dve krajši razširitvi: prvi del je že pri Britofu, kjer je pod mostom iz Britofa v Predoslje širok komaj nekaj metrov (takšni strugi ponekod pravijo predaselj in od tod verjetno izvira ime vasi), nato pa se pri nekdanji tovarni olja struga ponovno nekoliko razširi. Drugi odsek kanjona sega od Britofa do iznad kmetije Vočan, dolg je dober kilometer, prek njega vodi gorenjska avtocesta. Na njegovem zgornjem koncu je t. i. Šmajdov grad, s kamnitim zidom zazidan spodmol tik nad reko, v katerem naj bi v časih turških vpadov okoličani skrivali svoje dragocenosti.Tretji, najdaljši in najgloblji del kanjona se začne pod izlivom Rupovščice in sega do izliva v Savo. Dolg je dobra dva kilometra in do 30 m globok, na obeh rečnih bregovih se dvigajo mestoma navpične konglomeratne stene, v strugi so ponekod veliki bloki konglomerata. Ker je konglomerat zelo mlad, ni posebej močno sprijet, tako da se s pobočij občasno odkrušijo tudi veliki kosi skal. Eden največjih podorov se je zgodil ponoči 1. februarja 1881 na levem pobočju kanjona tik pred izlivom reke v Savo, o katerem beremo zanimiv zapis: »Kolikor pomni sedanji rod, so se odtrgali 1. februarja 1881 ogromni kosi laborne stene v Lajhu na levem bregu pred izlivom Kokre v Savo ob Čirčiškem mostu. Od navpičnega 30 do 35 m visokega skalnatega brega so se ločili zjutraj ob 5½ uri tistega dne sprednji deli stene nad „Podskalovcem“ v dolžini 70 do 80 metrov in so zgrmeli navzdol s takšno silo, da se je treslo v hišah po mestu pohištvo in so žvenketala okna kakor ob potresu. ... Velikanske in mnoge skale in manjši odkruški so zasuli in zajezili Kokri strugo tako močno, da je voda le deloma odtekala po mlinskem jarku nasproti ležečega tedanjega Ažmanovega mlina, v strugi pa so se navrhovatili odkruški tako visoko, da so zajezili Kokro in je zaustavljena rečna voda napravila malo jezero, ki se je prostiralo od skalnatega jezu navzgor tja do kraja pod kranjskim župniščem.« Še hujše posledice je imel skalni podor 18. februarja 1915 ob 3. uri zjutraj, saj se je podrl na hišo družine Sirc in ubil tri njene prebivalce.  Manjši skalni odlomi in podori so se dogajali tudi kasneje, zadnji večji se je zgodil v noči z 10. na 11. april 2010 na levem bregu, ko se je podrlo okoli 150 m3 skal.
Ime reke je predslovanskega izvora in je po mnenju jezikoslovcev verjetno v sorodu z imenom reke Krke, ki se je v antiki imenovala Κορκόρας oziroma latinsko Corcoras, pozneje pa naj bi iz tega nastala oblika Konkras. V zgodovinskih virih se njeno ime pojavlja v  oblikah Chocher (1154), Coker (1239, 1256), Goker (1267), Ganker (1400), Koker (1415), kasneje je prevladala nemška oblika imena (Kanker, tudi Ganker).
Kokra ima alpski dežno-snežni režim z izrazitim prvim viškom jeseni (novembra) in drugim viškom spomladi (april–maj). Jesenski višek prispevajo dolgotrajnejša jesenska deževja, ko dežuje tudi še v višjih legah, spomladanski višek pa je manj izrazit in predvsem posledica taljenja snega. Izrazita sta tudi oba nižka: februarski je posledica snežne retinence, avgustovski pa manjše količine padavin in povečane evapotranspiracije zaradi višjih poletnih temperatur. Zaradi velikih strmin velik delež padavin hitro odteče po pobočjih in naprej po reki navzdol, zato ima Kokra zelo velik specifični odtok (36,8 l/s/km2) in tudi visok odtočni količnik, vendar precej manjšega v primerjavi s sosednjo Kamniško Bistrico (60,2 %).Kokra je izrazit hudournik, vendar za razliko od številnih drugih naših rek ne povzroča hudih težav zaradi poplav. Glavna razloga sta, da ima v gorskem delu doline le ozko dolinsko dno, na katerem ni bilo veliko prostora za poselitev, v ravninskem delu pa je vrezana v lastne prodne nanose, naselja pa so v varni legi na višji terasi. Manjše poplavne površine so samo med Spodnjo Kokro in Preddvorom, pod Miljami in pri izlivu Rupovščice.
Na vodomerni postaji Kranj so v obdobju 1991–2010 namerili najmanjše pretoke avgusta leta 1992, ko je Kokra skoraj povsem presahnila (16.8.1992: 0,037 m3/s), in oktobra istega leta (3.10.1992: 0,224 m3/s), največja pretoka pa ob poplavah 1.11.1990 (130 m3/s) ter 23.12.2009 (127 m3/s).Zaradi velike količine proda, ki ga zlasti ob višjih pretokih prenaša po svoji strugi, ima precejšnjo erozijsko moč, zato zelo pogosto spodjeda in ruši bregove. Že pred desetletji so jo poskušali do neke mere ukrotiti z gradnjo nizkih protierozijskih pregrad, pred leti pa so na njej začeli izvajati poskus trajnostnega, celovitega urejanja celotnega porečja, ki pa ni bil izpeljan do konca.
Kokra je sicer zajeta v program stalnega monitoringa kakovosti voda, vendar podatkov za zadnja leta ni na razpolago. V zgornjem in srednjem toku je Kokra čista gorska reka, saj je območje redko poseljeno in skrbno varovano zaradi pomembnih vodnih virov. Tudi v spodnjem toku se je s širjenjem kanalizacijskega omrežja in čiščenjem črnih odlagališč odpadkov kakovost vode izboljšala, čeprav se zlasti ob majhnih poletnih pretokih kakovost vode močno poslabša. Sodeč po indikatorskih algah na stanje občutno negativno vpliva tudi odvzem vode za hidroelektrarne in protokolarni objekt Brdo, verjetno zaradi kombinacije zmanjšanega pretoka in organskega onesnaževanja z odplakami.Prispevek k čistejši Kokri so novo kanalizacijsko omrežje in čistilna naprava za 800 populacijskih enot na Zg. Jezerskem ter nova centralna čistilna naprava Preddvor pod Tupaličami z zmogljivostjo 4000 populacijskih enot. Naselja v spodnjem delu porečja so prek kanalizacijskega omrežja skoraj v celoti vezana na veliko centralno čistilno napravo Kranj.
Struga Kokre je na celotni dolžini v razmeroma dobrem naravnem stanju, čeprav so številni krajši odseki deloma ali v celoti spremenjeni, predvsem z namenom zmanjšanja njenega erozijskega delovanja, upočasnjevanja transporta plavin in zaščite brežin ob prometnicah. Celo še v ravninskem delu ima reka precejšen strmec (v srednjem toku okrog 20 ‰, v spodnjem toku okrog 12 ‰), tako da je to precej živahna reka s hitrim tokom, precejšnjo erozijsko močjo in velikimi količinami plavin. Za umirjanje so v strugi zgradili številne nizke prečne pregrade, ki zmanjšujejo njeno erozijsko moč in hkrati niso ovira za vodna bitja, v novejšem času  je bilo v srednjem toku zgrajenih tudi nekaj malo višjih protierozijskih pregrad, ki pa so zgrajene na tradicionalen način iz lesa in kamna (kranjska stena) in z ribjo stezo ob strani.
V srednjem toku Kokre je več pomembnih vodnih zajetij za oskrbo ravninskih naselij, vključno s Kranjem in Šenčurjem. Precejšnje količine vode odvzemajo v Kokri za potrebe zasneževanja smučišč na Krvavcu, pri Preddvoru pa odvzemajo tudi vodo za vzdrževanje ribnikov v protokolarnem objektu Brdo pri Kranju.
V preteklosti je bila Kokra tudi pomemben vir energije in je poganjala številne žage in mline, v Zgornji Kokri so bile ob reki že v 16. st. manjše fužine. Pred drugo svetovno vojno je bilo na Kokri do Preddvora 13 žag, večinoma manjše v lasti domačih kmetov in nekaj večjih v lasti lesnih trgovcev ; iz ene takšnih je zrasel današnji obrat lesne industrije Jelovica iz Škofje Loke v Preddvoru. Ob spodnjem toku je na osnovi vodne energije v preteklosti nastalo več industrijskih obratov, mdr. nekdanja tovarna olja v Britofu in nekdanja tekstilna tovarna na Primskovem (Kranj). Med Tupaličami in Visokim je bila nekoč po levi strani speljana mlinščica, ob kateri je delovalo sedem mlinov.Vodna energija je pomembna še danes, saj je ob reki nekaj malih hidroelektrarn, ki na večinoma kratkih odsekih odvzemajo iz struge kar občutne deleže vode, posebej ob majhnih pretokih, mdr. Fužine v Zg. Kokri, Kokra v Srednji Kokri, Preddvor, Oljarica v Britofu, Kokra v kanjonu Kokre  in Standard ob izlivu Kokre v Savo.
Celotna reka Kokra od izvira do izliva je zavarovana kot naravna vrednota državnega pomena, zgornji in srednji tok sta tudi del območij Natura 2000 (Karavanke in Kamniško-Savinjske Alpe). Čista voda z bogatim živim svetom, slikovita prodišča iz pisanega proda, ki odraža izjemno pestro kamninsko sestavo zgornjega dela porečja, naravne brežine z drevesnim in grmovnim obvodnim rastjem dajejo poseben čar tej lepo ohranjeni alpski reki v zgornjem in srednjem toku. Ob reki pod Visokim stoji ob reki geološka piramida, ki prikazuje raznolikost prodnikov iz rečne struge in je del krajše učne poti.V spodnjem toku je velika posebnost kanjon reke Kokre, ozka in do 30 m globoka dolina, ki jo je Kokra vrezala v debele plasti konglomerata, ko je morala po koncu zadnje ledene dobe slediti poglabljanju Save. Ta odsek Kokre je še posebej zavarovan kot del kulturnega in zgodovinskega spomenika Staro mestno jedro Kranja. Poleg naravnih posebnosti mu daje dodaten čar še lega starega mestnega jedra Kranja tik nad navpičnimi konglomeratnimi pobočji kanjona. Skozi kanjon je speljana zanimiva učna pot.Kokra je tudi ribolovna reka, v njenem zgornjem in srednjem toku živita predvsem potočna postrv (Salmo trutta) in umetno vnešena šarenka (Oncorhynchus mykiss), v spodnjem toku tudi klen (Leuciscus cephalus cephalus) in lipan (Thymallus thymallus) . Z ribjim življem v reki upravlja ribiška družina Kranj.
Krušič, Marjan (2009). Slovenija: turistični vodnik. Založba Mladinska knjiga. COBISS 244517632. ISBN 978-961-01-0690-6. 
Draksler, Andrej, 2015: Aktualni prostorski procesi in problemi v porečju Kokre. Geografski obzornik, 62, št. 1 (2015), str. 26–34.
Jurhar, Franjo, 1984. Gozdarske, žagarske in fužinarske zanimivosti davne preteklosti v dolini Kokre. Les: revija za lesno gospodarstvo, 36, št. 9/10 (1984), str. 233–235.
Meze, Drago, 1981. Hribovske kmetije ob Kokri in v Krvavškem predgorju. Geografski zbornik, 21, str. 69–115.
Meze, Drago, 1999: Sledi in učinki pleistocenske poledenitve v porečju Kokre. Preddvor v času in prostoru: zbornik občine Preddvor, str. 33–41.
Ramovš, Anton, 1999: Iz geološke zgodovine ozemlja ob reki Kokri. Preddvor v času in prostoru: zbornik občine Preddvor, str. 7–31.
Rauch, Matej, Pirnat, Janez, 2008: Gozd in obvodna drevnina v obrežnem pasu spodnjega toka Kokre. Gozdarski vestnik, 66, št. 5/6 (2008), str. 301–308.

Koló (tudi dvókoló ali bicíkel) je prevozno sredstvo brez lastnega pogona. Sestavljeno je iz ogrodja in dveh koles, pri čemer je zadnje (največkrat) preko verige in zobnikov povezano s pedaloma in gonilkama, preko katerih človek poganja kolo. 
Kolo kolesar oziroma voznik usmerja s krmilom, kamor so pritrjene zavore, občasno tudi zvonec ali druga oprema. Dvokolo se je izkazalo za izredno učinkovito prevozno sredstvo v času, ko je primanjkovalo denarja, ravno tako učinkovito pa deluje v mestih z gostim prometom, kot sta npr. Peking in Amsterdam.
Zgodovina kolesa in kolesarstva se je pričela v 19. stoletju. V marsikateri regiji sveta je kolo najbolj množična oblika prevoza, uporablja pa se lahko tudi kot igrača, športni pripomoček, vojaški in policijski pripomoček, rekvizit za hitrostna tekmovanja in za kurirske/prevozne storitve. Samo dvokolo se v sestavi in podobi od prvih zasnov ni veliko spremenilo. Razvoj je potekal z izbiro drugačnih materialov v sestavi in s pomočjo računalniške analize vožnje.
Uporaba kolesa je imela velik učinek na družbo. Poleg tega je bilo kolo tudi eno od najbolj pomembnih praktičnih sredstev, ki je ponujalo navdih za novejše industrijske metode. Kar nekaj komponent, ki so bile pomembne za razvoj avtomobilov, je bilo namreč razvitih za uporabo pri kolesih, kot so na primer pnevmatike, kroglični ležaji, verižni pogon za zobce in z žicami utrjena kolesa.Na Slovenskem je bila najbolj znana tovarna koles ljubljanska tovarna Rog, ki je delovala med letoma 1951 in 1994.
Lesena konjska ciza (drezina) na kolesih iz okoli 1820 je ena prvih priprav na dveh kolesih, ki je bila dovolj udobna in uporabna. Izumil jo je nemški baron Karl Drais kot tekoči stroj (Laufmaschine). Šteje za predhodnika kolesa, a ni imel pedal. Ta različica je bila predstavljena v Nemčiji leta 1817. Uporabnik je zajezdil na lesenem okviru, ki je bil oprt na dve zaporedni kolesi, usmerjal kolo s krmilom in ga poganjal z nogami Prvi mehanični dvokolesni pogon naj bi leta 1839 izdelal Škot Kirkpatric MacMillan, četudi to ni še povsem izčrpno dokazano. Isti škotski kovač naj bi bil vpleten tudi v prvi kolesarski prometni prekršek.V 60. letih 19. stoletja sta Francoza Pierre Michaux in Pierre Lallement razvila kolesarski okvir, tokrat z dodajanjem ročice z vpetim pedalom na povečano sprednje kolo dvokolesa, ki je dobilo ime velociped. Sledile so inovacije, ki pogon namestijo na zadnje kolo, najbolj znan je velociped Škota Thomasa McCalla iz leta 1869. Isto leto je Eugène Meyer iz Pariza uvedel z naperami vpeta kolesa. V Coventryju v Angliji so prvič proizvedli kolo, ki ima trikotni okvir in je zelo podobno sedaj običajnemu okvirju kolesa. V slovenskem prostoru je pomembne inovacije pri tekmovalnem kolesu izdelal inovator Janez Puh v svoji tovarni v Gradcu, ki je prešla tudi v proizvodnjo motornih koles in celo avtomobilskih podvozij.
Kolesa in kočije so bila pred uvedbo avtomobilov najbolj običajna in zanesljiva oblika zasebnega prevoza. Širjenje, uporaba in oglaševanje, posvečeni tem vrstam prevoza, je vodilo tudi k izboljšavam in kvalitetnejši cestogradnji.
Beseda kolộ je skrajšana iz dvộkolộ. Enako je starocerkvenoslovansko kolo, rodilnik kolese, hrvaško, srbsko kȍlo, makedonsko тркало: trkalo ali колце: kolce, narečno in staro rusko kólo (sedaj knjižno колесо́: kolesó), češko kolo, slovaško koleso (pogovorno, narečno zastarano kolo). Praslovansko *kolo, rodilnik *kolese je izpeljano iz indoevropskega korena *kṷel(H)- – 'vrteti (se)', kar je znano še v staroindijski besedi cárati – 'premika se', starogrško pélō – 'premikam se', albansko sjell – 'prinesem, obračam', latinsko colere – 'naseliti, poseliti, obdelovati zemljo'. Beseda s pomenom 'kolo' je v nekaterih indoevropskih jezikih nastala iz reduplicirane tvorbe *kṷekṷlo-, npr. staroindijsko cakrá- – 'kolo, krog', avestijsko čaxra- – 'kolo', starogrško kýklos – 'kolo, krog'.Beseda bicíkel je povzeta prek sodobnih evropskih jezikov, francosko bicycle, bicyclette, angleško bicycle iz novolatinske bicyclus, zloženke iz latinskega bi- – 'dvo-' in cyclus, kar je izposojeno iz starogrškega kýklos – 'kolo, krog'. Bicikel je tako dobesedni prevod te novolatinske besede Podobno je cikel, monocikel, tricikel, štiricikel ('kvadrocikel'). Angleška beseda bicycle se je prvič pojavila v angleškem tisku v časopisu The Daily News leta 1868 in je opisovala »bicikle in tricikle« na »Elizejskih poljanah in Boulognskem gozdu.« Besedo so prvič uporabili leta 1847 v francoski publikaciji za opis neidentificiranega dvokolesnega vozila, verjetno kočijo. Oblika kolesa je bil napredek za velociped, čeprav so se besede nekaj časa pomensko prekrivale. Ni točno jasno ali angleška beseda izhaja iz francoske. Več francoskih virov navaja tudi obratno, pri čemer se predpostavlja, da je to zato, ker je Lallement, prej uslužbenec francoske tovarne otroških vozičkov v Nancyju, leta 1864 v Parizu izboljšal Macmillanov pedalni velociped iz leta 1839 in leta 1865 nesel izum v ZDA, kjer je zanj skupaj z Jamesom Carrollom iz New Havena (Connecticut) dobil patent leta 1866. Poleg tega je bila njegova oblika prevoznega sredstva v patentu zelo podobna konjski cizi/velocipedu, ki jih je izdelal Denis Johnson iz Londona.
V novejšem času se za kolo (in kot sinonim za motorno kolo) pojavlja tudi slengovska beseda bike (bajk), ki je okrajšana angleška beseda za bicycle. Poleg angleških besed bicycle in bike se predvsem v angleščini rabijo tudi besede pushbike, pedal cycle, ali cycle. Beseda bike se rabi tudi v zloženkah, npr: bike park, bike shop, bike show, bike slalom,, mountain bike, snow bike ipd., ter v pridevniški rabi: bikeov, bikerski.V Unicode je kodna točka za »bicikel« 0x1f6b2. Numerična entiteta &#x1f6b2; v HTML tvori 🚲.
Kolesa so vedno sledila razvoju in izboljšavam tehnike praktično od samega začetka. Največ inovacij je nastalo z uvedbo modernih materialov in z uporabo ter kontrolo na različnih obremenitvah. Računalniški dizajn je omogočal boljši izračun in kvalitetnejše okvirje, pa tudi specializacijo posebnih tipov koles, namenjenih specifični rabi. Kolesarstvo je tako postalo zelo raznolika dejavnost za konstruktorje.
Dvokolo se običajno naziva kolo. Tako sta monocikel in tricikel iz iste družine in so včasih na voljo v istih trgovinah.
Dvokolo je izredno učinkovito tako v smislu mehanike kot tudi biološke dejavnosti, saj je na primer najučinkovitejše prevozno sredstvo na izključno človeški pogon. Iz mehanične perspektive se do 99 % kolesarjeve energije, vnešene v pedala, prenese tudi v sama kolesa, četudi se zaradi prestavnega mehanizma to lahko zmanjša za 10–15 %. Med prometnimi sredstvi je kolo najučinkovitejše prevozno sredstvo.
V mehanskem smislu tudi do 99 % vnesene energije kolesarja na pedale preide na kolesa ob uporabi čiste naoljene verige pri 400 W moči. Prestavni mehanizmi lahko zmanjšajo prenos energije za 1–7 % (čisto, dobro naoljen prestavni preklopnik), 4–12 % (veriga s 3-stopenjsko prestavo ob pedalih), ali celo 10–20 % (posebna 3-stopenjska prestava z jarki). Večja učinkovitost se doseže z večjim nanosom moči na pedala in bolj direktnim pogonom na prestave oziroma večjimi zobniki.
Kolesar, ki potuje na kolesu s 16–24 km/h in uporablja le raven moči, potrebne za hojo, s kolesom doseže rezultate, ki so primerjalno dokazale, da gre za najbolj energetsko varčno prevozno sredstvo za ljudi, ki je široko na voljo. Zračni upor, ki se dviguje s kvadratno vrednostjo hitrosti, zahteva posledično vedno večjo fizično moč. 
Na trdni ravni podlogi, oseba težka 70 kg (150 lb) potrebuje približno 60 W da hodi s hitrostjo 5 km/h. Ta ista oseba na običajnem kolesu, na isti vrsti podlage in z istim vložkom moči, potuje s hitrostjo 15 km/h. Energija, potrebna za kolesarjenje, tako znaša le tretjino energije, potrebne za hojo.
Aktivni ljudje lahko proizvedejo približno 1,5 W/kg (netrenirane ženske) v daljšem obdobiju. Maksimalna moč, proizvedena za eksplozivnih nekaj sekund, lahko doseže celo 24 W/kg (prvovrstni moški atleti za obdobje 5 sekund). 5 W/kg je stopnja, realno dosegljiva za običajne moške trenirane atlete za daljša obdobja. Maksimalni nivo proizvedene moči v eni uri sega od 250 W (zdravi moški) do 500 W (izredni moški atleti).
Energijski vnos v človeško telo je običajno hrana, ki jo merimo praviloma v kalorijah ali džulih. Povezava med prevoženo ali prehojeno razdaljo in telesno maso posameznika, pa seveda vneseno energijo, se meri z enoto kJ/(km∙kg). Stopnja užite hrane, torej količina energije, zaužite v določenem obdobju, se imenuje vnesena moč, meri pa se v kcal/dan, oziroma J/s (1.000 kcal/d ~ 48,5 W).
Vnesena moč se lahko določi tudi z meritvijo kisika v telesu, na dolgi rok pa se lahko meri tudi s spremljanjem zaužite hrane ob ohranjanju enake teže opazovanega. Merjena moč vključuje tudi moč, ki jo telo potrebuje za osnovne telesne funkcije brez napora.
Potrebna hrana je lahko izračunana tudi z deljenjem porabljene energije z izmerjeno učinkovitostjo mišic. Običajno je vrednost učinkovitosti mišic med 18–26 %. Iz zgornjega primera: Če se oseba težka približno 70 kg vozi s kolesom s hitrostjo 15 km/h z močjo 60 W in mišično učinkovitostjo 20 % po predvidevanjih, bi po grobi oceni potrebovali 1 kJ/(km∙kg) dodatne hrane, da bi ta oseba vozila, pri tem pa treba paziti na moč, ki jo potrebuje kolesar za samo vzdrževanje organov in metabolizma, ki jo je potrebno odšteti vnešeni moči. Za izračun vožnje starejše ženske, manjše postave, težke 70 kg, bi bila lahko ocena te minimalno potrebne moči za organizem 60 W, a temu je potrebno dodati še nekaj W ob mlajši netrenirani osebi, saj tako starost, bolezen, slabo srce, vplivajo na oceno potrebno za vzdrževanje metabolizma. Ocena 60 W je zato praviloma premajhna. Z vpogledom na nova dejstva o osebi, ki vozi kolo, se je učinkovitost vožnje prepolovila, oseba potrebuje za vožnjo približno 2 kJ/(km∙kg) dodatne hrane.
Četudi izračuni kažejo velik dvig zahtevane vnesene energije za nezahtevno kolesarjenje, se to v praksi komajda opazi, saj se dodatna zahtevana energija ene ure kolesarjenja napolni s 50 gramov oreščkov ali čokolade. Z dolgim, hitrim ali vzpenjajočim kolesarjenjem pa so zahteve po hrani znatno višje. Pri izračunu je pomemben tudi tip hrane, ki zapolni pomanjkanje. Tudi energija, potrebna za proizvodnjo, dostop, nakup in kuhanje hrane, je pomembna pri samem izračunu.
Pri vsakdanjem uporabnem kolesarjenju so seveda prisotne velike razlike v izračunih hitrosti. Starejša oseba v pokončnem kolesu, namenjenem cestni vožnji, lahko občasno vozi tudi manj kot 10 km/h, mlajša in bolj spočita oseba pa lahko na istem kolesu zlahka redno dosega tudi dvakrat višje hitrosti. Za kolesarje v Københavnu je izračunana povprečna hitrost kolesarjev 15,5 km/h.Z uporabo dirkalnega kolesa pa tudi običajno natrenirana oseba dosega hitrosti 50 km/h na ravni podlagi na krajše razdalje.
Najvišja dosežena hitrost, dosežena z vozili na lasten človeški pogon na izravnani zemlji, brez pomoči vetra in brez zunanje pomoči (motor ne sme ponujati spredaj zavetrja, lahko pa pomaga gravitacija) je bila dosežena leta 2013 in znaša 133,78 km/h. Dosežena je bila na položnem kolesu v Nevadi, kolesar Sebastiaan Bowier je vozil posebej prilagojeno ležeče kolo VeloX3. Leta 1989 na Dirki po Ameriki je skupina posebnih vozil na človeški pogon prekolesarila Združene države Amerike v samo petih dneh. Najvišja uradno zabeležena hitrost za klasično kolo v realnih pogojih je 82,52 km/h na dolžini 200 m.
Proizvajalci koles tekmujejo med seboj, kdo bo izdelal čim lažje kolo. Na neki točki je teža kolesa postala tudi predmet profesionalnih pravil tekmovanja. Masa kolesa pri kolesarjenju pri konstantni hitrosti le zanemarljivo vpliva na potrebno moč. V smislu aerodinamike je dodatna masa celo koristna. Pri vzpenjanju pa se masa občutno pozna. 10 % zmanjšanja mase kolesa lahko pomeni tudi 10 % prihranka potrebne moči.
Zmanjšana masa kolesa se opazi med pospeševanjem. Na primer Analytic Cycling calculator ponudi boljše razmerje čas/razdalja za kar 0,16 s/188 cm pri šprinterju s 500 g lažjim kolesom. Pri dirkah v dvorani, kjer mora kolesar pritisniti na zavoro v vsakem ovinku, se ta prednost hitreje izniči. Na primer v dvoranskem dirkališču, ravni površini s štirimi vogali, pri katerih se zmanjša hitrost za 10 km/h, običajno pa se tekmuje pri okoli 40 km/h, se tako v eni uri prevozi 160 ovinkov. Če tehtata kolesar in kolo 90 kg, že samo zaviranje pomeni skoraj tretjino napora, vloženega v dirko, razliko, ki jo morajo nadomestiti, če bi v vozili z enakomerno hitrostjo. V teh razmerah razlika 10 % v masi kolesa pomeni 3 % prednosti za kolesarja.
Najbolj vidna razlika v masi se pozna pri platiščih in gumah. Masa se namreč pozna tako pri vrtenju kot linearno in je zato celo podvojena pri kolesih.Zmanjšanje teže platišč in ožičenih koles se še posebej pozna pri šprinterjih in prehitevanju v ovinkih.
Pomembne in težavne polemike se razvijajo glede prihranka na teži, optimizaciji gum in aerodinamike in niso neobičajne pri kolesarstvu. Pri izračunu zahtevane moči, ki je potrebna pri določeni relaciji, je potrebno oceniti tudi dodatno porabo energije, ki nastane z zračnim uporom, trenjem gum, z vožnjo v klanec in pospeševanjem ter zaviranjem.
Obstajajo uporabne in poznane enačbe za izračun moči, potrebne za premagovanje različnih uporov, večinoma gre za matematične funkcije hitrosti:
    {\displaystyle P_{\rm {D}}\,=v_{\rm {r}}\,{\tfrac {1}{2}}\,\rho \,v_{\rm {a}}^{2}\,C_{\rm {D}}\,A\!\,,}
   – ocena področja pomnožena s področnim koeficientom upora.Koeficient upora je odvisen tako od oblike podlage in Reynoldsovega števila, ki je samo odvisno od 
   pomeni vrednost 1 za običajne kolesarske hitrosti kolesarja na pokončnem dvokolesu.
    {\displaystyle P_{\rm {R}}=v_{\rm {r}}\,mg\cos(\arctan s)C_{\rm {rr}}\approx v_{\rm {r}}mgC_{\rm {rr}}\!\,.}
  , razumljivo pa se predvideva, da vrednost narašča s hitrostjo. Meritve na testiranjih dajo pri manjših hitrostih koeficiente 0,003 - 0,006 za vse vrste gum, ki so napolnjene do najvišjega priporočenega tlaka, se pa trenje dvigne tudi 50 % pri hitrosti 10 m/s.
Energija, potrebna za vzpenjanje s kolesom in tako pridobivanje potencialne energije 
    {\displaystyle P_{\rm {S}}=v_{\rm {r}}mg\sin(\arctan s)\approx v_{\rm {r}}mgs\!\,.}
  Približek velja za običajne naklone. Za ekstremno hud nagib, recimo 0,35, je vrednost precenjena za 6 %.
Ker pri vzpenjanju kolesar pridobi potencialno energijo kolesa in kolesarja, energija uradno ne izgine, temveč se vrne ob spuščanju v dolino. Energija se izgubi le ob prehitrem spuščanju oziroma pogostem zaviranju.
   predvideva, da je masa koncentrirana pri obročih in gumah na robu, predvideno je tudi, da gume ne drsijo s podlage. Masa koles, ki niso kot predvidevamo, lahko kot bližnjico štejemo, da so še enkrat težje, ne glede na samo velikost koles. 
Pri pospeševanju kolesar pridobiva kinetično energijo kolesa in kolesarja, ta pa se vrne, ko kolesar preneha s poganjanjem kolesa in se ne izgubi, z izjemo zaviranja ali prilagajanja razmeram na cesti.
    {\displaystyle P\,=(P_{\rm {D}}\,+P_{\rm {R}}\,+P_{\rm {S}}\,+P_{\rm {A}}\,)/\eta \!\,,}
Prednost kolesarjenja pa najlažje pojasnimo z dejstvom, da ogljikov dioksid, ki se ustvari s produkcijo in prevozom hrane, potrebne za kolesarja na prevožen kilometer, meri manj kot desetino energije, ki jo potrebuje energijsko varčen avtomobil.
krmilo; z obračanjem levo-desno med vožnjo usmerjamo kolo. Na krmilu so običajno vse pomembne nadzorne točke upravljanja s kolesom. Tu se običajno upravlja s prestavami in zavorami, kolesar pa si nastavi tudi nagib.
okvir je nosilno ogrodje, kamor so pritrjeni ostali deli kolesa. Na sliki desno je prikazan karo oziroma diamanten okvir, ki je značilen za moška kolesa. Žensko kolo ima zgodnjo prečko spoščeno nižje in tako lažjo uporabo kolesa s krilom, oziroma je na voljo bolj diskreten način, da se uporabnica vsede na sedež kolesa. Prav tako je tako kolo lažje uporabno za ljudi s težavami v gibanju ali sklepih. Četudi je ležeče kolo najhitrejše, je zaradi vztrajanja na razliki med moškimi in ženskimi kolesi tekmovalno kolo ostalo predvsem moško kolo.prestave skupaj s prednjimi in zadnjimi zobatimi kolesi so najbolj občutljiv in raznolik mehanizem, ki ga kolo premore. Na voljo je več različnih tipov prestav. Najobčutljivejši del kolesa je pedalna os, ki ob tem nosi tudi zobata kolesa prestav. Popravilo te osi je daleč najbolj specializiran opravek.
sedež; oblika in trdota sedeža je zelo odvisna od kolesarjeve uporabe in lege med kolesarjenjem, pa tudi od uporabe različnih sredstev za mehčanje ali zaščito pred trenjem.
zavore; zaviranje se doseže s pritiskom gumijastih blazinic na kovinski obod kolesa (v-zavore), so pa možne tudi drugačne rešitve, npr. z diskom, ki ustavlja kolo na osi. Redni servis se priporoča predvsem zaradi menjave zavor.
kolesa kot tudi pnevmatike se izbira glede na podlago, katero kolo praviloma ubira. V primeru stekla in drugih ostrih koščkov se izbira močnejšo pnevmatiko, močnejše okovje zagotavlja ob večjem stresu na kolo vzdržljivost, kar pa na ravnih asfaltnih cestah niti ni potreba.Kolesar lahko uporablja tudi drugo opremo, kot so vzvratno zrcalo, torba, košara, zvonec, čelada, luč, prtljažnik ali celo pedali, ki omogočajo vpetost čevljev in posledično manj naporno vožnjo. Nekaj te opreme se zahteva po zakonu, nekaj pa je namenjeno večjemu udobju.
Nekateri deli kolesa so izjemno zapleteni. Samopopravila so tako skorajda nemogoča, vendar to ni pravilo. Veliko servisov se lahko izvede tudi povsem samostojno s pravimi orodji, na nekaterih področjih kolesa pa je potrebno zamenjati celoten rezervni del.
Nekateri kolesarji se odločijo za lasten servis: vzdržujejo svoja lastna kolesa, lahko zaradi finančnih razlogov, lahko pa gre za zavestno odločitev za hobi. Obstaja mnogo servisov, ki ponujajo pomoč pri servisu. Pri takšnem servisu laik pripelje kolo v popravilo, prostovoljec pa ga nauči potrebnih korakov za dokončanje popravila. Popoln servis nudijo popravljalci koles v številnih prodajalnah koles ali samostojnih popravljalnicah.
Obstajajo specializirana orodja za kolo, tako za popravljalnico kot za na cesto. Na voljo so v vseh športnih trgovinah in večjih trgovskih središčih. Veliko kolesarjev s sabo vozi takšna orodja, med drugim tudi opremo za primer preluknjane zračnice, zračno tlačilko, imbus in druge ključe, krpico, motorno olje za prestave itd.
Dvokolo je napravilo pomemben vtis na človeško družbo, tako kulturne kot industrijske spremembe so se pričele s kolesom.
Kolesa zmanjšujejo zgoščanje prebivalstva v blokih, saj omogočajo prevoz iz predmestij. Lažje je tudi potovati iz razvedrilnih razlogov na deželo, saj je potovanje trikrat hitrejše kot hoja pa tudi do trikrat manj naporno od hoje.
Veliko mest se je odločilo za planirano posojanje koles. Eden prvih takšnih projektov je bil Beli kolesarski načrt v Amsterdamu, ki se je pričel 1965. La Rochelle je ponudil rumena kolesa, Cambridge je ponudil zelena. Projekti so alternativa motornemu prometu in so ekološko motivirani.. V Evropi je uporaba koles za prevoz na delo običajna, še posebej na Nizozemskem, delno pa tudi v delih Danske in Nemčije. V Ljubljani je že od leta 2011 v uporabi zelo uspešen sistem za izposojo koles BicikeLJ. Leta 2015 so Ljubljano pričeli uvrščati na lestvico kolesarjem prijaznih mest (na 13. mesto).Kopenhagen ponuja Kolesarsko ambasado, ki promovira kolesarjenje za dnevne migracije in oglede. Združeno kraljestvo ponuja davčne olajšave (IR 176), ki omogočajo delojemalcem, da kupijo novo kolo brez davkov za uporabo dnevnih migracij za prevoz v službo.Na Nizozemskem vse železniške postaje nudijo zastonj kolesarsko parkirišče ali za doplačilo varovano parkirišče. Večje postaje imajo tudi kolesarske servise. Kolesarjenje je tako priljubljeno, da so marsikje tovrstna parkirišča prenapolnjena, nekje je pa to celo običajno. V Trondheimu na Norveškem so na avtobuse pritrdili dvigalo, kolesarjem tako ponudijo pomoč navkreber za plačilo. Avtobusi v marsikaterem mestu imajo nosilce za kolesa pritrjene spredaj.
V Aziji so kolesa velikokrat izredno pomembno sredstvo prevoza v službo, po nakupih ali opravkih.
Eksperimenti v Ugandi, Tanzaniji in Šrilanki na več sto gospodinjstev so pokazali, da kolo lahko poveča proračun revne družine tudi do 35 %. Izboljšave prometa na podeželju v Indiji v 90-ih letih, kamor spada povečana mobilnost prebivalstva preko koles, so pokazale, da so v stroškovnem smislu lahko učinkovitejše od 3 do 10 krat v primerjavi z vlaganji v druge gospodarske dejavnosti.
Emancipacija žensk na Zahodu je izredno povezana s povečano mobilnostjo kolesark. Vedno več žensk je imelo poceni in varen dostop do prevoznega sredstva, ki je bil tudi tržen kot prestižna udobnost. Poleg teh okoliščin, ki so omogočile ženskam večjo samostojnost in okretnost, so se spremenile tudi modni predpisi in tako olajšali ženskam tudi oblačilne norme. 
Sufražetke in feministke so izbrale kolo za stroj svobode, saj je omogočil prej neverjetno gibljivost, za katero je bil prej potreben konj in veliko več fizičnega napora. V Sloveniji je podobno vlogo prevzel tudi motor.
Proizvodnja koles je dokazala, da zna biti uporabno izobraževalno središče tudi za druge industrije in je vodila k razvoju naprednih železarskih tehnik tako samih okvirjev kot posebnih komponent, kakršen je kroglični ležaj, matica in zobnik. Te tehnike so kasneje omogočile izučenim kovinarjem in mehanikom, da so razvili komponente, uporabljene pri zgodnjih avtomobilih in letalih.
Proizvodnja koles je presenetljivo tudi eden najbolj prodornih poslovnih pionirjev razširitve in popularizacije mehanike med prebivalstvom. Tako so kolesa bila predmet trženja elitam, ki so lahko za dodatke in opremo preplačali večkratno ceno samega kolesa. Proizvajalci so delili med podizvajalce poceni okvirje in vlagali ogromne zneske v popularizacijo, medije in oglaševalsko industrijo. Lobirali so za boljše ceste in med prvimi ponudili vsakoletno menjavanje modelov in tako modo vnesli tudi za kolesa kot prestižno napravo.
Vsaj zelo zgodnja kolesa so bila primer prestižne potrošnje, kasneje pa so kolesa uporabljali tudi za poslovne dejavnosti. Sli so postali kolesarji, akademski izleti so bili opravljeni na kolesu, sledile so tudi dirke. Nastali so tudi posebni izumi, namenjeni samo novim kolesarjem. Tako so prišle na kolo posebne lučke, specialne nogavice in čevlji, celo fotoaparati so se prilagodili kolesarju, najbolj pa izstopa izum ščitnika, ki je nastal za potrebe več ur sedečih kolesarjev, a je kasneje postal uporaben za celo vrsto športnih aktivnosti.
Na splošno so proizvajalci praviloma sestavljali kolesa delno iz svojih okvirjev, delno pa iz delov drugih podjetij. Le največja podjetja so samostojno proizvajala vse dele in jih sestavljala. Zadnja leta skoraj nihče ne proizvaja lastne okvirje. Nova ali manjša podjetja prepustijo proizvodnjo Kitajski, tam je proizvedeno več kot 60 % vseh koles, sama podjetja pa poskrbijo za dizajn in trženje.
Kolesa so najbolj okolju prijazno prometno sredstvo, ki ga poznamo, saj naftni derivati in trošarine niso faktor pri uporabi. Je poceni, hitro, zdravo in ekološko sredstvo. Njihova največja slabost je izpostavljenost uporabnika padavinam. 
Kolesa so predmet kulturnega dialoga, saj omogočajo samostojnost in gibanje brez dodatnih investicij. Tako je kolo bilo tematika feminizma, je pa tudi predmet verskih razprav na območjih z islamsko vero.
Svetovni kolesarski trg je vreden okoli 75 milijard evrov. Okoli 130 milijonov koles se vsako leto proda, a 66 % vseh teh koles se proizvede na Kitajskem.  Nekaj let je v Sloveniji bili prepoznana socialistična znamka Rog, ki se nedavno obuja z zložljivim kolesom Pony. V Sloveniji poznamo veliko specialistov za gradnjo posebnih obrtniško dodelanih koles, tovarniška izdelava pa je v večji meri bila opuščena.
Že zelo zgodaj so kolesa pomembno posegla v prometno ureditev, praviloma zato, ker so bili uporabniki koles povezani tudi z industrijskim razvojem. 
Leta 1968 so delegati Organizacije združenih narodov na Dunajski konvenciji o cestnem prometu določili kolo za vozilo, osebo, ki nadzira vozilo (tako v primeru vožnje kot tudi ob premikanju kolesa ob hoji), pa operatorja. Prometna ureditev tako mora biti prilagojena tudi tovrstnim vozilom in zakonodaja dolži uporabnike koles, da morajo svoja kolesa prilagoditi javnim prometnim površinam. Marsikje je celo kaznivo uporabljati kolo, ki ne ustreza prometnim predpisom in ni v voznem stanju.
Tako se predpisuje sprednje in zadnje luči ter zvonec ali neko zvočno opozorilo, zadnja leta pa se zahteva tudi čelada za mlade (v Sloveniji je obvezna za mlajše od 14 let) ali vse kolesarje, da bi preprečila hude poškodbe glave ob nesreči, kar pa še ni splošno sprejet ukrep. Izkazalo se je namreč, da ima obvezna nošnja čelade negativni učinek na skupni obseg kolesarjenja, hkrati pa je varnost kolesarja večplastna problematika.
Kolesa so ena najbolj množičnih tarč tatvin, saj imajo precejšnjo vrednost in so zlahka ponovno na trgu. Zelo težko je oceniti število ukradenih koles, saj se velika večina teh tatvin ne prijavi. Po oceni Slovenske policije je v Sloveniji ukradenih okoli 7 dvokoles na dan, zato svetujejo, da v primeru odprtega prostora vozniki kolesa puščajo na obljudenem in dobro razsvetljenem prostoru ter ne varčujejo pri nakupu ključavnice za kolo; prav tako pa pomaga, če ima lastnik shranjene podatke o kolesu (kolo ima svojo zaznambo običajno na ogrodju pod gonilko), saj to pomaga pri iskanju in prepoznavanju koles.
Pomemben del motivacije za boljšo in kvalitetnejšo konstrukcijo koles je bilo ravno tekmovanje kolesarjev. Ustanavljanje društev in zvez, regionalnih in državnih tekmovanj je močno zaznamovalo pozno 19. stoletje v vseh športnih dejavnostih, tudi pri kolesarstvu. Tako so se ustanovile Zveze kolesarjev in določile reprezentance, organizirala se je tudi promocija kolesarjenja kot zdravega življenjskega sloga. V Sloveniji je bilo sokolsko gibanje ključno za promocijo tekmovalnega kolesarjenja, a niso bili sami začetniki organiziranega tekmovanja.
V Ljubljani so se najprej organizirali Nemci v Laibacher Byziklistischer Club (LBC) v letu 1885; dve leti pozneje so jim sledili Slovenci s Klubom slovenskih biciklistov Ljubljana (KSBL), matico razvoja slovenskega kolesarstva na Kranjskem. V letu 1890 je klubu načeloval Ivan Tavčar, ki je bil obenem tudi starosta Ljubljanskega Sokola. Pomemben dogodek v slovenskem kolesarstvu je bil ustanovitev Kluba biciklistov tržaškega Sokola (KBTS) in Kolesarskega društva Gorica v devetdesetih letih. Oba kluba sta bila pionirja slovenskega kolesarstva na Primorskem, kjer so imeli slovenski Primorci močnega tekmeca v italijanskih klubih. Podobno kot v Ljubljani so se ustanovili klubi v Celju. Do prve svetovne vojne je bilo na področju Slovenije že 31 kolesarskih društev. Leta 1908 sta tržaški Balkan in goriška Gorica, kljub nasprotovanju goriškega župana Italijana Maronija, izvedla I. narodno dirko. Ob dirkališču se je zbralo več kot 5.000 ljudi, po poročilih pa naj bi med dirko igrala godba 47. pešpolka slovanske pesmi, med njimi celo Hej Slovani. Med boljšimi tekmovalci na Slovenskem je treba omeniti Ljubljančana Viktorja Bohinca, ki se je poleg številnih domačih nastopov maja leta 1895 udeležil dirke Pariz - Bordeaux v kolesarski velesili Franciji.Kolesarska društva zdaj poleg tekmovalnih športnih programov opravljajo tudi promocijo uporabe dvokoles v rednem prometu.
Bougo, Francois (2010-05-26). "Beijing looks to revitalise bicycle culture". Agence France-Presse. 
Heitmann, John Alfred (2009), The Automobile and American Life. McFarland, ISBN 0-7864-4013-9 
Herlihy, David V. (2004), Bicycle: The History, Yale University Press, COBISS 217737216, ISBN 978-0300120479 
Koeppel, Dan (januar–februar 2007), "Flight of the Pigeon", Bicycling (angleščina) (Rodale, Inc.), vol. 48 no. 1, str. 60–66, ISSN 0006-2073, pridobljeno dne 2012-01-28 
Martin, James C.;  et al. (1998-08-14), "Validation of a Mathematical Model for Road Cycling Power", Journal of Applied Biomechanics 14 (3): 276 – 291 
Pavlin, Tomaž (2011), Zgodovina kolesarstva na Slovenskem, Kolesarska zveza Slovenije, pridobljeno dne 2015-09-02 
Snoj, Marko (1997), Slovenski etimološki slovar, Ljubljana: Mladinska knjiga, COBISS 65179648, ISBN 86-11-14772-3 
Whitt, Frank R.; Wilson, David Gordon (1982), Bicycling Science (2. izd.), Tehnološki inštitut Massachusettsa, str. 277–300, ISBN 0-262-23111-5 
Wilson, David Gordon; Papadopoulos, Jim (2004), Bicycling Science (3. izd.), The MIT Press, COBISS 25939461, ISBN 0-262-23111-5 
Max Glaskin, Cycling Science: How Rider and Machine Work Together 2013-01, University of Chicago Press, ISBN 9780226921877
Raymond Huttier. Le roman de la bicyclette, du célérifère au vélo moderne. (Bicycle history) 139 p. illustré. Editions Susse, Pariz. 1951.

Komet Hale-Bopp ali C/1995 O1 ali Veliki komet iz leta 1997 je eden izmed najbolj opazovanih kometov 20. stoletja in eden izmed najbolj svetlih v nekaj desetletjih. Viden je bil s prostim očesom celih 18 mesecev, kar je bilo dvakrat tako dolgo kot je bil viden Veliki komet iz leta 1811.
Komet je bil odkrit 23. julija 1995 na veliki razdalji od Sonca, kar je vlivalo upanje, da bo postal zelo svetel, ko se bo približal Zemlji. Čeprav je izsev kometa zelo težko napovedati, je komet dosegel ali celo presegel pričakovanja, ko je 1. aprila 1997 prešel prisončje. Zaradi tega je bil komet imenova tudi kot Veliki komet iz leta 1997.Videnje kometa je znano tudi po tem, da je sprožilo paniko v povezavi z neznanimi letečimi predmeti (NLP), kar je med drugim privedlo do skupinskega samomora privržencev kulta Nebeška vrata.
Komet sta neodvisno odkrila ameriška astronoma Alan Hale (rojen 1958) in ljubiteljski astronom Thomas Bopp (rojen 1949). Ob odkritju je bil komet precej daleč od Sonca. To je vlivalo upanje, da bo zelo svetel, ko se bo približal Zemlji. Ko sta komet odkrila je imel magnitudo 10,5, nahajal pa se je v ozvezdju Strelca.
Hale se je po odkritju najprej prepričal, da se v tem času na tem področju ni nahajal noben znan komet, potem pa je poslal elektronsko pošto Centralnemu uradu za astronomske telegrame, ki potrjuje astronomska odkritja.
Bopp ni imel teleskopa. S prijatelji je bil v bližini Stanfielda v Arizoni, kjer so opazovali zvezdne kopice in galaksije. Slučajno je naletel na komet med uporabo prijateljevega teleskopa. Podobno kot Hale se je najprej prepričal, če je na preiskovanem delu neba kakšno nebesno telo. Ugotovil je, da ne bi smelo biti ničesar. Poslal je telegram Centralnemu uradu za astronomske telegrame. Naslednje jutro so mu potrdili, da je našel nov komet. Imenovali so ga komet Hale-Bopp in mu dali oznako C/1995 O1. Odkritje je objavila Mednarodna astronomska zveza v okrožnici štev. 6187.
Izračunali so, da je komet na oddaljenosti 7,2 a.e. od Sonca (kar je nekje med Jupitrom in Saturnom. To je bila tudi največja oddaljenost od Zemlje med odkritjem novega kometa.
Večina kometov na tej razdalji je zelo slabotnih in ne kažejo neke posebne aktivnosti. Komet Hale-Bopp pa je že takrat imel izrazito komo.
Velika razdalja in nenavadno močna aktivnost sta kazali, da bo komet postal zelo svetel, ko bo leta 1997 dosegel prisončje. Astronomi morajo biti pri takih predvidevanjih previdni, ker lahko imajo kometi izbruhe na večjih razdaljah, pozneje pa nimajo tako močne svetlosti. Takšen primer je bil Komet Kohoutek leta 1973. Najprej so ga imeli za komet stoletja, pozneje pa ni bil posebno zanimiv.
Komet Hale-Bopp je bil viden s prostim očesom v maju 1996. Čeprav se je stopnja po kateri je postajal svetlejši v drugi polovici leta zmanjšala, so bili astronomi previdno optimistični, da bo postal zelo svetel. V decembru 1996 je bil preblizu Sonca, da bi ga lahko opazovali. Ko se je januarja zopet pojavil, je bil že tako svetel, da so ga videli tudi v mestnih področjih, kjer je močno svetlobno onesnaženje. Ko se je komet približeval Soncu, je postajal svetlejši. V februarju je imel magnitudo 2. Kazal je tudi dva repa. Modri plinski rep je kazal proč od Sonca, rumenkast prašni rep je nastajal vzdolž tirnice.9. marca je bil Sončev mrk na Kitajski, v Mongoliji in v vzhodnem delu Sibirije. Ta mrk je omogočal opazovalcem, da so ga videli tudi podnevi.
Komet je bil Zemlji najbliže 22. marca 1997, ko je bil na oddaljenosti 1,315 a.e.. Prisončje je prešel 1. aprila 1997. V tem času je bil izredno lepo viden. Svetil je močneje kot katerakoli zvezda razen Sirija, njegov prašni rep se je po nebu raztezal od 40 do 45 ° daleč.
Viden je bil vsako noč preden je nebo postalo popolnoma temno. Videli so ga vso noč na severni polobli. Čeprav je bil komet Hale-Bopp izredno zanimiv, bi lahko bil še bolj spektakularen, če bi se gibal tako blizu Zemlji, kot se je Komet Hyakutake v letu 1996 (0,1 a.e.), bi bil kometov rep videl čez celo nebo in bi bil svetleši od polne Lune.
Po prehodu prisončja se je komet premaknil v južno nebesno poloblo. Tam komet ni bil tako lep kot je bil na severni polobli. V drugi polovici leta 1997 so opažali, da kometu svetlost pada. Zadnje opazovanje s prostim očesom je bilo možno v decembru 1997. To pomeni, da je bil komet viden 18 mesecev in pol.Komet je še vedno izgubljal na svetlosti. Spremljali so ga lahko še samo astronomi. V oktobru 2007 (11 let po prehodu prisončja) je bil komet na oddaljenosti 25,7 a.e. od Sonca. Komet je bil še vedno aktiven. Astronomi pričakujejo, da bodo lahko spremljali komet z velikimi teleskopi vse do leta 2020, ko bo imel magnitudo 30.
Takrat bo težko ločiti komet od množice oddaljenih galaksij s podobno svetlostjo.
Njegova tirnica je skoraj pravokotna na ravnino ekliptike. Zaradi tega je približevanje planetom zelo redko. Kljub temu se je v aprilu 1996 komet približal Jupitru na razdaljo 0,77 a.e. Tako majhna oddaljenost je vplivala na tirnico kometa. Obhodna doba kometa se je skrajšala na 2533 let. Komet se bo vrnil v notranji del Osončja okoli leta 4530. Največja oddaljenost kometa (odsončje ) je na oddaljenosti okoli 370 a.e., prej pa je bila 525 a.e.
Po mnogih obhodih je rezultat skupnih vplivov težnosti planetov na komet z velikim naklonom tira in majhno oddaljenostjo v prisončju zmanjšanje razdalje v prisončju na zelo majhne vrednosti. Komet Hale-Bopp ima 15% možnosti, da bo postal blizusončev komet. Izračunali so tudi, da je bil komet Hale-Bopp v notranjem delo Osončja v juliju leta 2215 pr. n. št.
Takrat se je verjetno kazal podobno kot pri zadnjem obisku, ker se je gibal na oddaljenosti 1,4 a.e. od Zemlje.
Komet je bil verjetno tudi zelo blizu trka z Jupitrom v začetku julija 2215 pr. n. št., kar je močno spremenilo njegovo tirnico. Leta 2215 pr. n. št. je bil verjetno tudi kometov prvi prehod skozi notranji del Osončja.
Komet Hale-Bopp so proučevali mnogi astronomi med njegovim prehodom prisončja. Ugotovili so, da s površine kometa izhaja veliko prašnih delcev (2,0 × 106 kg/s). Zrnca prahu so bila manjša kot pri kateremkoli drugem kometu.
Pri kometu Hale-Bopp so opazili tretjo vrsto repa. Običajno imajo kometi en rep, ki ga sestavlja plin in drugega iz prašnih delcev. Komet Hale-Bopp pa je kazal tudi zelo svetel natrijev rep, ki so ga lahko videli samo s posebnimi napravami s filtri. Sevanje natrija so opazili tudi pri drugih kometih. Natrijev rep pri kometu Hale-Bopp je bil sestavljen iz nevtralnih atomov (ne pa ionov). Raztezal pa se je okoli 50 milijonov km daleč.
Vir natrijevih atomov je notranji del kome. Obstoja verjetno več procesov, pri katerih nastajajo natrijevi atomi. Prvi izmed njih so trki med delci, ki obkrožajo jedro, drugi proces je izbijanje natrija iz zrnc prahu z ultraviolično svetlobo. Ni še popolnoma jasno kateri proces je v glavnem odgovoren za nastanek natrijevega repa. Različne oblike repa lahko imajo tudi različne vzroke nastanka.
Ugotovili so, da je količina devterija v obliki težke vode v kometu Hale-Bopp dvakrat večja kot v oceanih na Zemlji. Devterij so našli tudi v mnogih drugih spojinah na kometu. Delež devterija v primerjavi z normalnim vodikom se spreminja od spojine do spojine. Iz tega astronomi sklepajo, da je voda kometov nastala v medzvezdnem prostoru, ne pa v oblaku iz katerega je nastalo Sonce. Verjetno je bila temparatura ob nastanku ledu med 25 in 45 K.
Na kometu Hale-Bopp so s pomočjo spektroskopskih raziska odkrili prisotnost različnih organskih spojin. Mnogih med njimi prej še niso odkrili na nobenem drugem kometu.
Komet Hale-Bopp je prvi komet na katerem so opazili žlahtni plin argon. Žlahtni plini ne reagirajo z drugimi snovmi in so zelo hlapljivi. Ker imajo različni žlahtni plini različne temperature sublimacije, jih lahko uporabimo za določanje temperaturne zgodovine kometa. Kripton ima sublimacijsko temperaturo med 16 in 20 K. Ugotovili pa so, da ga je 25-krat manj kot ga vsebuje Sonce,, argona, ki ima višjo sublimacijsko temperaturo, pa je več. To kaže na to, da je bila notranjost kometa vedno hladnejša od 35-40 K, vendar je bila v nekem trenutku toplejša od 20 K. Ker je bil oblak iz katerega je nastalo Sonce mnogo bolj hladen in bogatejši z argonom, je verjetno komet nastal v področju Kuiperjevega pasu in se je pozneje preselil v Oortov oblak.
Aktivnost kometa hale-Bopp ni bila enakomerno porazdeljena po površini jedra. Opazovanje posameznih izbruhov je omogočilo določanje vrtilne doba kometa. Ugotovili so, da ima komet vrtilno dobo 11 ur in 46 minut. Občasno so opazili spremembe v vrtilni dobi, kar kaže na to, da se komet ne vrti samo okoli ene osi.
Novembra 1996 je amaterski astronom Chuck Shramek v Houstonu (Teksas) posnel CCD sliko kometa, pri čemere je odkril nejasen oz. zamegljen objekt podolgovate oblike blizu kometa. Po neuspešni identifikaciji objekta s posebnim računalniškim programom je poklical radijski program Art Bell in zatrjeval, da je odkril Saturnu podoben objekt, ki spremlja komet. NLP navdušenci, kot je Courtney Brown, so kmalu prišli do sklepa, da je komet spremljala nezemeljska vesoljska ladja. Številni astronomi, med njimi tudi Alan Hale, so teorijo ovrgli, saj je šlo za zvezdo SAO141894 z izsevom 8,5, ki jo Shramek ni uspel identificirati zaradi napačnih nastavitev programa.Pozneje so v Art Bellu celo zatrjevali, da so prejeli sliko objekta od neznanega astrofizika, ki naj bi potrjeval Shramekovo odkritje. Kljub temu sta astronoma Olivier Hainaut and David J. Tholen z Univerze na Havajih zatrjevala, da je omenjena slika predrugačena kopija ene od njunih slik kometov.Nekaj mesecev pozneje, marca 1997, so privrženci kulta Nebeška vrata razumeli pojav kometa kot signal vesoljske ladje za njihov odhod iz Zemlje in s tem za njihovo povzdignjenje na višjo evolucijsko stopnjo oz. po njihovih besedah »kot znamenje za zapuščenje začsnega in minljiega sveta in prihod v svet, ki je večen in neomadeževan«. 39 pripadnikov kulta, vključno z njihovim voditeljem Marshallom Applewhitom, je zatorej storilo skupinski samomor; policija je njihova trupla odkrila 26. marca 1997.Nancy Lieder, ki zatrjuje, da dobiva sporočila nezemljanov preko vsadka v možganih, je napovedala, da je komet le iluzija, ki naj bi odvrnila prebivalstvo planeta od prihoda t. i. planeta Nibiru ali Planeta X, velikanskega planeta, ki bi zmotil vrtenje Zemlje in tako povzročil svetovno kataklizmo. Čeprav je njen datum prihoda planeta, tj. maj 2003, že pretekel, številne spletne strani, na katerih so objavljene konspiracijske teorije (še posebej apokalipsa leta 2012), napovedujejo neizogiben prihod Nibira.

Kreutzova družina kometov ali Kreutzovi blizusončevi kometi so kometi družine, ki na svoji poti v periheliju (prisončju) pridejo v bližino Sonca. To je torej skupina blizusončevih kometov. 
Verjetno so ostanek nekega velikega kometa, ki je pred nekaj stoletji razpadel. 
Kometi se imenujejo po nemškem astronomu Heinrichu Kreutzu (1854–1907), ki je prvi pokazal, da so blizusončevi kometi povezani.Velik del kometov iz Kreutzovove družine spada med Vélike komete, ki jih občasno vidimo v bližini Sonca tudi podnevi. Zadnji Véliki komet je bil Komet Ikeya-Seki v letu 1965, ki je bil tudi najsvetlejši komet v prejšnjem tisočletju.
Nekaj sto manjših kometov so odkrili s pomočjo satelita SOHO, ki deluje od leta 1995. Nobeden od teh manjših kometov ne preživi prehoda prisončja. Tudi ljubiteljski astronomi so bili zelo uspešni v iskanju kometov iz Kreutzove družine, saj so bili podatki dosegljivi v realnem času tudi na internetu.Izgleda, da je na poti proti Soncu že druga skupina svetlih Kreutzovih blizusončevih kometov. V naslednji desetletjih bo verjetno človeštvo priča podobnim pojavom kot leta 1965.
Prvi komet za katerega se ve, da je prišel Soncu zelo blizu, je bil Veliki komet iz leta 1680. Ta komet je letel samo 200.000 km (0,0013 a.e.) nad površino Sonca. To je polovica razdalje med Zemljo in Luno.
Tako je postal prvi znani blizusončev komet, oddaljenost perihelija je bila samo 1,3 Sončevega polmera. Mnogi astronomi, med njimi tudi Edmond Halley so predvidevali, da je bil ta komet isti kot komet iz leta 1106.
Leta 1843 se je pojavil nov Veliki komet, ki je potoval zelo blizu Sonca. Kljub temu, da so ugotovili, da ima obhodno dobo nekaj stoletij, so bili astronomi prepričani, da je to isti komet kot tisti iz leta 1680. Svetel komet, ki so ga videli leta 1880 se je gibal sloraj po enaki tirnici kot komet iz leta 1843, kar bi pomenilo, da je to komet iz leta 1882. Nekateri astronomi so trdili, da so vsi kometi v resnici en komet, ki se mu je tirnica močno spremenila. 
Druga teorija pa je predvidevala, da so vsi kometi ostanki nekega blizusončevega kometa.
To se predvidevali že leta 1880. Predvidevanja je potrdil razpad Velikega kometa leta 1882 med prehodom prisončja.
V letu 1880 je Heinrich Kreutz objavil svojo ugotovitev, da so kometi iz let 1843, 1880 in 1882 verjetno deli večjega kometa, ki je razpadel že prej. Komet iz leta 1680 pa ni pripadal tej skupini kometov.
Po pojavu kometa v letu 1887 (C/1887 B1 Veliki južni komet) se ni pojavil noben komet vse do leta 1945. Naslednji blizusončevi kometi so se pojavili v 60. letih, to sta bila kometa Pereyra v letu 1963 in Ikeya-Seki, ki je bil zelo svetel v letu 1965. Po prehodu prisončja pa sta razpadla.
Najlepši kometi so bili Veliki komet iz leta 1843, Veliki komet iz leta 1882 in Komet Ikeya-Seki. Pomemben je tudi Komet mrka iz leta 1882.
Veliki komet iz leta 1843 so najprej opazili v začetku februarja leta 1843. To je bilo samo tri tedne po kometovem prehodu prisončja. 27. februarja je bil viden že podnevi.
Opazovalci poročajo, da so videli od 2 do 3° dolg rep, ki je bil usmerjen proč od Sonca. Po prehodu prisončja se je pojavljal na jutranjem nebu.. V tem času je razvil izredno dolg rep, ki se je raztezal tudi do 45° daleč in je bil 2° širok. 
Izračunali so, da je bil rep dolg več kot 300 milijonov km (2 a.e.). Ta komet je imel najdaljši rep vse do leta 2000, ko so pri kometu Hyakutake izmerili dolžino repa 550 milijonov km.
Komet je bil izredno lep do začetka marca, ko je pričel ugašati. V začetku aprila ni bil več viden s prostim očesom.
Nazadnje so ga videli 20. aprila. Komet je imel velik vpliv na ljudi, ki so mislili, da se bliža sodni dan.
Skupina opazovalcev se je zbrala v Egiptu, da bi opazovali Sončev mrk v maju 1882. Bili so zelo presenečeni, ko so opazili med popolnim zakritjem Sonca svetlo črto blizu Sonca. Slučajno je mrk sovpadal s prehodom kometa skozi prisončje. Če se to ne bi zgodilo, kometa sploh ne bi oapzili. Opazovanje med mrkom je bila edina možnost, da se komet vidi. Med samim mrkom se je komet precej premaknil, ker je imel hitrost okoli 500 km/s.
Veliki komet iz leta 1882 je odkrilo več neodvisnih opazovalcev, ker je bil dobro viden s prostim očesom že v začetku septembra, to je pred prehodom prisončja. Postal je tako svetel, da se je dva dni videl podnevi (tudi, če je bilo rahlo oblačno).
Po prehodu prisončja je ostal svetel še nekaj tednov. V oktobru je jedro kometa najprej razpadlo na dva dela, potem pa na štiri. Nekateri opazovalci so poročali, da so videli nekaj stopinj od jedra svetle lise.
Deli kometa so tako daleč narazen, da so bodo vrnili z razliko okoli stoletja, to je okoli 670 in 960 let po razpadu.
Komet Ikeya-Seki je eden izmed zadnjih svetlih kometov iz Kreutzove družine blizusončevih kometov. Odkrila sta ga dva japonska astronoma Kaoru Ikeya in Cutomu Seki 18. septembra 1965, ki sta tudi takoj ugotovila, da novi komet pripada Kreutzovi družini blizusončevih kometov.
Komet je postajal vse svetlejši, ko se je približeval Soncu. 15. oktobra je dosegel magnitudo 2. Prisončje je preletel 21. oktobra. Opazovalci so ga videli tudi podnevi.
Nekaj ur pred prehodom prisončja je dosegel vidno magnitudo od -10 do -11, kar je pomenilo, da je bil svetlejši od kateregakoli kometa po letu 1106. Dan po prehodu prisončja je njegova magnituda padla na -4.
Japonski astronomi so ugotovili, da je komet razpadel na tri dele samo 30 minut pred prehodom prisončja. Ko se je komet pojavil naslednji dan na jutranjem nebu, so lepo videli dva delca, za tretjega pa niso bili prepričani, da ga vidijo. Komet je razvil velikanski rep, ki se je raztezal okoli 25° v dolžino. Nazadnje so ga opazili še v januarju 1966.
Prvo raziskavo, ki je bila namenjana odkrivanju zgodovine celotne družine, je opravil britanski astronom Brian Geoffrey Marsden (rojen 1937) v letu 1967. Poskušal je ugotoviti zgodovino celotne družine in najti osnovno telo, iz katerega je nastala družina.
Skoraj vsi do leta 1965 znani člani družine so imeli podoben naklon tira okoli 144° in tudi podobne vrednosti za longitudo prisončja okoli 280 do 282° (z nekaj izjemami, ki pa so verjetno bile posledica netočnih podatkov).
Nekaj večjih razlik je bilo pri argumentu periapside in dolžini dvižnega vozla.
Marsden je ugotovil, da lahko Kreutzove komete razdeli na dve skupini, ki sta nastali pri razpadu nekega kometa pri več kot samo enem prehodu prisončja.
Pri raziskovanju tirnice kometa Ikeya-Seki in Velikega kometa iz leta 1882, je Marsden ugotovil, da je bila pri prejšnjem prehodu prisončja razlika med njunima tirnicama približno enaka kot je bila razlika med tirnicama delov kometa Ikeya-Seki po razpadu.
Zaradi tega je predpostavil, da sta kometa nastala pri razpadu večjega kometa pri prejšnjem prehodu prisončja. To pa je bilo leta 1106, ko se je pojavil Veliki komet iz leta 1106. To je potrdil tudi z izračunom obhodne dobe za komet Ikeya-Seki, ki je dala kot zadnji prehod prisončja skoraj natančen čas pojava kometa iz leta 1106.
Izgleda kot, da so kometi iz let 1668, 1689, 1702 in 1945 tesno povezani s kometi iz let 1882 in 1965.
Njihove tirnice še niso tako dobro določene za preteklost, da bi lahko z gotovostjo trdili, da so nastali z razpadom kometa v letu 1106 ali v katerem prejšnjih prehodov prisončja, kar bi lahko bilo v 3. ali 5. stoletju.Ta skupina kometov je znana kot podskupina II.Komet White-Ortiz-Bolelli, ki so ga opazili leta 1970 bi bolj spadal v to podskupino kot pa v podskupino I. Izgleda pa, kot da se je odlomil od jedra pri nekem prehodu prisončja prej iz nekega drugega dela kometa.
Blizusončeva kometa iz leta 1843 (Veliki komet iz leta 1843) in leta 1963 (Komet Pereyra) pa izgleda kot, da izhajata iz podskupine I. Elementi njunih tirnic se razlikujejo tako močno, da sta verjetno nastala pri enem prehodu prisončja prej.
Možno je tudi, da nista povezana s kometom iz leta 1106, ampak s kometom, ki se je pojavil 50 let prej.
Podskupina I vsebuje tudi komete, ki so jih videli v letih 1695, 1880 (Veliki južni komet iz leta 1880) in 1887 (Veliki južni komet iz leta 1987), ter velika večina kometov, ki jih je opazil vesoljski observatorij SOHO.
Delitev blizusončevih kometov v dve podskupini kaže na to, da so nastali iz dveh starševskih kometov, ki sta nastala nekaj obhodov pred tem.
Eden izmed kandidatov za ta komet je komet, ki sta ga opazovala že Aristotel in Efor v letu 371 pr. n. št. Efor je celo napisal, da je videl, kako je komet razpadel na dva dela. Danes strokovnjaki ne verjamejo popolnoma Eforju, ker ni drugih pisnih virov, ki bi to opisovali.
Namesto tega verjamejo, da je eden izmed kometov, ki so se pojavili med 3. in 5. stoletjem (v letih 214, 426, 476) v resnici povzročil nastanek Kreutzove družine kometov.
Prvotni komet je moral biti izredno velik. Vejetno je imel premer okoli 100 km.
Čeprav so tirnice kometov dveh glavnih skupin precej različne, je vseeno možno, da je tudi komet iz leta 1680 povezan z Kreutzovo družino kometov.
Raziskave so pokazale, da je za komete z velikim naklonom tirnice in oddaljenostjo prisončja manj kot 2 a.e. skupni težnostni vpliv takšen, da zmanjšuje oddaljenost prisončja na zalo majhne vrednosti. Tako neka raziskava kaže, da ima Komet Hale-Bopp 15 % verjetnost, da bo v prihodnosti postal blizusončev komet.
Če je komet v prisončju med majem in avgustom, se lahko zgodi, da ga ne vidimo. Skozi notranji del Osončja lahko leti, ne da bi ga opazili, ker se v tem času nahaja za Soncem. Videli bi ga samo, če bi bil izredno svetel. Komet mrka v letu 1882 so opazili samo zato, ker sta časovno sovpadala popolni Sončev mrk in prehod kometa skozi prisončje.Po letu 1995 je vesoljski observatorij SOHO odkril večje število blizusončevih kometov. Ta satelit lahko opazuje komete, ki so zelo blizu Sonca v kateremkoli času. Satelit omogoča vpogled v neposredno bližino Sonca.
V 80. letih prejšnjega stoletja so sateliti, ki so opazovali Sonce, odkrili večje število blizusončevih kometov. Satelit SOHO je odkril nekaj stotin teh kometov, od katerih imajo nekateri premer samo nekaj metrov. Okoli 83 % blizusončevih kometov, ki jih je odkril SOHO, pripada Kreutzovi družini kometov. Ostali pripadajo skupini občasnih blizusončevih kometov, ki pripadajo družinam kometov Meyer, Marsden ali Kracht 1 in Kracht 2.
Nebeden izmed kometov, ki jih je odkril SOHO, ni preživel prehoda prisončja. Mnogo jih je padlo tudi v Sonce ali pa so popolnoma izhlapeli.
Več kot 75 % kometov so odkrili ljubiteljski astronomi med opazovanjem, ki so ga prenašali tudi preko interneta. Nekateri ljubiteljski astronomi so odkrili tudi izredno veliko kometov (primer je Rainer Kracht iz Nemčije, ki je našel celo 144 kometov).Do oktobra 2008 so našli že 1500 Kreutzovih blizusončevih kometov.Opazovanja s satelitom SOHO so pokazala, da se blizusončevi kometi pojavljajo v parih z razliko nekaj ur. Ti pari so prepogosti, da bi bil to slučaj. Prav tako niso posledica razpada med predhodnim obhodom, ker bi bila njihova medsebojna razdalja večja.
Zaradi tega predvidevajo, da so razpadli daleč proč od prisončja. Pri mnogih kometih so opazili razpad daleč od prisončja. Izgleda kot, da se v bližini Sonca prične razpad, ki pa se nadaljuje v ostalem delu tirmice.Število kometov, ki pripadajo podskupini I, je okoli štirikrat večje kot število kometov, ki jih prištevamo k skupini II. To kaže, da je prvotno telo razpadlo na dva neenaka dela.
Kreutzove blizusončeve komete se bo lahko videlo še nekaj tisoč let. Njihove tirnice se bodo razpršile zaradi težnostnih vplivov večjih nebesnih teles. Bo pa družina prej popolnoma uničena, preden bo prišlo do velike razpršitve elementov tirnic.Zadnji Kreutzov blizusončev komet se je videl leta 1970. To je bil Komet White-Ortiz-Bolelli. Ni možno oceniti verjetnosti, da bi se pojavil neki drugi Kreutzov blizusončev komet v bližnji prihodnosti. Ker se je v zadnjih 200 letih pojavilo 10 kometov, ki so bili vidni s prostim očesom, je zelo verjetno, da se bo pojavil kakšen nov svetel komet.

Kriva pota (v izvirniku angleško Breaking Bad) je ameriška dramska televizijska serija avtorja in producenta Vincea Gilligana, ki se je v ZDA predvajala na kabelskem kanalu AMC med 20. januarjem 2008 in 29. septembrom 2013. Pripoveduje zgodbo o srednješolskem učitelju kemije Walterju Whiteu (Bryan Cranston), ki je ob številnih vsakdanjih težavah soočen z diagnozo neozdravljivega pljučnega raka, zaradi česar se ob pomoči nekdanjega učenca Jesseja Pinkmana (Aaron Paul) loti izdelave in prodaje kristaliziranega metamfetamina, da bi pred smrtjo zagotovil finančno varnost družini, ob tem pa mora krmariti med nevarnostmi kriminalnega sveta, s katerim nima izkušenj. Dogajanje je postavljeno v mesto Albuquerque, Nova Mehika z okolico, kjer je bila serija tudi posneta.
Serija je bila med občinstvom izredno pozitivno sprejeta, posebej zaradi scenarija, fotografije in igre ter velja za eno najboljših televizijskih serij vseh časov. Prejela je šestnajst primetime emmyjev, dva zlata globusa, dve Peabodyjevi nagradi in številna druga priznanja. Kritiki so jo uvrstili ob bok ostalim znanilcem preporoda ameriške televizije na začetku 21. stoletja.
Srednješolski učitelj kemije Walter White (Bryan Cranston), ki poleg poučevanja za dodaten zaslužek dela še v avtopralnici, da bi preživel svojo družino, se nekega dne zgrudi v službi in dobi diagnozo pljučnega raka v poznem stadiju. Kasneje spremlja svojega svaka, pripadnika Agencije za nadzor nad drogami (DEA) Hanka Schraderja (Dean Norris), na racijo, kjer opazi svojega nekdanjega učenca Jesseja Pinkmana (Aaron Paul), ki zbeži s prizorišča ilegalnega laboratorija za pridobivanje metamfetamina. Čez nekaj časa stopi v stik z Jessejem in naredi načrt, kako bo uporabil svoje kemijsko znanje za sintezo metamfetamina visoke kakovosti, Jesse pa bo uporabil svoje povezave na ulici za preprodajo droge. Želi namreč zaslužiti dovolj denarja, da bi pred smrtjo preskrbel svojo nosečo ženo Skyler (Anna Gunn) in najstniškega sina, ki trpi za cerebralno paralizo, ter pokril visoke stroške zdravljenja. Res mu uspe narediti metamfetamin izredne kakovosti, pri prodaji pa prideta partnerja v konflikt z drugimi preprodajalci drog. Prisiljena sta sodelovati z lokalnim preprodajalcem Tucom (Raymond Cruz), ki je sicer vpliven, a zelo nepredvidljiv. Kljub težavam Walter nadaljuje s proizvodnjo, pri čemer prevzame psevdonim »Heisenberg«.
Začetek je počasen in Walter ima še vedno težave z računi za zdravljenje. Kljub več slabim izkušnjam pri sodelovanju z Jessejem popusti in ga znova vzame za partnerja. Težave pa se nadaljujejo - Jessejev prijatelj Badger (Matt L. Jones) je aretiran pri poskusu prodaje droge agentu pod krinko, zaradi česar Walter najame odvetnika sumljivega slovesa Saula Goodmana (Bob Odenkirk), da bi mu pomagal. Walter in Jesse se odpeljeta z avtodomom v puščavo in v štirih dneh izdelata večjo količino metamfetamina, vendar v poskusu prodaje rivalna tolpa ubije Comba, še enega od Jessejevih prijateljev, saj je zašel na njihov teritorij. Saul zato predlaga učinkovitejši način razpečevanja. Jesse se v tem času zbliža s svojo sosedo in najemodajalko Jane Margolis (Krysten Ritter). Jane je odvisnica na odvajanju od drog, a popusti skušnjavi in z Jessejem pričneta jemati heroin. Saul najde Waltu in Jesseju novega partnerja, poslovneža Gustava »Gusa« Fringa (Giancarlo Esposito), ki je pripravljen plačati 1,2 milijona USD za več kot 17 kg metamfetamina, ki ga še vedno nista uspela prodati. Na dogovorjeni dan je Jesse neuporaben zaradi odmerka heroina, zato Walter v naglici dostavi produkt Gusu, da ne bi zapravil priložnosti, vendar zaradi tega zamudi rojstvo svoje hčerke. Nato zadrži Jessejevo polovico zaslužka, a Jane to izve in dobi denar od njega z izsiljevanjem. Walt med kasnejšim obiskom pri Jesseju vidi, kako se Jane, ki zaradi heroina ni pri zavesti, prične dušiti s svojim bljuvanjem, in jo pusti umreti. Doma pride v konflikt s Skyler, ki je postala sumničava zaradi njegove odsotnosti in stalnih izgovorov. Prične odkrivati resnico o njegovem skrivnem življenju in zahteva ločitev.
Walter želi obdržati družino skupaj in pove Skyler resnico, ona pa je zaprepadena in zahteva ločitev tudi uradno. Takrat mu Gus ponudi 3 milijone USD za tri mesece dela zanj, kar vključuje vrhunski laboratorij in sposobnega asistenta Galea (David Costabile). Hkrati Jesse nadaljuje z izdelavo in prodajo metamfetamina na lastno pest. Preiskuje ga Hank, ki počasi zbira dokaze za aretacijo. Nekega dne Tucova bratranca poskušata ubiti Hanka; ta napad preživi, a je huje ranjen.
Jesse zagrozi Walterju, da ga bo izdal, če bo aretiran, zato mu Walter ponudi Galeov položaj v laboratoriju. Ponudbo sprejme, prične pa skrivoma krasti del proizvoda ter ga prodajati na strani. V programu odvajanja od heroina spozna žensko, s katero postane par, in izve, da so Gus in njegovi pajdaši napeljali njenega 11-letnega brata na umor Comba. Odloči se maščevati prijatelja. Povzroči nekaj težav, nakar ga Walter sicer obvaruje pred Gusovim besom, a ta prične izgubljati potrpljenje z dvojico. Galeu naroči, naj od Walterja dobi dovolj podatkov za samostojno izdelovanje metamfetamina. Tik preden Gusovi pajdaši odstranijo Walterja, ta naroči Jesseju naj ubije Galea, kar bi prisililo Gusa, da ga obdrži kot edinega, ki zna sintetizirati tako dober produkt.
Jesse res umori Galea. Gus je njega in Walterja prisiljen obdržati, a se ju loti disciplinirati ter spreti med seboj. Walter mora večinoma delati sam, Jesseja pa skuša Gus premamiti tako, da mu dodeli odgovornejšo zadolžitev spremljanja njegovega izterjevalca Mikea na terenu. Odnos med Walterjem in Jessejem se močno poslabša. Medtem Hank, ki okreva po napadu, najde povezavo med Galeom in Gusom. Spozna, da je Gus pomemben razpečevalec drog in začne zbirati dokaze za obtožnico. Gus dojame, da lahko Walterjeva povezava s Hankom ogrozi celotno operacijo, zato odpusti Walterja in mu pove, da bo ubil Hanka ter zagrozi z umorom Walterjeve celotne družine, če mu bo ta stopil na pot. Walter in Jesse se zato pobotata in izdelata načrt, kako bosta ubila Gusa. Načrt vključuje nekdanjega vodjo rivalnega mamilarskega kartela Hectorja Salamanco, ki naj bi detoniral samomorilsko bombo. Hectorju uspe, pri čemer umre skupaj z Gusom. Nato Walter in Jesse uničita laboratorij, Walter pa sporoči svoji zdaj odtujeni, a po sili razmer sodelujoči ženi: »Zmagal sem«.
Walter po smrti Gusa Fringa prepriča Jesseja in Gusovega nekdanjega pajdaša Mikea, da vzpostavijo novo operacijo izdelave in razpečevanja metamfetamina. Mike prevzame poslovni del, Walter in Jesse pa sodelujeta z ekipo, ki izvaja fumigacijo, in skrivoma izdelujeta metamfetamin v zapečatenih hišah. Ekipa DEA pod Hankovim vodstvom medtem odkrije devet zapornikov in odvetnika, ki jim Mike redno plačuje, da ne izdajo Gusovega in njegovega početja. Walter ubije Mikea, vendar ga zaskrbi, da bodo zaporniki s svojimi informacijami uničili vse, ko bo prenehal prihajati denar. Zato najame vodjo neonacistične tolpe Jacka Welkerja, ki s pomočjo svojih znancev v zaporih organizira umor vseh devetih. Walter nadaljuje s poslovanjem, dokler se pri vsoti 80 milijonov dolarjev, ki jih Skyler hrani v gotovini v nekem skladišču, ne odloči upokojiti.
Kasneje je Hank z ženo na obisku pri Whiteovih, kjer po naključju naleti na Galeovo sporočilo Walterju in spozna, da je Walter zloglasni Heisenberg, ki ga je lovil ves ta čas. Zaprepaden in besen se poveže z Jessejem, ki prav tako prezira Walterja zaradi vsega slabega, kar je storil. Walter, stisnjen v kot, zakoplje denar v puščavi in najame Jacka, da bi ubil Jesseja. Ko poskuša sam obračunati z Jessejem, ga Hank pretenta in aretira. Vendar se pripelje Jackova tolpa, s katero se Hank zaplete v strelski obračun in je na koncu usmrčen, Jesseja pa ujamejo in prisilijo v izdelavo metamfetamina zanje. Poberejo tudi skoraj ves Walterjev denar.
Skyler in Walterjev sin sta iz sebe zaradi Hankove smrti in ne želita pobegniti z Walterjem, ki ga krivita za te dogodke. Namesto tega pokličeta policijo. Walter se naslednjih nekaj mesecev skriva v samotni koči v New Hampshireu, že precej zdelan zaradi raka. Kasneje se vrne v Novo Mehiko, da bi še zadnjič obiskal družino in se maščeval Jacku. Tisti večer postreli celotno tolpo z avtomatsko puško, ki jo je skril v prtljažniku avtomobila, in osvobodi Jesseja, ki pobegne pred prihodom policistov. Walter, smrtno ranjen v obračunu, počaka na posestvu in na koncu podleže poškodbi.
Bryan Cranston kot Walter »Walt« White – učitelj kemije z diagnozo pljučnega raka v poznem stadiju, ki se zateče v izdelavo metamfetamina, da bi finančno preskrbel družino. Sčasoma dobi sloves v kriminalnem podzemlju kot zloglasni »Heisenberg«.
Anna Gunn kot Skyler White – Walterjeva žena, noseča z njunim drugim otrokom v času Walterjeve diagnoze, ki postane sumničava do Walterjevih izgovorov. Gunnova je lik Skyler opisala kot »močno in zavzeto žensko z nogami na tleh«. Ko izve resnico, je razpeta med zgroženostjo nad Walterjevim početjem in potrebo za preskrbo družine.
Aaron Paul kot Jesse Pinkman – Walterjev nekdanji učenec in partner. Po igralčevih besedah je lik dobrosrčen, a je zaradi odtujenosti od staršev in slabe družbe zašel v kriminal. Njegov odnos z Walterjem je podoben tistemu med protagonistoma v seriji Nenavaden par.
Dean Norris kot Hank Schrader – svak od Walta in Skyler, mož njene sestre in agent pri Agenciji za nadzor nad drogami. Hank je bil zasnovan kot zgolj komičen, klišejski stranski lik, ki pa je kasneje pridobil resnejši podton in osrednjo vlogo v zgodbi. Norris je bil znan po vlogah policistov že od prej.
Betsy Brandt kot Marie Schrader – sestra Skyler in Hankova kleptomanska, vase zaverovana žena.
RJ Mitte kot Walter White ml. – sin Walterja in Skyler, ki trpi za cerebralno paralizo. Njegove najstniške probleme zasenči družinska kriza, zaradi katere je razpet med mamo in očetom, saj je na Walterja zelo navezan. Mitte sam prav tako trpi za cerebralno paralizo, a v blažji obliki. Za vlogo je začasno prekinil s terapijo, bedel dolgo v noč, da bi manj razločno govoril, in se naučil prepričljivo hoditi z berglami.
Bob Odenkirk kot Saul Goodman (stranska vloga v 2. sezoni, glavna v kasnejših) – pokvarjen odvetnik, ki zastopa Walta in Jesseja. Odenkirk je za navdih uporabil producenta serije Roberta Evansa z njegovim nenavadnim načinom govora.
Giancarlo Esposito kot Gustavo »Gus« Fring (stalna stranska vloga v 2. sezoni, glavna v 3. in 4.) – preprodajalec drog na visokem položaju, ki uporablja svojo verigo lokalov s hitro hrano Los Pollos Hermanos za krinko kriminalnih aktivnosti. Seva samozavest in hladnokrvnost, pri čemer se je igralec zgledoval po Edwardu Jamesu Olmosu v seriji Miami Vice.
Jonathan Banks kot Mike Ehrmantraut (gostujoča vloga v 2. sezoni, glavna vloga v 3., 4. in prvi polovici 5. sezone) – Gusova desna roka, dela tudi za Saula kot zasebni preiskovalec. Lik Mikea so nekateri komentatorji primerjali z likom Winstona Wolfa (Harvey Keitel) iz filma Šund, vendar je Banks izjavil, da ga ne posnema namerno.
Laura Fraser kot Lydia Rodarte-Quayle (stalna stranska vloga v prvem delu in glavna v drugem delu 5. sezone) – uslužbenka na visokem položaju v družbi Madrigal Electromotive, nekdanja sodelavka Gusa Fringa. Proti koncu serije začne Waltu in Jesseju dobavljati metilamin za sintezo metamfetamina in razpošiljati drogo v Evropo.
Jesse Plemons kot Todd Alquist (stalna stranska vloga v prvem delu in glavna v drugem delu 5. sezone) – uslužbenec podjetja Vamonos Pest Control, ki postane Waltov in Jessejev sodelavec. Tudi član tolpe neonacistov, antagonistov konca serije.
Steven Michael Quezada kot Steven »Gomie« Gomez – Hankov partner pri DEA in njegov najboljši prijatelj, ki mu pomaga razvozlavati Heisenbergovo identiteto. Deluje kot Hankovo nasprotje, ko ima ta klišejske izpade.
Matt L. Jones kot Brandon »Badger« Mayhew – Jessejev prijatelj in odvisnik, komičen lik.
Charles Baker kot Skinny Pete – Jessejev prijatelj in pomočnik pri razpečevanju droge.
Rodney Rush kot Christian »Combo« Ortega – prav tako Jessejev prijatelj in pomočnik pri razpečevanju droge.
Jessica Hecht in Adam Godley kot Gretchen in Elliot Schwartz – lastnika korporacije Gray Matter, ki so jo ustanovili skupaj z Walterjem, ki pa je zaradi finančnih težav prodal svoj delež, preden je njihova ideja uspela. Gretchen je tudi nekdanja Waltova simpatija in del razloga, zakaj je odšel.
Raymond Cruz kot Tuco Salamanca – neuravnovešeni mehiški vodja tolpe preprodajalcev, ki postane Waltov in Jessejev distributer.
Mark Margolis kot Hector Salamanca – nekdanji visoko rangirani član kartela iz Juareza ter Gusov sovražnik, zdaj priklenjen na invalidski voziček in nem zaradi kapi. Stric Tuca, Marca in Leonela Salamance.
Christopher Cousins kot Ted Beneke – predsednik podjetja Beneke Fabricators, pri katerem dela Skyler. Z njo ima kratkotrajno razmerje, Skyler mu poleg tega pomaga, ko zaide v finančne težave.
Krysten Ritter kot Jane Margolis – Jessejeva stanodajalka in punca, odvisnica na zdravljenju.
John de Lancie kot Donald Margolis – oče Jane, nadzornik zračnega prometa, ki, raztresen zaradi hčerine smrti, povzroči trčenje dveh letal konec 2. sezone.
David Costabile kot Gale Boetticher – kemik, ki ga najame Gus za Waltovega pomočnika.
Daniel in Luis Moncada kot Leonel in Marco Salamanca – neusmiljena in redkobesedna morilca kartela iz Juareza, Tucova bratranca ter Hectorjeva nečaka.
Emily Rios kot Andrea Cantillo – Jessejeva druga ljubezen, prav tako odvisnica na zdravljenju. Ima mladega sina Brocka.
DJ Qualls kot Getz – policist v Albuquerqueju, ki aretira Badgerja, zaradi česar se mora Walt obrniti na Saula.
Steven Bauer kot Don Eladio Vuente – vodja kartela iz Juáreza, ki ima staro rivalstvo z Gusom.
Robert Forster kot Ed – popravljalec sesalnikov, ki ilegalno preskrbi ljudem nove identitete.
Kriva pota je ustvaril Vince Gilligan, znan kot avtor Foxove serije Dosjeji X. Osnovna ideja je bila posneti serijo, v kateri se protagonist postopoma spremeni v antagonista. Po njegovem mnenju so televizijski liki tradicionalno statični, na račun česar se lahko serija nadaljuje dolga leta ali celo desetletja. Namesto tega je želel postaviti spremembo za temeljni koncept. Povedano drugače, Walterja je hotel »spremeniti iz g. Chipsa v Brazgotinca«. Na to namiguje tudi naslov izvirnika (Breaking Bad), ki je v angleščini fraza s pomenom »postati divji«, »se upreti avtoriteti«.Ideja za zgodbo se je Gilliganu porodila, ko sta s kolegom Thomasom Schnauzem debatirala o svoji takratni situaciji (oba sta bila brez dela) in v šali sklenila, da bi bila najboljša rešitev postaviti laboratorij za izdelavo metamfetamina v zadnji del avtodoma, se voziti naokrog po državi, kuhati drogo in služiti denar. Gilligan je napisal koncept in začel ponujati idejo različnim studijem, a je skoraj obupal, ko je odkril serijo Gandža (Weeds) z zelo podobno premiso. Producenti so ga prepričali, da je njegova ideja dovolj izvirna, da lahko uspe, a je kasneje povedal, da bi jo opustil, če bi prej vedel za Gandžo.Tekom serije je avtor z ekipo piscev Walterja vedno bolj spreminjal v antipatičen lik. V tem času je v intervjuju izjavil, da želijo gledalce prisiliti v to, da podvomijo v svojega junaka. Pred finalom je bilo zanj že težko pisati Walterjevo zgodbo, ker je bil lik že toliko temačen in moralno sporen.  Kljub temu ga je ideja od začetka tako prevzela, da ni preveč razmišljal o tem, kako jo bo prodal. Zavedal pa se je, da bi lahko imel pri šefih studiev težave s tako nenavadno in temačno zgodbo in je bil pripravljen na zavrnitev.
Televizijska mreža AMC je naročila devet epizod za prvo sezono (vključno s pilotno), toda zaradi stavke ameriškega sindikata scenaristov konec 2007 je bilo posnetih samo sedem. V prvih različicah scenarija je bilo dogajanje postavljeno v kalifornijsko mesto Riverside, a so na Sonyjev predlog za lokacijo snemanja izbrali Albuquerque, kjer so lahko izkoristili davčne olajšave zvezne države Nova Mehika. Gilligan se je zavedel, da bi se pri posnetkih proti vzhodu moral stalno izogibati prepoznavnemu gorovju Sandia, zato je spremenil lokacijo zgodbe.Večina serije je bila posneta na 35-mm filmski trak, digitalne kamere pa so uporabili za dodatne zorne kote, posnetke iz igralčeve perspektive in fotografijo v časovnih presledkih (time-lapse). Izdelava je stala približno 3 milijone USD na epizodo, kar je več od povprečja za osnovni kabelski program.Julija 2011 je Vince Gilligan namignil, da namerava zaključiti serijo s peto sezono. Kmalu za tem so se začela pogajanja med mrežo AMC in produkcijsko hišo Sony glede pete in verjetno zadnje sezone. Pri AMC so želeli skrajšati sezono na šest do osem epizod namesto 13 za znižanje stroškov, kar pa so producenti zavrnili. Pričeli so že poizvedovati pri drugih televizijskih mrežah za prevzem v primeru da AMC ne bi popustil, vendar je 14. avgusta mreža oznanila zadnjo, peto sezono s 16 epizodami. Poleg matične televizijske mreže je bil za globalni uspeh ključna tudi spletna storitev videa na zahtevo Netflix, ki jo je Gilligan posebej omenil na podelitvi emmyjev septembra 2013.
Serija črpa motiv iz resnično težavnih zapletov z odvisnostjo mladine od substanc in zavračanje rešitev v zvezi z zasvojenostjo mladih. Organizacija združenih narodov z Uradom za droge in kriminal ocenjuje svetovno produkcijo droge ob času začetka snemanja te serije na približno 500 ton na leto ali 24,7 milijon odvisnikov na leto. Ameriške uradne službe so ob začetku snemanja serije ugotavljale, da drogo uporablja približno 13 milijonov ljudi, starejših od 12 let, kar pol milijona jih je že rednih uživalcev. Nekaj manj od 5 % šolarjev je že poskusilo metamfetamin vsaj enkrat, lokalno pa so te ocene lahko tudi znatno višje. V Evropi izstopa Češka, kjer se droga pogosto imenuje Pervitin, vidno izstopa ta droga tudi na Švedskem, Finskem, Slovaškem in Latviji, kjer so ocene uporabe med 20 in 60 odstotki vsaj bežnega stika z drogo. Droga je pogosta tudi na Tajskem in Filipinih v obliki manjših tablet s podobnim učinkom. Zaradi nizkih stroškov izdelave in nakupa ter medlimi uporabniki, ki so ob visoki odvisnosti zlahka nevarni za svojo okolico, se serija ukvarja predvsem s težavami domačih pridelovalcev, hkrati pa izpostavlja težave vzpostavljanja nelegalne distribucije. Posneta je bila v obmejni državi z Mehiko, ki je tranzitna država za mnoge druge droge, po katerih povprašujejo v ZDA.
Na začetku ustvarjalci niso imeli pomoči šolanih kemikov pri pisanju, zaradi česar se je moral Vince Gilligan veliko naučiti o kemiji in trgovanju z drogami, da so bili dialogi prepričljivi. V ta namen je prebiral izpovedi odvisnikov in govoril z nekdanjimi preprodajalci. Sprva je lahko kemijski del poenostavil, saj prva sezona ne vsebuje zapletenejših razlag, le Walta, ki predava srednješolsko kemijo učencem. Kasneje je objavil prošnjo za pomoč v strokovni reviji Chemical & Engineering News, na katero se je odzvala profesorica organske kemije z Univerze Oklahome Donna Nelson, ki je nato preverjala pravilnost kemijskih formul in reakcij v scenarijih ter pomagala pri dialogih. Pomagal je tudi kemik Agencije za nadzor nad drogami iz Dallasa. Kljub temu so drugi kemiki izrazili dvom o več prizorih, izvedljivost dveh prizorov iz prve sezone pa je ovrgla tudi ekipa serije MythBusters.Na strani varuhov zakona je Dean Norris kot Hank Schrader s pridom uporabil svoje izkušnje z vlogami policistov. V to kulturo se je lahko vživel tudi osebno, njegov prijatelj iz otroštva je namreč policist v Chicagu, drugi prijatelj pa šerif na območju Los Angelesa.
Vince Gilligan je Bryana Cranstona za glavno vlogo izbral na podlagi nastopa v eni od epizod serije Dosjeji X, pri kateri je sam delal kot scenarist. Cranston je igral vlogo neozdravljivo bolnega antisemita in ostal v Gilliganovem spominu kot igralec, ki je sposoben ljudem hkrati prikupiti lik in ga narediti odvratnega. Odgovorne pri AMC je bilo zanj težko prepričati, saj so ga poznali le po komični vlogi družinskega očeta Hala v seriji Glavca in so sprva ponudili vlogo Johnu Cusacku in Matthewu Brodericku. Šele ko sta jo oba zavrnila, jih je Gilligan uspel prepričati tako, da jim je predvajal epizodo Dosjejev X. Cranston je pomembno prispeval k razvoju lika Walterja Whitea; zanj je napisal ozadje in večkrat spreminjal elemente scenarija, kadar se ni strinjal z obravnavo svojega lika.Aaron Paul je bil za vlogo njegovega pajdaša Jesseja izbran na avdiciji, kjer je najbolj prepričljivo zadel vedenje zgube, ki se vrti v sumljivi družbi. Sprva je bilo mišljeno, da bo umrl konec prve sezone, a sta se Paul in Cranston tako dobro ujela, da so zanju spremenili celotno dinamiko serije. Anna Gunn je morala za svojo vlogo na avdiciji odigrati sceno, kjer masturbira Cranstonu in ob tem hladnokrvno spremlja potek avkcije na eBayu, Dean Norris pa je imel za avdicijo mačističen in nekoliko rasističen monolog o svojem sodelavcu Steveu Gomezu (Steven Michael Quezada), skladno z začetno zasnovo Hanka Schraderja kot komičnega lika.
Da bi omejila piratiziranje, je mreža ponudila vsako epizodo občinstvu po vsem svetu na ogled že nekaj ur po prvem predvajanju, prek spletnih servisov Netflix in iTunes. Kljub temu so analitiki beležili množičen prenos po protokolu BitTorrent. Tekom 5. sezone je bila ena najbolj množično prenašanih serij, ni pa se v tem pogledu približala rekordu serije Igra prestolov. Gledanost od začetka ni izpolnila pričakovanj, po Gilliganovem mnenju jo je rešila predvsem dostopnost prek Netflixa, kar je pritegnilo nove redne gledalce, zato se je gledanost iz sezone v sezono izboljševala. Brez tega bi seriji grozila ukinitev po koncu druge sezone. Da bi vzdrževal pričakovanje občinstva je AMC pred zaključno epizodo serije predvajal maraton ponovitev vseh epizod. Taktika se je obrestovala, saj so za finale zabeležili 10,3 milijona gledalcev, skoraj dvakrat toliko kot je znašal prejšnji rekord serije, kar je bila za serijo Živi mrtveci druga najboljša gledanost med AMC-jevim izvirnim programom ter tretja najboljša gledanost finala serije na kabelski televiziji vseh časov, za HBO-jevima serijama Sopranovi in Seks v mestu.V Sloveniji sta Kriva pota predvajala POP TV in Kanal A od aprila 2010. POP TV je premierno predvajal prvi dve sezoni, Kanal A pa tretjo, četrto in peto. Prvi del zadnje sezone je prišel na Kanal A v nedeljo, 6. oktobra 2013, ob 00:50. Na sporedu je bil vsako soboto in nedeljo okoli 00:30 in se zaključil v soboto, 2. novembra 2013. Zadnjih 8 delov serije (druga polovica zadnje sezone) je prišlo na spored v četrtek, 22. maja 2014.
Kompleti vseh epizod posamezne sezone so izhajali z zamikom približno enega leta po koncu sezone na nosilcih DVD in nekoliko kasneje še Blu-ray.
Zbirka vseh epizod je izšla 26. novembra 2013 v formatu DVD in Blu-ray. Ploščki so bili v škatli, oblikovani kot sod, v kakršnem je Walt zakopal svoj denar. Komplet vsebuje različne dodatke, kot so dvourni dokumentarec o ustvarjanju serije, zbirateljski kovanec in predpasnik restavracije Los Pollos Hermanos, enega pomembnih prizorišč v seriji. Vsebuje tudi komičen alternativni konec, v katerem se Cranston v vlogi svojega lika iz serije Glavca zbudi iz nočne more in začne razlagati svoji ženi Lois (Jane Kaczmarek), kako je sanjal o bombah, policistih in drogah. Skeč je odkrit poklon koncu serije Newhart, v katerem se glavni igralec prav tako zbudi v svoji prejšnji seriji.
Epizode drugega dela zadnje, pete sezone je spremljala polurna pogovorna oddaja Talking Bad pod vodstvom moderatorja Chrisa Hardwicka, v kateri je z gosti (igralci, ustvarjalci serije, slavnimi oboževalci ipd.) razpravljal o pravkar predvajani epizodi ter ugibal o naslednji. Oddaja posnema format Talking Dead, spremljevalne oddaje serije Živi mrtveci, ki se je izkazal za uspešnega. Pritegnila je približno milijon gledalcev na epizodo, razen zadnje epizode, ki je sledila finalu in je - skladno z njim - pritegnila rekordnih 4,4 milijona gledalcev.
Matična produkcijska hiša Sony je 13. maja 2013 potrdila, da bo v sodelovanju s podjetjem Teleset posnela priredbo z naslovom Metástasis za latinskoameriški trg. Kot distributer je bila navedena korporacija Univision. V priredbi nastopata Diego Trujillo kot Walter Bianco (Walter White) in Roberto Urbina kot José Miguel Rosas (Jesse Pinkman) poleg Sandre Reyes (Cielo Blanco/Skyler White) in Juliána Arangoja (Henry Navarro/Hank Schrader). Ta serija je obsegala 63 epizod, ki so se predvajale vsakodnevno, v formatu telenovele. Njena zgodba sicer natančno sledi izvirniku, le nekateri elementi so prirejeni latinskoameriški kulturi, dogajanje pa je postavljeno v kolumbijsko mesto Bogota.
Že aprila 2013 je prišel v javnost tudi podatek, da se AMC in Sony zanimata za spin-off serijo, v kateri bi imel glavno vlogo Waltov pokvarjeni odvetnik Saul Goodman (Bob Odenkirk), in da Gilligan ter scenarist Peter Gould že delata na projektu. Septembra 2013 je mreža AMC naročila serijo pod naslovom Better Call Saul (Saulov promocijski slogan iz izvirnika), ki bo služila kot predzgodba (prequel) izvirne serije. Better Call Saul se dogaja šest let preden Saul postane Waltov odvetnik, premiero je doživela 8. februarja 2015 na AMC in manj kot mesec dni kasneje tudi pri slovenskem distributerju AMC-jevega programa.
Februarja 2019 je bil napovedan celovečerni film po seriji. El Camino bo izšel 11. oktobra 2019 v distribuciji podjetja Netflix, ki bo film najprej ponudilo ekskluzivno prek svoje spletne storitve, kasneje pa ga bo predvajala tudi mreža AMC. Prikazoval bo dogodke tik po koncu finala serije Kriva pota, ko Jesse Pinkman uide ugrabiteljem, in spremljal njegovo iskanje svobode. Scenarij za El Camino je napisal in ga produciral Vince Gilligan, Aaron Paul pa je ponovil svojo vlogo Pinkmana.
Ob zaključku je bila serija deležna vsesplošnega odobravanja kritikov, mnogi od njih so jo razglasili za enega najboljših televizijskih programov vseh časov. Uvrščena je bila tudi na različne lestvice najboljših serij; tako jo je American Film Institute (AFI) uvrstil med deset najboljših serij v letih 2008, 2010, 2011, 2012 in 2013, revija TV Guide leta 2013 na deveto mesto svoje lestvice šestdesetih najboljših TV-serij vseh časov, revija The Hollywood Reporter pa leta 2015 na drugo mesto lestvice stotih najljubših TV-serij vseh časov, ki je nastala na podlagi ankete med igralci, režiserji ter scenaristi.Odziv je bil sprva razmeroma pozitiven. V prvi sezoni so kritiki izpostavili predvsem odlično igro obeh glavnih protagonistov in že takrat so se pojavili komentarji, da je med njima »enkratna kemija«. Drugi, denimo Matthew Gilbert iz časopisa Boston Globe, so bili manj navdušeni nad vzdušjem in ocenili serijo kot nekoliko klišejsko in neprepričljivo. Tekom naslednjih sezon so se pohvale samo še stopnjevale, na račun vseh elementov - zgodbe, scenarija, igre, montaže, vzdušja, uporabe zvoka, pozornosti na detajle itd. Na spletni strani Metacritic, ki zbira in povpreči ocene pomembnejših kritikov, ima tako druga sezona oceno 84, tretja 89, četrta 96 in peta kar 99 od 100. Na podlagi ocene zadnje sezone na Metacriticu je bila vpisana v Guinnessovo knjigo rekordov kot kritiško najbolje sprejeta TV-serija vseh časov.Svoje so dodale tudi slavne osebnosti. Že v začetku druge sezone je pisatelj Stephen King zapisal, da je to najbolje napisana serija, kar jih je videl na televiziji, ter jo primerjal s kultnimi Twin Peaks, igralec Anthony Hopkins pa je po ogledu celotne serije poslal Bryanu Cranstonu pismo s pohvalo zanj in celotno ekipo ter potrdil avtorstvo, ko je prišlo v javnost. Vsesplošno kritiško in javno odobravanje je doseglo vrhunec s koncem serije, ko so komentatorji Kriva pota postavili ob bok ostalim znanilcem preporoda ameriške televizije z začetka 21. stoletja.
Za serijo so njeni ustvarjalci prejeli 120 pomembnejših nagrad v ameriški industriji zabave in še skoraj 200 nominacij. Med njimi je 16 primetime emmyjev, vključno z glavno nagrado za izstopajočo dramsko serijo v letih 2013 in 2014. Bryan Cranston je štirikrat prejel emmyja za najboljšega glavnega igralca v dramski seriji, Aaron Paul trikrat za stranskega igralca ter Anna Gunn dvakrat za stransko igralko. Serija je bila nagrajena tudi z dvema Peabodyjevima nagradama (2008 in 2013), dvema nagradama Združenja televizijskih kritikov (TCA) v letu 2013 ter dvema nagradama Združenja ameriških scenaristov (Writers Guild of America) v letih 2012 in 2013, poleg številnih drugih.
V letih po predvajanju serije so, predvsem v ZDA, prišli v javnost različni primeri zločinov, ki naj bi jih navdihnilo početje likov v Krivih potih. Tožilci ali obtoženi so v več primerih izpostavili domnevno vzporednico, kar jim je prineslo medijsko pozornost, saj so tovrstne povezave med umetnostjo in vsakdanjim življenjem že dolgo privlačna snov za pisce novic.Neka Britanka je denimo leta 2014 prek spleta naročila močan strup, s katerim naj bi poskušala ubiti svojo mati. Na sojenju je izjavila, da je zgolj fantazirala, da je televizijska zvezda, podobno kot Walter White, ki je v seriji uporabil ricin, a da načrta ni izpeljala. Povezave konkretno s serijo Kriva pota so omenjali tudi v primeru ameriškega gimnazijskega učitelja kemije, ki naj bi doma izdeloval metamfetamin, in v primeru francoskih študentov, obtoženih umora ženske, ki jim je dolgovala denar. Njeno truplo naj bi poskušali razgraditi v sodu kisline, kar naj bi navdihnila serija, v kateri Walter in Jesse pogosto uporabita fluorovodikovo kislino v plastičnih sodih, da se znebita trupel.Leta 2015 je moral Vince Gilligan javno prositi oboževalce, naj prenehajo poustvarjati prizor iz tretje sezone, v katerem Walter jezno vrže pico na streho hiše, ko ga žena ne spusti noter. Pritožila sta se mu namreč resnična lastnika hiše v Albuquerqueju, v kateri je bil posnet velik del serije, vključno s tem prizorom, ki nista bila navdušena nad tem, da morata stalno odstranjevati pice s svoje strehe. Nekateri so sloves serije izkoristili tudi v poslovne namene; nastalo je nekaj tematskih lokalov (sicer neavtoriziranih), ki privabljajo goste s poustvarjanjem vzdušja serije, v Albuquerqueju pa podjetniki prirejajo ture po lokacijah snemanja.
