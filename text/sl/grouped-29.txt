
Red tevtonskih vitezov bolnišnice svete Marije Jeruzalemske (latinsko Ordo domus Sanctæ Mariæ Theutonicorum Hierosolymitanorum, nemško Orden der Brüder vom Deutschen Haus St. Mariens in Jerusalem ali Deutscher Orden), znan še kot nemški viteški red, križniki, tevtonski vitezi je  katoliški viteški red, ki je bil ustanovljen v Sveti deželi med tretjo križarsko vojno.
Med obleganjem Akona (1189–1191)  je skupina nemških križarjev leta 1190 (ali 1191) ustanovila poljsko bolnišnico, v kateri so skrbeli za bolne in ranjene križarje. Ker se je obleganje zavleklo, je začasna bolnišnica postala stalna. Po osvojitvi Akona so redovniki dobili prostor, na katerem so zgradili bolnišnico, kapelo in bivalne prostore in kmalu zatem prevzeli tudi vojaške dolžnosti. 19. februarja 1199 jih je papež Inocenc III. z bulo Sacrosancta romana priznal kot samostojen cerkveni red in posebej poudaril, da se morajo zgledovati po templjarjih in hospitalcih. Nosili so enaka bela oblačila kot templjarji, le da je bil na njih namesto rdečega črn križ. 
Število redovnikov je bilo v primerjavi s templjarji in hospitalci vedno majhno, zato so svoje vojaške enote po potrebi dopolnjevali s prostovoljci in vojaškimi najemniki. Po porazu krščanskih sil  na Bližnjem vzhodu so se leta 1211 umaknili v Transilvanijo, ki so jo dobili v fevd od  ogrskega kralja Andreja II., da bi mu pomagali braniti Ogrsko pred Kumani. Leta 1225 so se kralju uprli in od papeža zahtevali, da jih sprejme pod svojo neposredno oblast, kralj pa jih je zaradi tega izgnal.  
Marca 1226 je cesar Svetega rimskega cesarstva Friderik II. v Riminiju izdal zlato bulo, s katero je tevtonskim vitezom podelil oblast v Prusiji. Leta 1230 sta veliki mojster reda Hermann von Salza in vojvoda Konrad I. Mazovjecki krenila na križarski pohod za kristjanizacijo pribaltskih Prusov. Tevtonski viteški red je na osvojenem pruskem ozemlju ustanovil svojo neodvisno Meniško državo tevtonskih vitezov.  Leta 1237 se je Tevtonskemu redu pridružil Red bratov meča, ki je z novim imenom Livonski red postal avtonomen del Tevtonskega reda. Deloval je predvsem po današnji južni Estoniji in Latviji (zgodovinski Livoniji).
Po pokristjanjenju sosednje Litve (1387) so tevtonski vitezi izgubili svoje prvotno poslanstvo, zato so najprej utrdili svojo državo, potem pa so se začeli vojskovati s sosednjo Kraljevino Poljsko, Veliko vojvodino Litvo in rusko Novgorodsko republiko.  Velika ekonomska moč jim je omogočala najemanje vojakov iz cele Evrope, postali pa so tudi velika pomorska sila na Baltiku. Leta 1410 jih je v bitki pri Tannenbergu odločilno porazila združena poljsko-litvanska vojska in njihova moč je začela upadati. 
Leta 1515 je poljsko-litvanski  kralj Sigismund I. na Dunaju sklenil zavezništvo s Svetim rimskim cesarstvom in cesarstvo je prenehalo podpirati tevtonski viteški red. Poljsko-tevtonske vojne so se končale leta 1525, ko je veliki mojster Albert Brandenburški prestopil v protestantsko vero, postal pruski vojvoda,  sekulariziral red in priznal nadoblast poljskih kraljev. Moč reda je močno upadla, vendar je velik del svojih posestev v Nemčiji obdržal vse do leta 1809, ko je Napoleon red razpustil in ga razlastil. 
Nemško govoreči križarji so verjetno že leta 1119 v Jeruzalemu ustanovili hospic in sezidali cerkev Svete Marije. Leta 1143 so na ukaz papeža Celestina II. upravljanje hospica prevzeli hospitalci, priorji in redovni bratje pa so tudi poslej lahko bili samo Nemci.Po padcu Jeruzalema leta 1187 je nekaj trgovcev iz Lübecka in Bremena med obleganjem Akona (1189–1191) leta 1190 ustanovilo poljsko bolnišnico, ki je postala jedro novega reda. Novi red je leta 1192 papež Celestin tudi uradno priznal in jim predpisal redovniška pravila avguštincev. Leta 1198 se je laični red po zgledu vitezov templjarjev preoblikoval v vojaški red pod poveljstvom velikega mojstra (magister hospitalis) in od papeža dobil ukaz, da zavzame Jeruzalem in brani Sveto deželo pred Saraceni. Med vladanjem velikega mojstra Hermanna von Salza (1209–1239) se je dotlej skrbniški red pretvoril v povsem vojaški red. 
Prvotni sedež reda je bil v Akonu, leta 1229 pa so ga preselili v grad Monfort (Starkenberg) severovzhodno od Akona, ki je branil cesto med Jeruzalemom in Sredozemskim morjem. Grad so leta 1271 osvojili muslimani in tevtonski vitezi so se morali vrniti v Akon. Red je imel svoj grad tudi v bližini Tarza v južni Mali Aziji, obsežne posesti na območju današnje Nemčije in Italije, ki jih je dobil od Svetega rimskega cesarstva, ter posesti v Grčiji in Palestini.
Cesar Friderik II. je svojega dobrega prijatelja Hermanna von Salza povzdignil v Reichsfürsta – državnega kneza in velike mojstre izenačil z najvišjim plemstvom v cesarstvu. Med Friderikovim kronanjem za jeruzalemskega kralja leta 1225 so njegovo spremstvo sestavljali prav tevtonski vitezi, čeprav v Sveti deželi nikoli niso imeli tako velikega vpliva kot templjarji ali hospitalci. 
Leta 1211 je tevtonske viteze sprejel v službo ogrski kralj Andrej II. in jim podelil pokrajino Burzenland (Ţara Bârsei) v jugovzhodni Transilvaniji. Nemški vitezi so branili Ogrsko pred vdori sosednjih Kumanov in začeli na svoje ozemlje naseljevati koloniste, znane kot transilvanske Sase. Leta 1224 so zaprosili papeža Honorija III., naj jih vzame pod svojo neposredno oblast. Njihova prošnja in vedno večja moč reda sta povzročili, da jih je ogrski kralj leta 1225 izgnal iz države, kolonistom pa je dovolil ostati.
Leta 1226 je mazovijski vojvoda Konrad I. pozval tevtonske viteze, naj mu pomagajo obraniti meje svoje vojvodine in pokoriti poganske baltske Pruse. Za protiuslugo jim je dal v fevd pokrajino Kulmerland (Chelminsko), ki je postala izhodišče njihovih križarskih vojnih pohodov proti severu in vzhodu. Cesar Friderik II. jim je z riminijsko zlato bulo podelil posebne privilegije in potrdil njihovo oblast nad osvojenimi ozemlji v Prusiji, papež pa jih je leta 1234 z zlato bulo sprejel pod svojo neposredno oblast. Naslednje leto so tevtonski vitezi svojemu redu priključili dobrinski viteški red, ki ga je ustanovil Konrad I.
Osvajanje Prusije je bilo zelo krvavo in je trajalo celih petdeset let. Pruse, ki niso sprejeli krščanstva, so zasužnjili, pobili ali izgnali, Prusi pa so nasilje z enako mero vračali. Redovni kronisti so na primer zapisali, da so "ujete brate pred svetišči svojih bogov žive pekli kar v njihovih oklepih, kot bi pekli kostanj". Lokalno plemstvo, ki se je pokristjanilo in sprejelo križarsko nadoblast, je s pogodbo, ki so jo podpisali 2. februarja 1249 v Kristburgu (Dzierzgon), dobilo nekaj privilegijev in se postopoma asimiliralo, verska vojna pa se je nadaljevala. Po pruski vstaji (1260–1283) se je večina svobodnega pruskega plemstva preselila ali emigrirala. Krščanstvo ob zahodni meji je prevzelo nekaj pruskih verskih običajev, čemur so se škofje odločno upirali, plemstvo pa je to toleriralo, ker je laže vladalo brezpravnim polpoganom kot upornikom.Tevtonski vitezi so v Prusiji vladali skladno z listinami, ki sta jih izdala papež in cesar Svetega rimskega cesarstva. Njihova suverena meniška država je bila podobna državi malteških vitezov na Rodosu in kasneje na Malti.
Kuga in delno iztrebljenje lokalnega prebivalstva sta povzročila, da je red začel vzpodbujati priseljevanje kolonistov iz celega Svetega rimskega cesarstva, predvsem iz Nemčije, Flamske, Nizozemske in Mazovije (Poljska). Med kolonisti so bili plemiči, meščani in kmetje, stari Prusi pa so se z germanizacijo postopoma asimilirali in izginili. Priseljenci so ustanovili mnogo mest in vasi, red pa je zase zgradil več gradov (Ordengorgen), iz katerih je zatiral pruske vstaje in celo 15. In 16. stoletje napadal Veliko vojvodino Litvo in Kraljevino Poljsko. Največje mesto je bil Königsberg, ki so ga ustanovili leta 1255 na čast češkemu kralju Otakarju II., Allenstein (Olsztyn), Elbing (Elblag) in Melel (Klaipėda).
Tevtonski vitezi so leta 1237 v svoj red vključili viteški red Livonska bratovščina meča (Fratres miliciae Christi de Livonia). Njihovo ozemlje je zdaj obsegalo Prusijo, Livonijo, Semigalijo in Estonijo. Njihov naslednji cilj je bil spreobrnitev pravoslavnih Rusov v katoliško vero. Leta 1242 jih je ruski knez Aleksander Nevski v bitki pri jezeru Peipus na meji med današnjo Estonijo in Rusko federacijo tako porazil, da so načrte za vedno opustili.
Tevtonski vitezi so začeli vojaški pritisk proti Litvi stopnjevati po padcu Jeruzalemskega kraljestva v Akonu leta 1291, ko so morali svoj sedež preselili v Benetke.Litva je ostala poganska vse do konca 14. stoletja, mnogo dlje kot ostala vzhodna Evropa, zato se je tevtonskim vitezom v vojnah proti Veliki vojvodini Litvi pridružilo mnogo vitezov iz zahodne Evrope, predvsem iz Anglije in Francije. Nekateri so prišli  zaradi odpustitve grehov, drugi pa zato, da bi si pridobili vojaške izkušnje.
Tudi vojne z Litvo so bile izjemno brutalne in nekrščanski ujetniki, tudi ženske in otroci, so postali sužnji brez vseh pravic. Vojn so se udeleževali tudi pokristjanjeni Prusi, ki so za udeležbo v vojni zahtevali zemljo ali plačilo, namesto tega pa so dobivali ujete  poganske Litvance.
Spori zaradi nasledstva vojvodine Pomerelije (Pomeranije) so na začetku 14. stoletja sprožili novo vojaško vmešavanje tevtonskih vitezov. Mejna grofija Brandenburg je po smrti češko-ogrskega kralja Vaclava III. leta 1306 zahtevala vojvodino zase, poljski vojvoda Vladislav I. pa je trdil, da je vojvodina njegova zakonita dediščina. Pomeranski plemiči so se temu uprli in prosili za pomoč Brandenburžane, ki so leta 1308 zasedli celo Pomerelijo, razen citadele v Gdansku. Ker Vladislav sam ni bil sposoben braniti Gdanska, je na pomoč poklical tevtonske viteze.
Septembra 1308 so tevtonski vitezi pod poveljstvom Heinricha von Plötzkeja pregnali Brandenburžane in Vladislavu izstavili račun za 10.000 srebrnih mark. Ker je bil poljski vojvoda za usluge pripravljen plačati samo 300 mark, so okupirali Gdansk, kar je še povečalo nezadovoljstvo v mestu. Mesto se je uprlo, vendar so vitezi upor kmalu zatrli. Upor je zahteval veliko nedolžnih žrtev, predvsem med nemškimi trgovci. 13. septembra 1309 so v Soldinu (Myślibórz) podpisali mirovno pogodbo, s katero so tevtonski vitezi od Brandenburžanov za 10.000 mark kupili gradove Gdansk, Schwetz (Świecie) in Dirschau (Tczew). 
Z zasedbo Pomerelije so se meje tevtonske meniške države naslonile na meje Svetega rimskega cesarstva, kar je zelo poenostavilo oskrbovanje z vojaki in življenjskimi potrebščinami in preprečilo Poljski dostop do Baltika. Poljska, ki je bila v vojnah proti poganom zaveznik reda, je z zasedbo Pomerelije postala njegov nasprotnik. 
Osvojitev Gdanska je pomenila začetek novega obdobja v zgodovini tevtonskih vitezov. Preganjanje in kasnejša razpustitev templjarskega reda, ki se je začela leta 1307, je zaskrbela tudi tevtonske viteze. Osvojitev Pomerelije jim je omogočila, da so leta 1309 svoj glavni stan premestili iz Benetk v Marienburg (Malbork), ki je bil izven dosega evropskih cerkvenih in posvetnih oblasti. Papež je sicer tudi proti njim uvedel preiskavo, vedar je sposobnim pravnikom uspelo red obraniti. Poleg težav s papežem in vojnimi pohodi v Litvo so se tevtonci soočali tudi z maščevanjem Poljakov. Vojna s Poljsko se je končala z mirovno pogodbo, ki so jo leta 1343 podpisali v Kalizsu. Vitezi so Poljski prepustili Kujavijo in Dobrzyńsko pokrajino, Kulmerlandijo in Pomerelijo z Gdanskom pa so obdržali.
Red je leta 1337 od cesarja  Svetega rimskega cesarstva Ludvika IV. dobil pravico do osvojitve cele Litve in Rusije in med vladanjem velikega mojstra Winricha von Kniprodeja (1351–1382) dosegel višek  moči in mednarodnega ugleda.
Kralj Albert Švedski jim je obljubil strateško pomemben otok Gotland v Baltiku, če z njega preženejo gusarsko viktualno bratovščino, ki je leta 1394 zasedla otok in v Visby prenesla središče svojega delovanja. Tevtonski vitezi so leta 1398 napadli otok in gusarje pregnali. 
Leta 1386 se je dal veliki litvanski vojvoda Jogaila krstiti v rimokatoliško vero in se poročil s poljsko kraljico Jadvigo Anžujsko. Dobil je novo ime Vladislav II. Jagielonski, postal poljski kralj in ustanovil poljsko-litvansko personalno unijo, ki bi lahko postala močan nasprotnik tevtonskega reda. Tevtonskim vitezom je nekaj časa uspevalo izigravati Vladislava proti njegovemu bratrancu Vitautasu, njihova strategija pa je kmalu propadla, ker je Vitautas spoznal, da hočejo vitezi pravzaprav zasesti del njegovega ozemlja. Pokristjanjenje Jogaile je pomenilo uradni začetek pokristjanjevanja Litve. Pričakovali bi, da se bodo vojne med Prusijo in Litvo s tem končale, a se to ni zgodilo. 
Pruski plemiči in vitezi so leta 1397 v Kumerlandiji ustanovlili Kuščarsko zvezo, katere uradni cilj je bil boj proti brezzakonju oziroma politiki tevtonskega reda, v resnici pa so hoteli pokrajino priključiti Poljski. 
Ozemlje tevtonskih vitezov je doseglo svoj največji obseg leta 1407, ko je obsegalo Prusijo, Pomerelijo, Samogitijo, Kurlandijo, Latvijo, Estonijo, Gotland, Dagö, Ösel in Neumark, ki jim ga je leta 1402 zastavil Brandenburg.
Leta 1410 je združena poljsko-litvanska vojska pod poveljstvom kralja Vladislava II. in vojvode Vitautasa v bitki pri Tannenbergu odločilno porazila tevtonske viteze. Veliki mojster Ulrich von Jungingen in večina (50 od skupno 60) visokih redovnih dostojanstvenikov je v boju padla. Poljsko-litvanska armada je zatem začela oblegati redovno prestolnico Marienburg, vendar branilcev pod poveljstvom Heinricha von Plauena niso uspeli premagati. Leta 1411 so v Thornu (Toruń) podpisali prvo mirovno pogodbo, s katero je red obdržal skoraj vse svoje posesti, njihov sloves nepremagljivih vojščakov pa je bil nepopravljivo uničen.
Moč Poljske in Litve je začela rasti, moč tevtonskega viteškega reda pa zaradi vojaške neaktivnosti  pojemati. Red je bil za svoj obstoj prisiljen uvesti visoke davke, mestom pa ni dovolil, da s svojimi predstavniki sodelujejo v upravljanju države. Diktatorskega velikega mojstra Heinricha von Plauena so zato odstranili z oblasti in ga zamenjali z Michaelom Küchmeister von Sternbergom, ki pa ni mogel oživiti prejšnje slave. Po dvomesečni golubski vojni s Poljsko in Litvo leta 1422 so vitezi izgubili nekaj obmejnega ozemlja in se z mirovno pogodbo v Melnu odrekli vseh svojih zahtev v Samogitiji. Avstrijski in bavarski vitezi so se povezali s fevdalci iz Porenja, ki so bili prav tako v stalnih sporih s fevdalci iz Spodnje Nemčije oziroma Saške, od koder je izhajala večina velikih mojstrov reda, zahodna pruska ozemlja ob reki Visli in brandenburško mejno grofijo pa so v husitskih vojnah opustošili husiti. Nekaj tevtonskih vitezov se je osvajalcem uprlo, vendar jih je češka pehota porazila. Vitezi so doživeli poraz tudi v poljsko-tevtonski vojni leta 1431–1435.
Leta 1440 je skupina 53 nižjih plemičev in klerikov in 19 mest ustanovila Prusko konfederacijo, ki se je leta 1454 uprla tevtonskemu redu in začela se je trinajstletna vojna. Večina Prusije je bila v vojni uničena. Z drugo torunsko mirovno pogodbo (1466) je moral poraženi red priznati nadoblast poljske krone. Obdržal je samo vzhodni del Prusije, kasnejšo Vovodino Prusijo, zahodni del države pa je moral prepustiti Poljski. Grad Marienburg so namesto plačila dobili vojaški najemniki, zato je moral red svoj sedež prestaviti v Königsberg (današnji Kaliningrad).
Po porazu v drugi poljsko-tevtonski vojni (1519–1521) so red popolnoma razlastili. Veliki mojster Albert Brandenburški je leta 1525 prestopil v protestantsko vero, sekulariziral preostala redovna pruska ozemlja in od svojega strica, poljskega kralja Sigismunda I. Starega, dobil nasledstvene pravice nad Vojvodino Prusijo, ki je postala poljska vazalna država. 
Red je sicer izgubil vsa svoja ozemlja v Prusiji, obdržal pa je vsa ozemlja v Svetem rimskem cesarstvu in Livoniji, kjer je imel celo nekaj avtonomije. Med kmečkimi vojnami v letih 1524 in 1525 ter med livonsko vojno (1558–1582) je bila večina njegovega imetja uničena, ostanke pa so si po vojni prisvojili lokalni protestantski plemiči  in sosednje sile. Leta 1561 je livonski mojster Gotthard Kettler posestva v južni Livoniji sekulariziral. Nastala je vojvodina Kurlandija, ki je bila poljska vazalna država. 
Po izgubi Prusije leta 1525 so se tevtonski vitezi umaknili na svoja posestva v Svetem rimskem cesarstvu. Ker njihove posesti v cesarstvu med seboj niso bile povezane, so uvedli trostopenjski sistem upravljanja. Posesti so bile razdeljene na komende, ki so jih upravljali komturji. Več komend je bilo združenih v balije, ki so jih vodill landkomturji, vse posesti pa so bile podrejene velikemu mojstru, ki je imel sedež v Bad Mergetenheimu v nemški pokrajini Baden-Württemberg. V Nemčji je bilo dvanajst balij: Turingija, Alden Biesen (danes v Belgiji), Hessen, Saška, Vestfalija, Frankovska, Koblenz, Alzacija-Burgundija, An der Etsch und im Gebirge (Tirolska), Utreht, Lorena, in Avstrija. Izven Nemčije so imeli še balije Sicilija, Apulija, Lombardija, Češka, Romanija (Grčija) in Armenija-Ciper. Red je postopoma izgubljal oblast nad temi posestmi, tako da sta mu leta 1810 ostali samo še Tirolska in Avstrija. Posestva tevtonskih vitezov na današnjem slovenskem ozemlju so spadala v avstrijsko balijo. 
Po odstopu Alberta Brandenburškega je na njegovo mesto prišel Walter von Cronberg. Leta 1527 je postal Deutschmeister in administrator Prusije, leta 1530 pa veliki mojster reda. Cesar Karel V. je leta 1531 oba položaja združil, tako da je nastal Hoch- und Deutschmeister, ki je imel položaj kneza (Fürst).  V Mergetenheimu in Würtenbergu sta bili ustanovljeni novi magistraturi. Red je pomagal cesarju v boju proti protestantski šmalkadski zvezi (1531–1547), po podpisu augsburške mirovne pogodbe leta 1555 pa je članstvo v redu postalo odprto tudi za protestante. Red je tako poleg katoliških in reformističnih balij dobil še protestantske balije, venda je večina članstva ostala katoliška.Veliki mojstri reda so bili praviloma člani vplivnih nemških družin. Po letu 1761 so bili veliki mojstri člani dinastije Habsburg, ki je v Nemčiji  še vedno posedovala obsežna posestva. Vojaška zgodovina reda se je končala leta 1809, ko ga je Napoleon Bonaparte razpustil in vse njihovo premoženje razdelil svojim pristašem in zaveznikom.
Red je kljub uradni razpustitvi še naprej živel v Avstriji, kjer je bil izven Napoleonovega dosega. Na začetku leta 1804 so na čelo reda stopili Habsburžani in ostali na tem položaju do leta 1923, ko je odstopil veliki mojster reda Evgen Avstrijski. 
Leta 1929 se je red pretvoril iz vojaškega v popolnoma duhoven katoliški red in se preimenoval v Deutscher Orden (nemški red). Po nemški aneksiji Avstrije leta 1938 so nacisti red ukinili, čeprav so srednjeveške tevtonske viteze pogosto uporabljali v propagandne namene. Red je vojno preživel v Italiji, leta 1945 pa so ga ponovno oživili tudi v Avstriji in Nemčiji. Do konca 1990. let se je red razvil v dobrodelno organizacijo. Vključil se je v številne bolnišnice, sponzorira arheološka izkopavanja v Izraelu in verski turizem. Leta 2000 je nemška veja reda razglasila bankrot, zato so njeno vodstvo razpustili, preiskava posebne komisije bavarskega parlamenta pa je bila neuspešna. 
Red ima trenutno približno 2.000 članov, med katerimi je 100 rimokatoliških duhovnikov, 200 nun in 700 pridruženih članov. Duhovnike imajo v šestih provincah (Avstrija, Češka republika, Nemčija, Italija, Slovaška in Slovenija) in zagotavljajo predvsem duhovno oskrbo vernikov, nune pa predvsem skrbijo za bolne in ostarele. Člani so aktivni predvsem v Avstriji, Belgiji, Češki republiki, Nemčiji in Italiji. Mnogo duhovnikov skrbi za nemško govoreče skupnosti izven Nemčije in Avstrije, predvsem v Italiji in Sloveniji in red se je v tem pogledu nekako vrnil k svojemu izvirnemu poslanstvu iz 12. stoletja – skrb za Nemce v tujini.Trenutni generalni opat reda, ki ima tudi naslov velikega mojstra, je Bruno Platter, sedež reda pa je na Dunaju. V bližini Stephansdoma na Dunaju sta zakladnica reda, ki je odprta za javnost, in centralni arhiv. Muzej reda je od leta 1996 v bivšem gradu Bad Mergentheim  v Nemčiji, v katerem je bil v obdobju 1525–1809 sedež velikega mojstra.
Nemški nacionalizem se je pogosto kitil s podobami tevtonskih vitezov, predvsem z njihovimi osvajanji na vzhodu in konflikti s slovanskimi narodi, ki so bili po njihovem mnenju manj razviti in nekulturni. 
Podobo in simboliko so prilagodili Nemcem srednjega sloja, ki so podpirali nacionalizem. V Weimarski republiki so organizacije in združenja s takšno vsebino pripomogle k polaganju temeljev nacistične Nemčije. Nemški cesar Viljem II. se je leta 1902 fotografiral v opravi tevtonskega viteza na stopnicah preurejenega gradu Marienburg, ki naj bi bil simbol nemške imperialne politike. Nacistična propaganda in ideologija je tevtonske viteze prikazovala  kot predhodnico nacističnega osvajanja življenjskega prostora na vzhodu. Heinrich Himmler je poskušal svoje SS enote prikazati kot sodobno utelešenja srednjeveških tevtonskih vitezov. Nacistični režim je kljub sklicevanju na slavno preteklost leta 1938 red razpustil in začel preganjati njegove člane.
Tevtonski viteški red je bil organiziran podobno kot templjarski in malteški viteški red. Od drugih redov se je razlikoval po tem, da ni bil sestavljen iz neodvisnih opatij, ampak je bil oganiziran hierarhično. Na najnižjem organizacijskem nivoju so bile komendature oziroma komende, ki so bile po nacionalnem ključu združene v balije (okrožja, komturstva). Balije so bile del »dežel«, ki so tvorile red kot celoto. Takšno organizacijo je red sprejel leta 1264. Red je imel približno 25 balij. 
Tevtonski red so upravljali komandanti. V komendah so to bili komturji, v provincah landkomturji, na nacionalnem nivoju landmeistri in na najvišjem  nivoju veliki mojster reda.  Velikega mojstra z dosmrtnim mandatom so volili bratje. Pri tem so lahko upoštevali nasvete papeža in njegove kurije in posvetnih vladarjev, vendar so bili pri izbiri na prvem mestu vedno interesi reda. Veliki mojster je samostojno podeljeval in odvzemal službe, fevde, vodil zunanjo in notranjo politiko in razsojal v verskih in posvetnih sporih.
Pri vladanju mu je pomagalo pet najvišjih redovnih uradnikov. Prvi je bil veliki komtur (Grosskomtur), ki je vodil vso administracijo reda, zunanjo politiko in diplomacijo ter terjatve reda do dolžnikov in obratno. Njemu so bili podrejeni vsi tuji vitezi, ki so začasno prebivali na ozemlju reda. Drugi je bil veliki maršal (Ordenmarschall), ki je bil poveljnik vojske tevtonskih vitezov. Njemu so bili podrejene vse utrdbe in obmejna ozemlja ter ozemlja, na katerih so potekale vojaške operacije. V njegovi domeni je bilo tudi načrtovanje vojaških pohodov proti poganskim narodom. Za osnovno dejavnost reda, se pravi bolnišnice in hospice, je skrbel veliki bolničar (Spitller). V njegovi pristojnosti so bile tudi komunikacije in mednarodna poštna služba, ki so jo prvi uvedli prav tevtonski vitezi. Četrti uradnik je bil veliki zakladnik (Tressler), ki je skrbel za državne finance, dragocenosti, orožje, zaloge hrane, pobiranje davkov in dajanje zemljišč v zakup oziroma fevd. Peti uradnik je bil kvartiermeister (Trapier), ki je bil verjetno upravnik gradov in ozemlja, kjer ni bilo vojaških operacij in bi ga danes imenovali poveljnik zalednih služb. Visoke uradnike je volil zbor kanonikov.
Članstvo v pretežno nemško govorečem redu je bilo raznoliko. Sestavljali so ga redovni bratje (vitezi), duhovniki in služeči bratje (laični bratje, sestre in zaupniki). Poleg redovnikov je bila v državi tudi množica laikov, ki je bila potrebna za delovanje reda. Jedro državne uprave in vojske so tvorili redovni bratje, katerih število nikoli ni bilo večje od tisoč. V vojski so zasedali višje poveljniške položaje in imeli možnost napredovanja vse do položaja velikega mojstra. Služeči bratje so v vojski zasedali nižje poveljniške položaje, predvsem v pehoti, in bi jih lahko primerjali s sodobnimi podčastniki. 
Red tevtonskih vitezov je imel tudi polbrate, ki so prihajali v glavnem iz nemško govorečih dežel in so se odločili služiti redu samo nekaj časa. Na začetku služenja so se verjetno zavezali redovnim zaobljubam, po končanem služenju pa so živeli po starem. Gostje reda so bili vitezi, ki so prihajali iz cele Evrope. Njihovi nagibi za vstop v tevtonski red so bili različni: zaobljube, odpustitev starih grehov in nabiranje vojaških izkušenj. Med njimi je bilo tudi mnogo avanturistov. 
Kopensko vojsko reda so sestavljale tri formacije. Najelitnejša je bila težka pehota vojaških najemnikov, ki so bili izkušeni, dobro plačani in dobro opremljeni vojaki. Imeli so enote lokostrelcev, samostrelcev, oblegovalne enote in primitivno topništvo, ki ni bilo kdove kako učinkovito. Druga in tretja formacija sta bili konjenica in suličarji, katerih naloga je bila predvsem varovanje konjenice.
Viteški redovi so se na slovenskem ozemlju pojavili v 12. in 13. stoletju. Najpomembnejši so bili ravno predstavniki tevtonskega viteškega reda, ki so pri nas bolj znan kot križniki. Leta 1203 so od salzburškega nadškofa Eberharta II. dobili bolnišnico v Brežah na Koroškem, skoraj istočasno pa jim je Friderik Ptujski podaril posestva v Veliki Nedelji, da bi branili mejo pred Ogri. Po uničenju templjarjev so se leta 1256 naselili tudi v Beli krajini. Na slovenskem ozemlju so imeli komende v Ljubljani, Metliki, Črnomlju in Veliki Nedelji.
Datumi nastanitve in ustanovitve križniške redovne hiše oziroma komende v Ljubljani niso povsem zanesljivi. Valvazor pravi, da so leta 1200 iz Ljubljane izgnali templjarje, Ulrik III. Koroški, ki je takrat upravljal tudi Kranjsko, pa je verjetno leta 1228 namesto njih v Ljubljano poklical križnike. Red se je v Ljubljani nastanil najkasneje leta 1237, kar dokazuje listina cesarja Friderika II., s katero je v svoje varstvo vzel njihove redovne hiše v Avstriji, na Štejerskem, Koroškem in Kranjskem. Prvi pisni dokument, ki priča o prisotnosti križnikov v Ljubljani, je listina Ulrika III. iz leta 1256, s katero redu potrjuje nekatere privilegije. 
Križniki so sčasoma dobili obsežne posesti v Ljubljani (zemljišče med Ljubljanico, Gradaščico in Gradiščem) in na Dolenjskem. Bili so samostojno gospostvo, ki ni plačevalo nobenih davkov in ni bilo podrejeno ljubljanski občini, na ukaz vladarja pa so se morali odzvati v vojaško službo. Njihovo finančno stanje je bilo vedno zelo ugodno, tako da so lahko na primer leta 1739 odkupili celotno ljubljansko premoženje kranjskega deželnega glavarja. 
Sedež križnikov je bil v ljubljanskih Križankah, kjer je v rimskih časih stal Neptunov tempelj. Od stavbne dediščine križniškega samostana se je ohranila  redovna hiša križevniške komende iz 16. stoletja, v kateri je bila tudi šola, in cerkev iz 18. stoletja.
V Beli krajini so sprva delovali templjarji, v prvi polovici 13. stoletja, verjetno leta 1236, pa so na njihovo mesto stopili križniki. Leta 1268 so od vojvode Ulrika III. dobili v dar župnijo Črnomelj z vsemi podružnicami in posestmi vred. Redovniki so bili tudi v Beli krajini povsem samostojni in njihove posesti so kmalu postale enake ljubljanskim. Imeli so svoje sodstvo in niso plačevali davkov.  Okrog leta 1310 so v Metliki zgradili novo redovno hišo in tja preselili upravni sedež komende, duhovni sedež komende pa je ostal v Črnomlju. 
Red je bil tudi v Beli krajini izjemno bogat, zato se je sredi 14. stoletja začela med njimi in zagrebškim kapitljem tako imenovana »desetinska vojna« – spor o pobiranju cerkvene desetine v Beli krajini. Leta 1513 je zagrebški kapitelj svoje zahteve razširil in poleg desetine zahteval priključitev cele Bele krajine.  Spor je še v 19. stoletju služil za dokazovanje, komu pripadajo Gorjanci in Bela krajina. Končal se je v 1880. letih, ko so Žumberško vojno krajino priključili civilni Hrvaški, čeprav je de iure sodila h Kranjski, Bela krajina pa je ostala kranjska. 
Metlika je bila središče velikega zemljiškega gospostva ter upravno, vojaško in cerkveno središče Bele krajine vse do sredine 19. stoletja.
Križniki so se v okolico Velike Nedelje priselili okoli leta 1200 na vabilo salzburškega ministeriala Friderika Ptujskega. Po odločilni zmagi nad Ogri leta 1199 so v okolici Velike Nedelje dobili obsežna zemljišča in polovico cerkvene desetine in v Veliki Nedelji ustanovili komendo in hospic Device Marije. Njihova naloga je bila obramba meje proti Ogrom, kolonizacija ozemlja med Dravo in Muro, ki je bilo skoraj nenaseljeno, in duhovna oskrba lokalnega prebivalstva. 
Sedež komende je bil v velikonedeljskem gradu, ki je bil prvič omenjen leta 1321 in je ostal v njihovi lasti vse do druge svetovne vojne.
Zdaj je v Sloveniji pet križnikov, njihov predstojnik - prior je p. Janko Štampar, župnik v Veliki Nedelji.
Christiansen, Erik (1997). The Northern Crusades. London: Penguin Books. pp. 287. ISBN 0-14-026653-4.
Seward, Desmond (1995). The Monks of War: The Military Religious Orders. London: Penguin Books. pp. 416. ISBN 0-14-019501-7.
Urban, William (2003). The Teutonic Knights: A Military History. London: Greenhill Books. pp. 290. ISBN 1-85367-535-0.
Westermann Verlag (1963). Westermanns Atlas zur Weltgeschichte: Vorzeit / Altertum, Mittelalter, Neuzeit. Braunschweig: Georg Westermann Verlag, str. 170.
Arnold, Udo, »Eight hundred years of the Teutonic order,« in Barber, Malcolm, 1994, »The military orders – fighting for the faith and caring for the sick,« Ashgate Publishing, Hampshire.
Christiansen, Eric, 1980, »The northern crusades – the Baltic and the Catholic frontier 1100–1525,« Macmillan Press, Great Britain.
Nicholson, Helen, 1993, »Templars, Hospitallers and Teutonics Knights,« Leicester University Press, Great Britain.
Rebić, Adalbert, Bajt, Drago: Splošni religijski leksikon: A-Ž Ljubljana, Modrijan, 2007 (COBISS)

Pod pojmom tkivno inženirstvo razumemo metode, ki z uporabo kombinacije celic, inženirstva in materialov ter primernih biokemijskih in fizikalno kemijskih dejavnikov izboljšajo ali zamenjajo biološko tkivo. Tkivni nosilci se uporabljajo za tvorbo novega viabilnega tkiva z nekim medicinskim namenom. Včasih so ga uvrščali pod študij biomaterialov, do danes pa se je v pomenu in razsežnosti toliko povečalo, da ga obravnavamo kot samostojno področje raziskovanja.
Medtem ko večina definicij tkivnega inženirstva pokriva širok spekter uporabnosti, je izraz v praksi tesno povezan z apliciranjem, ki popravi ali zamenja del ali kar celotno tkivo (npr. kost, hrustanec, krvne žile, sečni mehur, koža, mišica itd.). Pogosto potrebujejo uporabljena tkiva določene mehanske in strukturne lastnosti za pravilno delovanje. Izraz je bil uporabljen tudi za prizadevanja za razvoj sistemov, ki opravljajo specifične biokemijske funkcije z uporabo celic znotraj umetno ustvarjenega podpornega sistema (npr. umetna trebušna slinavka, bioumetna jetra). Tkivno inženirstvo je včasih sinonim za regeneratino medicino, čeprav se le-ta osredotoča na uporabo matičnih in progenitornih celic za proizvodnjo tkiva.
Pogosto uporabljena definicija tkivnega inženirstva, kot sta jo formulirala Langer in Vacanti, pravi, da je »interdisciplinarno področje, ki uporablja načela inženirstva in znanosti o življenju z namenom razvoja bioloških nadomestkov, ki obnovijo, ohranjajo ali izboljšajo funkcijo bioloških tkiv ali celega organa«. Definirano je tudi kot »razumevanje načel rasti tkiv in uporabo tega znanja za proizvajajo funkcionalnega nadomestnega tkiva za klinično uporabo«. Nadaljnji opis pravi, da je »globlja domneva tkivnega inženirstva to, da bo uporaba naravne biologije sistema omogočala večjo uspešnost pri razvoju terapevtskih strategij, usmerjenih v zamenjavo, vzdrževanje ali izboljšanje tkivne funkcije«.
Pomembna dognanja in razvoj na interdisciplinarnem področju tkivnega inženirstva so privedla do novih tkivnih nadomestnih delov in strategij implementacije. Znanstveni napredek pri biomaterialih, matičnih celicah, rasti in diferenciacijskih faktorjih ter biomimetskih okoljih je ustvaril edinstvene priložnosti za proizvodnjo tkiva v laboratoriju iz kombinacije inženirsko osnovanih zunajceličnih matrik (t. i. nosilcev), celic in biološko aktivnih molekul. Med večjimi izzivi za prihodnost tkivnega inženirstva je potreba po bolj kompleksni funkcionalnosti, funkcionalni in biomehanski stabilnosti ter ožiljanju laboratorijsko vzgojenih tkiv, namenjenih za presaditev. Nadaljnji uspeh tkivnega inženirstva in končen razvoj pravih človeških nadomestnih delov bo vzklil iz združitve inženirstva in osnovnih raziskovalnih napredkov v biologiji tkiv, matrik, rastnih dejavnikov, matičnih celic in razvojni biologiji, pa tudi v znanosti materialov in bioinformatiki.
Leta 2003 je ameriška agencija NSF (Narodni znanstveni sklad) izdala poročilo »Pojav tkivnega inženirstva kot raziskovalnega področja«, ki podrobno opiše zgodovinski razvoj področja.
Bioumetni sapnik: prvi postopek regenerativne medicine z vsaditvijo »bioumetnega« organa.
Bioumetna jetrna naprava: več raziskovalnih prizadevanj je privedlo do razvoja jetrnih podpornih naprav z viabilnimi hepatociti.
Umetna trebušna slinavka: raziskave vključujejo uporabo celic Langerhansovih otočkov za proizvodnjo in regulacijo inzulina, zlasti v primerih sladkorne bolezni. 
Umetni mehur: Anthony Atala (Univerza Wake Forest) je tekom dolgoročnega poskusa uspešno vsadil umetno vzgojene mehurje v sedem od približno 20 testnih osebkov.
Hrustanec: laboratorijsko vzgojeno tkivo za uspešno popravilo kolenskega hrustanca.
Hrustanec brez nosilca: hrustanec, ki se tvori brez uporabe zunanjega nosilnega materiala. V tej metodologiji je ves material celičen ali pa nekaj, kar celice proizvajajo same.
Umetna koža, ustvarjena iz človeških kožnih celic, vsidranih v hidrogelu, kot so bionatisnjene strukture za obnovitev kože po opeklinah.
Tkivno inženirstvo uporablja žive celice kot inženirski material. Primer tega je uporaba fibroblastov pri zamenjavi ali popravilu kože, popravilu hrustanca z živimi hondrociti ali drugih tipov celic na druge načine.
Celice so postale uporabne kot gradbeni material leta 1998, ko so znanstveniki odkrili način, kako podaljšati telomere, s čimer so izdelali nesmrtne celične linije. Pred tem so šle laboratorijske kulture zdravih, nerakavih sesalskih celic samo preko omejeno število delitev (Hayflickova meja), preden so umrle.
Iz tekočih tkiv, kot je kri, se celice pridobiva z grobimi metodami, navadno s centrifugiranjem ali aferezo. Iz trdnih tkiv je pridobivanje bolj težavno. Tkivo se običajno zmelje, nato pa z encimom tripsinom ali kolagenazo odstrani zunajcelično matriko, ki drži celice skupaj. Po tem so celice prosto plavajoče. Pridobivamo jih s centrifugiranjem ali afetezo. Razgradnja s tripsinom je zelo odvisna od temperature. Pri višjih temperaturah se matrika razgradi hitreje, a je poškodb več. Kolagenaza je manj odvisna od temperature, poškoduje manj celic, a je počasnejša in dražja.
Avtologne celice se pridobijo iz osebka, ki bo tudi prejemnik reimplantata. Težav z zavračanjem in prenosom patogenov je najmanjše, v nekaterih primerih pa vseeno ni izvedljiva metoda (genetske bolezni, zelo bolani ali ostareli ljudje, hude opekline), saj je avtolognih celic za vzpostavitev delujoče celične linije premalo. Pri tej kategoriji celic je potreben kirurški poseg za pridobitev celic, kar poveča tveganje za okužbe ali kronično bolečino. Celične linije je potrebno kultivirati iz vzorca, kar lahko traja precej časa. Zdaj se trend obrača proti uporabi mezenhimskih matičnih celic iz maščevja ali kostnega mozga. Te celice se lahko diferencirajo v kostno tkivo, hrustanec, maščobne celice in živce. Iz maščevja se lahko enostavno in hitro pridobi veliko število celic, kar odpira potencial hitremu pridobivanju velike količine celic.
Alogenske celice prihajajo iz telesa darovalca iste vrste organizma. Pri uporabi človeških celic za in vitro študije obstajajo določene etične omejitve, uporaba kožnih fibroblastov pa se je vseeno izkazala za imunološko varno in posledično možno izbiro pri tkivnem inženirstvu kože.
Ksenogenske celice so izolirane iz organizma druge vrste. Predvsem živalske celice se precej pogosto uporabljajo pri poskusih izdelave srčnožilnih vsadkov.
Singenske ali izogenske celice izoliramo iz genetsko identičnih organizmov, kot so dvojčki, kloni ali visoko sokrvni raziskovalni živalski modeli.
Matične celice so nediferenciirane celice s sposobnostjo delitve v kulturi, iz njih pa izhajajo različne oblike specializiranih celic. Glede na svoj izvor se matične celice delijo na "odrasle" in "embrionske". Prve so multipotentne, slednje pa pluripotentne; nekatere celice iz zgodnjega embria tudi totipotentne. Čeprav je o etičnosti uporabe embrionskih matičnih celic še vedno velika razprava, bi bil lahko alternativen vir - inducirane matične celice - uporaben za popravilo obolelih ali poškodovanih tkiv in za rast novih organov.
Nosilci so materiali, osnovani da povzročajo želene celične interakcije, ki prispevajo k tvorbi novega funkcionalnega tkiva za medicinske namene. Celice pogosto "zasadijo" v te strukture, ki lahko podpirajo tridimenzionalno tvorbo tkiva. Nosilci oponašajo medceličnino prvotnega tkiva, povzemajo in vivo okolico in omogočajo, da celice vplivajo na lastno mikrookolje. Navadno služijo enemu od sledečih namenovː omogočajo pritrjevanje in migracijo celic, dostavijo in zadržujejo celice in biokemijske dejavnike, omogočajo difuzijo pomembnih hranil in izraženih celičnih produktov, izražajo določene mehanske in biološke vplive za prilagajanje obnašanja celične faze.
Leta 2009 je interdisciplinarna ekipa pod vodstvom prsnega kirurga Thorstena Wallesa vsadila prvi bioumetni vsadek, ki zagotavlja vgrajen žilni sistem za popresaditveno oskrbo vsadka, v bolnika, ki čaka na rekonstrukcijo sapnika.
Da bi dosegli cilj obnove tkiva morajo nosilci dosegati specifične zahteve. Visoka poroznost in ustrezna velikost por sta pomembni, saj pripomoreta k zasaditvi celic in difuziji tako celic kot hranil preko celotne strukture. Biorazgradljivost je pogosto ključen dejavnik, saj bi se morali nosilci absorbirati v okoliško tkivo brez potrebe po kirurški odstranitvi. Hitrost razgradnje se mora čim bolj ujemati s hitrostjo rasti tkiva: to pomeni, da se mora medceličnina oblikovati dovolj hitro, da lahko zagotovi strukturno integriteto in prevzame mehanska bremena izginjajočega nosilca. Možnost injeciranja je tudi pomembna za klinični uporabo. Iz nedavnih raziskav tiskanja organov je razvidno, da je dober nadzor nad 3D okoljem ključen za doseganje obnovljivosti poskusov in boljših rezultatov.
Raziskovali so veliko različnih materialov (naravnih in sintetičnih, biorazgradljivih in stalnih). Večina teh materialov je bilo že znanih na področju medicine, saj so jih uporabljali za kirurške šive, ki jih telo resorbira. Primeri teh materialov so kolagen in nekateri poliestri.
Zasnovali so tudi nove materiale s specifičnimi prilagoditvamiː sposobnost injeciranja, sintetična izdelava, biokompatibilnost, neimunogenost, prosojnost, nano-vlakna, nižanje koncentracije, hitrost resorpcije, itn. PuraMatrix je družina novih biomimetskih nosilcev, ki je že komercializirana in vpliva na tkivno inženirstvo.
Pogosto uporabljen sintetični material je poliester polimlečna kislina (PLA), ki se v telesu razgradi v mlečno kislino, ki se v telesu naravno pojavlja in jo telo zlahka odstranjuje. Podobna materiala sta poliglikolna kislina (PGA) in polikaprolakton (PCL); njuna razgradnja je podobna, za PGA hitrejša, za PCL pa počasnejša od polimlečne kisline. Čeprav te materiali imajo mehansko trdnost in strukturno integriteto, izkazujejo hidrofobne lastnosti, ki inhibirajo biokompatibilnost, zaradi tega pa so manj učinkoviti za upora in vivo kot nosilci tkiva. Da bi odpravili pomanjkanje biokompatibilnost, so jih kombinirali s hidrofilnimi in bolj biokompatibilnimi hidrogeli, a je trdnost materiala zmanjšana. S kombiniranjem dveh tipov materialov želijo ustvariti sinergijo, ki vodi v višjo kompatibilnost nosilcev. Nosilce se lahko konstruira tudi iz naravnih materialov, kot so derivati medceličnine, proteinskih materialov (kolagena ali fibrina) in polisaharidov (hitosan) ali glikozaminoglikanov (GAG), ki so se izkazali za ustrezne v smislu celične kompatibilnosti, a so nekateri potencialno imunogeni. Med GAG-i je hialuronska kislina s premreženjem iz npr. glutaraldehida ali vodotopnega glutardiimida eden od možnih materialov za nosilce. Funkcionalne skupine na nosilcu so tudi možen dostavni sistem za majhne molekule (zdravila) do specifičnih tkiv. Druga vrsta nosilcev, ki se trenutno raziskujejo, je ekstrakt tkiva, iz katerega so odstranjene celice, preostala medceličnina pa služi kot nosilec. Pojavile so se tudi biomateriali, kjer so nanomateriali vključeni v polimerno matriko za snovanje bioaktivnih nosilcev.Študija iz leta 2009 se je usmerila v izboljšanje in vivu podobnih pogojev v 3D tkivih z »zlaganjem in razlaganjem plasti papirja, impregniranega s suspenzijo celic v hidrogelu medceličnine, s čimer se lahko nadzoruje gradient kisika in hranil v 3D ter analizira molekularni in genetski odziv«. Mogoče je tudi manipulirati gradient topnih molekul in bolj učinkovito (kot v konvencionalnih 3D hidrogelnih kulturah, celičnih sferoidih ali 3D perfuzijskih reaktorjih) kategorizirati celice v teh kompleksnih gradientih. Različna debelina papirja in vrsta medija lahko podpira raznolika eksperimentalna okolja. Po dekonstrukciji so te sloji papirja uporabni v visokoprepustnem screeningu, ki temelji na celicah, in odkrivanju zdravilnih učinkovin.
Literatura opisuje raznolike metode za pripravo poroznih struktur, ki se uporabljajo kot nosilci v tkivnem inženirstvu. Vsaka metoda ima svoje prednosti, nobena pa ni brez pomanjkljivosti.
Samodejno sestavljanje molekul je ena redkih metod, s katero lahko izdelamo biomateriale, ki so po kemizmu in velikostih podobni medceličnini, kar je ključno za izdelavo kompleksnega tkiva. Poleg tega so ti nosilci iz hidrogela z vidika toksičnosti in biokompatibilnosti izboljšava glede na makronosilce in materijale, pridobljene iz živali.
Te tehnike vključujejo vse pristope, ki so bili uspešno uporabljeni za pripravo nepletenih tekstilov različnih polimerov. Zlasti strukture iz nepletenih polimerov glikolne kisline so bili preskušeni za namene tkivnega inženirstva, saj so uporabni za rast raznolikih vrst celic. Največja težava metode je doseganje visoke poroznosti in enakomerne velikosti por.
Ulivanje topila in spiranje delcev (SCPL "Solvent casting and particulate leaching") omogoča pripravo struktur z enakomerno poroznostjo, a z omejeno debelino. Najprej se polimer raztopi v primernem organskem topilu (npr. polimlečna kislina v diklorometanu), nato pa se raztopina ulije v model, ki vsebuje delce, ki tvorijo pore (anorganske soli - NaCl, kristali saharoze, sfere želatine ali parafina). Velikost teh delcev določa velikost por v nosilcu, razmerje med količino polimera in teh delcev pa poroznost končne strukture. Po ulitju pustijo, da topilo izhlapi, potem pa se struktura namoči v primerno tekočino, kjer se porogeni delci raztopijo (voda v primeru NaCl, saharoze in želatine, alifatsko topilo, kot je heksan, v primeru parafina), dobimo porozno strukturo z omejeno debelino. Druga pomanjkljivost je tudi organsko topilo, ki lahko poškoduje celice, zasajene v nosilec.
Da bi se izognili uporabi organskega topila in trdnega porogena, so razvili tehniko, ki kot porogeni element uporablja plin. Najprej s stiskanjem v segretem kalupu pripravijo strukture v obliki diska iz želenega polimera. Postavijo jih v komoro, kjer so več dni izpostavljeni ogljikovem dioksidu pod visokim tlakom. Tlak postopoma povrnejo na atmosferskega. Tekom tega postopka pusti uhajajoč ogljikov dioksid pore in spužvasto strukturo polimera. Glavni težavi te tehnike sta presežna toplota, ki onemogoča vgraditev termolabilnega materiala v matriko in dejstvo, da pore ne tvorijo zamrežene in povezane strukture.
Ta tehnika ne zahteva uporabe trdnih porogenov kot pri SCPL. Sintetični polimer najprej raztopijo v ustreznem topilu (npr. polimlečna kislina v diklorometanu), potem pa se vmeša voda do nastanka emulzije. Preden se fazi ločita, emulzijo ulijejo v kalup in hitro zamrznejo v tekočem dušiku. S procesom liofilizacije se odstrani dispergirana voda in topilo, ostane pa trdna, porozna polimerna struktura. Metoda je hitrejša od SCPL-ja, saj ni časovno potratnega koraka spiranja delcev, a je uporaba uporaba toksičnega organskega topila problematična, pore so pogosto majhne, poroznost neenakomerna. Sama liofilizacija je pogosta pri izdelavi nosilcev, predvsem za izdelavo kolagenskih spužvː kolagen se raztopi v kisli raztopini ocetne ali klorovodikove kisline, ki se ulije v kalup, zamrzne v tekočem dušiku in potem liofilizira.
Metoda TIPS ("Thermally induced phase separation") zahteva uporabo topil z nizkim tališčem, ki zlahka sublimirajo. Dioksan je na primer možno topilo za polimlečno kislino, ločitev faz pa povzroči dodatek majhne količine vode. Tvorita se s polimerom bogatejša in revnejša faza. Po ohladitvi vzorca pod tališče topila in nekaj dneh vakuumskega sušenja za odstranitev topila s sublimacijo se ustvari porozni nosilec. Ločitev faz tekoče-tekoče izkazuje podobne težave kot emulgiranje/liofilizacija.
Elektrostatsko sukanje je vsestranska tehnika za kontinuirano izdelavo vlaken s premerom nanometerskih do submikrometrskih velikosti. Naprava ima šobo, skozi katero se dovaja raztopina, v konici pa je uporabljena visoka napetost. Kopičenje elektrostatskega odbora v nabiti raztopini povzroči izmet tankega vlaknastega curka. Zbiralna plošča ali palica z nasprotnim nabojem privlači kontinuirano vlakno, ki tvori porozno mrežo. Prednost metode je enostavnost in možnost spreminjanja parametrov izdelave (razdalja do zbirala, napetost, hitrost toka raztopine), kar bistveno spremeni arhitekturo nosilcev. Na laboratorijskem nivoju potrebuje naprava zgolj visokonapetostni priključek (do 30 kV), injekcijsko brizgo z raztopino polimera, šobo in zbiralo, zaradi česar je postala ta metoda izdelave nosilcev pogosta v laboratorijih.
Raziskave na tem področju segajo vsaj na konec osemdesetih let prejšnjega stoletja, ko so prvič pokazali, da lahko z elektrostatskim sukanjem proizvedejo vlaknaste nosilce nano- in sumikrometrskih velikosti kot in vivo tkivne in celične substrate. Zgodnja uporaba teh sukanih polikarbonatnih mrež je pokazala, da se mnogi tipi celic držijo strukture in na njej proliferirajo. Za razliko od sploščenih celic, vzgojenih na dvodimenzionalnih kulturah, je morfologija celic, vzgojenih na tridimenzionalnih, bolj kroglasta, kakršne jih najdemo tudi in vivo.
CAD/CAM (Računalniško podprto načrtovanje in proizvodnja, "Computer assisted design/manufacturing") tehnologije omogočajo boljši nadzor nad poroznostjo in velikostjo por kot zgoraj omenjene metode, zato so bile vpeljane v področje tkivnega inženirstva. Najprej se v programski opremi CAD načrtuje tridimenzionalna struktura, poroznost pa se nastavi z računalniškimi algoritmi. Nosilec se realizira s tiskanjem polimernih praškov ali talin.Študija iz leta 2011 je preučevala "tehniko 3D zasajanja za proizvodnjo biokompatibilnih in biorazgradljivih makroporoznih nosilcev iz poli-L-laktida z dvema velikostima por" s tehniko SSF ("Solif free-form fabrication") v kombinaciji z CAD tehnologijo, da bi raziskali zamenjavo hialine hrustančevine kot "alternativo konvencionalnem popravilu tkiva". Študija je pokazala, da manjše pore pri povišanem mehanskem stresu v bioreaktorju (za dosego in vivo pogojev) pomenijo večjo viabilnost celic, kar pomeni večjo učinkovitost presaditve, krajši čas okrevanja in potencialno terapevtsko funkcionalnost.
Študija iz leta 2012 je preskušala potencial bio-tiskanja s pomočjo laserja (LaBP "Laser-assisted BioPrinting") za graditev večceličnih 3D vzorcev v naravni matriki in ali te konstrukti delujejo ter tvorijo tkivo. LaBP razvršča male volumne suspenzij živečih celic v določene visokoločljivostne vzorce. Preiskava je bila uspešna in menijo, da "bi izdelane tkivne konstrukte lahko uporabili za in vivo testiranje z vsaditvijo v živalske modele". Čeprav je poskus potekal samo na kožnem tkivu, predvidevajo, da bodo lahko "z integracijo drugih celičnih tipov v natiskan konstrukt (naravnemu podobno 3D okolje) preučevali njihovo obnašanje", kar bo uporabno pri odkrivanju zdravilnih učinkovin in toksikoloških preiskavah.
Stalna in vztrajna težava tkivnega inženirstva so omejitve množičnega transporta hranil. Osnovanemu tkivu na začetku večinoma manjka oskrba s krvjo, zaradi česar celice ne dobijo kisika in hranil za preživetje in normalno delovanje.
Samodejno sestavljanje bi lahko igralo pomembno vlogo z vidika obkoljevanja celic in proteinov ter ustvarjanja nosilcev na pravi fizični ravni za osnovane tkivne konstrukte in vraščanje celic. Mikro-zidarstvo je primarna tehnologija za sestavljanje laboratorijsko vzgojenih celic v tridimenzionalno obliko. Za razbitje tkiva v enocelične gradnike morajo raziskovalci raztopiti zunajcelično vezivo, ki jih navadno povezuje. Ko se vezivo odstrani, se celice stežka zopet povežejo v kompleksne strukture, ki so prisotne v naravnem tkivu. Celice je težko zlagati, gradnike pa ne. Mikro-zidarstvo se ukvarja s strnitvijo živih celic v polimerne kocke, ki se samodejno sestavijo v kakršnokoli obliko znotraj šablone.
Površina zrak-tekočina, ki jo ustvarijo Faradayevi valovi, je lahko šablona za sestavljanje bioloških entitet od dna do vrha v tkivnem inženirstvu. Ta šablona se lahko dinamično rekonfigurira v nekaj sekundah, sestavljanje na šabloni pa se lahko s tem nadzoruje. Sestavljanje mikro-velikostnih hidrogelov, celic, z nevroni zasajenih mikro-nosilcev in celičnih sferoidov v raznolike periodične in simetrične strukture so dokazali in dosegli dobro celično viabilnost. Tvorbo 3D živčnega omrežja so dosegli po 14 dneh tkivne kulture.
S 3D tiskanjem bi bilo mogoče doseči natisk celotnih organov ali celo organizmov. Nedavna inovativna metoda sestavljanja uporablja mehanizem brizgalnega tiskanja za izdelavo natančnih slojev celic v matriki termoreverzibilnega gela. Endotelijske celice, ki oblagajo krvne žile, so natisnili v obliki naloženih obročev, ki so se po inkubaciji združili v cev.Mnogi projekti se ukvarjajo z izdelavo tridimenzionalnih in visoko natančnih modelov bioloških sistemov, kot so hitre metode za izdelavo tkiv in celo celotnih organov s 3D tiskanjem, ki vključuje tiskanje nosilca in celic po slojih v delujoče tkivo ali organ. Ta tehnologija bo v prihodnje verjetno omogočila proizvodnjo jeter za presaditve ter razne biološke raziskave.
Pred kratkim se je pojavila metoda "procesiranja z več fotoni" (MPP "Multi-Photon Processing") za in vivo preskuse z osnovanjem umetnih hrustančnih konstruktov. Ex vivo histološka preiskava je pokazala, da določena geometrija por (nosilci, mikrostrukturirani kot hibrid organsko-anorgansko s heksagonalnimi porami) in rast hondrocitov pred vsaditvijo izboljša delovanje izdelanih 3D nosilcev. Dosežena biokompatibilnost je bila primerljiva s komercialno dostopnimi kolagenskimi membranami.
Leta 2013 so z metodo 3D postavljanja odrov (»scaffolding«) iz komercialnih želatinastih proteinov v različnih konfiguracijah izdelali pankreatične organoide. Skupki malega števila celic so v tednu proliferirali do 40.000 celic, ki so izdelovale prebavne encime ali hormone, kot je insulin, in se samodejno organizirale v razvejan organoid, ki spominja na trebušno slinavko.Celice so občutljive na okolje, kot je okorelost gela in stik z drugimi celicamo. Samostojne celice ne preživijo, potrebna je bila bližina štirih celic, da se je organoid razvil. Prilagoditve medija so vodile do votlih sfer, ki so bile sestavljene iz predhodnikov (progenitorjev) trebušne slinavke, ali kompleksnih organoidov, ki se spontano morfološko preobrazijo oz. diferenciirajo v trebušno slinavko. Vzdrževanje in širitev pankreatičnih progenitorjev potrebuje aktivno signaliziranje Notch in FGF.Organoidi predstavljajo potencial kot majhni organi za preskušanje zdravilnih učinkovin in proizvodnjo inzulina.
V mnogih primerih zahteva izdelava funkcionalnega tkiva in bioloških struktur stalno skrb za celično kulturo za spodbujanje preživetja in povzročitev funkcionalnosti. V večini primerov je treba skrbeti za kisik, pH, vlažnost, temperaturo, hranila in osmotski pritisk.
Pri osnovanih tkivih pa se pojavljajo tudi druge težave. V standardni celični kulturi je difuzija edini načine transporta hranil in presnovkov. Ko postane kultura večja in kompleksnejša, kot so s tkivnim inženirstvom zasnovana tkiva in organi, se mora izdelati drugačne mehanizme, kot je stvaritev kapilarnega omrežja znotraj tkiva.
Druga težava je uporaba pravih faktorjev za stimulacijo rasti in indukcijo funkcionalnosti. V mnogih primerih enostavno vzdrževanje kulture ne zadošča. Včasih so potrebni tudi rastni dejavniki, hormoni, specifični presnovki ali hranila ter kemični in fizikalni stimulanti. Primer takšnih zahtev so celice, ki se odzivajo na spremembo parcialnega tlaka kisika kot del normalnega razvoja, kot so hondrociti, ki se morajo med razvojem skeleta prilagoditi na razmere z malo kisika ali hipoksijo. Endotelijske celice se prilagodijo na strižne sile zaradi toka tekočine v krvnih žilah. Mehanska stimulacija, kot so pulzi pritiska, so koristni za vsa tkiva v krvožilnem sistemu (srčne zaklopke, krvne žile, perikardij).
Bioreaktor pri tkivnem inženirstvu je za razliko od industrijskih bioreaktorjev naprava, ki skuša stimulirati fiziološko okolje za promocijo in vitro rasti celic in tkiva. Pojem fiziološko okolje zajema mnoge dejavnike, kot so temperatura, koncentracija kisika in ogljikovega dioksida, pa tudi razne biološke, kemijske in fizikalne stimulante, zato sistemi pogosto vključujejo uporabo sil in stresa na tkivo ali celo električnega toka v dvo- ali tridimenzionalni nastavitvi.
V akademskih in industrijskih raziskovalnih ustanova je značilen razvoj bioreaktorja za posnemanje specifičnega fiziološkega okolja tkiva, ki ga vzgajajo. Na voljo je tudi več komercialnih bioreaktorjev za splošno uporabo in specifično aplikacijo, vključujejo pa tudi kemijske stimulanse ali kombinacijo kemijskih in mehanskih.
Za 3D kulture je na voljo veliko bioreaktorjev. Majhni plastični valjasti, pa tudi velike steklene komore, kjer se lahko nadzira notranja vlaga za namen gojenja celic v treh dimenzijah. Bioreaktor vsebuje bioaktivne sintetične materiale, kot je polietilen teriftalatna membrana, za obkolitev celičnih sferoidov v okolje, kjer se lahko vzdržuje visok nivo hranil. Zlahka se odprejo in zaprejo, da se lahko sferoide vzame ven za testiranje, pri čemer komora vseskozi vzdržuje 100 % vlažnost. Tako visoka vlažnost je pomembna za dosego maksimalne celične rasti in funkcionalnosti. Naprava tudi rotira, da je rast zagotovljena enakomerno v vse tri dimenzije.QuinXell Technologies iz Singapurja je razvil bioreactor TisXell Biaxial Bioreactor, ki je zasnovan posebej za namen tkivnega inženirstva. Gre za prvi bioreaktor na svetu s sferično stakleno komoro, ki rotira po dveh oseh, kar posnema rotacijo fetusa v maternici, spodbujevalno okolje za tkivno rast.MC2 Biotek so razvili bioreaktor ProtoTissue, ki zagotavlja visok nivo kisika v celični komori s plinsko izmenjavo. Ta izboljšava omogoča normalno celično dihanje, kar prispeva k rasti celic.
Leta 2013 je skupina iz Univerze v Tokiu razvila s celicami naložena vlakna, dolga do metra, debela pa 100 mikrometrov. Izdelali so jih z mikrofluidno napravo, ki tvori dvojni koaksialni laminarni tok s tremi "plastmi" (celice v medceličnini, hidrogelni ovoj, nazadnje pa tudi raztopina kalcijevega klorida). Zasajene celice ostanejo nekaj dni ovite v hidrogel, potem pa se ovoj odstrani z viabilnimi celičnimi vlakni. V jedro medceličnine so vstavili miocite, endotelijske celice, živčna vlakna in epotelijske celice. Pokazali so, da je izdelana vlakna moč splesti v tkivo ali organ podobno kot pri pletenju tkanine. Vlaknasta morfologija predstavlja alternativo tradicionalnim nosilcem, mnogi organi (kot so mišice) pa so sestavljeni prav iz vlaken.
Umetni organ je umetna naprava, vsajena ali vključena v človeka z namenom zamenjave naravnega organa, ki ima okrnjeno eno ali več funkcij, za hitro povrnitev pacienta v normalno življenje. Zamenjana funkcija ni vedno nujna za preživetje, v večini primerov pa je. Končni cilj tkivnega inženirstva je izdelava takoj dostopnih bioumetnih organov in regeneracija poškodovanih tkiv v telesu. S tkivnim inženirstvom raziskovalci izdelujejo vse kompleksnejša tkiva za uspešno izdelavo bioumetnega organa iz pacientovih matičnih celic. Veliko raziskav poteka v smeri razumevanja celičnega mikrookolja.
Dragin Jerman, Urška; Erdani Kreft, Mateja (2012). "Od tkivnega inženirstva do regenerativne medicine – sodoben pristop k rekonstrukciji sečil". Zdravniški vestnik 81: 735–744.  Dokument v dLIB
(slovensko)Društvo za celično in tkivno inženirstvo Slovenije(angleško)Clinical Tissue Engineering Center State of Ohio Initiative for Tissue Engineering (National Center for Regenerative Medicine)

Tôrek je dan v tednu med ponedeljkom in sredo. Po sodobnem evropskem pojmovanju je torek drugi dan v tednu (glej ISO 8601), po starem judovskem gledanju pa tretji. Tako je tudi v ZDA, kjer je torek po navadi dan volitev. Zvezne volitve so na torek po prvem ponedeljku v novembru.
Slovensko ime torek izhaja iz vrstnega reda dneva v tednu (iz stcsl. vtori, drugi; drugi dan v tednu).

Toto je ameriška rock skupina, ustanovljena leta 1977 v Los Angelesu, Kalifornija. Trenutni člani zasedbe so Joseph Williams (vokal), David Paich (klaviature, vokal), Steve Porcaro (klaviature), Steve Lukather (kitara, vokal) ter gostujoči glasbeniki Shem von Schroeck (bas), Warren Ham (saksofon), Lenny Castro (tolkala) in Shannon Forrest (bobni). Skupina je znana po svojem »soft rock« glasbenem slogu z elementi popa, rocka, funka, progresivnega rocka, hard rocka, bluesa in jazza.
David Paich in Jeff Porcaro sta kot studijska glasbenika skupaj igrala na številnih albumih in se odločila za ustanovitev skupine. Pridružili so se jima še David Hungate, Steve Lukather, Steve Porcaro in Bobby Kimball. Skupina je postala medijsko znana po izdaji prvega albuma Toto leta 1978. Z izdajo njihovega najboljšega albuma, Toto IV leta 1982, je postala ena izmed skupin z največ prodanimi ploščami tistega časa. Njihove najbolj znane skladbe, ki so osvojile vrhove glasbenih lestvic, so »Hold the Line«, »Rosanna« in »Africa«. Skozi leta je prišlo do številnih menjav v zasedbi. Hungate je skupino zapustil leta 1982, Kimball pa leta 1984, vendar se je leta 1998 skupini ponovno pridružil in ostal njen član do leta 2008. Jeff Porcaro je umrl leta 1992 zaradi srčnega infarkta. Hungate se je kasneje še enkrat pridružil skupini kot gostujoči glasbenik na turnejah in kasneje zopet kot redni član. Leta 2008 je Lukather zapustil Toto, ostali člani pa so se razšli. Poleti 2010 se je skupina ponovno združila in odšla na krajšo evropsko turnejo, a brez Mika Porcara, ki je zaradi zdravstvenih težav prenehal z glasbenim udejstvovanjem.Skupina je izdala skupno 17 albumov in jih prodala v več kot 40 milijonih izvodov. Osvojila je več grammyjev in bila leta 2009 sprejeta v Glasbeni hram slavnih.
Člani skupine Toto so kot studijski glasbeniki sodelovali na številnih ploščah pri izvajalcih, kot so Steely Dan, Boz Scaggs, Sonny and Cher in številnih drugih. Klaviaturist David Paich, sin studijskega glasbenika Martyja Paicha, je kot studijski glasbenik igral z bobnarjem Jeffom Porcarom, ki ga je spoznal v srednji šoli. Skupaj sta igrala v srednješolski glasbeni skupini »Rural Still Life«, Paich pa je želel z njim ustanoviti lastno skupino. Vanjo sta povabila Davida Hungatea, ki je bil prav tako studijski glasbenik. Kasneje sta v skupino povabila še kitarista Steva Lukatherja in Jeffovega brata, klaviaturista Steva Porcara. Z dodatnim prihodom pevca Bobbyja Kimballa je začela skupina leta 1977 ustvarjati svoj prvi album, potem ko je podpisala pogodbo z založbo Columbia Records.
Po anekdoti naj bi Jeff Porcaro po prvih snemanjih s skupino v studiju na skupinine posnetke napisal »Toto«, da bi posnetke lažje razločil od drugih. V začetku 80. let so člani skupine dejali, da so jo imenovali po psu iz Čarovnika iz Oza. Po zaključku snemanja prvega albuma skupina še vedno ni imela imena. David Hungate je predlagal »In Toto« kar v latinščini pomeni »vseobsegajoč«. Ker so člani skupine sodelovali s številnimi izvajalci različnih glasbenih zvrsti, so ime »Toto« sprejeli za svojega.
Po izdaji albuma Toto, se je ta hitro vzpel po lestvici. Popularen je postal na račun hita »Hold the Line«, kot tudi dveh visoko uvrščenih skladb »I'll Supply the Love« in »Georgy Porgy«. Skupina je postala medijsko prepoznavna in je bila nominirana za grammyja za najboljšega novega izvajalca. V začetku leta 1979 se je skupina odpravila na prvo ameriško turnejo za promocijo albuma Toto. Na turnejo sta z njimi šla še dva dodatna glasbenika, Tom Kelly (kitara, vokal) in Lenny Castro (tolkala).
Po zaključku prve turneje je skupina začela pripravljati nov album Hydra, s hit singlom »99« (inspiracija za skladbo je bil film THX 1138), ki je izšel konec leta 1979. Skoraj 30 let kasneje je Steve Lukather priznal, da je kljub njeni popularnosti skladbo »99« sovražil in je to zanj ena od najmanj priljubljenih skladb skupine. Kmalu nato so jo zato prenehali izvajati na koncertih, vse do turneje ob 35. obletnici skupine. Skupina je prav tako posnela nekaj promocijskih glasbenih spotov. Kljub temu, da album Hydra ni doživel medijskega uspeha, je vseeno postal zlat. Po izdaji albuma je skupina odšla na turnejo »Hydra Tour«, ki se je odvijala v Ameriki in Evropi. Turneja je trajala od februarja do junija 1980.V začetku leta 1981 je skupina izdala tretji album Turn Back, ki je vseboval več kitarskih in manj klaviaturskih vložkov kot prejšnja dva albuma.15. decembra 1981 je bil Bobby Kimball aretiran zaradi prodaje kokaina policistu pod krinko.
Leta 1982 se je začela najuspešnejša doba skupine Toto. Po majhnem zanimanju za ploščo Turn Back je skupina sklenila novo pogodbo z založbo in posnela odlično ploščo. Trikrat platinasti album Toto IV je najuspešnejši album skupine Toto in eden najuspešnejših albumov iz 80-ih let nasploh. Vsi trije singli z albuma (»Rosanna«, »Africa« in »I Won't Hold You Back«) so bili uvrščeni med Top 10 na Billboardovi lestvici. Album se je uvrstil tudi na številne tuje lestvice. »Africa« je dosegla vrh lestvice februarja 1983 in jo je vrtela večina svetovnih radiev, »Rosanna« pa je prejela številne nominacije za grammyje. Toto IV je osvojil šest grammyjev, vključno z grammyjem za skladbo leta (»Rosanna«), album leta (Toto IV) in izvajalca leta. V tem času je Steve Porcaro sicer imel razmerje z igralko Rosanno Arquette, vendar je avtor besedila David Paich dejal, da skladba ne govori o njej. Toto so izdali še singl »Make Believe«, ki je bil tudi precej uspešen, nato pa odšli na turnejo, ki je trajala celo leto.
Kmalu po izdaji Toto IV je basist David Hungate zapustil Toto. Hungate, ki se je leta 1982 preselil v Nashville, se je odpovedal skupini zaradi svoje družine. Zamenjal ga je Stevov in Jeffov brat Mike Porcaro. Glavni pevec Bobby Kimball je vse leto hodil po sodiščih zaradi obtožbe posedovanja drog. 28. maja 1983 je bil spoznan za nedolžnega, a so ga ostali člani leta 1984 kljub temu odpustili. Kasneje tega leta je skupina napisala glasbo za film Dune.Člani Toto so mesto glavnega pevca ponudili Richardu Pageu (Mr. Mister), ki pa je ponudbo zavrnil. Fergie Frederiksen je tako postal novi glavni vokalist in skupina je z njim posnela album Isolation, ki je izšel novembra 1984. Isolation ni bil tako uspešen kot Toto IV, vendar je vseeno prejel zlato certifikacijo. Turneja Isolation se je začela februarja 1985 in je trajala tri mesece.
Po koncu turneje Isolation je Frederiksen skupino zapustil. Lukather je priznal, da se ostali člani niso najbolje razumeli z njim, ker je imel težave pri snemanju. Skupina je na avdicijo za glavnega pevca povabila Josepha Williamsa, sina znanega filmskega skladatelja Johna Williamsa. Williams je avdicijo opravil in postal njihov novi glavni pevec. Z Josephom Williamsom so Toto posneli album Fahrenheit, ki je izšel oktobra 1986. Album Fahrenheit je bil bolj pop-rockovsko obarvan. »I'll Be Over You« in »Without Your Love« sta postala hit singla. Pri snemanju so sodelovali številni gostujoči glasbeniki: tako so z legendarnim jazzovskim trobentačem Milesom Davisom posneli instrumentalno skladbo »Don't Stop Me Now«, Michael McDonald je prispeval spremljevalni vokal pri skladbi »I'll Be Over You«, pevec Eaglesov Don Henley pa je bil spremljevalni vokalist pri skladbi »Lea«. Po izdaji albuma je skupina odšla še na eno svetovno turnejo. Steve Porcaro je po njenem koncu leta 1987 zapustil Toto, da bi se lahko posvetil filmski glasbi. Fahrenheit je postal zlat 3. oktobra 1994. Steva Porcara ni nihče zamenjal, ker se je skupina odločila, da nadaljuje s petimi člani. Porcaro je kasneje skupini pomagal pri snemanju albumov, prav tako je odšel na njihovo turnejo leta 1988. Po letu 1988 je Davidu Paichu na turnejah pomagal gostujoči glasbenik John Jessel. Leta 1988 je skupina izdala naslednji album The Seventh One. Singl »Pamela« je postal zelo popularen in je bil zadnji njihov singl, ki se je uvrstil med prvih 40 na ameriški lestvici. The Seventh One je postal najuspešnejši album Toto po albumu Toto IV. Promocijska turneja je potekala julija 1988.
Kljub temu, da je bila turneja The Seventh One zelo uspešna, je skupina po končani turneji zamenjala glavnega vokalista Josepha Williamsa. Želeli so si ponovnega sodelovanja s prvim pevcem Bobbyjem Kimballom, vendar je založba vztrajala pri tem, da njihov glavni pevec postane Južnoafričan Jean-Michel Byron. Preden je Byron postal član skupine, je ta posnela skladbo »Goin' Home«, ki jo je odpel Bobby Kimball. Skladba je izšla dosti kasneje na albumu Toto XX: 1977-1997, ki je vseboval še druge prej neizdane skladbe. Po Byronovem prihodu je skupina posnela štiri skladbe, ki so jih dodali kompilacijskemu albumu Past to Present 1977–1990. Toto so nato odšli na turnejo »Planet Earth«, ki je trajala od septembra do decembra 1990. Skupina se z Byronom ni razumela, saj se je med turnejo obnašal zelo vzvišeno in zvezdniško. Kmalu je Byron postal samo spremljevalni vokalist, po koncu turneje pa je bil odpuščen.V tem obdobju je prišlo na dan, da je nekdanji pevec Bobby Kimball s svojo skupino koncertiral in se predstavljal pod imenom »Toto«. Aprila je bil zaradi obtožb o posedovanju prepovedanih drog aretiran nekdanji pevec Joseph Williams.
Ker so znova ostali brez glavnega vokalista, je kitarist Steve Lukather postal glavni pevec in frontman skupine. Skupina je leta 1991 igrala na Jazz festivalu v Montreuxu in je posnela album Kingdom of Desire, ki je izšel pri založbi Columbia Records.Jeff Porcaro je umrl 5. avgusta 1992 zaradi srčnega infarkta, star 38 let. Toto so zaradi Jeffove smrti skoraj razpadli, vendar je njegova družina vztrajala, naj skupina nadaljuje z delom. Simon Phillips je bil edini bobnar, ki ga je skupina povabila na avdicijo, saj je bil Porcaro njegov prijatelj in sta Lukather ter Phillips skupaj igrala na turneji s Santano in turneji z Jeffom Beckom na Japonskem leta 1986. Phillips se je skupini pridružil in odšli so na turnejo, ki so jo posvetili Jeffu. Leta 1993 je skupina ponovno izdala album v živo, Absolutely Live. Od leta 1991 je Lukather nadomeščal glavnega pevca. Na tej turneji pa je skupina v program dodala nekaj starejših skladb, ki so jih v originalu peli Kimball, Williams ali Frederiksen. Glavni vokalisti na teh skladbah so zato bili spremljevalni vokalisti: Fred White (1992 ga je zamenjal John James), Jackie McGee (1992 ga je zamenjala Donna McDaniel) in Jenny Douglas-McRae. John je pel »Stop Loving You« in Bobbyjev del pri »Rosanni«, Donna je pela »Home of the Brave« in »Angel Don't Cry«, Jenny pa »Hold the Line«. 14. decembra 1992 se je v dvorani Universal City's Universal Amphitheatre odvijal koncert v spomin Jeffa Porcara. Nastopajoči, med njimi Don Henley, Eddie Van Halen, Donald Fagen, Walter Becker, Boz Scaggs, James Newton Howard, Michael McDonald, Richard Marx in posebni gost George Harrison, so izvajali skladbe skupine Toto skupaj s preostalimi člani skupine. Po koncu turneje je skupina vzela premor, da so njeni člani lahko nadaljevali z lastnimi projekti.
Leta 1995 so Toto posneli album Tambu, prvi album s Simonom Phillipsom, pri založbi CBS. Album je vseboval tri single: »I Will Remember«, »Drag Him To The Roof« in »The Turning Point«. Pri snemanju sta sodelovala tudi John James in Jenny Douglas-McRae, ki sta pela spremljevalne vokale. Douglas-McRae je pri skladbi »Blackeye« pela glavni vokal, skladbo »Baby He's Your Man« pa je pela v duetu s Stevom Lukatherjem. Prodanih je bilo 600.000 izvodov.Turneja Tambu je bila zelo uspešna, čeprav skupina ni koncertirala v Severni Ameriki. Konec leta 1995 je imel Simon Phillips težave s hrbtom, zato ga je na začetku turneje nadomeščal Gregg Bissonette. Skladbo »Hold the Line« sta tokrat v duetu izvajala James in Douglas-McRae. Po koncu turneje sta oba začasno prenehala nastopati s Toto.
Leta 1997 je skupina praznovala 20. obletnico obstoja. Steve Lukather in David Paich sta zato brskala za starimi neobjavljenimi posnetki, ki so jih kasneje objavili na albumu Toto XX: 1977-1997. Album je vseboval en singl, »Goin' Home«. Po izdaji plošče je skupina odšla na krajšo turnejo skupaj z nekdanjimi člani Bobbyjem Kimballom, Stevom Porcarom in Josephom Williamsom. Po turneji »Toto XX« se je Bobby Kimball po 14 letih ponovno pridružil skupini. V začetku leta 1999 so izdali album Mindfields in nato odšli na turnejo »Reunion«, ki je prvič po šestih letih potekala tudi v ZDA. Novi album je imel tri single: »Melanie«, »Cruel« in »Mad About You«. Nekaj mesecev kasneje je skupina izdala še album v živo Livefields. Turneja se je uradno zaključila leta 2000, vendar je skupina odigrala nekaj koncertov tudi še v letu 2001. Leta 2000 si je David Paich vzel malo premora na turnejah, zato je namesto njega vskočil klaviaturist Jeff Babko. Leta 2001 je Paich ponovno začel koncertirati s skupino.
Leta 2002 je ob 25. obletnici delovanja skupina izdala album priredb Through the Looking Glass, kjer s priredbami skladb počastili glasbenike, kot so Bob Marley, Elton John, George Harrison in skupina Steely Dan, ki so vplivali na glasbeni slog skupine. Izšla sta dva singla, »Could You Be Loved« (priredba Boba Marleya) in »While My Guitar Gently Weeps« (priredba Beatlesov). Album ni bil komercialno uspešen in številni oboževalci so menili, da bi bilo bolje, če bi skupina ustvarila nove skladbe. Jubilejna turneja ob 25. obletnici delovanja se je začela leta 2002 in je trajala eno leto. Po turneji je skupina izdala DVD in album v živo 25th Anniversary - Live in Amsterdam. Tako album kot DVD sta izšla konec leta 2003.
V začetku junija 2003, malo pred koncem turneje ob 25. obletnici, je David Paich zaradi bolezni v družini prekinil z nastopanjem. Namesto njega je vskočil Greg Phillinganes, ki je ostal do konca turneje. Konec leta 2003 je Paich znova zapustil skupino in zopet ga je nadomestil Phillinganes. V začetku leta 2004 so Toto odšli na krajšo turnejo, ki je trajala eno leto. David Paich se je pojavil le na nekaj koncertih, zato je Phillinganes igral na večini koncertov. Leta 2005 je Paich dokončno prenehal nastopati s skupino, vendar je ostal član skupine in je z njo posnel vse naslednje albume.
V začetku leta 2006 je skupina izdala nov album Falling in Between pri italijanski založbi Frontiers Records. To je bil njihov prvi album z novimi skladbami po letu 1999. Kot gosta sta na albumu sodelovala tudi Steve Porcaro in Joseph Williams. Po izdaji so zopet odšli na svetovno turnejo, ki so jo leta 2007 podaljšali. Na drugem delu turneje leta 2007 je namesto Mika Porcara, ki ga je mučila bolezen, kot basist vskočil Leland Sklar. Nekdanji pevec skupine Fergie Frederiksen se je kot gost pojavil na koncertu v Minneapolisu 5. maja 2007, prav tako je na nekaterih koncertih kot gost sodeloval Joseph Williams. Toto so po turneji pri založbi Eagle Records izdali dvojni album v živo Falling in Between Live. To je bil skupno njihov četrti album v živo. Leta 2008 je kot dodatek izšel še DVD s koncerta v Parizu, ki se je odvijal marca 2007.
Po številnih govoricah in špekulacijah je Lukather 5. junija 2008 na uradni spletni strani objavil sporočilo, »da je zapustil Toto, da skupina ne obstaja več in da se sedaj želi posvetiti svoji solistični karieri«.26. februarja 2010 se je skupina ponovno združila in odšla na evropsko turnejo v podporo Miku Porcaru, ki se je boril z amiotrofično lateralno sklerozo (ALS). Zasedbo so sestavljali David Paich, Steve Lukather, Steve Porcaro, Simon Phillips, Joseph Williams in posebni gost Nathan East. Poleti 2011 so odšli še na eno turnejo, kjer je kot spremljevalna vokalistka z njimi nastopila tudi Jenny Douglas. Njihov koncert, 17. julija 2011 v Veroni je bil posnet za izdajo DVD-ja, vendar ta še ni izšel zaradi težav z založbo. Na evropsko turnejo so ponovno odšli leta 2012.
35. obletnica, smrt Fergieja Frederiksna, odhod Simona Phillipsa in Keith Carlock (2013–2014)
Leta 2013 je skupina odšla na turnejo ob 35. obletnici ustanovitve. Njihov koncert 25. junija 2013 v Lodžu na Poljskem je bil posnet in izdan 29. aprila 2014. 5. novembra 2014 je skupina potrdila, da je v pripravi nov album. Skupina je začela s snemanjem v začetku leta 2014. 18. januarja 2014 je po dolgotrajni bitki z rakom umrl nekdanji pevec Fergie Frederiksen. Konec leta 2013 je skupina na uradni spletni strani objavila vest, da jo je zapustil Simon Phillips, ki se je želel posvetiti solistični karieri. Namesto njega je v skupino prišel bobnar Keith Carlock.
Čeprav je bil Keith Carlock član skupine, je na turnejo namesto njega odšel Shannon Forrest. Basist Nathan East, ki je skupini pomagal na turnejah, je zapustil Toto zaradi svojih projektov. Nadomestil ga je bivši prvi basist skupine David Hungate. Spomladi 2014 so odšli na turnejo skupaj z Michaelom McDonaldom.
Skupina je konec marca izdala svoj trinajsti studijski album Toto XIV in nato ponovno odšla na promocijsko svetovno turnejo. 15. marca 2015 je nekdanji basist Mike Porcaro po dolgotrajnem boju z ALS umrl v spanju v svojem domu v Los Angelesu. 6. aprila 2015 so Toto oznanili, da se bodo pridružili skupini Yes na poletni turneji po Severni Ameriki.29. septembra 2015, je skupina razkrila načrt turneje leta 2016, ki se bo odvijala v Evropi in na Japonskem. Ustanovni član skupine David Hungate je ponovno zapustil skupino, zamenjal pa ga je Leland Sklar, ki je s skupino že igral na turnejah leta 2007 in 2008.24. septembra 2016 je Lukather na Facebook portalu skupine razkril, da skupina pripravlja nov album, ki bo izšel pri založbi Sony.6. marca 2017 je skupina na svoji spletni strani objavila datume o poletni turneji, kjer je nastopala v zasedbi Lukather, Paich, Williams in Porcaro, kot spremljevalni glasbeniki pa so nastopili Lenny Castro (tolkala), Shannon Forest (bobni), Warren Ham (saksofon, vokal) ter Shem von Schroeck (bas kitara).9. februarja 2018 je skupina izdala nov kompilacijski album s tremi novimi skladbami 40 Trips Around the Sun, ki je izšel pri založbi Columbia.20. julija 2018 je skupina objavila, da se David Paich, zaradi težav z zdravjem ne bo udeležil turneje po Severni Ameriki. V njegovi odsotnosti ga bo na turnejah nadomeščal Dominique "Xavier" Talpin, ki je bil član spremljevalne skupine Princea.
Medtem, ko je bil kalifornijski punk rock v razcvetu, so skupino Toto navdihnile skupine, kot so Kansas, Journey in Styx. Album Toto je mešanica pop rocka, progresivnega rocka, jazz-rocka in fusiona, kjer so se zgledovali po skupini Steely Dan. Skupina je kot svoje glavne vplive sprva navajala izvajalce, kot so The Beatles, The Beach Boys in Bee Gees.Album Hydra je pretežno zmes soft rocka in simfoničnega rocka, pozna pa se tudi večja prisotnost sintetizatorjev, ki jih je v skladbah »Hydra« in »St. George and the Dragon« uporabil David Paich, saj naj bi s tem dobil bolj »srednjeveški zvok«. S skladbo »99« je skupina vstopila v obdobje »Rock FM«.Z izdajo albuma Toto IV in njegovih hitov »Africa«, »Rosanna«, »Make Believe«, »Waiting For Your Love« in »I Won't Hold You Back« je skupina postala mednarodno znana. Takšne pop skladbe »power balade« so vrteli pretežno na ameriških in japonskih radijih. S Fergiejem Frederiksnom je skupina album Isolation posnela v bolj v stilu hard rocka, hkrati pa je ohranila zvok »Rock FM«.
Na albumih Fahrenheit in The Seventh One lahko slišimo fuzijo jazza, rocka in popa. Glavni vokalist skupine Toto na teh dveh albumih je bil Joseph Williams, pri skladbi »Don't Stop Me Now« pa lahko slišimo legendarnega jazzovskega trobentača Milesa Davisa.Pri albumu Kingdom of Desire je bil band v fazi razvijanja zvoka. Kitare so nadomestile sintetizatorje, ki so postali vse bolj diskretni. Sam album združuje elemente hard rocka, jazza in funka. Kitara daje vsem skladbam bolj električni zvok Tudi na naslednjem albumu Tambu je kitara izpostavljena, vendar vseeno daje prostor klavirju. Po vrnitvi Bobbyja Kimballa na albumu Mindfields je zvok postal bolj uravnotežen, z elementi pop rocka.Falling in Between je bil zaznamovan s prihodom klaviaturista Grega Phillinganesa, prav tako pa z vrnitvijo Steva Porcara (zvočni inženir) in Josepha Williamsa (spremljevalni vokal). Pri albumu so sodelovali tudi tolkalist Lenny Castro in zasedba trobil. Album je obogaten tako instrumentalno kot vokalno. Na albumu lahko slišimo veliko zvrsti od progresivnega rocka, jazza pa do hard rocka in heavy metala.
Zvok skupine se je ponovno spremenil z izidom albuma Toto XIV, ki je izšel skoraj deset let po izdaji albuma Falling in Between. Vlogo glavnega vokalista je zopet prevzel Joseph Williams, vrnila sta se Steve Porcaro in David Hungate. Simona Philipsa je na bobnih zamenjal Keith Carlock. Toto XIV je zmes pop rocka in progresivnega rocka.Glasbeni slog skupine Toto je navdihnil več skupin med drugimi Cutting Crew, The Outfield, Glass Tiger in Night Ranger.
Joseph Williams – vokal (1986–1989, 2010–danes)Trenutni gostujoči glasbenikiShem von Schroeck – bas kitara, spremljevalni vokal (2017–danes)
Greg Phillinganes – klaviature, sintetizatorji, spremljevalni vokal (2005–08; gostujoč glasbenik 2003–08)
Za album Toto IV iz leta 1982, s katerim so dosegli preboj, so Toto prejeli številne nagrade, z ostalimi pa niso dosegli tolikšnega uspeha. Na podelitvi leta 1983 so osvojili šest grammyjev: za producenta leta, album leta in najboljšo zvokovno obdelavo ter za skladbo »Rosanna« še za posnetek leta, najboljši vokalni aranžma za dva ali več glasov in najboljši spremljevalni inštrumentalni aranžma. Album se je uvrstil na četrto mesto lestvice Billboard 200 in prejel trikratno platinasto certifikacijo v ZDA. Z njega je tudi njihov edini hit s prvega mesta ameriške lestvice, skladba »Africa«.

Triceratops je bil rastlinojedi dinozaver iz družine ceratopsov, ki je živel v pozni kredi (pozni Maastricht), pred približno 68 do 65 milijoni let. Živel je na območju, ki je danes Severna Amerika in je bil eden od zadnjih dinozavrov, ki so se pojavili pred velikim izumrtjem. Poimenovali so ga po treh rogovih na glavi. »Tri« pomeni število tri, »ceratops« pa rogove (ceras so rogovi, ops pa obraz, ime torej pomeni obraz s tremi rogovi). Z veliko rogato glavo in nekaterimi podobnostmi z današnjimi nosorogi je triceratops eden najbolj prepoznavnih dinozavrov. Čeprav si je delil življenjski prostor z velikimi plenilci, kot je bil tiranozaver, ni jasno, če sta se živali kdaj spopadli na način, ki je prikazan v filmih in slikanicah o dinozavrih.
Čeprav niso do zdaj našli še nobenega popolnega okostja, je triceratops dobro preučen iz mnogih vzorcev, ki so jih po uvedbi redu leta 1887 odkrili. Namen grebena in rogov je dolgo časa navdihoval razprave. Čeprav so jih tradicionalne teorije obravnavale kot sredstvo za obrambo pred plenilci, novejše teorije trdijo, da so se večinoma uporabljali za dvorjenje samicam in za zastraševanje rivalskih samcev. Danes podobno obnašanje vidimo pri jelenih in kozah.Triceratops je najbolj znana vrsta med ceratopsi, čeprav se glede uvrstitve v red včasih paleontologi ne strinjajo povsem. Sprejeti sta dve vrsti, T. horridus in T. prorsus, še več pa jih je bilo poimenovanih.
Posamezen triceratops je lahko dosegel okrog 8 metrov dolžine, visok je bil 3 metre in težak okrog 6 ton. Najbolj opazna lastnost je velika lobanja, ena največjih med kopenskimi živalmi. V dolžino je lahko merila več kot 2 m in je predstavljala skoraj tretjino dolžine živali. En rog je bil na nosu, nad nosnicami, dva rogova, dolga okrog 1 m, pa nad očmi. Na koncu lobanje se je nahajal koščen greben, ki za razliko od drugih podobnih dinozavrov ni imel odprtin, ampak je bil masiven. 
Triceratops je imel čokato in robustno telo s petprstimi prednjimi in štiriprstimi zadnjimi nogami. Čeprav je skoraj zagotovo hodil po vseh štirih, so o položaju nog potekale dolge razprave. Na začetku so mislili, da so sprednje noge podpirale vrat, da bi lažje prenašale težo glave. To se lahko vidi na slikah, ki sta jih izdelala Charles Knight in Rudolph Zallinger. Fosilni sledovi in novejše rekonstrukcije odtisov kažejo, da je imel triceratops med hojo pokončno držo z rahlo izbočenimi rameni, podobno kot sodobni nosorogi.
Triceratops je najbolj znan rod iz družine Ceratopsidae, ki jo sestavljajo veliki severnoameriški rogati dinozavri (nižji red Ceratopsia). Natančen položaj rodu znotraj skupine Ceratopsia je bil predmet mnogih debat. Problem izvira iz kombinacije kratkih, trdnih ovratnikov (podobnih tistih pri poddružini Centrosaurinae) in dolgih nadočesnih rogov (podobno kot pri poddružini Ceratopsinae, bolj poznani po sinonimu Chasmosaurinae). Paleontolog R. S. Lull je v prvem pregledu rogatih dinozavrov postavil hipotezo o dveh sorodstvenih linijah: prva naj bi bila sestavljena iz sestrskih rodov Monoclonius in Centrosaurus (iz slednjega se je razvil Triceratops), druga pa iz rodov Ceratops in Torosaurus. Po tej hipotezi spada triceratops v rod Centrosaurus, kakor ga razumemo danes. Kasnejši pregledi so podprli to stališče in formalno opisali skupino s kratkimi ovratniki kot poddružino Centrosaurinae (v katero so uvrstili tudi rod Triceratops), tisto z dolgimi ovratniki pa kot Chasmosaurinae.Prvi je tej hipotezi oporekal C. M. Sternberg. Glede na določene značilnosti lobanje in rogov je utemeljeval, da je Triceratops bolj soroden rodovoma Arrhinoceratops in Chasmosaurus, kar bi ga uvrščalo v poddružino Ceratopsinae (oz. Chasmosaurinae, kakor jo je on poimenoval). Njegovim ugotovitvam sta oporekala paleontologa John Ostrom in kasneje David Norman, ki sta oba uvrstila Triceratops v poddružino Centrosaurinae.
Kasnejša odkritja in analize so podprla Sternbergovo mnenje o položaju Triceratopsa. Lehman je definiral obe poddružini leta 1990 in uvrstil Triceratops v poddružino Ceratopsinae na podlagi več morfoloških značilnosti. Če odštejemo kratek ovratnik, je Triceratops je dejansko značilen predstavnik poddružine. Tako uvrstitev podpirata tudi dve raziskavi Petra Dobsona, kladistična iz leta 1990 in RFTRA (resistant-fit theta-rho analysis) iz leta 1993, ki sistematično primerja podobnosti v obliki lobanje med rodovi.
V filogenetski taksonomiji je rod uporabljan kot referenčna točka za celoten nadred dinozavrov. Dinozavre definiramo kot vse potomce zadnjega skupnega prednika rodu Triceratops in skupine Neornithes (sodobnih ptičev). Poleg tega skupino Ornitischia (dinozavri z okolčjem, podobnim sodobnim ptičem) definiramo kot vse dinozavre, ki imajo kasnejšega skupnega prednika z rodom Triceratops kot ptiči.
Izvor rodu Triceratops je bil dolga leta od odkritja nepojasnjen. Paleontolog Henry Fairfield Osborn je leta 1922 objavil teorijo, da je novoodkriti Protoceratops prednik Triceratopsa, nakar je preteklo mnogo desetletij do novih odkritij. Predvsem v zadnjih letih pa so odkrili več okostij dinozavrov, sorodnih prednikom Triceratopsa. Konec devetdesetih je bil opisan Zuniceratops, najstarejši znani pripadnik naddružine Ceratopsia z nadočesnimi rogovi, leta 2005 pa še Yinlong, prvi pripadnik iste naddružine iz jure.
Ti dve odkritji sta se pokazali kot bistveni za razlago izvora rogatih dinozavrov nasploh; na podlagi njih domnevajo, da so rogati dinozavri nastali v obdobju jure v Aziji ter da so se pravi rogati dinozavri pojavili v Severni Ameriki v začetku pozne krede. Glede na to, da je vse močnejša teorija o pripadnosti Triceratopsa poddružini Ceratopsinae, je bil njegov prednik verjetno podoben Chasmosaurusu, ki je bil razširjen okoli 5 milijonov let prej.
Prvi poimenovani primerek, ki se ga danes pripisuje rodu Triceratops, par nadočesnih rogov, pritrjenih na kos lobanje, so našli blizu Denverja leta 1887. Ta primerek so poslali Othnielu Charlesu Marshu, ki je sprva verjel, da gre za najdbo iz pliocena in da so kosti pripadale vrsti velikega bizona, ki ga je poimenoval Bison alticornis. Naslednje leto je iz fosilnih ostankov opisal nov rod, Ceratops, vendar pa je bil še vedno prepričan, da je bil B. alticornis pliocenski sesalec. Šele po tretjem in podrobnejšem pregledu je ugotovil, da se je motil. Primerek, ki ga je leta 1888 v Wyomingu odkril John Bell Hatcher, je bil najprej opisan kot druga vrsta ceratopsa , vendar ga je po premisleku Marsh poimenoval z generičnim imenom Triceratops in se sprijaznil s tem, da je bil Bison alticornis druga vrsta iz tega reda. (kasneje je bil tudi ta dodan k triceratopsom ). Čvrsta zgradba lobanje je zagotovila, da se je do danes ohranilo veliko fosilnih ostankov, kar je omogočilo, da so znanstveniki lahko preučevali razlike med posameznimi primerki in vrstami. Triceratopsove ostanke so našli še v Montani, Južni Dakoti (poleg Kolorada in Wyominga) ter v Kanadskih provincah Saskatchewan in Alberta.
Po prvem opisu Triceratopsa so potem v nekaj desetletjih zbrali različne lobanje, ki so se bolj ali manj razlikovale od prvotnega Triceratopsa, ki ga je Marsh imenoval T. horridus (iz latinščine horridus; »hrapav, naguban«, kar se nanaša na hrapavo teksturo kosti, ki so pripadale temu tipu primerkov. Kasneje so ugotovili, da je šlo za starejše živali). Takšna raznolikost ni nič nenavadnega, glede na to, da so lobanje veliki tridimenzionalni predmeti, ki so bili izpostavljeni različno usmerjenim in močnim pritiskom med procesom fosilizacije. Odkritelji so jih kljub temu opisali kot različne vrste in postavili več hipotez o sorodnosti med njimi.
V prvem poskusu pregleda vseh vrst je Lull postavil dve skupini znotraj rodu, vendar brez da bi razložil, po čem jih ločuje: ena je bila sestavljena iz vrst T. horridus, T. prorsus, in T. brevicornus, druga pa iz T. elatus in T. calicornis. Vrsti T. serratus in T. flabellatus je postavil izven teh dveh skupin. Takšno razdelitev je ohranil tudi v svoji reviziji temeljnega dela Hatcherja, Marsha in Lulla o vseh znanih rogatih dinozavrih leta 1933. Tem je dodal še tretjo skupino vrst, T. obtusus in T. hatcheri, katerih značilnost je zelo majhen rog na nosu. T. horridus-T. prorsus-T. brevicornus je bila po tej različici najprimitivnejša skupina s povečano velikostjo lobanje in zmanjšanim nosnim rogom, skupina T.-elatus-T. calicornis pa po velikih nadočesnih rogovih in majnim rogom na nosu. C. M. Steinberg je temu dodal še vrsto T. eurycephalus, ki naj bi povezala drugo in tretjo skupino vrst. Ti dve sta si po tej teoriji bolj sorodni kot z linijo, kateri pripada T. horridus. Ta razdelitev je ostala nespremenjena vse do obširnejših raziskav v 80-ih in 90-ih.
Sčasoma se je začela uveljavljati ideja, da razlika v obliki lobanje predstavlja variabilnost znotraj ene ali dveh vrst. Ostrom in Wellnhofer sta leta 1986 objavila članek, v katerem sta utemeljevala, da je Triceratops horridus edina vrsta rodu Triceratops. Eden od argumentov je bil, da sta v vsaki regiji samo ena ali dve vrsti vsake velike živali (od novejših primerov recimo žirafe in sloni v današnji Afriki). To idejo je Lehman združil s starimi Lull-Sternbergovimi skupinami in predlagal, da skupino T. horridus-T. prorsus-T. brevicornus predstavljajo samice, T.calicornis-T.elatus samci, T. obtusus-T. hatcheri pa nenavadno stari ali bolni samci. Po njegovem mnenju naj bi samci imeli daljše, pokončnejše rogove in večje lobanje, samice pa manjše lobanje in manjše rogove, obrnjene naprej.
Temu je oporekala Catherine Forster, ki je naredila ponoven pregled rodu in zaključila, da pripadajo ostanki dvem vrstam, T. horridus in T. prorsus, lobanja T. (zdaj Diceratops) hatcheri pa naj bi se od teh dveh razlikovala toliko, da podpira uvrstitev v nov rod. Ugotovila je, da T. horridus in nekaj drugih »vrst« spada skupaj, T. prorsus in T. brevicornus pa tvorita samostojno skupino. Glede na to, da mnogo več najdb pripada prvi skupini, je predlagala ločitev rodu na dve vrsti. Drugi paleontologi so še vedno mnenja, da je najdbe možno opisati kot različne oblike ene vrste Triceratopsa.
Naslednje vrste so nomina dubia (»dvomljiva imena«), opisane po ostankih, ki so preskromni, da bi jih lahko razlikovali od drugih vrst triceratopsov.
T. mortuarius (Cope, 1874) (nomen dubium; izvirno Polyonax; =Polyonax mortuarius)
Čeprav se triceratopse običajno upodablja kot čredne živali, ni nobenega trdnega dokaza, da so zares živeli v čredah. Za razliko od drugih podobnih vrst, katerih ostanke so našli v skupinah po več deset ali sto živali, so najdbe triceratopsov vedno samo posamične. Vendar pa so ti ostanki zelo pogosti, kot primer, paleontolog Bruce Erickson iz Science Museum of Minnesota je videl 200 primerkov T. prorsusa v Hell Creek Formation v Montani. Podobno je Barnum Brown trdil, da je videl več kot 500 lobanj na polju. 
Ker so fosilni ostanki triceratopsa tako pogosti, se sklepa, da je bil triceratops ena najbolj dominantnih rastlinojedih vrst pozne krede v današnji Severni Ameriki. leta 1986 je Robert Bakker ocenil, da je predstavljal 5/6 vse velike dinozavrske favne tega obdobja.Triceratops je bil eden zadnjih ceratopsov, ki so se pojavili pred velikim izumrtjem. Sorodni vrsti tistega časa sta bili Diceratops in Torozaver, daljni sorodnik pa manjši Leptoceratops. Vendar pa so te vrste v fosilnih ostankih redkeje najdene.
Triceratops je bil rastlinojed in zaradi nizke glave je glavni del njegove prehrane predstavljala nizka vegetacija. Mogoče je lahko podrl tudi višje rastline. Čeljust se je končala z globokim in ozkim kljunom, sklepajo, da je bil kljun boljši za grabljenje in vlečenje kot za grizenje.Triceratopsovi zobje so bili razporejeni v vrste, imenovane baterije. V vsaki od 36 do 40 vrst je bilo 3 do 5 zob, odvisno od velikosti živali. Tako je imela ena žival med 432 in 800 zob, naenkrat pa jih je uporabljala le nekaj. Menjava zob je potekala vse življenje. They functioned by shearing in a vertical to near-vertical orientation. Velikost in število zob kaže na to, da so jedli velike količine vlaknastih rastlin, morda palm in cycadij, morda pa praproti, ki so takrat rasle v savanah.
O funkciji triceratopsovih rogov in ovratnika z naborki sta se razvili dve pomembnejši teoriji. Ena je, da so se uporabljali za spopade, druga pa za dvorjenje samicam. Zdaj se meni, da so bili namenjeni predvsem za slednje.Pred tem je Lull predlagal, da so bile na naborke pritrjene čeljustne mišice, kar naj bi pomagalo pri žvečenju. Mnogo avtorjev je dolga leta to podpiralo, kasnejše študije pa niso našle nobenih dokazov, da so bile na grebenske kosti pritrjene velike mišice.Dolgo časa so mislili, da je triceratops uporabljal svoje rogove in naborke na ovratniku za spopade s plenilci, kakršen je bil npr. tiranozaver. Idejo je prvi analiziral C. H. Sternberg leta 1917, 70 let kasneje pa še Robert Bakker. Dokazano je, da so tiranozavri plenili triceratopse, saj so našli triceratopsovo medenico z luknjami, ki so jih povzročili tiranozavrovi zobje. Vidijo se tudi sledovi celjenja, kar pomeni, da je bila žival v času napada živa.V BBC-ejvem dokumentarcu iz leta 2005, The Truth About Killer Dinosaurs, so preizkusili, kako so se triceratopsi branili pred velikimi plenilci, na primer tiranozavri. Da bi ugotovili, če je lahko napadel tako kot današnji nosorog, so model triceratopsove glave s hitrostjo 24 km/h zaleteli v model tiranozavrove kože. Nadočesna rogova sta kožo predrla, rog nad nosom in kljun pa ne in prednji del lobanje se je zlomil. Sklep je bil, da se triceratops na ta način ni branil, ampak je bolj verjetno počakal in z rogovi ranil napadalca, če se je ta preveč približal.   
Poleg uporabe rogov pri spopadih s plenilci slike pogosto prikazujejo tirceratopse, ki se s spuščenimi rogovi borijo med sabo. Čeprav študije kažejo, da je bilo tako obnašanje možno, tako kot pri današnjih rogatih živalih, ni nobenega dokaza, da so triceratopsi to dejansko počeli. Poleg tega, čeprav se razpoke, luknje in podobne poškodbe na lobanjah pogosto pripisujejo poškodbam z rogovi, sodobna študija ni našla nobenega dokaza, da bi udarci z rogovi lahko povzročili take poškodbe (na primer, ni sledi okužbe ali celjenja). Namesto tega študija kot razlog predlaga bolezni kosti.Velik greben je lahko pomagal tudi pri povečanju telesne površine za lažjo termoregulacijo. Podobna teorija je bila postavljena tudi za plošče stegozavra, čeprav samo ta razlog ne pojasni široke palete različic grebenov, ki jih najdemo pri različnih vrstah ceratopsov. To dejstvo namiguje, da je primarna funkcija zares bila za razkazovanje. 
Teorijo o uporabi grebena in rogov za dvorjenje in razkazovanje je prvi predlagal Davitashvili leta 1961 in je v naslednjih letih pridobila široko podporo. Dokaz, da je bil videz pomemben, ali za dvorjenje ali za drugo družabno obnašanje, je lahko dejstvo, da so se rogati dinozavri jasno razlikovali v svojem okrasju, vsaka vrsta je bila jasno drugačna. Poleg tega jih tudi sodobne rogate živali uporabljajo v podobnih vedenjskih vzorcih. Sodobna študija najmanjše triceratopsove lobanje, ki je potrjeno pripadala mladiču, kaže, da so se greben in rogovi razvili že zelo zgodaj, še pred spolno zrelostjo in so tako imeli pomembno vlogo v vizualni komunikaciji in prepoznavanju vrste na sploh.
Zaradi značilnega videza se triceratops pogosto pojavlja v popularni kulturi, med drugim v filmih, računalniških igrah in dokumentarcih. Nastopal je na primer v filmu Jurski park in njegovih nadaljevanjih, pa tudi v dokumentarcih o dinozavrih:
Walking with Dinosaurs, The Truth About Killer Dinosaurs in Prehistoric Park. Triceratops je tudi eden od junakov serije risanih filmov Dežela pred časom.
Pojavljanja v videoigrah so v glavnem zasluga filmov Jurski park. Triceratops je tudi uradni državni fosil države Južna Dakota 

Tristan da Cunha (izgovorjava: /ˈtrɪstən də ˈkuːnə/), pogovorno Tristan, je osamljena skupina vulkanskih otokov v južnem Atlantskem oceanu. Je najbolj odročno naseljeno otočje na svetu, oddaljeno 2400 km od najbližjega naseljenega otoka Sveta Helena, 2400 km od najbližje celine Afrike in 3360 km do Južne Amerike. Otočje sestavljajo glavni otok Tristan da Cunha, dolg 11,27 km v smeri sever-jug in površine 98 km², ter manjši nenaseljeni otoki Nightingale, Inaccessible in Gough. Po podatkih iz januarja 2017 na glavnem otoku živi 262 stalnih prebivalcev, drugi otoki pa so nenaseljeni, z izjemo osebja vremenske postaje na otoku Gough.
Tristan da Cunha je del britanskega čezmorskega ozemlja Sveta Helena, Ascension in Tristan da Cunha. To vključuje še otok Sveta Helena in Ascension 3730 km severno od Tristana da Cunha.
Otoke je leta 1506 prvi opazil portugalski raziskovalec Tristão da Cunha, a mu je razburkano morje preprečilo pristanek. Glavni otok je poimenoval po sebi, Ilha de Tristão da Cunha. Angleži so ime spremenili in ga vrisali na pomorske karte kot Tristan da Cunha Island. Nekateri viri navajajo, da je na otok leta 1520, med iskanjem pitne vode, prva stopila posadka portugalske ladje Lás Rafael pod poveljstvom kapitana Ruya Vaz Pereire. Do prvega nespornega pristanka na otoku je prišlo 7. februarja 1643, ko je nanj stopila posadka ladje Heemstede, ki je bila v lasti Nizozemske vzhodnoindijske družbe in ji je poveljeval kapitan Claes Gerritsz Bierenbroodspot. Nizozemci so se na otoku v naslednjih 25 letih ustavili še večkrat, leta 1656 so izdelali prve grobe karte otočja.Prvo celotno karto otočja je izdelala posadka francoske korvete Heure du Berger leta 1767. Prve znanstvene raziskave na otoku je opravil francoski naravoslovec Louis-Marie Aubert du Petit-Thouars, ki se je na njem ustavil za tri dni januarja 1793, med francosko trgovsko ekspedicijo iz Bresta na Mavricij. Izdelal je botanično zbirko ter poročal o zapuščenih ognjiščih in zaraščenih vrtovih, verjetno od nizozemskih raziskovalcev iz 17. stoletja.
Prvi stalni prebivalec otoka je bil Jonathan Lambert iz Salema, Massachusetts, ZDA, ki se je priselil na otok decembra 1810 še z dvema drugima, kasneje se je skupini pridružil še četrti. Lambert je otoke razglasil za svojo last in jih poimenoval Islands of Refreshment (»Otoki osvežitve«). Trije izmed štirih mož so umrli leta 1812; preživel je le Thomas Currie (Tommaso Corri), ki se je na otoku preživljal s kmetijstvom.Leta 1816 si je Združeno kraljestvo priključilo otok in mu vladalo iz Kapske kolonije v Južni Afriki. S tem so želeli preprečiti Francozom, da bi otok uporabili za svojo bazo pri morebitnem reševanju Napoleona iz zapora na Sveti Heleni. Zasedba otoka je preprečila tudi, da bi ZDA otok uporabljale za svojo pomorsko postojanko med vojno leta 1812.Na otoku je bila nastanjena garnizija britanskih marincev z družinami, s čimer je prebivalstvo otoka počasi raslo. Na otoku so svojo bazo postavili tudi kitolovci, ki so lovili kite v južnem Atlantiku. Z odprtjem Sueškega prekopa leta 1869 in uvedbo ladij na parni pogon se je osamljenost že tako odročnega otoka samo še povečala, saj je izgubil vlogo vmesne postojanke za jadrnice, ki so potovale med Evropo in Vzhodno Azijo.Leta 1867 je otok obiskal princ Alfred, Vojvoda Edinburški, drugi sin Kraljice Viktorije. V čast tega obiska je bilo poimenovano glavno naselje otočja, Edinburg sedmih morij (Edinburgh of the Seven Seas). 15. oktobra 1873 je otok obiskala znanstvenoraziskovalna odprava kraljeve mornarice na ladji HMS Challenger ter na otokih Tristan, Inaccessible in Nightingale opravila geološke in zoološke raziskave. V svojem dnevniku je stotnik George Nares zabeležil 15 družin in 86 posameznikov, ki so živeli na otoku.
Po hudi zimi leta 1906 in težkem obdobju, ki je trajalo že od osemdesetih let 19. stoletja, je britanska vlada otočanom ponudila preselitev. Otočani so imeli sestanek, na katerem so ponudbo zavrnili. Njihova odločitev je samo še poglobila osamljenost otoka. Poročali so, da med letoma 1909 in 1919 ni otoka obiskala niti ena ladja, to obdobje je prekinila šele ladja HMS Yarmouth, ki je prebivalce obvestila o razpletu prve svetovne vojne.Maja 1922 se je na otoku za nekaj dni ustavila ekspedicija Shackleton–Rowett, zbrala nekaj botaničnih in geoloških vzorcev ter se nato odpravila v Cape Town. V naslednjih letih so otok obiskale ladje RMS Asturias leta 1927, RMS Empress of France leta 1928, RMS Duchess of Atholl leta 1929 in RMS Empress of Australia leta 1935. Leta 1936 je The Daily Telegraph iz Londona poročal, da na otoku živi 167 ljudi, 185 glav živine in 42 konj.
Med decembrom 1937 in marcem 1938 je otok obiskala norveška znanstvena odprava. Sociolog Peter A. Munch je med odpravo podrobno dokumentiral otoško kulturo. Otok je ponovno obiskal v letih 1964–1965. Otok je leta 1938 obiskal tudi W. Robert Foran, ki je poročal za National Geographic Society. O otoku je napisal članek »Tristan da Cunha, Isles of Contentment«, objavljen je bil novembra 1938.Dvanajstega januarja 1938 je Združeno kraljestvo otok priključilo Sveti Heleni in tako ustanovilo britansko čezmorsko ozemlje Sveta Helena, Ascension in Tristan da Cunha.
Med drugo svetovno vojno je Združeno kraljestvo uporabljalo otok kot skrivno pomorsko postojanko Kraljeve vojne mornarice s kodnim imenom HMS Atlantic Isle. Na otoku je delovala vremenska in radijska opazovalnica, preko katere so spremljali premike nemških podmornic ter ladijski promet v južnem Atlantskem oceanu. Opazovalnica je spodbudila tudi gradnjo druge infrastrukture, med drugim šole, bolnišnice in trgovine na drobno, po vojni pa se je razvoj nadaljeval z vzpostavitvijo tovarne za vlaganje in s tem večjo dostopnostjo plačanega dela. Princ Filip, vojvoda Edinburški in kraljica Elizabeta II. sta otok obiskala leta 1957 kot del svetovne turneje, na krovu kraljeve jahte HMY Britannia.Desetega oktobra 1961 je izbruhnil vulkan Queen Mary's Peak, zaradi katerega so evakuirali 264 prebivalcev otoka. Prebivalci so se pred vulkanom začasno umaknili na sosednji otok Nightingale, kjer jih je pobrala nizozemska potniška ladja ter jih nato pripeljala v Cape Town, od tam pa so jih prepeljali v Združeno kraljestvo. Otočani so ob prihodu doživeli velik novinarski sprejem, namestili so jih v oporišče Kraljevega vojnega letalstva v bližini Calshota, Hampshire. Naslednje leto je Kraljeva družba na otok poslala ekspedicije, da oceni nastalo škodo in opravi geološke raziskave. Glavno naselje, Edinburg sedmih morij, skoraj ni bilo poškodovano, zato se je večina otočanov leta 1963 vrnila na otok.
Triindvajsetega maja 2001 je otok zadel ciklon z vetrovi do 190 km/h. Ciklon je poškodoval številna poslopja in pobil večje število govedi, zato je britanska vlada na otok poslala pomoč. Da bi prebivalcem olajšali komunikacijo na daljavo in pri poslovanju preko spleta, je matična država leta 2005 otoku podelila poštno kodo (TDCU 1ZZ).
Trinajstega februarja 2008 je požar uničil tovarno za predelavo rib in štiri generatorje, ki so zagotavljali elektriko na otoku. Štirinajstega marca 2008 so bili dostavljeni novi generatorji, s čimer je otok ponovno dobil elektriko. Požar je imel katastrofalne posledice za gospodarstvo otoka, saj je bila tovarna eden redkih virov dohodka za otočane. Med gradnjo nove tovarne se je pred otokom zasidrala ladja M/V Kelso, ki so jo uporabljali kot začasen obrat za predelavo rib. Nova tovarna je bila postavljena julija 2009.Šestnajstega marca 2011 je ob otoku Nightingale nasedla tovorna ladja MS Oliva, razlito gorivo pa je ogrozilo tam živeče pingvine. Ker otok Nightingale nima sladke vode, so pingvine na čiščenje pripeljali na glavni otok Tristan da Cunha.Petega decembra 2048 bo na otoku možno videti popolni Sončev mrk. Po izračunih bo otok v središču mrka, ki naj bi trajal tri minute in pol.
Otok Gough (Diego Alvarez), površina 91 km²Otok Inaccessible in otočje Nightingale se nahajajo 35 km severozahodno od glavnega otoka, otok Gough pa se nahaja jugovzhodno od glavnega otoka.
Površina otoka je hribovita. Ravna površina je le ob severozahodni obali, kjer stoji naselje Edinburg sedmih morij. Najvišja točka je 2062 m visok ognjenik Queen Mary's Peak (»Vrh Kraljice Mary«). Njegov vrh je pozimi zasnežen. Drugi otoki otočja so nenaseljeni, razen posadke vremenske postaje na otoku Gough. Od leta 1956 postajo upravlja Južna Afrika. Od leta 1963 postaja stoji v zalivu Transvaal na jugovzhodni obali.
Otočje ima mokro oceansko podnebje po Köppnovem sistemu z blagimi temperaturami, stalnim zmernim in močnim deževjem ter zelo malo sonca zaradi konstantnih jugozahodnih vetrov. Po Trewarthovem sistemu ima Tristan da Cunha vlažno subtropsko podnebje zaradi pomanjkanja hladnega vremena. Število deževnih dni je primerljivo z Aleutskimi otoki, ki se nahajajo veliko više na zemljepisni širini severne poloble. Število sončnih dni je primerljivo z mestom Juneau na Aljaski. Pod nadmorsko višino 500 m ni zmrzali, poleti pa temperature nikoli ne presežejo 25 °C. Točka Sandy na vzhodni obali je zaradi tamkajšnjih vetrov najbolj topel in suh del otoka.
Flora in favna imata široko krožnopolarno porazdelitev v Južnem Atlantiku in južnem Tihem oceanu. Tako se mnoge vrste, ki se pojavljajo na otoku Tristan da Cunha, pojavljajo tudi na Novi Zelandiji. Tak primer je rastlina vrste Nertera depressa, ki je bila prvič najdena na otoku Tristan da Cunha, kasneje pa so jo našli tudi na Novi Zelandiji.Otok je znan predvsem po neokrnjeni naravi. Organizacija BirdLife International ga je opredelila kot mednarodno pomembno območje za ptice, saj na njem domujeta dve vrsti kopenskih ptic ter 13 vrst morskih. Otoka Tristan in Gough sta edina znana kraja, kjer se razmnožuje atlantski viharnik (Pterodroma incerta, ogrožena vrsta po IUCN). Otok Inaccessible je edino znano gnezdišče naočarskega viharnika (Procellaria conspicillata, ranljiva vrsta po IUCN). Znano je, da se skrajno ogroženi tristanski albatros razmnožuje le na Goughu in na otoku Inaccessible: vsi gnezdijo na otoku Gough, razen enega ali dveh parov, ki gnezdita na otoku Inaccessible.
Endemični tristanski drozg se pojavlja na vseh severnih otokih, vsak otok ima svojo podvrsto, pri čemer so ptice na Tristanu nekoliko manjše in podolgovatejše od tistih na otokih Nightingale in Inaccessible. Endemični žerjav z otoka Inaccessible je najmanjša neleteča ptica na svetu in živi le na otoku Inaccessible. Leta 1956 so na lokaciji Sandy Poin na otoku Tristan izpustili osem Goughovih tukalic, ki so nato kolonizirale otok.
Okoli otočja je mogoče opaziti različne vrste kitov in delfinov, njihovo število se počasi povečuje po končanju nezakonitega lova, ki ga je izvajala Sovjetska zveza. Na otočju Tristan prebiva tudi subantarktični krzneni tjulenj (Arctocephalus tropicalis), večinoma na otoku Gough.
Skozi leta se je na otoku razvila edinstvena družbena in gospodarska organiziranost, ki temelji na načelih Williama Glassa, ki je na otok prišel leta 1817. Ta temelji na enakosti. Vsi ljudje na otoku so kmetje, ki imajo lastno zemljo ali pa se ukvarjajo z ribolovom. Vsa zemlja je v skupni lasti. Vsa gospodinjstva imajo lastno zaplato zemlje, na kateri gojijo krompir. Število glav živine je strogo nadzorovano, da bi ohranili pašnike ter preprečili kopičenje bogastva. Če skupnost ne glasuje za spremembo svoje zakonodaje, nihče izven otoka ne sme kupovati zemljišč ali se preseliti na otok; teoretično bi moral biti prodan celoten otok.Vsi ljudje, vključno z otroki in upokojenci, so vključeni v kmetijstvo, nekateri odrasli pa opravljajo še plačana dela v vladnih ustanovah ali gospodarski dejavnosti na otoku. Mnogi moški so zaposleni v ribiški industriji, na morje odhajajo le v lepem vremenu. Nominalna ribolovna sezona traja 90 dni; vendar pa je v ribolovni sezoni 2013 – od 1. julija do 30. septembra – trajala le 10 dni, veliko premalo za komercialni ribolov.
Glavni zaslužek prebivalcev otoka izvira iz lova na rake, zlasti na tristanskega skalnega jastoga (Jasus). Drugi prihodki izhajajo iz prodaje poštnih znamk in kovancev, ki jih zbirajo številni zbiratelji po svetu. Omejeni prihodki iz turizma vključujejo nastanitev, vodnike in prodajo domačih izdelkov, spominkov obiskovalcem in prodajo po pošti. Prihodki iz tujine omogočajo izvajanje vladnih storitev, zlasti zdravstva in izobraževanja.
Vulkanski izbruh leta 1961 je na otoku uničil tovarno za predelavo rib, ki pa je bila v kratkem času obnovljena. Ribiči in predelovalci delajo za južnoafriško podjetje Ovenstone, ki ima ekskluzivno pogodbo za prodajo rakov Združenim državam in Japonski. Čeprav je Tristan da Cunha čezmorsko ozemlje Združenega kraljestva, nima neposrednega dostopa do trgov Evropske unije. Svetovna gospodarska kriza je prizadela tudi otok, tako da je morala uprava poseči po rezervah. Finančne težave bi lahko povzročile težave pri posodabljanju komunikacijske opreme in izboljšanju izobraževanja na otoku. Požar 13. februarja 2008 je začasno povzročil velik gospodarski zastoj na otoku.
Čeprav je Tristan da Cunha del istega čezmorskega ozemlja kot Sveta Helena, ne uporablja lokalnega denarja funta Svete Helene. Namesto tega otok uporablja britanski funt. Banka Svete Helene je bila ustanovljena leta 2004 na otokih Sveta Helena in Ascension. Ta banka ni fizično prisotna na Tristan da Cunha, vendar so prebivalci Tristana upravičeni do njenih storitev. Obstaja spominski kovanec otoka.Otok se nahaja v južnoatlantski anomaliji, površini Zemlje z neobičajno šibkim magnetnim poljem. Štirinajstega novembra 2008 je bil na otoku odprt geomagnetni observatorij kot del skupnega projekta danskega meteorološkega inštituta in danskega Nacionalnega vesoljskega inštituta.
Zaradi odročne lege je transport do otoka otežen. Ker na otoku ni letališča, ga je možno doseči le po morju. Ribiške ladje iz Južne Afrike otok obiščejo osem- ali devetkrat letno. Z otokom Sv. Heleno in Južno Afriko ga je enkrat letno povezovala ladja RMS Saint Helena med svojo januarsko vožnjo, vendar je v zadnjih letih to pot opravila le leta 2006 in 2011 ter nazadnje 2018. Pristanišče v Edinburgu sedmih morij se imenuje Calshot Harbour. Ime je dobilo po kraju iz Hampshira, kjer so začasno bivali prebivalci otoka med izbruhom vulkana leta 1961.
Čeprav Tristan da Cunha deli klicno kodo +290 s Sv. Heleno, imajo prebivalci dostop do telekomunikacijskega omrežja Urada za zunanje zadeve Commonwealtha, ki ga zagotavlja Global Crossing. To uporablja območje številčenja Londona 020, kar pomeni, da so številke dostopne prek telefonskega imenika Velike Britanije. Otok je imel dostop do interneta od leta 1998, vendar je zaradi visoke cene spočetka bil skoraj nedostopen lokalnemu prebivalstvu, ki ga je v glavnem uporabljalo le za pošiljanje elektronske pošte. Povezava s hitrostjo 64 kbit/s je bila zelo nestabilna, zagotavljal jo je Inmarsat preko satelitskega telefona. Od leta 2006 se na otoku uporablja manjši satelitski terminal s prenosom 3072 kbit/s za potrebe javne uporabe.
Občasno otok obiščejo odprave radioamaterjev, imenovane DXpeditions. Ena izmed teh je bila na toku med septembrom in oktobrom 2014 pod oznako ZD9ZS.
Izvršni organ je britanska kraljica, ki jo na otoku zastopa guverner Svete Helene. Ker je ta stalno nastanjen na Sv. Heleni, ga na Tristanu zastopa upravitelj otoka. Upravitelj je ponavadi karierni uslužbenec zunanjega ministrstva, ki ga imenuje London. Od leta 1998 se upravitelji menjajo na tri leta. Upravitelj deluje kot predstavnik britanske vlade, svetuje pa mu svet otoka, sestavljen iz osmih izvoljenih in treh imenovanih domačinov. Mandat sveta otoka traja tri leta. Novembra 2016 je Sean Burns začel svoj drugi mandat kot upravitelj otoka.
Eden izmed osmih izvoljenih svetnikov, ki dobi največ glasov, je imenovan za poglavarja otoka. Ta nadomešča upravitelja, ko tega ni na otoku. Marca 2019 je bil za triletni mandat, četrti v karieri in prvi po šestnajstih letih, izvoljen James Glass. Upravitelj in otoški svet svoje delo opravljata v vladnem poslopju, ki je edina dvonadstropna zgradba na otoku. Zgradbo včasih imenujejo »Whitehall« ali »H'admin building«, v njej se nahaja pisarna upravitelja, oddelek za finance, otoška uprava in prostori za otoški svet, ker se izvajajo sestanki.Na otoku ni nobene politične stranke ali sindikata. Varnostne zadeve ureja policijski inšpektor s tremi pomožnimi policisti. Tristan da Cunha ima svojo lastno zakonodajo, vendar se zakon z otoka Sv. Helene na splošno uporablja v obsegu, ki ni v neskladju z lokalno zakonodajo, je primeren lokalnim okoliščinam in je temu primerno spremenjen, če okoliščine to zahtevajo.
Na otoku je septembra 2018 živelo 251 ljudi. Edino naselje je Edinburg sedmih morij (Edinburgh of the Seven Seas). Edina religija je krščanstvo z anglikanskim in rimokatoliškim gibanjem. Trenutni prebivalci otoka so potomci petnajstih prednikov, osmih moških in sedmih žensk, ki so na otok prišli med letoma 1816 in 1908. Moški so bili Evropejci, ženske pa mešane rase in Afričanke. Zdaj je celotno prebivalstvo mešano in so vsi med seboj v sorodu. V začetku prejšnjega stoletja je na otok prišel moški ruskih korenin. Ko so se družine leta 1963, po izbruhu vulkana leta 1961, vrnile na otok, so štiri otočanke na otok pripeljale može iz Anglije.Genetske raziskave ženskih potomcev razkrile, da so bile prve ženske na otoku mešane rase (afriške, azijske in evropske) in so prihajale z otoka Sveta Helena. Po zgodovinskih zapisih naj bi bila na otoku dva para sester, vendar je preiskava MtDNK pokazala, da je bil na otoku le en par sester.Prvi moški so prišli s Škotske, Anglije, Nizozemske, ZDA in Italije ter spadajo v tri Y-haploskupine. Imeli so devet priimkov: Collinos, Glass, Green, Hagan, Lavarello, Repetto, Rogers, Squibb in Swain. Odkrili so tudi novo haploskupino iz vzhodne Evrope in Rusije, ki se je pojavila v populaciji po letu 1900. Takrat so otok obiskale ruske ladje. Obstajajo dokazi o neznanem predniku, ki je na otoku pustil svoje gene, ne pa tudi svojega imena. Med moškimi potomci so našli še štiri primere neujemanja, vendar so raziskovalci mnenja, da so bili njihovi očetje verjetno med otoško populacijo.
Na otoku je 80 družin. Zaradi izoliranosti se je na njem razvilo nenavadno narečje angleščine, ki je, kot ga je opisal pisatelj Simon Winchester, mešanica podeželske angleščine in angleščine iz 19. stoletja, italijanščine ter afrikanarskega slenga.
Izobraževanje je osnovno. Otroci končajo šolo pri šestnajstih letih in čeprav lahko pri sedemnajstih letih opravljajo maturo, se za to možnost odloči le malokdo. Na otoku je le ena šola, imenovana St. Mary's School, ki izobražuje otroke med osmim in šestnajstim letom. Odprta je bila leta 1975 in ima pet razredov, kuhinjo, oder, računalniško učilnico, šolski laboratorij in delavnico.Leta 2010 je pod vodstvom učitelja za glasbo Tonya Triggsa zaživel glasbeni projekt med St. Mary's School in amaterskimi glasbeniki v Britaniji. V projektu so učenci pisali pesmi, učitelj Tony Triggs pa je poskrbel za glasbeno spremljavo. Pesmi so bile tistega leta objavljene na spletu pod naslovom Rockhopper Penguins and Other Songs (2010). Februarja 2013 je otoška pošta Tristan Post Office izdala nabor štirih znamk, posvečenih glasbenemu projektu. Na znamkah so bila upodobljena otoška glasbila in pesmi iz projekta. V letu 2014 se je dejavnost razširila in se danes nadaljuje kot mednarodni glasbeni projekt.
Zaradi majhnega števila ljudi in zaradi porok med sorodniki so se med prebivalci pojavile določene zdravstvene težave, med katerimi je tudi glavkom. Poleg tega je med prebivalci v zelo visokem odstotku (42 %) prisotna astma. Raziskovalec Noe Zamel z Univerze v Torontu je prišel do zaključka, da je bolezen genetska. Trije od prvotnih naseljencev so bili astmatiki.Leta 2012 je bil Gerard Bulger edini zdravnik na otoku in je skrbel za zdravstvene storitve 270 otočanov. Manjša bolnišnica, Camogli Hospital, je opremljena z ultrazvokom, rentgenom in gastroskopom. Na otoku ni nobene medicinske sestre, samo negovalka. Medicinske zaloge prihajajo iz Južne Afrike, zaradi velike oddaljenosti je težko vzdrževati rok uporabe zdravil in sanitetnega materiala. Ena izmed zadolžitev zdravnika je bila tudi preverjanje oskrbe z vodo.Zdravstveno oskrbo financira vlada, opravlja jo zdravnik iz Južne Afrike in pet medicinskih sester. Zaradi le osnovnih storitev, ki jih nudi bolnica, ni mogoče opravljati zahtevnih operacij in zapletenih porodov. V nujnih primerih so prebivalci primorani poklicati ribiške ladje, ki pogosto ribarijo okoli otoka, da jih odpeljejo na zdravljenje v Cape Town. Leta 2007 so donatorji v sodelovanju z otoško vlado vzpostavili telekomunikacijsko zdravstveno pomoč, ki mogoča pošiljanje elektrokardiogramov in rentgenskih slik za potrebe posvetovanja z zdravniki v drugih državah. Delovanje sistema je omejeno zaradi slabih satelitskih povezav ter žičnih povezav med bolnico in upravno stavbo, kjer se nahaja telekomunikacijski center.
Lokalna televizija je na otoku začela delovati leta 1984, program je bil posnet in se je predvajal ob torkih, četrtkih in sobotah. Televizija z oddajanjem v živo je na otok prišla šele leta 2001, zagotavlja jo BFBS (British Forces Broadcasting Service – radijski in televizijski program britanskih oboroženih sil). Prebivalci otoka vidijo programe BBC1, BBC2, ITV in BFBS Extra preko lokalnega analognega relejnega oddajnika. Na otoku je mogoče poslušati radijski program BFBS Radio 2.
Otoška vlada in združenje Tristan da Cunha vzdržujeta spletno stran www.tristandc.com. Spletna stran gostuje na strežniku v Veliki Britaniji, na njej pa se objavljajo tedenske novice z otoka.
Poletna sezona se na otoku začne z dnevom striženja ovac, ki se začne v soboto sredi decembra. Skoraj celotno prebivalstvo otoka se zbere na skrajnem koncu otoka Patches Plain, kjer se nahajajo ograde za ovce. Pri striženju ovac uporabljajo ročne škarje. Volno nato ročno predelajo in uporabijo za izdelavo oblačil, ki se prodajajo pod blagovno znamko 37 Degrees South Knitwear Range.
Dela prosti dnevi za vladne uslužbence in tovarno se začnejo pred božičem in trajajo tri tedne. Ostale delovne skupnosti na otoku imajo lastne dela proste dneve. Ob določenih dnevih ostaja zaprta tudi trgovina, zato si morajo otočani pred zaprtjem napraviti zaloge. Tak primer se je zgodil leta 2013, ko je bila trgovina zaprta kar en mesec.Ker otok ni imel nobenega svojega praznika, se je otoški svet januarja 2014 odločil, da uvede dan čolna (Longboat Day) s tradicionalno dirko čolnov. Otoški svet ni navedel, na kateri dan se bo praznik praznoval.
Edwin Heron Dogson (1846–1918), duhovnik Anglikanske cerkve, najmlajši brat Charlesa Dogsona (Lewis Carroll), avtorja knjige Alica v čudežni deželi. Na otoku je deloval kot misijonar med letoma 1880 in 1884.
Conrad Connie Glass (rojen leta 1961), nosilec reda britanskega imperija, otoški policist in nekdanji otoški vodja. Živi na otoku in je prvi otočan, ki je napisal knjigo o otoku, Rockhopper Copper (2005).
Je tudi osrednje prizorišče drame Dlje od najdlje (Further than the Furthest Thing) avtorice Zinnie Harris.
Jules Verne je otok uporabil v romanih Iskanje brodolomcev (In Search of the Castaways), Sfinga ledenih polj (The Sphinx of the Ice Fields (1897)) in Antarktična skrivnost (An Antarctic Mystery)

Zmagoslavje volje (nemško Triumph des Willens) je dokumentarni propagandni film nemške filmske režiserke Leni Riefenstahl, ki dokumentira kongres nacistične stranke v Nürnbergu leta 1934. Predstavi posnetek uniformiranih članov stranke (a razmeroma malo nemških vojakov), ki korakajo in se urijo na klasične melodije. Film vsebuje izvlečke govorov več nacističnih voditeljev na kongresu, tudi dele govorov Adolfa Hitlerja. Hitler je film naročil in bil neformalni izvršni producent; njegovo ime se pojavi na začetku v zaslugah. Prevladujoča tema filma je vrnitev Nemčije kot velike moči s Hitlerjem kot nemškim mesijo, ki bo narodu prinesel slavo. Naslov je namigovanje na Nietzschevo zamisel volje do moči.
Zmagoslavje volje se je začelo predvajati 1935 in naglo postal eden najboljših primerov propagande v filmski zgodovini. Izboljšane tehnike Riefenstahlove kot so premikajoče se kamere, uporaba teleobjektivov za ustvarjanje izkrivljene perspektive, fotografiranje iz zraka in revolucionaren pristop do uporabe glasbe in kinomatografije, so Zmagoslavju prislužile priznanje kot enega največjih propagandnih filmov v zgodovini, kljub slavljenju nacističnega režima. Riefenstahlova je dobila nekaj nagrad ne le v Nemčiji, ampak tudi v Združenih državah Amerike, Franciji, na Švedskem in v drugih državah. Film je bil popularen v tretjem rajhu in drugod in je še naprej vplival na filme, dokumentarce in reklame vse do danes, kljub temu, da dviguje vprašanje razmejitvene črte med umetnostjo in moralnostjo.[1]
Riefenstahlovo so dolga desetletja po koncu Tretjega rajha povezovali z nacistično oblastjo, njeno najbolj znano delo pa je film Zmagoslavje volje (Triumph des Willens), za katerega je leta 1935 v Benetkah prejela zlato medaljo, dve leti kasneje pa še zlato medaljo na Svetovni razstavi v Parizu. Ob koncu II. svetovne vojne je to delo uničilo njeno kariero, saj so ga označili za propagandni film nacionalsocializma.
V Riefenstahlovi stvaritvi o kongresu nacionalsocialistov v Nürnbergu od 4. do 10. septembra 1934 vidimo predvojne inscenacije Hitlerjevih nürnberških govorov, ki so estetsko oplemeniteni z masovnimi marši, pokloni voditelju, ceremonijami ipd. Te estetsko sterilne prireditve, ki jih ornamentira uniformiran človeški material, so dejansko namenjene zgolj filmski reprodukciji Riefenstahlove. Film pa je bil deloma samorefleksiven - prikazoval je tudi stranske dogodke, priprave na ceremonije in Hitlerjeve govore ter tako poskušal skozi »napake«, ki so bile del inscenacije, voditelja postaviti v intimno sfero gledalca. Ljudstvo je ta film lahko gledalo v kinematografih, sam filmski trak pa se je pokazal kot zelo primeren tudi za televizijski prenos. Posnete »reči« v tem filmu postanejo simbolična ikonografija realnosti; ne gre za mimetično dokumentarnost filmskega medija, temveč za uporabo filmskega medija kot mašine za produciranje mita - s simulacijo in s tem z manipulacijo.
Monumentalni dokumentarec - priprave, Hitlerjev prihod, procesije, baklade, trobente, orjaške svastike, histerične množice in govore je skoreografirala v mistični, ekstatični, wagnerjanski spektakel, v katerem sta si usta in srce podajala Führer in Volk, nacionalizem in kult osebnosti, Usoda in njen demagoški demon, heroj. Nacizem je povzdignila v estetski objekt, bolje rečeno - film je bil tako dober in tako lep in tako sugestiven in tako hipnotičen, da je Hitler z njim zlahka dobil vse psihološke, ideološke in propagandne vojne. Le zakaj ne - posnela ga je na njegovo željo.
Zmagoslavje volje so opisovali kot »od nacistov, za naciste in o nacistih«.[2] Film se začne s predgovorom, ki je edini komentar v filmu. Na kamniti steni se pojavi sledeče besedilo: 5. septembra 1934, ... 20 let po izbruhu Svetovne vojne ... 16 let po začetku našega trpljenja ... 19 mesecev po začetku nemške renesance ... je Adolf Hitler ponovno priletel v Nürnberg na pregled kolon svojih zvestih pristašev...
'1. dan':: Film se začne s posnetkom oblakov nad mestom in se nato pomakne do zbirajoče gmote spodaj ter s tem portretira lepoto in veličino prizora. Vidi se senca Hitlerjevega letala, ko leti mimo drobnih korakajočih postav spodaj[3], z glasbeno spremljavo Die Meistersinger von Nürnberg Richarda Wagnerja, ki počasi preide v Horst Wessel Lied. Ob prihodu na Nürnberško letališče se na viharen aplavz in vzklikajočo množico prikaže Hitler iz svojega letala. Nato ga skozi enako navdušeno množico peljejo v Nürnberg do njegovega hotela, kjer je kasneje zborovanje.
'2. dan': Drugi dan se začne z montažo posnetka obiskovalcev, ki se pripravljajo na začetek kongresa nacistične stranke in nato posnetek najvišjih nacističnih uradnikov, ki prihajajo na Luitpold Arena. Film nato preskoči na odprtje ceremonije, kjer Rudolf Hess naznani začetek kongresa. Kamera predstavi precej nacistične hierarhije in pokaže njihove odpiralne govore, med drugim Josepha Goebbelsa, Alfreda Rosenberga, Hansa Franka, Fritza Todta, Roberta Leya in Juliusa Streicherja. Film zatem preskoči na zunanje zborovanje Nemške delavske fronte (nemško Reichsarbeitdienst), ki je prvotno niz izmišljenih vojaških vadb mož, ki nosijo lopate. Hitler ima tukaj tudi prvi govor o zaslugah »Nemške delavske fronte« in jih pohvali za njihovo delo pri ponovni izgradnji Nemčije. Dan se konča s parado SA (nemško Sturmabteilung, jurišni odredi) z baklami.
'3. dan': Tretji dan se začne z zborovanjem Hitlerjeve mladine na paradnih tleh. Kamera ponovno pokaže prihod nacističnih dostojanstvenikov in Hitlerjev uvod Baldurja von Schiracha. Nato Hitler naslovi »mladino« in v vojaških izrazih opisuje kako se morajo utrditi in pripraviti na žrtvovanje. Vsi prisotni se zberejo za vojaški mimohod in pregled Wehrmachtove konjenice in raznih oklepnih vozil. Tisto noč ima Hitler še en govor z baklami nižje rangiranim partijskim uradnikom v spomin prve obletnice nacističnega prevzema oblasti in oznani, da sta partija in država ena entiteta.
'4. dan': Četrti dan je vrhunec filma, kjer je prikazano največ znamenite metaforike. Hitler, s Heinrichom Himmlerjem in Victorjem Lutzem ob boku, hodi skozi dolgo široko prostranost z več kot 150.000 pripadniki SA in SS, ki stojijo v stanju »pozor«, da bi položil venec v spomin I. svetovne vojne. Hitler nato pregleda paradirajoče može SA in SS, z Lutzem pa imata govor, kjer razpravljata o čistki SA (noč dolgih nožev), ki se je zgodila nekaj mesecev prej. Lutze znova potrdi zvestobo SA režimu in Hitler oprosti SA vseh zločinov, ki jih je storil Ernst Röhm. Z dotikanjem »krvave zastave« (nemško Blutfahne) so zastave nove stranke posvečene (isto blago je nosila zastava padlih nacistov med pučem (nemško Hitler-Ludendorff-Putsch), Hitler pa ima po zaključni povorki pred Nürnberško Frauenkirche še sklepni govor. V njem znova potrdi prvenstvo nacistične partije v Nemčiji z izjavljanjem: »Vsi vdani Nemci bodo postali nacionalsocialisti. Samo najboljši nacionalsocialisti so partijski tovariši!« Hess potem vodi zbrano množico v zaključnem Sieg Heil pozdravu Hitlerja in s tem zaznamuje konec partijskega kongresa. Film pojema v črno, ko celotna množica zapoje Horst Wessel Lied.
Leni Riefenstahl, popularna nemška igralka, je režisirala svoj prvi film leta 1932 z naslovom Das Blaue Licht (Modra luč). Takrat je Hitlerja prvič slišala govoriti na nacističnem zborovanju in je, na njeno lastno priznanje, nanjo naredil vtis. Kasneje se je z njim nekaj let dopisovala. Obratno je na Hitlerja naredila enak vtis z Das Blaue Licht in leta 1933 jo je prosil, da režira film o letnem nacističnem zborovanju v Nürnbergu. Nacisti so nedavno tega prevzeli oblast med obdobjem politične nestabilnosti (Hitler je bil četrti kancler Nemčije v manj kot letu) in so pri veliko Nemcih, kot tudi na svetu, veljali za uganko.
Leni Riefenstahl je bila najprej nenaklonjena, ne zaradi moralnih pomislekov, temveč zato, ker je želela še naprej ustvarjati celovečerne filme. Hitler je vztrajal in Riefenstahlova se je končno strinjala, da bo posnela film z naslovom Der Sieg das Glaubens (Zmaga vere) na nürnberškem zborovanju leta 1933. Vendar je imel film številne tehnične težave, vključno s pomanjkanjem priprav (Riefenstahlova je poročala, da je imela le nekaj dni) in Hitlerjevim očitnim nelagodjem med snemanjem. Da bi stvar še poslabšali, se je morala Riefenstahlova ukvarjati z ruvanjem s strankarskimi uradniki, posebno z Josephom Goebbelsom, ki je hotel, da film izda Ministrstvo za propagando. Čeprav se je film očitno dobro odrezal pri blagajni kinematografov, je kasneje postal prava sramota za naciste potem ko je bil Ernst Röhm, vodja SA, ki je imel izrazito vlogo v filmu, umorjen v »noči dolgih nožev«.
Leta 1934 ni imela Riefenstahlova nobene želje po ponovitvi neuspeha Siega in je najprej priporočila kolega režiserja Walterja Ruttmanna. Ruttmannov film, ki je pokril vzpon nacistične partije od leta 1923 do leta 1934 in je bil preveč propagandističen (uvodno besedilo v Zmagoslavju je njegovo), Hitlerju ni bil pri srcu. Ponovno je vprašal Riefenstahlovo, ki je končno popustila (še vedno poteka diskusija, kako voljna je bila), ko ji je Hitler zagotovil svojo osebno podporo in obljubil, da bo preprečil drugim nacističnim organizacijam, posebno Ministrstvu za propagando, vmešavanje v njen film.
Za razliko od Zmaga vere (Der Sieg das Glaubens), je Riefenstahlova snemala Zmagoslavje volje z velikim proračunom, obširnimi pripravami in nujno potrebno pomočjo nacistov visokega čina kot je Goebbels. Kot je izjavila Susan Sontag, »Zborovanje ni bilo načrtovano le kot pompozen množičen shod, ampak kot senzacionalen propagandni film«.[5] Albert Speer, Hitlerjev osebni arhitekt, je zasnoval prizorišče v Nürnbergu in koordiniral večji del prireditve.[3] Riefenstahlova je imela za takratni standard pretirano veliko filmsko ekipo. V njej je bilo 172 ljudi, vključno z desetimi tehniki, 36 kamermani in asistenti (ki so delali v 16 ekipah s 30 kamerami), 9 zračnih fotografov, 17 mož iz filmskih tednikov, 12 ekip iz filmskih tednikov, 17 mož za razsvetljavo, 2 fotografa, 26 voznikov, 37 varnostnikov, 4 delavci Nemške delavske fronte in 2 pisarniška asistenta. Veliko njenih kamermanov se je oblačilo v uniforme SA, da niso bili opazni v množici.[6]
V Zmagoslavju so uporabili prenovljene tehnike snemanja kot so premikajoče se kamere, vključno z eno pritrjeno na velikanski zastavni drog dvigala za govorčevim odrom, in drugo na Hitlerjev osebni Mercedes (ta je zahtevala številna snemanja, zato da kamerman ne bi bil posnet). Zmagoslavje je predstavil tudi uporabo telefoto leč za ustvarjanje izkrivljene perspektive. Da bi ujela še ostale zorne kote, je morala Riefenstahlova izkopati jame pod govorčevimi odri, položiti tirnice za snemanje v gibanju in fotografirati iz zraka iz več letal in majhnega zrakoplova.[6] Veliko je bilo bližnjih posnetkov množice, ki je gledala in poslušala Hitlerja in Hitlerjevih poz snemanih iz nižjega zornega kota, kar ga je prikazalo kot junaškega. Razen predgovora Riefenstahlova ni uporabila nobenega govornega uredniškega komentarja v Zmagoslavju, saj je raje poudarjala s hitrimi montiranimi izrezi, s sestavljanjem filmskih scen in z glasbo. Skozi ves film je uporabljala tudi »real sound« (»pravi zvok«).[7] Filmska glasba je bila po naravi Wagnerjeva (večina glasbe je bila neposredna reprodukcija Wagnerjevih oper) in z modifikacijami Riefenstahlove je ustvarjala vročekrvno in živahno vzdušje, ki se je večkrat tik pred Hitlerjevim govorom razvilo v občutek blaznosti.[5]
New York Times je izjavil, da je trajalo skoraj dve leti, da so zmontirali končno različico iz 250 milj (400 km) neobdelanih posnetkov.[7] A ta časovni okvir je nekoliko nepraktičen, saj je bilo med zborovanjem septembra 1934 in premiero marca 1935 le 200 dni. Riefenstahlova je imela težko nalogo skrajševanja ocenjenih 61 ur v 2 uri.[6] Trudila se je, da bi film čim prej končala in šla je celo tako daleč, da je spala v montažni sobi, napolnjeni s sto tisoči metrov filmskih posnetkov.[8]
»Zmagoslavje volje je izvrstna ponazoritev nacistične politične vere v filmski obliki. Njegov umetniški čut, okrepljen z veličino in močjo okrasa Nürnberga je osnovan, da nas pomete v empatično idetifikacijo s Hitlerjem kot neke vrste človeškega božanstva. Spektakularen prizor reda, složnosti in vdanosti Führerju močno izraža sporočilo, da je bilo nacistično gibanje živi simbol prerojenega nemškega naroda.«—profesor Robert Wistrich[4]
Vera: »Jutranje odpiralno srečanje ... je bilo več kot čudovita predstava, imelo je nekaj mistike in verske gorečnosti velikonočne ali božične maše v veliki gotski katedrali.«—novinar William Shirer[16]Vera je osrednji motiv v Zmagoslavju. Film vsebuje veliko prizorov zvonjenja cerkvenih zvonov, posameznikov v stanju bližine verski gorečnosti, kot tudi pomemben posnetek rajškega škofa Ludwiga Müllerja, ki stoji v svojih oblačilih med nacisti visokega čina. Prizor, kjer se kamera pomika čez vrste in vrste šotorov postavljenih za zborovanje, spomni na verska romanja kot je hadž (romanje v Meko v islamu). Verjetno ni naključje, da je zaključna povorka v filmu pred nürnberško Frauenkirche. Hitler v zaključnem govoru v filmu tudi neposredno primerja nacistično stranko s svetim redom in posvetitev novih strankarskih zastav, ko jih Hitler dotakne »krvave zastave«, ima jasne verske prizvoke. Hitler sam je od začetka prikazan v stilu mesije, kjer se spusti kot Odin (vrhovni bog v nordijski mitologiji) iz oblakov, do njegove vožnje skozi Nürnberg, kjer se celo mačka ustavi, da bi ga gledala, do veliko prizorov, kjer bo – stoječ na svojem odru – izdal povelje sto tisočim privržencem in občinstvo bo privolilo v enoglasje. Frank Tomasulo pojasni, da je v Zmagoslavju »Hitler ulit kot pravi nemški mesija, ki bo rešil narod, če bodo meščani le položili svojo usodo v njegove roke.«[9]
Oblast: »Naša volja je, da ta država vztraja še tisoč let.« -- HitlerTretji rajh ni videla podob vojaške oblasti in moči od konca I. svetovne vojne in ogromne tvobre ljudi so spomnile občinstvo, da je Tretji rajh spet postajala pomembna sila. Čeprav so možje nosili lopate, so z njimi ravnali kot da so puške. Orli in svastike so bili videti kot spomin na antične rimske legije.[17] Velika množica dobro izurjenih članov partije je bila videti v bolj zlovešči svetlobi kot svarilo vsakemu, ki bi hotel kljubovati režimu. Hitlerjev prihod na letalo bi moral biti tudi razumljen v tem kontekstu. Po mnenju Kennetha Poferla, »je bilo v 1930-ih letenje v letalu razkošje poznano le izbrancem, a Hitler je sebe naredil široko povezanega s to prakso in bil je prvi politik, ki je delal propagando s potovanji po zraku. Uspeh je ojačal to podobo in ga, s prikazovanjem kot edinega, ki je prispel v letalu in prejel osebno dobrodošlico množice, označil za prvega moža gibanja. Hitlerjevi govori SA so vsebovali tudi nakazano grožnjo: če je lahko ubil Röhma – v filmu poveljnika sto tisočev čet – je bilo logično domnevati, da bi Hitler ostal nekaznovan, če bi usmrtil kogar koli.[3]
Sloga: »Hitler je partija, Hitler je Nemčija, Nemčija je Hitler.« -- HessZmagoslavje ima veliko prizorov, ki zabrišejo razliko med nacistično partijo, nemško državo in nemškimi ljudmi. So prizori, kjer Nemci v kmečkih nošah in drugih tradicionalnih oblačilih pozdravljajo Hitlerja. Procesije z baklami, čeprav jih zdaj mnogi povezujejo z nacisti, spominjajo opazovalca na srednjeveško karnevalsko praznovanje. Stara zastava cesarske Nemčije je večkrat prikazana v letu ob boku svastike in na slovesnosti Hitler izkaže spoštovanje vojakom, ki so umrli v I. svetovni vojni (kot tudi predsedniku Paulu von Hindenburgu, ki je umrl mesec pred zborovanjem). Prikazan je tudi prizor, kjer pripadniki Nemške delavske fronte posamezno vzklikajo iz katerega kraja so, spominjajoč gledalce, da se je nacistična partija razširila iz svoje trdnjave na Bavarskem, da bi postala vsenemško gibanje.
Premiera Zmagoslavje volje je bila 28. marca 1935 v Ufa Palace Theatru v Berlinu in film je bil takojšen uspeh. V dveh mesecih je zaslužil 815,000 Reichsmark in Ufa ga je ocenila kot enega od treh najdonosnejših filmov tistega leta.[3] Hitler je film hvalil kot »edinstveno slavljenje moči in lepote našega gibanja«. Riefenstahlova je bila za svoj trud nagrajena z nemško filmsko nagrado (Deutscher Filmpreis), zlato medaljo na beneškem bienalu leta 1935 in z Grand Prix leta 1937 na Svetovni razstavi v Parizu.[9] Vendar je bilo nekaj trditev, da je imel film učinek na pritok množice »spreobrnjencev« k fašizmu in nacisti očitno niso vložili resnega truda v promocijo filma izven Nemčije. Filmski zgodovinar Richard Taylor je tudi izjavil, da Zmagoslavje na splošno ni bil uporabljen za propagandne namene v tretjem rajhu[10], čeprav Roy Frumkes kaže na nasprotno, saj je bil film na sporedu vsako leto v vseh nemških gledališčih do leta 1945.[8]
Sprejem v drugih državah ni bil tako navdušen.[3] Britanski dokumentarist Paul Rotha ga je imenoval za nezanimivega, medtem ko so bili ostali odvrnjeni zaradi njegovih pronacističnih nazorov. Med II. svetovno vojno je Frank Capra naredil neposreden odziv imenovan »Zakaj se borimo« (Why We Fight), serijo fimskih tednikov, ki jih je naročila vlada ZDA, ki je združila posnetek Zmagoslavje volje, a ga miselno drugače povezala, tako da je zagovarjal zaveznike. Capra je kasneje opozoril, da Zmagoslavje »ni ustrelilo s puško, spustilo nobene bombe. A kot psihološko orožje, namerjeno v uničenje volje po upiranju, je bil ravno tako smrtonosen«.[11] Izrezki iz Zmagoslavja so bili uporabljeni tudi v kratkem propagandnem filmu zaveznikov, imenovanem Prevzemi generala Adolfa (General Adolph Takes Over), postavljenem v britansko plesno melodijo »The Lambeth Walk«. Legije korakajočih vojakov, kot tudi Hitler, ki pozdravlja v nacističnem pozdravu, so izgledale kot bežeče lutke, ki plešejo na glasbo.
Eden najboljših načinov ovrednotenja odziva na Zmagoslavje je bila takojšnja in dolgotrajna mednarodna slava, ki jo je dobila Riefenstahlova. The Economist je navedel, da je »potrdil njen ugled kot največje ženske režiserke dvajsetega stoletja«.[12] Za režiserko, ki je posnela osem filmov, od katerih sta bila le dva veliko predvajana izven Nemčije, je imela Riefenstahlova nenavadno visoko prepoznavnost imena, ki jo je večinoma ustvaril Zmagoslavje, za preostanek njenega življenja. Vendar je bila njena kariera tudi trajno poškodovana zaradi te zveze. Po vojni je bila za štiri leta zaprta pri zaveznikih zaradi domnevnega simpatiziranja z nacisti in je bila trajno na črni listi filmske industrije. Ko je umrla leta 2003, 68 let po njegovi premieri, je njena osmrtnica dobila pomembno mesto v veliko važnejših publikacijah – vključno z Associated Press,[13] Wall Street Journal,[14] New York Times[7] in The Guardian[15] – večina katerih je znova potrdila pomembnost Zmagoslavja.
Kot Rojstvo naroda (The Birth of a Nation), je bil tudi Zmagoslavje volje ocenjen kot uporaba spektakularnega snemanja za promoviranje pošastnega ideala. V Nemčiji je bil ta film klasificiran kot nacionalistična propaganda in njegovo prikazovanje je omejeno s povojnimi zakoni odprave nacizma, a je lahko prikazan v izobraževalnem kontekstu. V svoji obrambi je Riefenstahlova trdila, da je bila naivna glede nacistov, ko ga je naredila in da ni vedela za Hitlerjevo genocidno politiko. Opozorila je tudi na to, da Zmagoslavje ne vsebuje »niti ene antisemitske besede,« [13]čeprav vsebuje prikrit komentar Juliusa Streicherja, da »bodo ljudje, ki ne ščitijo svoje rasne čistosti, umrli«. Vendar je Roger Ebert pripomnil, da »ravno odsotnost antisemitizma v Zmagoslavju volje izgleda kot preračunavanje; izključevanje osrednjega motiva skoraj vseh Hitlerjevih govorov je morala biti namerna odločitev, da bi naredili film bolj učinkovit kot propaganda«.[1]
Riefenstahlova se je tudi večkrat branila pred obtoževanjem, da je nacistična propagandistka z izjavljanjem, da se Zmagoslavje osredotoča na podobe bolj kot na ideje in bi zato moral biti gledan kot Gesamtkunstwerk (čista umetnina). Leta 1964 se je vrnila na temo z izjavljanjem:
»Če gledaš film danes, se prepričaš, da ne vsebuje niti enega rekonstruiranega prizorišča. Vse v njem je resnično. In ne vsebuje nobenega pristranskega komentarja. Je zgodovina. Pravi zgodovinski film... je filmska resnica. Odseva resnico, ki je bila takrat leta 1934, zgodovino. Zato je dokumentarec. Ne propaganda film. Oh! Zelo dobro vem, kaj je propaganda. Vsebuje poustvarjene dogodke, da ponazori tezo ali da ne glede na dejanske dogodke opusti eno stvar, da bi poudarila drugo. Sebe sem našla, sebe, v srcu dogodka, ki je bil resničnost v nekem času in kraju. Moj film je sestavljen iz tega, kar je izviralo od tam.«[5]
Vseeno je bila Riefenstahlova aktivna udeleženka v zborovanju, čeprav je v poznejših letih zelo zmanjšala svoj vpliv s trditvami, da »sem le opazovala in poskusila dobro posneti. Ideja, da sem pomagala pri njegovem načrtovanju, je popoln absurd«. Filmski kritik Roy Frumkes je Zmagoslavje imenoval »antiteza objektivnega dela« in predlagal, da zaradi posebnih ugodnosti, ki jih je prejemala Riefenstahlova (eno prizorišče je prikazovalo rekviriranje zračnih žarometov iz Luftwaffe – vojnega letalstva) in ker »so praktično vsi kamerski in laboratorijski posebni učinki, ki so jih takrat poznali spremenili film«, je ta lahko označen kot karkoli, le kot dokumentarec ne.[8] Tudi Ebert se ne strinja, saj pravi, da je Zmagoslavje »po splošnem mnenju [eden] najboljših dokumentarcev, ki so jih kdaj naredili,« a dodal je, da ker odseva ideologijo gibanja, ki jo mnogi smatrajo za zlo, »[se postavi] klasično vprašanje spornosti med umetnostjo in moralnostjo: Obstaja čista umetnost ali se vsaka umetnost politično opredeli?«[1]
Do prve polemike zoper Zmagoslavja je prišlo še pred njegovo premiero, ko je nekaj generalov v Wehrmachtu protestiralo zaradi minimalne vojaške navzočnosti v filmu. Le en prizor, pregled nemške konjenice, je pravzaprav vključeval nemško vojsko. Ostale tvorbe so bile partijske organizacije, ki niso bile del vojske. Hitler je sam predlagal »umetniški« kompromis, da naj bi se Zmagoslavje začelo s počasnim snemanjem vrste »prezrtih« generalov (in pomiritvijo njihovih egov). Glede na svoje pričevanje je Leni Riefenstahl zavrnila njegov predlog in vztrajala na obdrževanju umetniške kontrole v Zmagoslavju volje. Strinjala se je, da se bo vrnila k zborovanju, ki je bilo leta 1935 in posnela film izključno o Wehrmachtu, ki je postal Tag der Freiheit.[18]
Po mnenju zgodovinarja Philipa Gavina »zapuščina Zmagoslavja živi naprej v številnih televizijskih dokumentarcih o nacističnem obdobju, kjer predvajajo izseke filma... [Njegova] najvzdržljivejša in najnevarnejša iluzija je, da je bila nacistična Nemčija nadvse organizirana država, da je bila sicer zla, vendar kljub temu vredna občudovanja.«[16] Gavin verjame, da je bila realnost nacizma kot neorganizirane in birokratske zmešnjave zasenčena v Zmagoslavju volje z mogočnimi podobami združenega fašističnega gibanja. Nicholas Reeves pritrdi in doda, da mnogo od večine trajnih podob tretjega rajha in Hitlerja izvira iz filma Riefenstahlove.«[3]
Zmagoslavje volje preučujejo tudi mnogi sodobni umetniki (na svoji poroki je Mick Jagger Riefenstahlovi povedal, da ga je videl vsaj petnajstkrat), vključno s filmskim režiserjem Petrom Jacksonom, Georgom Lucasom in Ridleyjem Scottom. Prvi znani film, ki je uporabil metaforiko Zmagoslavja, je bil Veliki diktator (The Great Dictator) Charlija Chaplina, ki je bil, ironično, parodija nacizma. Tudi prizori iz filma so bili imitirani v poznejših filmih, najbolj slavno v IV. delu epizode Vojne zvezd: Novo upanje (kot tudi v drugih filmih Vojne zvezd). Drugi filmi, v katerih so uporabljeni metaforika Zmagoslavja ali prizori iz njega so Državljan Kane, Peklenska pomaranča, Gladiator, Heroj, Gospodar prstanov, Levji kralj, Rihard III., Rdeča zora, Spartak in Vesoljski bojevniki. Film Empty Mirror celo prikaže nekaj prizorov iz Zmagoslavja s Hitlerjem (igral ga je Norman Rodway), ki jih analizira. Nekateri vidijo muzikal Springtime for Hitler v komediji Mela Brooksa The Producers kot varljivo reprodukcijo Zmagoslavja, čeprav je Brooks to zanikal.
Film je vplival tudi na ameriško politiko. Avtor političnega oglasa za predsedniško kampanjo Nelsona Rockefellerja leta 1968 je priznal, da si je pri režiji pomagal s Zmagoslavjem.[8] Nekateri ameriški politični komentatorji so tudi primerjali konvencije republikancev in demokratov s Zmagoslavjem volje, čeprav so te ocene po navadi preveč fanatične.
Zmagoslavje volje je verjetno najkontroverznejši film vseh časov, hkrati zaničevan in občudovan. Povsem subjektivni »dokumentarec« je veličastna, filmsko inovativna in estetsko dovršena upodobitev nacističnega kongresa, ki jo je naročil sam Hitler. Režiserka je posnela dah jemajoč dokument Hitlerjeve hipnotične moči nad množicami in skoraj religiozno prikazala »Führerja« kot mistično personifikacijo sanj in idealov ljudstva.
a  b  c Ebert, Roger. »The Wonderful Horrible Life of Leni Riefenstahl.« Chicago Sun-Times, 24. junij 1994.
a  b  c  d  e Poferl, Kenneth. (2003). »An Evil Faith.«  Podrobna primerjava med Sieg des Glaubens in Zmagoslavjem volje.
a  b  FilmEducation.Org. Kratek pregled filma in njegovega zgodovinskega pomena.
a  b  c  Cheshire, Ellen (2000). "Leni Riefenstahl: Documentary Film-Maker Or Propagandist?". Kamera (angleščina): –. 
a  b  Riding, Alan (9. septembra 2003). "Leni Riefenstahl, Filmmaker and Nazi Propagandist, Dies at 101". New York Times. 
a  b  c  d  Frumkes, Roy (Essayist). (2001). »Triumph of the Will (Special Edition) [Film].« United States:Synapse Films.
a  b  Butcher, Edmund. (2002). »Leni Riefenstahl - Art and Propaganda in Triumph of the Will.« Razprava o oznaki Zmagoslavja kot umetnosti ali propagande.
a  "Origins of Documentary film: Leni Riefenstahl". Reel Life Stories. Pridobljeno dne 28. december 2005. 
a  b  Rising, David (9. septembra 2003). "Hitler's filmmaker Leni Riefenstahl, revered and reviled for her work, dies at 101". Associated Press. 
a  Petropolous, Jonathan (11. septembra 2003). "Leni Riefenstahl, Coy Propagandist Of the Nazi Era". Wall Street Journal. 
a  Harding, Luke (10. septembra 2003). "Leni Riefenstahl, Hitler's favourite film propagandist, dies at 101". The Guardian. 
a  b  Gavin, Philip. (2001). »Triumph of Hitler.« Predvsem se ukvarja z religioznimi podobami in spornostjo v zvezi z SA. Na kratko se dotakne tudi mita o nadvse dobro organizirani nemški državi.
a  Lenin Imports. »Leni Riefenstahl Triumph of the Will (1934).« Pregled zgodbe in podob.
a  Chamorro, Enrique B. »DVD Comparison Triumph of the Will« in »DVD Comparison Day of Freedom.«
"An Evil Faith.". "Victory of Faith & Triumph of the Will: Her Propaganda Marches On". Pridobljeno dne 25. oktobra 2005. 
Cheshire, Ellen (2000). "Leni Riefenstahl: Documentary Film-Maker Or Propagandist?". Kamera. 
Riding, Alan (9. september 2003). "Leni Riefenstahl, Filmmaker and Nazi Propagandist, Dies at 101". New York Times. 
Riefenstahl, Leni (director) (1935). Triumph of the Will (Special Edition) (film). ZDA: Synapse Films.  (vključuje filmski komentar dr. Anthonyja Santora in esej Roya Frumkesa)
Smith, David Calvert (1990). Triumph of the Will: A Film by Leni Riefenstahl. Richardson, TX: Celluloid Chronicles Press. 

Uranove obroče sestavlja skupina zelo šibkih koncentričnih obročev, ki v ekvatorialni ravnini obdajajo planet Uran. Obroče sestavljajo temni delci do velikosti 10 metrov v premeru . Ta sistem obročev je bil drugi odkriti sistem obročev v Osončju 
 (prvi je bil Saturnov sistem obročev). Sedaj je znanih 13 posameznih obročev, ki obdajajo Uran. Najsvetlejši med njimi je obroč z imenom oziroma oznako ε.
Prvi, ki je trdil, da je videl obroče okoli Urana, je bil William Herschel v letu 1789. Da jih je v resnici videl je malo verjetno, ker v naslednjih dveh stoletjih nihče ni poročal, da bi jih je videl. Obroče so odkrili 10. marca 1977 James L. Elliot, Edward W. Dunham in Douglas J. Mink s pomočjo Observatorija Kuiper Airborne (to je bilo predelano tovorno letalo C-141A, ki je delovalo na višini 14 km). Obroči so bili odkriti slučajno. Pri poletu so hoteli opazovati okultacijo zvezde SAO 158687 z Uranom, da bi proučili Uranovo atmosfero. Pri tem so opazili, da je zvezda izginila petkrat preden se je skrila za planetom. To se je zgodilo tudi po ponovnem pojavljanju zvezde. Takšen pojav so lahko razložili samo s sistemom obročev okoli Urana. Obroče je opazil tudi Voyager 2 leta 1986. Takrat je Voyager 2 opazil tudi dva dodatna obroča .V decembru leta 2005 je Vesoljski teleskop Hubble opazil nove obroče. Novi obroči so bili tako daleč od Urana, da so jih imenovali zunanji obroči . Hubble je takrat opazil tudi dve manjši luni. Ena od njiju (Mab) je na zunanjem robu zunanjega obroča. Sedaj je znanih 13 Uranovih obročev . Med njimi so še optično zelo tanki obroči, ki se jih težko opazi . Uranovi obroči v glavnem vsebujejo večje delce, razen obročev 1986U2R/ζ, , λ, ν in μ, ki vsebujejo prašne delce. Sonda Voyager 2  je opazila med obroči še nekaj prašnih obročev, ki so včasih sovpadali z ostalimi obroči. Nekateri obroči morda obstojajo samo začasno ali pa so sestavljeni iz obročnih lokov, ki jih opazimo samo med okultacijami.
Uranovi obroči so sestavljeni iz zelo temnega materiala. Geometrični albedo ni večji od 5 do 6 %
Delci obroča kažejo na močan porast svetlosti v opoziciji, kar pomeni, da albedo močno naraste ko je fazni kot  enak nič. Je pa  albedo manjši, ko se opazuje zunaj opozicije. Takrat ima albedo vrednost od 3 do 4 %. Delci so rahlo rdeči v ultravijoličnem in vidnem delu spektra in sivi v bližini infrardečega dela
Ne kažejo nekih posebnih značilnosti v spektru. Kemična sestava ni znana, vendar niso sestavljeni iz vodnega ledu kot so Saturnovi obroči. So celo temnejši kot Uranove lune 
To kaže na to, da bi lahko bili obroči sestavljeni iz organskega materiala, ki je potemnel zaradi sevanja v Uranovi magnetosferi. Verjetno je snov iz obročev bila nekoč podobna snovi iz katere so Uranove notranje lune.
Kot celota je sistem Uranovih obročev zelo različen od Jupitrovih in Saturnovih obročev. Uran ima številne prašnate obroče, Jupiter in Saturn pa imata velik sistem obročev, ki so sestavljeni iz zelo svetlega materiala
Novo odkrita obroča Urana sta podobna zunanjima Saturnovima obročema Obroču G in Obroču E. Obroči Urana so bolj podobni Neptunovim obročem, ki niso tako temni in komplicirani ter imajo manj prahu.
Obroč ε je najsvetlejši in najgostejši med Uranovimi obroči. Tako je svetel, da daje 2/3 svetlobe, ki jo odbijajo obroči
Me vsemi Uranovimi obroči ima tudi največjo izsrednost in skoraj ničelni naklon tira. Zaradi izsrednosti se njegova svetlost spreminja vzdolž tirnice. Skupna svetlost tega obroča v radialni smeri je največja v bližini apoapside, in najmanjša v bližini periapside 
Razmerje med največjo in najmanjšo svetlostjo je od 2,5 do 3,0. Spremembe so povezane s širino obroča, ki je 19,7 km v periapsidi in 96,4 km v apoapsidi.
Ko postaja obroč širši, se senca med delci zmanjša, kar se pozna kot povečana skupna svetlost.
Spremembe širine je direktno izmeril Voyager 2, saj je bil ta obroč edini, ki ga je kamera na Voyagerju zaznala.
To tudi pomeni, da ε obroč ni optično tanek. Merjenja z uporabo okultacije in merjenja s površine Zemlje so pokazala, da je običajna optična globina med 0,5 in 2,5
in je večja v periapsidni točki. Integrirana optična globina obroča (imenujemo jo tudi «enakovredna širina», izračuna pa se lahko približno tako, da se pomnoži fizična širina z optično globino, zato jo merimo v dolžinskih enotah) je  enaka okoli 47 km. Ta vrednost je nespremenljiva vzdolž obroča
Srednja velikost delcev v obroču je od 2 do 20 m. Srednja razdalja med delci je okoli 4,5-krat večja kot njihov polmer.
Drobnega prahu skoraj ni v obroču, verjetno zaradi vpliva Uranove širše atmosferske korone. Ker je obroč tako tanek, ga od strani ne vidimo. Prav to so opazili leta 2007, ko je nastopil prehod pogleda na ravnino obročev z ene strani na drugo.
Voyager 2 je zaznal nenavaden signal iz ε obroča med poskusom z radijsko okultacijo.
Signal je izgledal kot močno povečanje v naprej sipani svetlobi pri valovni dolžini3,6 cm v bližini apoapsidne točke obroča.
Takšno močno povečanje bi lahko bilo posledica koherentnee strukture znotraj obroča. V resnici ima obroč tudi fino strukturo, k iso jo opazili med okultacijami. Izgleda, kot da je obroč sestavljen iz večjega števila ozkih in gostih obročev. Med njimi so tudi takšni, ki nimajo popolnih lokov
Obroč ε ima tudi notranji in zunanji pastirski satelit. To sta Kordelija in Ofelija. Notranji rob obrča je v orbirtalni resonanci 24 : 25 s Kordelijo. Zunanji rob obroča je v resonanci 14 : 13 z Ofelijo
Kaže manjše spremembe v optični globini in širini v azimutalni smeri, kar doslej še ni bilo pojasnjeno. Obroč δ je sestavljen iz dveh manjših obročev. Prvi obroč (zunanji) je ozek in optično gostejši, drugi obroč (notranji) je širok z nizko optično globino.  
Širina ožjega dela je od 4,1 do 6,1 km, enakovredna širina je 2,2 km, kar odgovarja pravokotni optični globini od 0,3 do 0,6
Širši del je od 10 do 12 km širok, njegova enakovredna optična globina je blizu 0,3 km, kar kaže na nizko pravokotno optično globino 3.10−2.
Široki del obroča je optično debelejši kot ožji del in vsebuje tudi prašne delce. To so potrdila opazovanja leta 2007, ko se je obroču povečala svetlost ob prehodu pogleda v ravnini obroča. To se ujema s predpostavko, da je obroč debel, vendar optično tanek
Obroč γ je ozek, optično gost, z rahlo izsrednostjo. Naklon obroča je skoraj nič. Širina obroča se spreminja od 3,6 do 4,7 km, pri tem pa je enakovredna optična gostota konstantna 3,3 km
Pravokotna optična globina obroča je od 0,7 do 0,9. V letu 2007, ko je prišlo do pojava prehoda pogleda v ravnini obroča, je obroč izginil. To pomeni, da je obroč izredno tanek in brez prahu. Podoben je obroču ε..
Širina in pravokotna optična globina kažeta močne spremembe v azimutalni smeri.
Zakaj je obroč tako ozek, še ni znano. Zunanji rob obroča je v orbitalni resonanci visoke stopnje z luno Kordelijo.
Obroč ζ ima ničelno orbitalno izsrednost in naklon. Sestavljen je iz dveh manjših obročev (podobno kot δ obroč). Prvi obroč (notranji) je ozek in optično gost, drugi (zunanji) je širok z nizko optično globino.
Širina ožjega obroča je od 1,9 do 2,7 km, enakovredna optična debelina pa je 0,42 km, kar ustreza pravokotni optični globini od 0,16 do 0,25.
Široki obroč je bolj debel in vsebuje veliko prahu. Prisotnost prahu je bial potrjena tudi ob  pojavu prehoda ravnine obročev v letu 2007. Takrat so v obroču opazili drugo najmočnejšo svetlost v celem sistemu obročev. To pomeni, da je obroč geometrijsko debel, vendar optično tanek. 
Široki obroč je opazila tudi kamera na sondi Voyager 2. V naprej sipani svetlobi je bil obroč svetel.
Podobno kot ostali Uranovi obroči, kaže tudi η obroč precejšno spremenljivost pravokotne optične globine v azimutalni smeri.
Obroča α in β sta za obročem ε najbolj svetla obroča v sistemu Uranovih obročev.
 Kažeta običajne spremembe v svetlosti in širini, podobno kot obroč ε. Sta najbolj svetla in široka v bližini apoapsidne točke ter najtemnejša in najožja v bližini periapsidne točke.
Med pojavom prehoda ravnine obročev sta obroča izginila. To pomeni, da sta geometrijsko tanka kot obroč ε in brez prahu. Takrat so tudi videli tudi debel in optično tanek obroč zunaj obroča β, ki so ga opazili tudi že prej.
Obroči 6, 5 in 4 so notranji obroči. Med vsemi Uranovimi obroči so najbolj nagnjeni. Njihove izsrednosti so v Uranovem sistemu obročev največje (razen obroča ε). Njihovi nakloni (0,06°, 0,05° in 0,03°) so tako veliki, da jih je opazil tudi Voyager 2.
Obroči ne vsebujejo prahu. Zaradi tega niso bili vidni ob prehodu ravnine obročev leta 2007.
Obroč λ je eden izmed dveh obročev, ki jih je odkrila sonda Voyager 2 v letu 1986. Nahaja se znotraj obroča ε oziroma med njim in pastirskim satelitom Kordelijo.
V nazaj sipani svetlobi se kaže kot izredno ozek obroč, ki je širok samo od 1 do 2 km in ima enakovredno optično globino okoli 0,2 km pri valovni dolžini 2,2 μ. Pravokotna optična globina je okoli 0,1
Optična globina tega obroča kaže veliko odvisnost od valovne dolžine. Optična globina je večja v ultravijoličnem delu spektra. To nam pojasni tudi to, da je bil obroč najprej odkrit v ultravijolični svetlobi pri okultaciji z zvezdo. 
Med zvezdno okultacijo so opazili obroč pri 2,2 μm samo leta 1996, pozneje pa ne več.
Izgled obroča λ se je močno spremenil, ko so ga opazovali v naprej sipani svetlobi v letu 1986 
Opazovanja in odvisnost optične globine od valovne dolžine kaže, da vsebuje prah velikost nekaj mikronov.
Opazovanja na Observatoriju Keck med prehodom ravnine obročev so tudi potrdila te ocene. Takrat je λ obroč postal eden najbolj svetlih obročev v Uranovem sistemu obročev.
Podrobna analiza slik, ki jih je naredil Voyager 2, je pokazala spremenljivot v svetlosti v azimutalni smeri.
 Obroč je dobil začasno oznako1986U2R. Obroč ima pravokotno optično globino 10−3 ali manj. Je pa to obroč z izredno majhno svetlostjo. V resnici so ga opazili samo na enem posnetku, ki ga je naredil Voyager 2. Nahaja se na razdalji med 37.000 in 39.500 km od središča Urana. To je tudi samo 12.000 km nad oblaki.Od leta 1986 obroča niso opazili vse do leta 2003, ko so na Observatoriju Keck našli širok in šibek pas znotraj obroča 6. Temu obroču so takrat dali ime ζ. Položaj ponovno najdenega obroča se je razlikoval od položaja obroča v letu 1986. Sedaj leži med 37.850 in 41.350 km od središča Urana. Našli so tudi nadaljevanje (razširitev) obroča proti notranjosti. Njegova svetlost v tej smeri pačasi pada. Obroč ζ so opazili zopet leta 2007 med prehodom ravnine obročev, ko je postal ta obroč po svetlosti najmočnejši. Enakovredna optična globina obroča je okoli 18 km (za notranji podaljšek pa 0,6 km). Pravokotna optična globina je manj kot 10−3. Različni izgledi obročev 1986UR2 in ζ je lahko povezana tudi z različnimi smermi pogledov. V svetlobi, ki se je sipala nazaj v letih 2003 do 2007 in v stransko sipani svetlobi leta 1986 sta se obroča kazala drugačna
. Prav tako ne smemo zanemariti možnosti, da se je prah v 20 letih prerazporedil.
Razen obroča 1986UR2 ziroma obroča ζ so v sistemu Uranivih obročev še drugi prašni obroči. Ti obroči med okultacijo niso vidni, ker imajo zanemarljivo majhno optično globino. Vidni so samo v naprej sipani svetlobi, ki jim daje precej veliko svetlost.
Voyager 2 je opazil svetel prašni pas med obročema λ in δ, med obročema η in β ter med obročema α in obročem 4
Mnoge med njimi so opazili tudi v letih 2003 in 2004 na Observatoriju Keck in med prehodom ravnine obročev v letu 2007. Pravokotna optična globina prašnih obročev je 10−5 ali manj.
V decembru leta 2005 je Vesoljski teleskop Hubble opazil dva nova obroča, ki ju danes prištevamo med zunanje obroče. Obroča imenujemo μ (Mu) in ν (Nu) obroč. Zunanji je obroč μ, ki je dvakrat tako daleč kot zelo svetel η obroč. Zunanji obroč se razlikuje od notranjega ozkega obroča. Sta široka 17.000 km in 3.800 km in zelo šibka. Največja optična globina je 8,5 × 10−6 oziroma 5,4 × 10−6. Zanimivo je, da imata trikotni profil svetlosti.
Največja svetlost obroča skoraj popolnoma sovpada s tirnico majhne lune Mab, ki je verjetno izvor delcev v obroču.Obroč ν se nahaja med tirnicama lun Porcije in Rozalinde. Ponovni pregled slik v naprej sipani svetlobi, ki jih je poslal Voyager 2, je pokazal oba obroča. Posnetki v takšni smeri so pokazali, da sta obroča precej svetla. To potrjuje, da vsebujeta prah z velikostjo delcev okoli mikrona. Zunanji obroči Urana so podobni G obroču in E obroču Saturna. G obroč tudi ne vsebuje opaznih delcev, E obroč je zelo širok in dobiva prah od lune Enkelad.Obroč μ ne vsebuje večjih delcev, kar pomeni, da ga sestavlja samo prah. To potrjujejo opazovanja na Observatoriju Keck, kjer niso zaznali obroča μ v bližini infrardeče valovne dolžine 2,2 μm, opazili pa so ν obroč. To tudi pomeni, da je μ obroč modre barve in da v njem pravladujejo prašni delci manjši od μm
Velik problem pri razumevanju Uranovih obročev je njihova omejenost. Mora obstojati neki vzrok, ki drži delce skupaj. Brez tega bi se razpršili v radialni smeri. Življenjska doba obročev brez nekega mehanizma, bi bila največ 1 milijon let.
Največkrat uporabljen model takšnega omejevanja širjenja je model z uporabo pastirskih satelitov. Po en satelit bi morala biti na notranji in na zunanji strani obroča. Da bi to delovalo, bi morale biti mase satelitov vsaj dva do trikrat večje od mase obročev. To deluje pri obroču ε, kjer sta pastirska satelita Kordelija in Ofelija. Kordelija je tudi zunanji pastirski satelit obroča &gama;. Drugi obroči nimajo v bližini nobenih lun, ki bi lahko delovale kot pastirski sateliti. Izračuni kažejo, da obroč ε ne more biti starejši od 6 × 108  let. 
Ker obroči Urana izgledajo relativno mladi, se morajo redno obnavljati. Vsi notranji obroči bi lahko nastali z razkrojem nekaj lun v velikosti lune Puk v 4,5 milijarde let. Vsak takšen razkroj ali razpad bi nastal z zaporednimi trki, ki bi manjšali velikost delcev vse do velikosti prahu. Ocene kažejo, da bi za razkroj lune velikosti Puka bilo potrebnih nekaj milijard let. Življenjska doba za manjše satelite bi bila seveda krajša.
Rezultat tega bi bili ozki obroči. Predvidevajo, da obstoja še več neodkritih manjših lun do velikosti okoli 10 km, ki omejujejo obroče v sedanje meje.
Izvor prahu je bolj razumljiv. Prah ima kratko življenjsko dobo, samo od 100 do 1000 let in se nenehno dopolnjuje s trki med velikimi telesi, meteoridi in manjšimi lunicami. Področja lunic niso vidna zaradi nizke optične globine. Prah pa se vidi v naprej sipani svetlobi.

USS Enterprise (CV-6) (tudi Velika E, CVA-6 in CVS-6) je bila šesta letalonosilka razreda yorktown Vojne mornarice ZDA in šesta ladja s tem imenom. Splovljena je bila leta 1936 in je bila ena od le treh ameriških letalonosilk, ki so bile sprejete v uporabo pred drugo svetovno vojno in so preživele vojno (ostali dve sta bili Saratoga in Ranger). Sodelovala je v več večjih akcijah proti Japonski kot katerakoli druga ameriška vojna ladja; tako je sodelovala v bitki za Midway, za Vzhodne Salomonske otoke, za otočje Santa Cruz, različne pomorsko-letalske bitke med guadalcanalsko kampanjo, v Filipinskem morju in v zalivu Leyte kot tudi v Doolittlovem napadu na Tokio. Sodelovala je v vseh večjih ameriških letalonosilniških akcijah druge svetovne vojne; odsotna je bila le pri bitki pri Koralnem morju. V treh različnih bitkah so Japonci oznanili, da so potopili Enterprise, a se je vedno izkazalo, da je preživela bitko.
Enterprise je prejela 20 bojnih zvezd, kar je največje število podeljenih odlikovanj za katerokoli ameriško vojno ladjo med drugo svetovno vojno. Bila je tudi edina vojna ladja, izven inventarja britanske Kraljeve vojne mornarice, ki je prejela najvišje pomorsko odlikovanje (British Admiralty Pennant) v več kot 400 letih od ustanovitve. Nekateri jo označujejo za najbolj slavno ladjo v vsej ameriški pomorski zgodovini, ki jo lahko izpodrine le fregata USS Constitution iz 18. stoletja.
Letalonosilka je dobila ime Enterprise, kar pomeni neustrašnost, energija in iznajdljivost v praktičnih zadevah. CV-6 označuje šesto letalonosilko Vojne mornarice ZDA.
Medtem, ko je bila letalonosilka v rezervi, je bila 1. oktobra 1952 preklasificirana v jurišno letalonosilko in posledično preimenovana v CVA-6. 8. avgusta 1953 je bila ladja preklasificirana v protipodmorniško podporno letalonosilko in posledično preimenovana v CVS-6.
Po prvi svetovni vojni so ZDA, Združeno kraljestvo, Japonska, Francija in Italija podpisale Washingtonski pomorski sporazum, ki je določala število in velikost vojaških ladij. Leta 1931 so načrtovala gradnjo dveh 19.800-tonskih letalonosilk in s sprejetjo New Deala leta 1933 je Vojna mornarica ZDA dobila tudi potrebni denar.
Gradnja letalonosilke se je pričela 16. julija 1934 v ladjedelnici Newport News Shipbuilding in splovljena je bila 3. oktobra 1936; sponzor splovitve je bila Lulie Swanson, žena sekretarja za Vojno mornarico ZDA Clauda S. Swansona. Ladja je bila sprejeta v uporaba 12. maja 1938. 
Enterprise je na svoji krstni plovbi plula do Ria de Janeira in nazaj. 2. januarja 1939 je odplula v Karibsko morje, kjer je sodelovala v vojnih vajah, skupaj s sestrsko letalonosilko Yorktown. Po vrnitvi je plula vzdolž vzhodne obale in v Karibih, dokler ni aprila 1939 prejela ukaz o premestitvi v Pacifik. Sprva je bila letalonosilka nastanjena v San Diegu, nato pa je bila maja istega leta premeščena v Pearl Harbor; razlog za to je bil ukaz predsednika ZDA Roosevelta o premestitvi flote na prednje baze. Enterprise je v tem času plula med bazami na Pacifiku, istočasno urila letalske eskadrilje ter transportirala letala za posadke baz. 
28. novembra je Enterprise zapustila Pearl Harbor in 2. decembra 1941 je dostavila 211. lovsko eskadriljo Korpusa mornariške pehote ZDA na otok Wake in se obrnila nazaj proti Pearl Harborju. Ta naloga je tako rešila letalonosilko pred uničujočim japonskim napadom na Pearl Harbor.
Enterprisovi izvidniški bombniki so prispeli nad Pearl Harbor med samim napadom in so, čeprav neprijetno presenečeni, takoj posegli v boje; na koncu so Japonci uspeli sestrelili 6 bombnikov. Letalonosilka je medtem zbrala vsa preostala letala in jih poslala na neuspešna iskanja za japonsko udarno silo; iskali so področje južno od Oahuja. Enterprise se je še isti dan vrnila v Pearl Harbor, kjer je dotočila gorivo in se založila; zgodaj naslednjega dne je odplula na patruljiranje, da bi preprečila morebitni ponovni japonski napad na Havajsko otočje. Letala niso zasledila nobenih japonskih površinskih ladij, zato pa so 10. decembra 1941 potopila japonsko podmornico I-70 (koordinate:  23°45′N, 155°35′W). Ta dogodek je postal pomembni trenutek druge svetovne vojne: bila je prva potopljena sovražna ladja, prva potopljena sovražna podmornica in tudi hkrati prva potopljena sovražna ladja s strani letal.
V zadnjih dveh tednih decembra 1941 je Enterprise in njena skupina odplula proti zahodnemu Havajskemu otočju, kjer je zagotavljala zaščito le-teh otokov, medtem ko sta dve drugi skupini odpluli proti otoku Wake, da bi ga razbremenili. Po krajšem postanku v Pearl Harborju je skupina Enterprise odplula 11. januarja, da bi zaščitila ladijske konvoje na poti proti Samoi. 1. februarja je Task Force Enterprise napadla otoke Kwajalein, Wotje in Maloelap (v skupini Marshallovega otočja), pri čemer so potopili tri sovražnikove ladje, poškodovali še osem drugih ter uničili številna letala ter zgradbe. V teh spopadih je Enterprise utrpela le manjše poškodbe v japonskem protinapadu, nakar se je celotna skupina vrnila v Pearl Harbor.
Naslednji mesec je skupina Enterprise patruljirala po osrednjem Pacifiku, pri čemer je napadala sovražnikove položaje na otokih Wake in Marcus. Potem, ko je utrpela manjše poškodbe, se je vrnila v Pearl Harbor na popravilo in dopolnitev zalog. 8. aprila 1942 je zapustila Pearl Harbor, se na morju srečala z letalonosilko Hornet, nakar sta skupaj odpluli proti zahodu. Naloga Enterprise je bila, da zaščiti Hornet, ki je imela nalogo pripluti v zračni radij Tokia. Takrat naj bi odposlala 16 bombnikov North American B-25 Mitchell (ki so bili v sestavi Kopenske vojske ZDA), da bi opravili t. i. Doolittlov letalski napad na Tokio. Bombniki so opravili napad 18. aprila, pri čemer so ostali neopaženi vse do napada, medtem ko so lovci izvajali bojne letalske patrulje. Celotna skupina se je 25. aprila vrnila v Pearl Harbor.
Pet dni pozneje se je Enterprise odpravila proti Južnemu Pacifiku, da bi okrepila ameriške letalonosilke, ki so delovale v Koralnem morju. Toda še predno je prišla, se je bitka v Koralnem morju končala. Enterprise se je tako 26. maja vrnila v Pearl Harbor, kjer je pričela intenzivne priprave, da bi uspešno zavrnila predvidevani japonski napad na Midway.
28. maja je Enterprise postala zastavna ladja kontraadmirala Raymonda A. Spruanca, ki je dobil ukaz, »da drži Midway in zadane največjo možno škodo sovražniku s taktiko močnega izčrpanja.« Spruance je tako poveljeval Carrier Task Force 16, v kateri so bile poleg Enterprise še: Hornet, šest križark in deset rušilcev. 30. maja je Task Force 17 (TF 17), pod poveljstvom kontraadmirala Franka J. Fletcherja, zapustila Pearl Harbor s Yorktownom (Fletcherjeva zastavna ladja in še vedno v popravilu), 2 križarkama in šestimi rušilci; ob tej priložnosti se je enota preimenovala v Carrier Task Force 17 (CTF 17). Fletcher je nato prevzel tudi taktično poveljstvo nad vsemi pomorskimi silami, saj je poveljnik skupine Enterprise, Bill »Bull« Halsey, zbolel za kožno boleznijo zaradi stresa in je ostal v bolnišnici v Pearl Harborju.
Bitka za Midway se je pričela zjutraj 4. junija 1942, ko so štiri japonske letalonosilke, ne da bi vedele za prisotnosti ameriških pomorskih sil, napadle otok. Komaj tri ure potem, ko je prva bomba padla na Midway, so letala iz ameriških letalonosilk napadla. Bombniki strmoglavi iz Enterprise so v desetih minutah potopili japonski letalonosilki Akagi in Kaga, medtem ko so letala iz Yorktowna potopila še Soryu; pozneje so letala iz obeh ameriških letalonosilk potopila še tretjo japonsko letalonosilko Hiryu.
Obe strani sta izvajali nenehne zračne napade čez celoten dan in eni najbolj pomembnih bitk v zgodovini. Kljub temu, da so boji potekali vse do 7. junija, je bil izid bitke znan že prvi dan. Yorktown in Hammann sta bili edini potopljeni ameriški ladji, toda TF 16 in TF 17 sta skupaj izgubili 113 letal (od tega 61 v bojih). Japonske izgube so bile neprimerno večje: 4 letalonosilke, 1 križarka in 272 letal iz letalonosilk. Enterprise je zapustila bitko nepoškodovana in se je 13. junija 1942 vrnila v Pearl Harbor.
Po mesecu počitka je 15. julija 1942 Enterprise izplula iz Pearl Harborja proti južnemu Pacifiku, kjer se je pridružila Task Force 61, ki je imela nalogo podpreti amfibicijska izkrcanja na Salomonovo otočje, ki so se začeli 8. avgusta. Naslednja dva tedna je Enterprise varovala pomorske komunikacijske linije jugozahodno od Salomonovega otočja. 24. avgusta so odkrili močno japonsko silo okoli 240 km severno od Guadalcanala. Nemudoma je TF 61 odposlala svoja letala v napad. Uspešno so napadla Japonce v bitki za Vzhodne Salomonske otoke, pri čemer so potopili letalonosilko Ryūjō; Japonci so tako morali prekiniti svoj načrt, da bi napadli Guadalcanal. V tej bitki je Enterprise utrpela hude poškodbe: trije neposredni zadetki in štiri zadetki tik ob ladji so povzročili smrt 74 in ranili še nadaljnjih 95 članov posadke. Posadka je morala Enterprise popraviti, da je lahko samostojno odplula nazaj proti Havajem.
Po vrnitvi v Pearl Harbor je bila Enterprise v popravilu od 10. septembra do 16. oktobra 1942, ko je odplupla nazaj v južni Pacifik. Skupaj s Hornetom sta sestavili TF 61. 26. oktobra so izvidniška letala iz Enterprise odkrila japonsko letalonosilno skupino, s čimer se je pričela bitka za otočje Santa Cruz. Medtem, ko so njena letala napadala japonske ladje, je tudi sama Enterprise postala žrtev japonskih napadov: v napadih je umrlo 44 in bilo ranjenih 75 članov posadke.
Kljub resnim poškodbam je ostala v operativni uporabi in sprejela na svoj krov večje število letal iz Horneta, ko je le-ta bila potopljena. Kljub temu, da so Američani izgubili eno letalonosilko in rušilec in so bile japonske izgube neprimerno manjše (ena lahka križarka), so Američani s tem pridobili čas, da so okrepili posadko na Gudalcanalu v pripravi na naslednji spopad. Z izgubo Horneta je Enterprise ostala edina operativna ameriška letalonosilka na Pacifiku; v opomin temu je posadka na krov napisala velik napis »Enterprise vs Japan« (sl. »Enterprise proti Japonski«).  
Enterprise je 30. oktobra priplula v Nouméo (Nova Kaledonija) na popravila, toda nov japonski premik proti Salomonovemu otočju je skrajšal njen postanek. Tako je že 11. novembra zapustila pristanišče, medtem ko so popravljalci iz Vestal (AR-4) še zmeraj opravljali najbolj nujna popravila. 13. novembra so letala iz Enterprise pomagali potopiti poškodovano japonsko bojno ladjo Hiei. Ko se je pomorska bitka za Gudalcanal končala 15. novembra, je Enterprise sodelovala v potopitvi 16 ladij in poškodovanju še osem drugih. 16. novembra se je Enterprise vrnila v Nouméo, kjer je dokončala popravila. 4. decembra je zapustila pristanišče in odplula proti Espiritu Santo (Novi Hebridi). Naslednji dan se je srečala s popravljeno USS Saratogo (CV-3); ta dogodek je predstavljal tudi konec samostojnega delovanja Enterprise vse do konca vojne.
V celotnem letu 1942 je bila letalonosilka šestkrat zadeta in več kot 300 njenih pripadnikov je umrlo oz. bilo ranjenih.
28. januarja 1943 je nato odplula proti Salomonovemu otočju. 30. januarja so zračne patrulje odkrile križarsko-rušilsko skupino, s čimer se je pričela bitka za Rennell. Kljub temu, da so uničili večino napadajočih japonskih bombnikov, so Japonci uspeli potopiti Chicago s zračnimi torpedi. 
Potem, ko se je bitka končala, je Enterprise 1. februarja prispela v Espiritu Santo, ki je v naslednjih treh mesecih postala operativna baza letalonosilke; njena naloga je bila zavarovanje površinskih plovil do Salomonovega otočja. Nato je odplula proti Pearl Harborju, kjer je admiral Chester Nimitz 27. maja 1943 podelil letalonosilki predsedniško omembo enote; to je bilo prvo tako odlikovanje za letalonosiko. 20. julija je Enterprise priplula v Puget Sound Naval Shipyard na nujno potrebna popravila; to je bilo možno, saj so na Pacifik priplule letalonosilke razreda essex, ki so nadomestila Enterprise. 
Na podlagi izkušenj iz preteklih bitk se je izkazalo, da je razred letalonosilk yorktown (matični razred Enterprise) preveč zastarel in premalo zaščiten proti torpedom, zato so poleg popravil hkrati opravili še potrebne posodobitve; med drugim so ji dodali še poseben protitorpedni ovoj, ki je povečal njeno podvodno zaščito, odstranili stare in namestili novo protiletalsko oborožitev, povečali so letalski krov, posodobili radarski sistem ter sistem za kontrolo poškodb,...
V sredini novembra se je Enterprise vrnila nazaj na bojišče. Njena prva zadolžitev po vrnitvi je med 19. in 21. novembrom zagotavljala bližnjo zračno podporo med marinskim izkrcanjem na Atol Makin. V noči 26. novembra je Enterprise uvedla novo obliko letalske podpore in sicer nočne lovce, ki so napadli skupino japonskih bombnikov, ki so napadali Task Group 50.2. Potem, ko so letala iz Task Force 50 4. decembra napadla Kwajalein, se je Enterprise vrnila v Pearl Harbor pet dni pozneje.
Naslednja operacija je bila v sestavi TF 58, ki je imela nalogo, da zmehča sovražnikovo obrambo na Marshallovem otočju in podpre izkrcanje na Kwajalein med 29. januarjem in 3. februarjem 1944. Še vedno v sestavi TF 58 je Enterprise odplula, da bi napadla japonsko pomorsko bazo na Truku (Karolinini otoki), kar je izvedla 17. februarja. Ta napad je predstavljal še en prelomni trenutek, saj je to bil prvi nočni radarsko-vodeni bombniški letalski napad, ki je bil sprožen iz ameriške letalonosilke. 12 torpednih bombnikov je v tem napadu doseglo neverjetne zadetke, saj so med seboj potopili skoraj tretjino vseh potopljenih ladij v celotnem napadu.
Nato je bila Enterprise izločena iz sestave TF 58, je 20. januarja napadla atol Jaluit, nakar je odplula proti Majuru in Espiritu Santu. 15. marca je vstopila v sestavo Task Force 36.1, nakar je med 19. in 25. marcem zagotavljala zračno zaščito in bližnjo letalsko podporo med izkrcanji na Emirau. 26. marca se je ponovno pridružila TF 58 in naslednjih 12 dni je sodelovala v napadih na otoke Yap, Ulithi, Woleai in Palau. Po tednu odmora in popolnitve na Majuru je Enterprise 14. aprila odplula, da bi sodelovala v napadih na Jayapuro (Nova Gvineja), nakar je med 29. in 30. aprilom napadla še Truk.
6. junija 1944 je celotna TG 58.3 zapustila Majuro in se pridružila preostali TF 58 v napadu na otočje Marianas. Med 11. in 14. junijem so napadali Sajpan, Rota in Guam, medtem ko so letala iz Enterprise med 15. in 17. junijem zagotavljala bližjo zračno podporo med izkrcanji na Sajpan.
Potem, ko so izvedeli za večji japonski načrt, ki bi zaustavil invazijo na Sajpan, je admiral Spruance, sedaj poveljnik 5. flote, premestil TF 58, da bi zaustavila japonsko razbremenilno silo.
19. junija 1944 se je pričela največja letalonosilna bitka v zgodovini - bitka v Filipinskem morju. Več kot osem ur so Japonci in Američani napadali drug drugega nad otočjem Marianas. Ob koncu dneva je bila razvidna ameriška zmaga, kljub temu pa so še naslednji dan sprožili več letalskih napadov na japonsko ladjevje. Ob koncu bitke so ameriške izgube znašale: šest poškodovanih ladij, 130 sestreljenih letel in 76 mrtvih, medtem ko so Japonci izgubili tri letalonosilke (Hiyō, Shōkaku in Taihō) in 426 letal. Ta bitka je predstavljala začetek konca japonske pomorske navzočnosti, saj si Japonska cesarska vojna mornarica ni nikoli opomogla od te bitke. 
Enterprise je sodelovala tako v obrambi flote kot nato v napadu na japonsko ladjevje zgodaj popoldne. Med kaotičnem reševanju zračnega napada v temi sta lovec in bombnik istočasno pristala na krovu, a kot v čudežu nista trčila. Načrtovani polnočni napad na japonsko ladjevje je bil odpovedan, saj so bila vsa letala vpletela v reševalne operacije. 
Po bitki je celotna skupina Enterprise nadaljevala s podporo bojev na Sajpanu vse do 5. julija. Nato je odplula nazaj proti Pearl Harborju, kjer je en mesec ostala. 24. avgusta se je vrnila nazaj na bojišče, tokrat v sestavi TF 38, pri čemer je izvajala zračne napade na otok Volcanoin Boninsko otočje (med 31. avgustom in 2. septembrom) ter na otoke Yap, Ulithi in Palaus (med 6. in 8. septembrom).
Potem, ko je delovala zahodno od otočja Palau, se je Enterprise 7. oktobra pridružila drugim plovilom TF 38; celotna skupina je nato odplula proti severu. Od 10. do 20. oktobra so letalci iz Enterprise izvajali zračne operacije nad Okinawo, Tajvanom in Filipini, kjer so napadali sovražnikova letališča, obalne zgradbe ter se pripravljali na napad na otok Leyte. Potem, ko je Enterprise 20. oktobra podprla izkrcanje na Leyte, je odplula proti Ulithiju, kjer je dopolnila zaloge, toda zaradi prihoda svežih japonskih sil je bila 23. oktobra poklicana nazaj. 
V bitki v zalivu Leyte (med 23. in 26. oktobrom) so letala iz Enterprise napadla vse tri sovražnikove pomorske skupine, pri čemer so napadali bojne ladje in rušilce vse do konca bitke. Letalonosilka je nato nadaljevala patruljiranje vzhodno od Samara in Leyteja vse do konca oktobra, ko se je ponovno vrnila v Ulithi za popolnitev zalog. Med novembrom so njena letala napadala tarče na področju Manile in na otoku Yap. 6. decembra 1944 se je vrnila v Pearl Harbor.
24. decembra je Enterprise zapustila Pearl Harbor in odplula proti Filipinom; na krovu je imela letalsko skupino, ki je bila posebej izurjena v nočnih operacijah. Pridružila se je Task Group 38.5 in patruljirala v vodah severno od Luzona in v Kitajskem morju v januarju 1945, pri čemer so njena letala napadala obalne objekte in ladijske konvoje med Tajvanom in Indokitajsko. Po kratkem počitku v Ulithiju se je Enterprise 10. februarja pridružila Task Group 58.5, pri čemer je izvajala dnevno in nočno letalsko varovanje skupine ter bojne zračne patrulje za celotno Task Force 58; tako so njena letala napadla Tokio 16. in 17. februarja. 
Nato je podprla marince v bitki za Iwo Jimo od 19. februarja pa vse do 9. marca, ko je odplula nazaj proti Ulithiju. Med bitko je tako letalonosilki uspelo, da so bila njena letala prisotna nad Iwo Jimo neprekinjeno 174 ur (7 dni in 6 ur). 
15. marca je letalonosilka zapustila Ulithi in začela izvajati nočne letalske napade na Kjušu, Honšu ter pričela dovažati okrepitve v Notranje japonsko morje. 18. marca je bila lažje poškodovana, ko jo je zadela sovražna bomba, zato je zaplula nazaj v Ulithi, kjer je ostala šest dni na popravilih. 
5. aprila se je vrnila v operativno delovanje, nakar je sodelovala v napadih na Okinavo, dokler ni bila 11. aprila ponovno poškodovana, tokrat s strani kamikaza in je bila tako ponovno prisiljena zapluti nazaj proti Ulithiju. 6. maja se je vrnila nazaj k Okinawi in je bila nenehno pod napadi kamikaz. 14. maja se je en kamikaze uspešno prebil skozi protiletalsko obrambo, uničil prednjo dvigalo na letalonosilki, pri čemer je umrlo 14 in bilo ranjenih 34 članov posadke. Letalonosilka je tako 7. junija prispela v Puget Sound Navy Yard, kjer je ostala v opravilu vse do dneva V-J (15. avgust 1945).
Potem, ko je bila Enterprise popolnoma popravljena, je odplula iz Pearl Harborja proti celinskim ZDA; na njenem krovu je bilo 1.100 vojakov, ki so bili odpuščeni iz služenja. V New York je prispela 17. oktobra 1945. Čez dva tedna je odplula v Boston, kjer so ji namestili dodatna ležišča, s čimer je pričela sodelovati v operaciji Magic Carpet: vračanju vojakov iz Evrope nazaj v ZDA. V času te operacije je domov prepeljala več kot 10.000 veteranov.
Enterprise je 18. januarja 1946 vplula v New York Naval Shipyard, s čimer se je pričel postopek deaktivacije, dokler ni bila 17. februarja 1947 izvzeta iz uporabe. V tem času (leta 1946) so načrtovali, da bi letalonosilko predali državi New York kot stalni spomenik, a so ta načrt preklicali leta 1949. Pozneje so načrtovali, da bi ladjo spremenili v muzej, a so vsi načrti propadli zaradi premajhnih finančnih vložkov (vlagatelji niso mogli odkupiti letalonosilke). 2. oktobra 1956 se je Vojna mornarica ZDA odločila, da se znebi letalonosilke. 1. julija 1958 pa je Lipsett Corporation odkupila letalonosilko in pričela z razrezom v Kearnyju (New Jersey); razrez je bil dokončan maja 1960. 
Leta 1984 je Nacionalni muzej pomorskega letalstva odprl stalno razstavo, posvečeno Enterprise. Naval Air Station Pensacola (Florida) je postala zadolžena za ohranjenanje in skladiščenje vseh predmetov zgodovinske vrednosti, ki so povezani z letalonosilko. 
manjši predmeti (vključno z ladijsko lino): jedrska letalonosilka USS Enterprise (CVN-65).
Spodnji seznam zajema člane posadke, ki so prejeli odlikovanje/a med služenjem na Enterprise.
USS Enterprise (CV-6) je bila najbolj odlikovana ameriška vojaška ladja druge svetovne vojne. Bila je tudi prva letalonosilka, ki je prejela predsedniško omembo enote, hkrati pa je bila edina letalonosilka, ki je prejela predsedniško omembo enote in pohvalo enote Vojne mornarice ZDA za svojo služenje med drugo svetovno vojno.
Med obiskom Enterprise v Argentini je častnik Jackson Dominick Arnold (poznejši admiral) preprečil atentat na predsednika Argentine Roberta Marío Ortiza.
seznam letalonosilkseznam letalonosilk Vojne mornarice ZDAseznam ladij druge svetovne vojne

Varjenje po postopku TIG ali varjenje TIG je različica elektroobločnega varjenja, kjer uporabljamo netaljivo volframovo elektrodo, ki se ne izrablja. Za zaščito vara pred atmosferskim onesnaženjem (oksidacijo) uporabljamo zaščitni plin, običajno žlahtne (inertne) pline, kot so na primer argon, helij itd. Dodajni material je običajno enake sestave kot material zvarjenca. Varilni aparat kot izvor konstantnega toka zagotavlja energijo, potrebno za vzpostavljanje in vzdrževanje električnega obloka, v katerem so kovinske pare ter visoko ioniziran plin. Postopek TIG največkrat uporabljamo za varjenje tankega nerjavnega jekla ter aluminijevih, magnezijevih in bakrovih zlitin. Postopek TIG omogoča varilcu večji nadzor nad zvarom kot varjenje po postopku MIG oziroma elektroobločno varjenje z oplaščenimi elektrodami, omogoča pa tudi močnejše in kakovostnejše zvare. Postopek TIG je zapletenejši, bistveno počasnejši in ga je v primerjavi z večino ostalih postopkov varjenja precej težje obvladati.
Ko je leta 1800 Humphry Davy odkril električni oblok, se je postopoma razvijalo tudi elektroobločno varjenje. C. L. Coffin se je leta 1890 domislil varjenja v zaščitni atmosferi žlahtnih plinov, vseeno pa je bilo varjenje neželeznih kovin, kot npr. aluminija in magnezija, zelo težko še v začetku 20. stoletja. Omenjeni kovini namreč zelo hitro reagirata s kisikom v zraku, rezultat tega pa je porozen var, poln žlindre. Varjenje z oplaščenimi elektrodami se za te materiale ni najbolje obneslo, saj je bila zaščita vara pred onesnaženjem preslaba. Za rešitev težave so v začetku leta 1930 uporabili žlahtni plin v jeklenkah. Nekaj let kasneje se je za potrebe varjenja magnezija v letalski industriji pojavil postopek varjenja v zaščitnem plinu z enosmernim tokom.
Ta postopek so izpopolnili leta 1941. Zaradi uporabe volframove elektrode in helija kot zaščitnega plina je postal znan pod imenom heliarc oziroma TIG (angleško tungsten inert gas welding). Na začetku razvoja postopka se je volframova elektroda hitro pregrela, delci volframa pa so prešli v var kljub volframovi visoki temperaturi tališča. Za rešitev te težave so spremenili polariteto elektrode iz pozitivne v negativno. Ta sprememba pa je imela tudi negativne posledice, saj se na ta način ni dalo variti večine kovin, ki ne vsebujejo železa. Končno je razvoj aparatov, ki delujejo z izmeničnim varilnim tokom, omogočil stabilizacijo obloka ter zelo kakovostno varjenje aluminija in magnezija.V naslednjih desetletjih se je razvoj postopka TIG nadaljeval. V podjetju skupine Linde so razvili vodno hlajen gorilnik TIG, ki je preprečil pregrevanje pri varjenju z visokimi tokovi. V petdesetih letih prejšnjega stoletja, ko je postopek TIG postajal vse bolj priljubljen, so nekateri uporabniki namesto precej dražjega argona in helija začeli uporabljati ogljikov dioksid. To pa se je izkazalo kot nesprejemljivo pri varjenju aluminija in magnezija zaradi slabše kakovosti vara. Danes se zaradi tega ogljikov dioksid pri postopku TIG uporablja zelo redko.
V letu 1953 so na osnovi postopka TIG razvili nov postopek, imenovan elektroobločno varjenje s plazmo. Postopek ponuja večji nadzor ter izboljšano kakovost vara z uporabo posebne šobe, ki zgosti oblok. Varjenje s plazmo je primerno predvsem za avtomatizirano oziroma robotsko varjenje, medtem ko je TIG primeren za ročno varjenje.
Ročno varjenje po postopku TIG je najzahtevnejši postopek varjenja od vseh običajnih postopkov, ki se uporabljajo v industriji. Ker mora varilec vzdrževati kratko razdaljo obloka, je največ pozornosti treba posvetiti temu, da ne pride do stika med elektrodo in obdelovancem. Podobno kot pri plamenskem varjenju potrebuje varilec za uspešno delo obe roki. V eni drži gorilnik, s katerim segreva območje vara, v drugi pa dodajni material, s katerim zapolnjuje var.
Za vžig obloka potrebujemo visokofrekvenčni generator, podoben Teslovem transformatorju. Z gorilnikom se približamo obdelovancu, da je razdalje med vrhom elektrode in obdelovancem med 1,5–3 mm. Ko pritisnemo tipko na gorilniku, med elektrodo in obdelovancem preskoči iskra, ki omogoči brezkontaktno vzpostavitev obloka. 
Če s postopkom TIG varimo karoserijo avtomobila, ne smemo uporabiti visokofrekvenčnega vžiga zaradi možnosti poškodbe ali uničenja občutljivih elektronskih naprav, ki so vgrajene v avtomobilih. Prav tako moramo takrat odklopiti avtomobilski akumulator. Za ta primer obstajata še dva načina vzpostavitve električnega obloka med gorilnikom in obdelovancem. 
Prvi je podoben vžigu oplaščene elektrode, ko z vrhom elektrode popraskamo po obdelovancu ("scratch start") ter tako po odmiku elektrode vzpostavimo oblok. Slaba stran takega vžiga je onesnaženje tako elektrode kot področja zvara.
Drugi, boljši način vžiga je vžig z dotikom in odmikom elektrode (lift start). Pri tem načinu vžiga sta napetost in s tem tok ob dotiku elektrode z obdelovancem zelo zmanjšana, po dvigu elektrode pa se zvišata na normalno vrednost, potrebno za varjenje.
Ko je oblok vzpostavljen, varilec premika gorilnik s krožnimi gibi. Velikost krogov je odvisna od nastavljenega toka, premera elektrode ter debeline materiala, ki ga varimo. Vzdrževati je treba enakomerno razdaljo med elektrodo in obdelovancem ter hkrati premikati gorilnik počasi od že zvarjenega dela. Med varjenjem mora biti gorilnik nagnjen nazaj za približno 10–15°. Dodajni material dodajamo na zvar po potrebi.
Tako kot pri ostalih postopkih varjenja je ob neupoštevanju varnostnih ukrepov varjenje s postopkom TIG lahko nevarno. Varilci morajo nositi zaščitno delovno obleko, debele varilske zaščitne rokavice ter usnjene varilske predpasnike, da so zaščiteni pred vročino in plamenom. Ker pri postopku TIG ni dima, je oblok še intenzivnejši kot pri varjenju z oplaščenimi elektrodami, zato so varilci še bolj izpostavljeni poškodbam oči in kožnim opeklinam, ki so podobne opeklinam zaradi sončenja. Zaradi tega je obvezna uporaba zaščitnih varilskih mask z zatemnjenim steklom in UV-filtrom, ki ščiti predvsem obraz in oči. Novejše varilske maske uporabljajo tehnologijo tekočih kristalov, ki se samodejno zatemnijo, ko pričnemo z varjenjem. Za zaščito bližnjih sodelavcev je treba uporabiti premične zaščitne zavese oziroma paravane.Varilci so zelo pogosto izpostavljeni nevarnim plinom, dimu in prašnim delcem, ki se razvijajo med varjenjem. Ker med varjenjem TIG ni dima, se zaradi razpada kisika zaradi zelo svetlega in močnega obloka v okoliškem zraku kot posledica ionizacije pojavi ozon. Zaradi močne svetlobe in toplote obloka se lahko pojavijo tudi strupeni plini zaradi zgorevanja ostankov čistil in topil. Čiščenje in razmaščevanje obdelovancev, ki jih bomo varili, se ne sme izvajati v bližini varjenja. Poskrbeti moramo tudi za ustrezno zračenje, da aerosoli čistil in topil ne pridejo v območje, kjer varimo.
Čeprav se postopek TIG uporablja največ v letalski industriji, se dosti uporablja tudi na drugih področjih, predvsem za varjenje tankih, zlasti pa neželeznih materialov. Precej pogosto se uporablja v izdelavi vesoljskih plovil ali pri varjenju tenkostenskih cevi majhnih premerov, na primer pri izdelavi koles. S postopkom TIG dostikrat zavarijo tudi prvi korenski var pri varjenju cevovodov različnih premerov. Uporablja se tudi kot reparaturno varjenje v orodjarstvu, še posebej aluminijastih in magnezijevih delov.
Ker se raztaljen dodajni material ne prenaša z oblokom kot pri večini ostalih elektroobločnih postopkih varjenja, je varilcem na razpolago širok spekter različnih dodajnih materialov. Noben drug postopek ne omogoča varjenja toliko različnih materialov in zlitin kot ravno TIG. Pri elektroobločnem varjenju po ostalih postopkih lahko zaradi uparjanja prihaja do izgube nekaterih sestavin dodajnega materiala. To je še posebej izrazito pri elektrodah, ki vsebujejo krom in aluminij. Pri postopku TIG teh izgub materiala ni. Ker ima var popolnoma enako sestavo kot obdelovanec oziroma je po sestavi skoraj enak obdelovancu, so vari, izvedeni po postopku TIG, visoko odporni proti koroziji ter razpokam v daljšem časovnem obdobju. Zaradi tega je postopek TIG prva izbira pri kritičnih varih, na primer pri varjenju posod za izrabljeno jedrsko gorivo.
Izkušen in dobro izurjen varilec lahko s postopkom varjenja TIG naredi boljše in kakovostnejše zvare kot z drugimi postopki, saj nam postopek TIG omogoča boljši nadzor nad celotnim varom. Najvišjo kakovost zvarov dosežemo z vzdrževanjem čistoče celotne opreme. Uporabljeni materiali morajo biti dobro razmaščeni, suhi in čisti, saj vse to vpliva na povečano poroznost in slabšo kakovost ter slabše mehanske lastnosti zvara. Za razmaščevanje lahko uporabimo alkohol ali podobna topila. Okside s površine aluminijastih obdelovancev lahko odstranimo mehansko s pomočjo žičnih ščetk iz nerjavnega jekla ali pa kemično. Rjo z jeklenih obdelovancev najprej odstranimo s peskanjem, ostanke peska pa s ščetkanjem z žično ščetko. Postopki čiščenja so še posebno pomembni, če bomo varili z enosmernim tokom in negativno polarizirano elektrodo. Če varimo z enosmernim tokom in pozitivno polarizirano elektrodo ali pa z izmeničnim tokom, smemo obdelovanec med varjenjem čistiti. Pri negativno polarizirani elektrodi obdelovanca ne čistimo. Da ne pride do vnosa nečistoč v varilno talino, moramo zagotoviti zadosten in enakomeren pretok zaščitnega plina, da lahko zaščitni plin zadovoljivo prekrije varilno talino in prepreči onesnaženje le-te z nečistočami iz atmosfere. V vetrovnih razmerah ali na prepihu moramo povečati pretok zaščitnega plina, kar povečuje ceno in s tem zmanjšuje uporabnost postopka izven zaprtih prostorov.Na kakovost vara zelo vpliva tudi količina toplote, ki jo z oblokom dovajamo v območje zvara. Premalo dovedene toplote ali pa previsoka hitrost varjenja omejuje globino zvara in povzroča, da se kaplja taline širi, hkrati pa se povečuje možnost prekomerne penetracije vara v globino in brizganja taline. Če je obenem šoba gorilnika predaleč od taline, var postane porozen. Tak var ima slabe mehanske lastnosti. Če količina toplote preseže zmožnost volframove elektrode, se v varu lahko pojavijo delci volframa. To lahko preprečimo z zamenjavo tipa elektrode ali z izborom elektrode večjega premera. V primeru, da elektroda ni dobro zaščitena z zaščitnim plinom ali pa se varilec po nesreči z vrhom elektrode dotakne varilne taline, se elektroda poškoduje ali pa onesnaži. To je vzrok za pojav nestabilnega obloka, kar lahko odpravimo s ponovnim brušenjem konice volframove elektrode.
Za varjenje po postopku TIG potrebujemo naslednjo opremo: gorilnik za varjenje TIG s primerno volframovo elektrodo, varilni aparat za TIG kot vir konstantnega toka ter jeklenko oziroma vir zaščitnega plina.
Gorilnik TIG je lahko skonstruiran bodisi za ročno bodisi za avtomatsko varjenje. Hlajenje gorilnika je lahko zračno ali vodno. Gorilniki za ročno in avtomatsko varjenje TIG so podobno sestavljeni. Razlika je v predvsem v tem, da ima ročni gorilnik ročaj za držanje v roki, avtomatski pa nastavek za namestitev na stroj. Pri nekaterih ročnih gorilnikih je mogoče nastavljati kot med osjo ročaja in osjo volframove elektrode po želji in potrebi uporabnika. Zračno hlajenje je pogosteje pri nižjem varilnem toku do 200 A, vodno hlajenje pa se uporablja pri visokem varilnem toku do približno 600 A. Od varilnega aparata je po kablu do gorilnika speljan vodnik večjega preseka za varilni tok, krmilni vodniki in cev za zaščitni plin, pri vodno hlajenih gorilnikih pa še cevi za hladilno tekočino. Notranji kovinski deli gorilnika so izdelani iz trdih bakrovih zlitin ali pa iz medenine, zaradi dobre tokovne in toplotne prevodnosti. Volframova elektroda mora biti trdno vpeta na sredini gorilnika s pomočjo stročnice primerne velikosti. Odprtina okrog elektrode mora zagotavljati zadosten in enakomeren pretok zaščitnega plina. Velikost stročnice mora ustrezati premeru elektrode. Ohišje gorilnika je izdelano iz izolacijskega plastičnega materiala, odpornega na visoko temperaturo, služi pa zaščiti varilca pred visoko temperaturo ter udarom električnega toka. Velikost keramičnih šob je odvisna od želenega območja, ki ga želimo zaščititi z zaščitnim plinom. Velikost plinske šobe je odvisna od premera elektrode in mora imeti vsaj trikrat večji premer, kot je premer volframove elektrode. Varilec sam oceni, kako veliko šobo potrebuje za uspešno zaščito taline, po potrebi uporabi večjo ali manjšo šobo. Šoba mora biti izdelana iz ognjeodpornega materiala, običajno je izdelana iz posebne keramike. V ročaju gorilnika sta lahko poleg tipke za vžig obloka tudi tipki za povečevanje ali zmanjševanje velikosti varilnega toka.
Varilni aparat predstavlja izvor konstantnega toka, kar pomeni, da je tok med varjenjem relativno konstanten, pa čeprav se razdalja pa tudi napetost med elektrodo in varjencem med delom nekoliko spreminjata. To je pomembno zaradi tega, ker s postopkom TIG varimo predvsem ročno ali pa polavtomatsko, zaradi česar je skoraj nemogoče vzdrževati enako razdaljo med elektrodo in varjencem. Če bi uporabljali vir s konstantno napetostjo, bi morali vzdrževati vedno enako razdaljo med elektrodo in varjencem, kar pa je pri ročnem varjenju TIG zelo težko oziroma skoraj nemogoče. Pri spremembi razdalje bi se drastično spreminjal varilni tok, s tem pa tudi temperatura obloka. Na ta način bi bilo varjenje zelo oteženo oziroma nemogoče.
Izbrana polariteta elektrode je pri postopku TIG odvisna predvsem od materiala, ki ga želimo variti. Če želimo variti jekla, nikelj, titan in podobne kovine, na aparatu nastavimo enosmerni varilni tok, z negativnim polom na elektrodi. Ta izbira je uporabna tudi za avtomatsko varjenje aluminija in magnezija, če kot zaščitni plin uporabimo helij. Negativno polarizirana elektroda oddaja elektrone, ki potujejo skozi oblok ter povzročajo termično ionizacijo zaščitnega plina ter s tem segrevanje materiala varjenca. Izbira enosmernega varilnega toka s pozitivno polarizirano elektrodo je manj pogosta, uporablja se predvsem za plitvejše vare, saj se v varjencu sprošča precej manj toplote. V tem primeru se zelo poveča temperatura elektrode. Da bi elektroda obdržala svojo obliko in trdnost, uporabimo v tem primeru debelejšo elektrodo. Ker je v tem primeru tok elektronov od varjenca proti elektrodi, tok ioniziranega zaščitnega plina pa od elektrode proti varjencu, se z vara čistijo oksidi in ostale nečistoče.Za ročno varjenje aluminija in magnezija največkrat uporabimo izmenični varilni tok. Polariteta na elektrodi in varjencu se izmenično spreminja, kar zaščiti elektrodo pred preveliko temperaturo. V času, ko je elektroda pozitivno polarizirana, se iz vara dobro čistijo oksidi in nečistoče, med negativno polarizacijo elektrode pa se material varjenca pregreva globlje.
Nekatere izvedbe varilnih aparatov TIG omogočajo tudi nebalansiran izmenični varilni tok, kar pomeni, da lahko delež pozitivnega in negativnega dela vala v eni periodi spreminjamo. S tem dosežemo boljši nadzor nad segrevanjem varjenca in čiščenjem oksidov. Da nam pri zamenjavi polarizacije pri sinusni obliki izmeničnega toka ne ugaša oblok, skrbi vezje za visokofrekvenčni vžig, ki mora ves čas delovati, ali pa nastavimo izmenični varilni tok pravokotne oblike, kjer se polariteta v trenutku zamenja, oblok pa v tem času ne ugasne.
Elektrode, ki se uporabljajo pri varjenju TIG, so izdelane iz volframa ali iz volframovih zlitin, ker ima od vseh kovin volfram najvišje tališče, 3695 K. Zato se elektroda med varjenjem ne izrablja, pojavi se le rahla erozija in delni odžig vrha elektrode.
Premer elektrod je lahko od 0,5 do 6,4 mm, dolžina pa od 75 do 610 mm. Veliko volframovih zlitin je standardiziranih za uporabo v varjenju TIG s strani Mednarodne organizacije za standardizacijo (ISO) in Ameriškega združenja varilcev (AWS).
Elektrode iz čistega volframa (označene z WP ali EWP) so nizkocenovne elektrode. Imajo slabšo toplotno upornost in slabšo emisijo elektronov. Uporaba je omejena na varjenje TIG z izmeničnim tokom aluminija in magnezija.
Elektrode, ki v zlitini vsebujejo cerijev oksid, izboljšujejo stabilnost obloka, olajšajo vžig obloka ter imajo zmanjšan odžig. Elektrode, ki vsebujejo cerij, niso radioaktivne.
Elektrode, ki vsebujejo lantanov oksid, imajo podobne lastnosti. Dodatek 1 % lantana ima enak učinek kot dodatek 2 % cerija.
Elektrode, ki vsebujejo torijev oksid, uporabljamo pri varjenju z enosmernim (DC) tokom, prenesejo višje temperature in zagotavljajo vse prednosti, ki jih imajo elektrode iz drugih zlitin. Torij je radioaktiven material. Ko brusimo vrh elektrode, moramo paziti, da ne vdihavamo prahu, ki nastaja med brušenjem, in uporabljati predpisane zaščitne maske. Kot nadomestek elektrod, ki vsebujejo torij, uporabljamo elektrode, ki imajo povečano vsebnost lantana. Več kot 0,6 % vsebnosti torija sicer ne izboljša vžiga elektrode, izboljša pa emisivnost elektronov. Večja vsebnost torija povečuje tudi odpornost volframa proti onesnaženju.
Elektrode, ki vsebujejo cirkonijev oksid, imajo povečano tokovno zmogljivost, stabilnost obloka, olajšajo vžig ter podaljšujejo življenjsko dobo elektrode.
Kot pri ostalih postopkih varjenja v zaščitnem plinu, je tudi pri varjenju TIG potreben zaščitni plin, ki var ščiti pred škodljivimi vplivi plinov, ki so v zraku (npr. dušik in kisik), in povzročajo poroznost, krhkost ter poslabšajo taljivost materiala, če pridejo v stik z elektrodo, oblokom ali materialom, ki ga varimo. Zaščitni plin hkrati prenaša toploto iz volframove elektrode na varjenec, omogoča lažji vžig ter povečuje stabilnost obloka.
Izbor zaščitnega plina je odvisen od več dejavnikov, kot so vrsta materiala, ki ga želimo variti, oblika stika in želen končni izgled zvara. Najpogosteje se kot zaščitni plin pri varjenju TIG uporablja argon, ker preprečuje napake v zvaru pri različnih dolžinah obloka. Če ga uporabljamo pri varjenju TIG z izmeničnim tokom, dosežemo visoko kakovost in izgled zvara. Drugi pogost zaščitni plin je helij. Uporablja se za povečanje penetracije vara, povečanje hitrosti varjenja ter pri materialih z visoko toplotno prevodnostjo, kot so aluminij in baker ter njune zlitine. Slabi lastnosti helija sta otežena vzpostavitev obloka ter slabša kakovost vara, ki je povezana z različno dolžino obloka med varjenjem.
Pri varjenju TIG se kot zaščitni plin pogosto uporablja tudi mešanica argona in helija, saj omogoča povečan nadzor nad segrevanjem področja vara, hkrati pa obdrži vse prednosti čistega argona. Osnovni plin v taki mešanici je helij (pogosto okrog 75 % ali več), ostalo pa argon. Takšne mešanice povečajo hitrost varjenja ter kakovost zvarov pri varjenju aluminija z izmeničnim tokom, hkrati pa olajšajo vzpostavitev oziroma vžig obloka. Naslednja mešanica je iz argona in vodika, ki se uporablja za avtomatizirano varjenje tanjših nerjavnih materialov, vendar se zaradi vsebnosti vodika lahko pojavi poroznost. Prav tako je lahko argonu dodan dušik, ki povečuje globino penetracije vara pri varjenju bakra ter stabilizira avstenitna nerjavna jekla.
Zaradi povzročanja poroznosti in omejenih prednosti dušik ni ravno priljubljen dodatek v zaščitnem plinu.
Najpogosteje se varjenje po postopku TIG uporablja za varjenje nerjavnega jekla ter neželeznih materialov, kot sta aluminij in magnezij, lahko pa se uporablja za varjenje skoraj vseh kovinskih materialov, z izjemo svinca in cinka. Manj se uporablja pri varjenju ogljikovih jekel, ne zaradi tehnoloških omejitev postopka samega, ampak zaradi obstoja ostalih bolj ekonomičnih načinov elektroobločnega varjenja, recimo postopka MIG. S postopkom TIG lahko varimo skoraj v vseh položajih, kar je odvisno od znanja in izkušenj varilca.
Za varjenje aluminija in magnezija se najpogosteje uporablja izmenični varilni tok (AC TIG), mogoče pa je variti tudi z enosmernim varilnim tokom (DC TIG). Pred varjenjem moramo področje zvara dobro očistiti. Za povečanje globine penetracije vara ter hitrejše varjenje lahko aluminij predgrejemo na 175 do 200 °C in največ na 150 °C za debelejše obdelovance iz magnezija. Z uporabo izmeničnega toka dosežemo tako imenovani učinek samočiščenja zvara, kar odstrani aluminijev oksid (safir), ki se pojavi takoj, ko je aluminij izpostavljen kisiku iz zraka. Če uporabljamo izmenični varilni tok za varjenje aluminija, so elektrode bodisi iz čistega volframa ali pa tiste, ki vsebujejo cirkonijev oksid. Elektrod, ki vsebujejo torij, ne uporabljamo. Vrh elektrode za varjenje aluminija ne sme biti ošiljen, temveč rahlo top. Za varjenje tankega aluminija uporabljamo kot zaščitni plin čisti argon. Helij sicer omogoča globoko penetracijo vara pri debelejših obdelovancih, otežuje pa vžig oziroma vzpostavitev obloka.
Aluminij in magnezij lahko varimo tudi z enosmernim varilnim tokom ne glede na polarizacijo elektrode. Če je elektroda negativno polarizirana, dosežemo večjo penetracijo vara. V tem primeru običajno uporabimo argon kot zaščitni plin za varjenje aluminija. Pozitivno polarizirana elektroda se uporablja le, ko želimo doseči plitek var, še posebno pri varjenju tanjše aluminijaste pločevine, do debeline 1,6 mm. Elektroda, ki vsebuje torij, se uporablja izključno z argonom kot zaščitnim plinom.
Za varjenje TIG ogljikovih in nerjavnih jekel je zelo pomembna izbira ustreznega dodajnega materiala, da preprečimo povečano poroznost vara. S površine dodajnega materiala in s površine področja varjenja na obdelovancu moramo odstraniti okside in to neposredno pred začetkom varjenja. Za čiščenje in razmaščevanje površine lahko uporabimo alkohol ali aceton.
Za mehka jekla, razen pri debelejših obdelovancih (več kot 25 mm), ni potrebno predogrevanje. Legirana jekla po potrebi predogrevamo, da upočasnimo proces ohlajanja zvarjenca in izključimo tvorbo neželene kristalne strukture materiala ter pojavljanja razpok v področju zvara. Avstenitna nerjavna jekla ni treba predogrevati, martenzitna in feritna nerjavna jekla pa zahtevajo predogrevanje. Običajno uporabljamo enosmerni varilni tok z negativno polarizirano elektrodo ter elektrode, ki vsebujejo torij. Vrh elektrode mora biti zbrušen v ostro konico. Za varjenje tanjših materialov kot zaščitni plin uporabljamo čisti argon, za debelejše pa mešanico helija in argona.
Varjenje različnih kovinskih materialov predstavlja dodatne težave zaradi tega, ker se različne kovine težko zlijejo v dovolj močan spoj. Vseeno pa varimo različne kovine v mnogih primerih uporabe v proizvodnji, popravilu in zaščiti proti koroziji ter oksidaciji. Kot dodajni material uporabimo enak material, kot je eden od zvarjencev; primer je varjenje nerjavnega jekla z ogljikovim jeklom, kjer kot dodajni material uporabimo nerjavno jeklo. Pri varjenju jekla in litega železa pa kot dodajni material uporabimo nikelj, torej povsem drugačen material, kot sta zvarjenca. Če sta materiala, ki ju želimo zvariti, zelo različna, moramo na oba nanesti prevleko, ki je kompatibilna z določenim dodajnim materialom, šele nato ju lahko zvarimo skupaj. Poleg tega lahko s postopkom TIG navarjamo tudi različen dodajni material na obdelovanec.Pri varjenju različnih materialov moramo med zvarjencema doseči ustrezno prileganje, s predpisano zračnostjo ter ustrezno poševno obdelanimi robovi obeh zvarjencev. Paziti moramo tudi, da ne talimo osnovnih materialov prekomerno. Za varjenje uporabljamo pulzirajoč varilni tok, s katerim lahko dobro nadziramo dovod toplote v var. Dodajni material moramo hitro dodajati v talino, paziti moramo tudi na velikost »luže« taline, da ne oslabimo osnovnega materiala v področju zvara.
V režimu pulzirajočega toka varilni tok izmenično pulzira med dvema prednastavljenima vrednostima. V času, ko ima tok višjo vrednost, se območje taline bolj segreje, v času, ko ima tok nižjo vrednost, pa se talina ohlaja in strjuje. Prednosti varjenja TIG s pulzirajočim varilnim tokom je zmanjšano pregrevanje varjenca in s tem posledično manjše deformacije ter zvijanje končnega izdelka. Ponuja tudi večji nadzor nad talino, omogoča globljo penetracijo vara, večjo hitrost varjenja pa tudi višjo kakovost vara. Sodobni varilni aparati TIG omogočajo številne nastavitve, ki varilcu olajšajo delo, hkrati pa povečujejo kakovost končnega izdelka.
Postopek Dabber se uporablja za natančno navarjanje na tanke robove. Varimo s strojem, ki natančno posnema gibanja pri ročnem varjenju TIG z dodajanjem hladne žice dodajnega materiala. Žico »pomaka« oziroma z njo niha v talino vara. Sistem lahko uporabljamo sinhrono s pulziranjem varilnega toka. Tako lahko varimo cel spekter zlitin, vključno s titanovimi in nikljevimi, ravno tako pa tudi orodna jekla. Pogosto s tem načinom reparaturno varimo lopatice na motorjih reaktivnih letal, navarjamo zobe žaginih listov, rezkarje, svedre in rezila kosilnic.
