
Rusty trombone is een Engels eufemisme voor een seksuele handeling. Houdingen die hierbij aangenomen kunnen worden,
De man staat met zijn knieën en rug licht gebogen, voeten een eindje van elkaar af - op zijn minst op schouderbreedte - om zijn anus bloot te stellen.ofDe man rust (zit) op zijn knieën en armen.Nu knielt de partner achter de man, voert anilingus uit en vanuit deze positie wordt - met een hand om het lichaam van hem heen of tussen zijn benen door - de penis tegelijkertijd afgetrokken. Wanneer de partner ook nog eens zacht blaast met de lippen rondom de anus, lijkt deze houding alsof op een trombone wordt gespeeld.Het Engelse woord “rusty” betekent letterlijk roestig of roestkleurig. 
Hiermee kan bedoeld worden de meestal bruine of donkerder kleur van de anus en penis of een trombone die het niet zo goed meer doet. Dit laatste naar het geluid dat kan worden veroorzaakt bij het hiervoor genoemde blazen.
Soms wordt de uitdrukking “rusty trombone” ook gebruikt voor fellatio, direct na het hebben van anale seks.

Rymosia fosteri is een muggensoort uit de familie van de paddenstoelmuggen (Mycetophilidae). De wetenschappelijke naam van de soort is voor het eerst geldig gepubliceerd in 1994 door Chandler.
S/2007 S2 is een  retrograad bewegend maantje van Saturnus. De ontdekking werd aangekondigd door Scott S. Sheppard, David Jewitt, Jan Kleyna en Brian Marsden op 1 mei 2007 uit waarnemingen die zijn gedaan tussen 18 januari en 19 april 2007... De maan beweegt op ruime afstand van Saturnus, en heeft ruim 2 jaar en 2 maanden nodig om een omwenteling om die planeet te maken.
Deze maan is niet meer gezien sinds de ontdekking in 2007 en werd anno 2012 als verloren beschouwd.

Den Haag ( uitspraak (info / uitleg)) of  's-Gravenhage ( uitspraak (info / uitleg)) is de hoofdstad van de provincie Zuid-Holland en met 537.988 inwoners (1 januari 2019, bron: CBS) de derde grootste gemeente van Nederland, na Amsterdam en Rotterdam. Sinds 1 januari 2015 vormt Den Haag samen met 22 andere gemeenten de Metropoolregio Rotterdam Den Haag, met gezamenlijk 2,3 miljoen inwoners. Deze regio maakt op haar beurt weer deel uit van de Randstad.
Den Haag is de enige grote Nederlandse stad aan de Noordzee en heeft een kustlijn van elf kilometer. De stad beschikt over twee badplaatsen: Scheveningen en Kijkduin. Daarnaast ligt een breed zandstrand met een duinenrij: een omvangrijk natuurgebied. Scheveningen - vroeger een vissersdorp - heeft een regionale haven. Door de ligging aan de Noordzee is Den Haag sinds de 19e eeuw een internationaal toeristenoord.
De Nederlandse regering en het parlement zijn in de stad gevestigd, en het is de residentie van het koninklijk huis. Al is Den Haag niet de hoofdstad van Nederland, het vervult wel degelijk die rol. Zo staan bijna alle ambassades en ministeries in Den Haag. Daarnaast is de stad standplaats van verschillende nationale en internationale rechtscolleges, waaronder het Internationaal Gerechtshof en het Internationaal Strafhof.
Vanouds werd de plaats Die Haghe of Den Hag(h)e genoemd. Vanaf het begin van de 17e eeuw gebruikte het stadsbestuur officieel de naam 's-Gravenhage, die deftiger klinkt en een samentrekking is van 'des Graven ha(a)ge' (waarschijnlijk werd het toen al opgevat als de Haag (= het bos) van de Graaf van Holland). De oude naam Den Haag bleef in de volksmond bestaan.
Sinds 1990 gebruikt de gemeente consequent de naam Den Haag in plaats van 's-Gravenhage, ook in verband met de internationalisering van de hofstad, haar huidige status van mondiaal justitieel centrum (met onder andere het Internationaal Gerechtshof en Internationaal Strafhof), en om aan te sluiten bij buitenlandse benamingen als The Hague (Engels) en La Haye (Frans). In identiteitskaarten en officiële stukken van de gemeente staat echter  's-Gravenhage, nadat in 1990 een voorstel om de gemeentenaam officieel in Den Haag te veranderen was afgewezen. De telefoondienst en de posterijen gebruiken eveneens  's-Gravenhage. De spoorwegen en wegbeheerders gebruiken de kortere naam Den Haag. In de BAG staat de woonplaatsnaam  's-Gravenhage (woonplaatscode 1245). De woonplaats  's-Gravenhage omvat het gehele grondgebied van de gelijknamige gemeente.
De naam 'Den Haag' wordt gebruikt in een figuurlijke betekenis voor de Nederlandse overheid en het parlement. In zijn verkleinvorm kan 'Den Haag' een archetype zijn: het Haagje wordt gebruikt voor een 'deftig' aandoende plaats of een die met het Oranjehuis geassocieerd wordt. Zo wordt Breda het Haagje van het Zuiden genoemd, Arnhem het Haagje van het Oosten, Roermond het Haagje van Limburg en het Friese Haagje is een bijnaam van Heerenveen.
Den Haag was vanouds de plaats waar Nederlanders die in de Nederlandse koloniën werkzaam waren hun langdurig verlof plachten door te brengen. Na de onafhankelijkheid van Nederlands-Indië zijn veel Indische Nederlanders in Den Haag gaan wonen, vandaar de bijnaam De Weduwe van Indië.
In het Haagse gebied woonden al vroeg mensen, lang voordat er sprake was van een dorp met de naam Den Haag. De oudste archeologische vondsten gedaan in de omgeving van het Binnenhof dateren uit circa 3000 v.Chr.; zo werd in 1912 bij de bouw van Hotel Central aan de Lange Poten, nu onderdeel van het Tweede-Kamercomplex, een gave vuurstenen vuistbijl gevonden, waarvan de gebruikers ingedeeld kunnen worden bij de Vlaardingencultuur.In de 2e eeuw na Chr. lag er in de duinen aan de zuidrand van de stad een Romeins fort met bijbehorende nederzetting, de zogenaamde Vicus van Ockenburgh. Hier zijn al vanaf de jaren 20 opgravingen verricht.
Het huidige Den Haag bestaat sinds 1230, toen graaf Floris IV van Holland op de plek waar reeds een hofstede stond van vrouwe Meilindis van Wassenaer een bescheiden kasteel bouwde. In 1248 liet graaf Willem II, tevens Rooms koning geworden, een meer passend kasteel bouwen aan een duinmeer, de huidige Hofvijver. Zijn zoon Floris V zorgde er na Willems vroegtijdige dood voor dat de Ridderzaal voltooid werd. De Ridderzaal en het Binnenhof werden versterkt, maar het dorp eromheen kreeg nooit stadsrechten, al bleef Den Haag residentie van de graven van Holland en hun opvolgers. Den Haag kon groeien als compromis tussen de Hollandse steden, maar diezelfde steden zorgden ervoor dat Den Haag geen vestingstad werd.
In 1528 werd Den Haag overvallen door de Gelderse veldheer Maarten van Rossum, die de nederzetting buiten het grafelijk kasteel brandschatte, waardoor de brandstichting werd afgekocht. Ook tijdens de beginjaren van de Tachtigjarige Oorlog werd Den Haag genadeloos geplunderd en raakte het nagenoeg ontvolkt. De stad was het Spaanse hoofdkwartier tijdens het Beleg van Leiden.
Al zeker sinds circa het begin van de 15e eeuw telde Den Haag enkele duizenden inwoners, waardoor het in feite eerder een stad dan een dorp was. Een stad placht in die tijd echter een zeer verregaande mate van zelfbestuur te hebben en de graven van Holland (en later hun opvolgers: de hertogen van Bourgondië en de Habsburgers) kozen ervoor om het in hun eigen residentie zelf voor het zeggen te hebben. Vanaf 1585 zette de Republiek der Zeven Verenigde Nederlanden deze praktijk voort, omdat Den Haag de plaats was waar het hoogste regeringsorgaan, de Staten-Generaal, resideerde. Ook was het stadhouderlijk hof daar gevestigd. Aanvankelijk had het er in de jaren 1580 nog om gespannen of het verwoeste Den Haag weer zou worden opgebouwd: de machtige stad Delft wilde in haar directe omgeving de opkomst van een gevaarlijke rivaal liever verhinderen, mede omdat deze stad wenste dat de Staten-Generaal zich blijvend in Delft zou vestigen. Er werd toch tot wederopbouw besloten, en de Staten-Generaal vestigden zich, na onder andere Middelburg, in 1585 definitief te Den Haag.
In 1622 telde Den Haag 16.000 inwoners. In de 17e eeuw werd Den Haag omgeven door grachten, die door stadhouder prins Maurits als aanzet tot volledige vestingwerken waren aangelegd, maar van de geplande echte verdedigingswerken kwam verder niets. Aan het eind van de 18e eeuw was het bevolkingsaantal opgeklommen tot ongeveer 40.000, waarmee dit "dorp" de op twee na grootste nederzetting van Nederland was geworden (na Amsterdam en Rotterdam). Door de aanwezigheid van het stadhouderlijk Hof, de Staten-Generaal en buitenlandse diplomaten en (buitenlandse) adel had Den Haag een veel aristocratischer karakter dan de meeste andere Nederlandse steden. Er was een groot contrast tussen de aristocratische wijk rondom het Binnenhof en Voorhout en de meer volkse delen van het "dorp".
Pas in 1806, onder Frans bewind, kreeg Den Haag zijn stadsrechten, maar in die tijd was een vestingmuur eerder een keurslijf dan een voordeel: Den Haag bleef zonder omwalling en kon zich op ruime schaal uitbreiden. Onder het Koninkrijk der Nederlanden, ontstaan in de jaren 1813-1815, bleef Den Haag de vestigingsplaats van regering en parlement (de moderne Staten-Generaal). Na 1850 begon de stad zich uit te breiden buiten de 17e-eeuwse grachtengordel. Het inwonertal was toen ruim 70.000.
Omstreeks 1870 zou het aantal van 100.000 worden gehaald, en rond 1900, in de fin de siècle-tijd van Louis Couperus, telde de stad ongeveer 200.000 inwoners. Ten zuiden van de oude binnenstad ontstonden toen dichtbevolkte arbeiderswijken zoals het Laakkwartier en de Schilderswijk, terwijl tegen de duinkant nieuwe wijken voor de meer gefortuneerde burgers gebouwd werden, zoals het Statenkwartier, Duinoord en de Archipelbuurt. In die tijd speelde Den Haag ook in kunstzinnig opzicht een belangrijke rol vanwege de schilders van de Haagse School. In 1873 werd op het Lange Voorhout waarschijnlijk het eerste Haagse riool aangelegd, de putdeksel werd gemaakt door ijzergieterij de Prins van Oranje.
In 1899 vond in Den Haag de Eerste Haagse Vredesconferentie plaats, die leidde tot de oprichting van het Permanent Hof van Arbitrage, dat in Den Haag gevestigd werd. Tussen 1907 en 1913 werd het Vredespaleis gebouwd, waarin dit Hof zou zetelen. Tevens werd later het Internationaal Gerechtshof in het Vredespaleis gevestigd.
Den Haag heeft zwaar geleden onder de Duitse bezetting. Allereerst werden ongeveer 11.000 Haagse Joden naar de vernietigingskampen afgevoerd, waarvan er slechts enkele honderden terugkeerden. Vele kantoorbeambten verloren hun baan doordat Nederland werd afgesneden van zijn koloniën en overige zakelijke belangen in het buitenland. De Rijksoverheid viel onder de bezetter met als gevolg loyaliteitsconflicten of ontslagen onder de vele Haagse ambtenaren. De bouw van de Atlantikwall en andere fortificaties door de Duitsers dwong meer dan 100.000 Hagenaars tot evacuatie, vaak ver buiten de stad. Duizenden woningen werden gesloopt. De Hongerwinter van 1944-1945 kostte honderden verzwakte mensen het leven.
Tegen het eind van de Tweede Wereldoorlog, op 3 maart 1945, kwamen tijdens het bombardement op Bezuidenhout 510 mensen om het leven. Het bombardement werd uitgevoerd door de Geallieerden en had als doel de vernietiging van de mobiele V2-lanceerinrichtingen van de Duitsers.
Op 29 oktober 1983 demonstreerden ruim 550.000 mensen vreedzaam tegen de plaatsing van kruisraketten in Nederland en tegen de kernbewapening in het algemeen. Het is het grootste straatprotest ooit dat in Nederland gehouden werd.
In 1960 was het inwonertal van Den Haag opgelopen tot boven de 600.000. Door suburbanisatie en de opkomst van groeikernen rond de stad, zoals Zoetermeer, waren daar aan het eind van de eeuw nog 441.000 inwoners van over. Sindsdien volgden nieuwe annexaties en stadsuitbreidingen, onder meer in Ypenburg en Leidschenveen, waardoor in 2011 opnieuw de grens van 500.000 inwoners werd overschreden.
Den Haag telt acht stadsdelen. Elk van deze stadsdelen heeft een eigen kantoor, waar de meeste diensten van de gemeente zijn gehuisvest. Dankzij die kantoren is de gemeente voor veel zaken makkelijker bereikbaar. De indeling in stadsdelen is in 1988 vastgesteld door de gemeenteraad. Elk van deze stadsdelen is daarbij onderverdeeld in wijken en buurten. Deze indeling wijkt af van de bekende wijk- en buurtindeling die sinds 1953 werd gebruikt.
Den Haag is voor een stad zeer rijk aan natuur. Binnen de gemeentegrens ligt een omvangrijk, ruigbegroeid duingebied, met daarlangs een breed, natuurlijk zandstrand van bijna twaalf kilometer lang. Verspreid door de stad liggen enkele grotere en kleinere parken, zoals het Rosarium, Sint Hubertuspark, Marlot, de Paleistuin, Wapendal, de Bosjes van Pex, het Westbroekpark, het Zuiderpark, Madestein, en de Uithof. Er liggen verscheidene oude landgoederen en bossen, deels op een steenworp van het stadshart: het 120 hectare grote Haagse Bos en Arendsdorp, beide daterend uit de 17e eeuw.
De meeste andere landgoederen liggen, soms aaneengesloten, aan de rand van de stad, waar ze een omvangrijke groene gordel vormen die aan de noordkant overgaat in de nog groenere buurgemeente Wassenaar. Dat zijn onder meer Bloemendaal, Clingendael, Duindigt, Duinweide, Meer & Bos, Ockenburgh, Oostduin, Oosterbeek, Reigersbergen en Sorghvliet. Tussen Den Haag en Scheveningen liggen de Scheveningse Bosjes en het Nieuwe Scheveningse Bos van samen 116 hectare, vanouds een ongerept duingebied, dat vanaf het begin van de 18e eeuw geleidelijk beplant is om zandverstuiving tegen te gaan.
De lommerrijke straten in het centrum: Lange Voorhout en de Lange Vijverberg, gelegen aan de Hofvijver, dragen bij aan de ruime en groene indruk die Den Haag maakt.
Evenals andere steden in Nederland had Den Haag veel grachten, ook ruien genoemd. Zij dienden voor de scheepvaart, maar ook als riool. Al omstreeks 1350 was Den Haag via de Vliet verbonden met Delft, en in 1619 was de grachtengordel om Den Haag klaar. In 1900 werd de Laakhaven aangelegd, die uitgroeide tot de zesde binnenhaven van Nederland.
Naarmate de bevolking groeide, gingen de grachten steeds meer stinken. De rijken hadden huizen buiten de stad om 's zomers de stank te ontvluchten, maar de meeste mensen leefden in de stad. Er waren regelmatig epidemieën. In de 19e eeuw worden de eerste rioleringen aangelegd, en veel grachten overkluisd of gedempt. Een groot probleem in Den Haag was, dat het grachtwater niet kon worden afgevoerd naar de zee. Het Verversingskanaal werd aangelegd naar de Noordzee, maar de Koninginnegracht is nooit tot aan de zee doorgetrokken.
Laat in de 20e eeuw is men in verschillende steden begonnen met het maken van plannen om meerdere oude grachten in ere te herstellen, het zogeheten grachtenplan. Ook is het sinds 2003 mogelijk om een rondvaart door de grachten van Den Haag te maken en door onder andere de Avenue Culinaire en de andere Haagse wijken te varen.
Naast Hagenaar kan een inwoner van Den Haag ook Hagenees worden genoemd. Het klassieke verhaal wil dat er een scheiding is tussen de Hagenaars, die op zand wonen, en de Hagenezen, die op veen wonen. Den Haag is deels gebouwd op zandduinen, waarvan de grens met de veengebieden ongeveer gelijk loopt met de Laan van Meerdervoort. Wijken zoals Laakkwartier, Schilderswijk en Escamp zijn gebouwd op veengrond. Wie geboren is op het zand heet dan een Hagenaar, wie geboren is op veengrond een Hagenees. Een andere definitie van Hagenezen is: mensen die plat Haags praten, terwijl Hagenaars de mensen zijn die voornaam Haags spreken. Het woord Hagenees heeft voor sommigen dan ook een negatieve connotatie.
Den Haag telde op 1 januari 2017 525.745 inwoners en is daarmee de derde stad van Nederland. Inmiddels is meer dan de helft van de inwoners allochtoon (westers en niet-westers). Het aandeel allochtone - ten opzichte van autochtone - inwoners neemt gestaag toe. In de Schilderswijk en het Transvaalkwartier ligt het percentage allochtonen sinds 2005 dicht bij de 100%. Ook in de wijken Groente- en Fruitmarkt, Laakkwartier en de Stationsbuurt wonen meer allochtonen dan autochtonen. De samenstelling van de allochtone bevolking verschilt per buurt. De buurten met de minste allochtonen - waarbij ook westerse allochtonen worden meegerekend als allochtoon - in de stad zijn Duindorp, Kijkduin, Kraayenstein en de Vogelwijk.De wijken met de laagste inkomens per hoofd van de bevolking zijn de Schilderswijk, het Transvaalkwartier en Laakkwartier en Spoorwijk (alle €9.000,- of lager). De wijken met het meeste inkomen per hoofd van de bevolking zijn Benoordenhout, Haagse Bos (alhoewel deze wijk nog geen 300 inwoners heeft en we mogen aannemen dat het inkomen van de koning – die er ook woont – niet meegenomen is in deze statistiek) en Westbroekpark/Duttendel (alle €19.000,- of hoger).
In Den Haag waren al in 1702 vaste locaties waar sodomieten elkaar ontmoetten en tijdens de golf van gerechtelijke vervolgingen in 1730 kwam naar voren dat er drie lolhuizen waren waar homoseksuele mannen samen kwamen voor al dan niet betaalde seks. Daarnaast ontmoetten zij elkaar op zogeheten kruisbanen in de open lucht, zoals het Voorhout.Ook begon in deze stad de moderne homo-emancipatie in Nederland toen jhr. Jacob Schorer in 1912 het Nederlandsch Wetenschappelijk Humanitair Komitee (NWHK) oprichtte, de eerste Nederlandse organisatie die tegen de discriminatie van homoseksuelen streed. Nadat Schorer in 1920 de film Anders als die Andern wilde vertonen, ontstond een klopjacht op vermeende homo's, die bekend kwam te staan als het Haagse zedenschandaal. Na Amsterdam kende Den Haag de grootste homoseksuele subcultuur met relatief omvangrijke netwerken. Naast ontmoetingsplaatsen in de open lucht werden homo's rond 1920 in diverse horecazaken getolereerd en waren er tijdens de Duitse bezetting meerdere uitgesproken homocafés.Op 21 januari 1969 vond op het Binnenhof in Den Haag de eerste Nederlandse demonstratie plaats voor gelijke rechten. In 1993 werd nabij Madurodam het Homomonument Den Haag Internationaal onthuld, dat in 2015 verplaatst werd naar de Koekamp. Sinds 2008 is Den Haag een van de Regenboogsteden en een jaar later vond de landelijke Roze Zaterdag voor de eerste en tot nu toe enige keer in de stad plaats. Als vervolg daarop was er in 2010 een The Hague Pride, later vervangen door het The Hague Rainbow Festival, dat jaarlijks in juni gehouden wordt en in 2017 voor het eerst ook een Pride Walk omvatte. Een andere zichtbare uiting van de aandacht voor de lhbt-emancipatie was het aanleggen van een "gaybrapad" op de middenberm van de Bezuidenhoutseweg in mei 2016.
Den Haag heeft nooit zitting in de Staten van Holland gekregen, waardoor het niet tot de steden werd gerekend. Wel verkreeg het bijna alle stadsrechten. Den Haag kreeg al in de middeleeuwen bestuurlijke instellingen die alleen in steden voorkwamen. Prins Maurits had al vergevorderde plannen om van Den Haag een vestingstad te maken, maar de Staten Generaal zagen dit als een aantasting van de onafhankelijkheid van het bestuurscentrum van de zeven provinciën. Den Haag kreeg in 1806 van koning Lodewijk Napoleon en in 1810 van keizer Napoleon de eretitel stad. Na het ontstaan van het Koninkrijk der Nederlanden in 1815 werd in Koninklijke Besluiten alleen nog gesproken van de “stad 's Gravenhage”. Dit gaf geen bijzondere rechten meer, want het stadsrecht was al in 1795 tijdens de Bataafse Republiek afgeschaft.Lang voor die tijd had Den Haag al bijzondere privileges ontvangen die Den Haag bestuurlijk het karakter van een stad gaven. Het waren echter de overige steden die voorkwamen dat Den Haag, als zelfstandige stad, zitting kon nemen in het bestuur van het gewest Holland. Ook op andere terreinen had Den Haag de kenmerken van een stad:
Den Haag had (sinds 1370) een eigen rechtbank en mocht eigen keuren (verordeningen) vaststellen;
Den Haag had (sinds 24 augustus van hetzelfde jaar) burgers, in het algemeen werd de term burger enkel gebruikt in samenhang met steden;
Den Haag had een typisch stedelijk bestuur, met burgemeesters (sinds 1559), een secretaris (pensionaris) en een vroedschap (sinds 1451);
Den Haag had twee eigen schutterijen: het Sint-Jorisgilde (sinds de 14e eeuw) en het Sint-Sebastiaansgilde (sinds de 15e eeuw);
Den Haag had stedelijke rechten op economisch gebied: een jaarmarkt (sinds 1334), tolvrijheid (1373), gilden, een lakennijverheid, bierbrouwerijen en andere typisch stedelijke nijverheid;
Den Haag heeft met de Grote of Sint Jacobskerk sinds de 14e eeuw een stadskerk en geen dorpskerk meer.Het wettelijke verschil tussen stad en platteland is na de grondwet van 1848 en de Gemeentewet van 1851 vervallen.
Het college van burgemeester en wethouders voor de periode 2018-2022 wordt gevormd door een coalitie bestaande uit Groep de Mos/Hart voor Den Haag, VVD, D66 en GroenLinks (26 van de 45 zetels). Het coalitieakkoord heet "Den Haag, Stad van Kansen en Ambities".
Pauline Krikke (VVD), openbare orde en veiligheid, bestuursdienst en brandweerDe acht wethouders zijn:
Bert van Alphen (GroenLinks), Sociale Zaken, Werk en inkomen, Armoede, Sociale werkvoorziening, Maatschappelijke opvang, Emancipatie en Stadsdeel Centrum;
Robert van Asten (D66), Mobiliteit, Regionale vervoersautoriteit, Cultuur, Culturele promotie, Broedplaatsen, Gemeentelijke lobbyregistratie, Bibliotheken, Gemeentearchief, Archeologie, Monumenten en Stadsdeel Segbroek;
Saskia Bruines (D66), Onderwijs, Campusontwikkeling, Aansluiting onderwijs-arbeidsmarkt, Regionale economie, Kenniseconomie, Internationale zaken, Innovatiebeleid, Smart city, Creatieve stad en Stadsdeel Haagse Hout;
Rachid Guernaoui (Groep de Mos/Hart voor Den Haag), Financiën, Grondbedrijf, Integratie (exclusief emancipatie), Leerwerkbedrijven, Werkgeversservicepunten en Statushouders;
Richard de Mos (Groep de Mos/Hart voor Den Haag), Economie, Sport, Buitenruimte (exclusief afvalverwerking en inclusief speelplaatsen), Binnenstad, Dierenwelzijn, Groen, Stadsentrees, Stadsdeel Escamp;
Kavita Parbhudayal (VVD), Zorg, WMO, Welzijn, Jeugd, Centra voor jeugd en gezin, Jeugd(gezondheids)zorg, Publieke gezondheidszorg, Prostitutiebeleid, Ambulancezorg en Stadsdeel Leidschenveen-Ypenburg;
Boudewijn Revis (VVD), Stadsontwikkeling en wonen, Centrale vastgoedorganisatie, Programma De Kust Gezond, Strandbeleid, Project Rotterdamsebaan, Stations en Stadsdeel Scheveningen;
Liesbeth van Tongeren (GroenLinks), Duurzaamheid, Energiebeleid en -transitie, Milieu, Luchtkwaliteit, Circulaire economie, Afvalinzameling en -verwerking, Voedselstrategie, Verduurzaming bestaande woningvoorraad en Stadsdeel Laak.
Bij de gemeenteraadsverkiezingen van 2010 kon men bij bepaalde wijken een grote voorkeur zien voor een bepaalde partij. De PvdA was populair in de wijken Centrum, Schilderswijk, Transvaal, Bouwlust en Laakkwartier. In deze wijken wonen relatief veel allochtonen en deze mensen stemmen traditioneel vooral op die partij. In de wijken Rustenburg-Oostbroek, Leyenburg, Scheveningen, Loosduinen, Waldeck en Kraayenstein stemden velen op de PVV. De VVD had relatief veel stemmers in de gebieden Benoordenhout en Ypenburg.Sinds 1962 leverden gemeenteraadsverkiezingen de volgende zetelverdelingen in de raad op:
Noot 1: de tabel bevat de oorspronkelijke zetelaantallen direct na de gemeenteraadsverkiezingen. Tussen haakjes staat wat de zetelaantallen daarna waren.
Noot 2: partijen als GL, CDA en CU bestonden vroeger uit andere partijen die later zijn samengegaan in hoe ze nu heten. Vanwege de vergelijkbaarheid is de huidige naam ook voor het verleden gebruikt.
Noot 3: de vetgedrukte getallen in de laatste kolom vormen de huidige bestuurscoalitie.
Noot 4: in 2010 nam de combinatie CU/SGP geen deel wegens een conflict. De CU nam zelfstandig deel als ChristenUnie en de SGP zocht samenwerking met verschillende migrantenkerken, zoals de Koptisch-orthodoxe Kerk, en evangelische gemeenten, en nam deel als SGP/Christelijk Sociaal Den Haag.
In de 20e eeuw heeft Den Haag gebieden geannexeerd wegens ruimtegebrek. In 1907 betrof het de Wassenaarse landgoederen Reigersbergen en Marlot. De voormalige gemeente Loosduinen werd in 1923 in zijn geheel samengevoegd met Den Haag. Dit beleid werd later voortgezet. In 1994 ging het grondgebied Wateringse Veld van de toenmalige gemeente Wateringen naar Den Haag. Tegelijkertijd vroeg de gemeente de artikel 12-status aan en ontving daarvoor uiteindelijk 1 miljard gulden aan steun van het Rijk.Met ingang van 1 januari 2002 werden de nieuwbouwwijken Leidschenveen en Ypenburg als gevolg van grenscorrecties toegewezen aan Den Haag, dit ten koste van de (toenmalige) gemeenten Leidschendam, Nootdorp, Rijswijk, Voorburg en Pijnacker. Om de wijk Leidschenveen-Ypenburg met de rest van de stad te verbinden, werd een corridor gecreëerd. Het gedeelte van de Trekvliet vanaf de Broekslootkade tot Drievliet vormt deze van de gemeente Den Haag, inclusief de zuidelijke oever langs een lijn die is gelegen twee meter van de perceelgrenzen van de bebouwing parallel aan deze perceelgrenzen op grondgebied van de gemeente Rijswijk en de noordelijke oever van het grondgebied van de gemeente Leidschendam-Voorburg, en behoort tot het stadsdeel Leidschenveen-Ypenburg.
Den Haag heeft overigens ook grondgebied verloren, toen bij de gemeentelijke indeling in 1812 de heerlijkheid Nieuwveen werd toegevoegd aan de gemeente Nootdorp. Verder zijn er in de loop der eeuwen aanzienlijke stukken kustgebied in de zee verdwenen, waaronder een deel van de vissersplaats Scheveningen.
De vlag van Den Haag werd op 2 december 1920 per raadsbesluit van de Haagse gemeenteraad aangesteld als de gemeentelijke vlag. Tot dit raadsbesluit waren de kleuren zwart en geel. In 1920 werd gekozen voor de kleuren groen en geel.
Het wapen van Den Haag toont een gouden schild, gedekt door een gravenkroon, met een ooievaar op één been en een paling in de bek. In de 14e eeuw komen in grafelijke rekeningen posten voor ten behoeve van herstel van ooievaarsnesten en in de 16e eeuw toont het wapen van Den Haag de ooievaar. De oudste afbeelding van de ooievaar in het Haagse wapen staat op de luidklok Jhesus van de Grote of St. Jacobskerk die in 1541 is gegoten. Na 1586 tonen ook de lakzegels van Den Haag een ooievaar met een paling in de bek.
In 1991 schafte de gemeente het gebruik van het wapen af en gebruikte hiervoor in de plaats een logo van een vliegende ooievaar. In 2013 werd besloten tot de herintroductie van het wapen, ditmaal met de wapenspreuk Vrede en Recht. Deze wijziging werd begroot op € 250.000 voor ontwerp en drukwerk, de kosten voor totale omschakeling op de nieuwe huisstijl zijn niet gespecificeerd.
Er zijn vele basisscholen en middelbare scholen die onderwijs op de niveaus van vmbo tot en met gymnasium geven. Voorbeelden hiervan zijn Christelijk College De Populier, Aloysius College, Segbroek College, Maerlant-Lyceum, Wateringse Veld College, Dalton Den Haag, Zandvlietcollege, Edith Stein College, Rooms-Katholieke Basisschool de Paradijsvogel, Lyceum Ypenburg, het Vrijzinnig-Christelijk Lyceum en het Haags Montessori Lyceum. Den Haag heeft twee zelfstandige gymnasia: het Gymnasium Haganum en het Christelijk Gymnasium Sorghvliet. Daarnaast zijn er ook particuliere scholen voor het voortgezet onderwijs zoals het Luzac College en Winford College.
Voor MBO heeft Den Haag het ROC Mondriaan, waar 17000 studenten een middelbare vakopleiding volgen in 170 richtingen.
Hoewel de stad niet over een grote zelfstandige universiteit beschikt, zijn er wel het T.M.C. Asser Instituut, het The Hague Forum for Judicial Expertise, het Nederlands Interdisciplinair Demografisch Instituut, het International Institute of Social Studies, de Haagsche Academie voor Internationaal Recht, de Campus Den Haag, welke een dependance is van Universiteit Leiden, de Haagse Hogeschool, die onder de naam The Hague University of Applied Sciences een aantal bachelorstudies en drie Engelstalige masteropleidingen aanbiedt, Hogeschool Inholland Den Haag, Hotelschool The Hague en een dependance van Hogeschool Helicon. Verder is het de thuishaven voor een van Nederlands grootste en meest vooraanstaande instituten op gebied van kunstonderwijs, namelijk de Haagse Hogeschool voor de Beeldende Kunsten, Muziek en Dans. Deze bestaat uit het Koninklijk Conservatorium en de Koninklijke Academie van Beeldende Kunsten.
Ook kent Den Haag een aantal Nederlandse scholen waar internationaal onderwijs wordt gegeven. Voorbeelden hiervan zijn: de Haagsche Schoolvereeniging (basisonderwijs), de International School of The Hague (basis- en voortgezet onderwijs) en enkele buitenlandse scholen: de British School in the Netherlands (basisonderwijs), American School of The Hague (basis- en voortgezet onderwijs), het Lycée Vincent van Gogh de la Haye (basis- en voortgezet onderwijs) en de Deutsche Internationale Schule Den Haag (basis- en voortgezet onderwijs). Daarnaast bestaan er enkele scholen die zijn gekoppeld aan ambassades: de Polish School, Indonesian School en de Oekraïense school.
Den Haag wordt bediend door twee grote ziekenhuizen. Er is het HagaZiekenhuis, met locaties Leyweg en Sportlaan, Juliana Kinderziekenhuis en Buitenpolikliniek Wateringseveld. Ten tweede is er het Medisch Centrum Haaglanden en Bronovo-Nebo, met locaties Lijnbaan (MCH Westeinde) en Bronovolaan (Ziekenhuis Bronovo) in Den Haag.
De naam van de stad is verbonden aan nationale en internationale rechtscolleges. De Hoge Raad, de hoogste rechterlijke instantie in het Koninkrijk der Nederlanden, bevindt zich in Den Haag, evenals de bestuursrechterlijke zetel van de Raad van State en het College van Beroep voor het bedrijfsleven.
Sinds de opkomst van het internationaal recht en de vredesconferenties van Den Haag in 1899 en 1907 is een groot aantal internationale tribunalen en gerechtshoven in Den Haag gevestigd. Het Internationaal Gerechtshof (International Court of Justice, ICJ) is het belangrijkste gerechtelijke orgaan binnen de Verenigde Naties en behandelt geschillen tussen staten. Het Gerechtshof zetelt in het Vredespaleis, samen met het Permanent Hof van Arbitrage, de Haagsche Academie voor Internationaal Recht en de Carnegie Stichting.
Ook in het internationaal strafrecht, gericht op de berechting van individuele personen, speelt Den Haag een belangrijke rol. De stad huisvestte vanaf de jaren 90 het Joegoslaviëtribunaal en is sinds de oprichting in 2002 de zetel van het Internationale Strafhof (International Criminal Court, ICC), het belangrijkste rechtsorgaan voor het vervolgen van verdachten van den van genocide, misdaden tegen de menselijkheid en oorlogsmisdrijven.
Ook de Organisatie voor het Verbod op Chemische Wapens, gelieerd aan de VN, en het Tribunaal inzake vorderingen tussen Iran en de Verenigde Staten bevinden zich eveneens in Den Haag. Verschillende academische instituten op het gebied van internationale relaties, internationaal recht en internationale ontwikkeling zijn verenigd in de Hague Academic Coalition.Vanwege de aanwezigheid van dit grote aantal gerechtshoven en tribunalen is Den Haag net als New York, Genève, Wenen en Nairobi een belangrijke VN-stad. Als erkenning van de rol die Den Haag al ruim 100 jaar speelt op het gebied van internationaal recht en vredespolitiek is het de gemeente per koninklijk besluit toegestaan om vanaf 27 september 2012 het motto "vrede en recht" toe te voegen aan het gemeentewapen. Het is voor het eerst sinds 2008 dat een motto wordt toegestaan. In december 1958 won Den Haag al de Prix de l'Europe, een eerbetoon van de Raad van Europa aan gemeenten die zich bijzonder ingezet hebben voor de eenwording in Europa.
De meeste werkgelegenheid in de stad, voor 26% oftewel 56.000 personen in 2006, wordt geboden door de overheid en internationale organisaties. Grote werkgevers uit deze sector zijn onder andere de gemeente Den Haag en de ministeries van Defensie, Justitie, VROM, Buitenlandse Zaken, Binnenlandse Zaken en Verkeer en Waterstaat.
Andere belangrijke sectoren in de stad zijn de zakelijke dienstverlening met 19% van de werkgelegenheid, de gezondheidszorg met 14%, vrijetijdseconomie met 10%, kleinschalige industrie en groothandel met 10%, en de TMT (technologie, Media en Telecom) sector met 10%. De 10 grootste commerciële werkgevers zijn goed voor 11% van de werkgelegenheid: KPN, ING Bank, PostNL, T-Mobile, HTM, AEGON, Siemens, Ahold en Shell.
Den Haag is per auto te bereiken over de autosnelwegen A4, A12, A13, A44/N44 en Ring Den Haag.
De meeste reizigers die Den Haag per trein aandoen, reizen via de spoorwegstations Den Haag Centraal en Den Haag HS. Op het laatstgenoemde station stoppen ook internationale treinen. Er zijn nog een aantal kleinere stations, te weten Moerwijk, Ypenburg, Laan van NOI en Mariahoeve. Den Haag heeft directe treinverbindingen met onder andere Leiden Centraal, Haarlem, Schiphol, Amsterdam Sloterdijk, Amsterdam Centraal, Amsterdam Zuid, Almere Centrum, Lelystad Centrum, Zwolle, Groningen, Leeuwarden, Gouda, Utrecht Centraal, Enschede, Deventer, Delft, Rotterdam Centraal, Dordrecht, Roosendaal, Vlissingen, Breda, Tilburg en Eindhoven.
HTM Personenvervoer verzorgt een uitgebreid net van 12 tramlijnen, onder de naam HTMbuzz verzorgt HTM 8 buslijnen en 6 nachtbuslijnen het vervoer in Den Haag en omliggende gemeenten. Onder de naam RandstadRail verzorgt de HTM sinds september 2007 2 lijnen van en naar Zoetermeer en de RET exploiteert Metrolijn E van en naar metrostation Slinge in Rotterdam. De streekvervoerverbindingen met Den Haag waren per 30 augustus 2009 grotendeels in handen van Veolia en sinds 9 december 2012 ook van Arriva. Tot 2009 werd het streekvervoer er volledig geëxploiteerd door Connexxion en sindsdien nog gedeeltelijk tot eind 2012. Omdat Veolia eind 2016 is gestopt met personenvervoer in Nederland is de exploitatie weer volledig in handen van Connexxion.
Op 10 februari 2010 werd de naam van Rotterdam Airport veranderd in Rotterdam The Hague Airport. Het vliegveld is bereikbaar via de autosnelweg A13 en met openbaar vervoer via metrolijn E en aansluitende shuttle-bus.
Den Haag telt verscheidene beschermde stadsgezichten: Archipelbuurt, Benoordenhout, Binnenhof, Duinoord, Haagse Bos, Malieveld, Marlot / Reigersbergen, Sint Jacobskerk, Statenkwartier, Van Stolkpark/Scheveningse Bosjes, Westbroekpark, Willemspark, Zorgvliet, Zuiderpark en een uitbreiding.
Den Haag is een oude stad met veel historie. Er staan veel monumenten, monumentale panden en herdenkingsmonumenten, belangwekkende zijn:
In Den Haag zijn diverse beelden, sculpturen en objecten geplaatst in de openbare ruimte, zie:
Het uitgaansleven in Den Haag is geconcentreerd rond de omgeving Buitenhof en Groenmarkt, de Grote Markt, het Plein en de Plaats. Poppodium Paard, voorheen Paard van Troje, bestaat sinds 1972. Sinds 1996 heeft de stad ook een nachtburgemeester.
De homohoreca in Den Haag omvat enkele cafés op commerciële basis, een non-profitcafé van de plaatselijke afdeling van het COC, alsmede een homosauna.
Den Haag heeft sinds 1826 zijn eigen conservatorium. In 1904 werd het Residentie Orkest opgericht. Het Paard van Troje is het grootste poppodium in Den Haag. Andere bekende poppodia zijn De Zwarte Ruiter en muziekcafé de Paap.
O, o, Den Haag van Harry Klorkestein, een pseudoniem van Klein Orkest (met Harrie Jekkers), wordt wel het officieuze volkslied van Den Haag genoemd. Afkomstig uit Den Haag zijn onder andere de bands en muzikanten Klein Orkest, Golden Earring, Shocking Blue, Supersister, Earth & Fire, Di-rect, Kane, De Règâhs, Anouk, De Kraaien, Darkraver en Charly Lownoise.
Een aantal internationale films zijn (gedeeltelijk) gefilmd in Den Haag, waaronder Mindhunters (2004), Ocean's Twelve (2004), Black Book (2006) en The Hitman's Bodyguard (2017). Delen van Seizoen 2 van de Netflix-serie Sense8 zijn ook gefilmd in Den Haag. Acteurs en filmmakers afkomstig uit Den Haag zijn onder anderen Martin Koolhoven, Georgina Verbaan, Carel Struycken, Frederique van der Wal, Marwan Kenzari, Anna Drijver, Renée Soutendijk, Stephan Evenblij, Bridget Maasland en Paul Verhoeven.
Bekende winkelstraten en -centra zijn de Grote Marktstraat, de Spuistraat en Vlamingstraat, de Haagse Passage, de Hoogstraat en Noordeinde, Lange Poten en Korte Poten, Haagsche Bluf, Markthof en de Venestraat. De grootste winkelcentra zijn Haaglanden MegaStores en winkelcentrum Leyweg. De Haagse Markt is de grootste permanente markt in de openlucht van Europa. Er is elke week op maandag, woensdag, vrijdag en zaterdag markt.
Op donderdagavond is het koopavond in Den Haag. Net als in de andere grote steden (Amsterdam en Rotterdam) mochten eerst alleen de (groot)winkelbedrijven in het centrum op zondag open zijn. Als enige van de grotere steden in Nederland mogen tegenwoordig ook de winkels in de Haagse buitenwijken van 10.00 - 18.00 uur op zondag geopend zijn. Door deze beslissing is de concurrentiepositie van de kleinere winkels (veelal gerund door allochtonen) in de buitenwijken verbeterd, wat de leefbaarheid van de buitenwijken ten goede komt. De binnenstad van Den Haag was in 2009 genomineerd voor 'Beste binnenstad van Nederland'. Ook telt Den Haag het hoogste aantal exclusieve winkelformules van alle steden in Nederland (75).
De profvoetbalclub van Den Haag is ADO Den Haag, dat sinds 2008 opnieuw uitkomt in de hoogste afdeling, de Eredivisie, na te zijn gepromoveerd via de play-offs in 2007/2008. ADO is landskampioen geworden in 1942 en 1943, ook heeft zij in 1968 en 1975 de KNVB-beker behaald. In de Tweede divisie zaterdag komt SVV Scheveningen uit. In de Derde divisie zondag komen HBS en Quick uit. Andere voetbalclubs in de stad zijn GSC ESDO, Duindorp SV, DUNO, SVC '08, HVV, BMT, (HVV) Laakkwartier, VCS, VUC, Quick Steps, v.v. Escamp, SV Loosduinen, Graaf Willem II VAC, SV Houtwijk, RKSV GDA, SV Die Haghe, VV Haagse Hout, VV SVH, en nog vele andere voetbalclubs voor de jeugd.
Honkbalvereniging ADO komt uit in de hoogste klasse, net als het eerste herensoftbalteam van Storks. Verder zijn er in Den Haag enkele bekende hockeyclubs: HCKZ, HDM en HDS (waar men ook aan cricket doet). De succesvolle ijshockeyploeg HYS The Hague is gehuisvest is in De Uithof, waar – naast een ijshockeybaan – ook een 400m-schaatsbaan, een kartbaan, een skihal, een gamehal en een klimwand zijn.
Voorts zijn er twee roeiverenigingen: burgerroeivereniging De Laak (opgericht in 1911) en studentenroeivereniging H.S.R.V. Pelargos (opgericht in 2002). De Haagse roeiwedstrijd is de Laak Pelargos Prognose Race (LPPR) en wordt ieder jaar begin maart gehouden. Een paar zwemverenigingen in Den Haag zijn Zwemlust '68 en DES; op het gebied van duiksport is er Amphibius Onderwatersport.
Op korfbalgebied zijn er voormalig landskampioen KV Die Haghe en op handbalgebied eredivisieclub Hellas Den Haag. BC Drop Shot was de eerste kampioen van de eredivisie badminton. Den Haag heeft verder ook tal van judoclubs, waaronder Shi Sei, Lu Gia Jen en Kian Schi.
Hoofdzakelijk door het Haagse duingebied loopt de Europese wandelroute E9, ter plaatse ook North Sea Trail of Hollands Kustpad geheten. De E9 loopt langs de kust van Portugal naar de Baltische staten. De route komt vanuit Monster via Kijkduin en loopt via Scheveningen naar Meijendel bij Wassenaar.
Daarnaast is Den Haag het startpunt van de Europese wandelroute E11 die loopt tot aan de grens van Polen en Litouwen. Vanaf Scheveningen loopt de route via het centrum naar Wassenaar.

's-Hertogenbosch ( uitspraak (info / uitleg)), veelal Den Bosch genoemd, is de hoofdplaats van de Nederlandse gemeente 's-Hertogenbosch. Daarnaast is het de hoofdstad van de provincie Noord-Brabant, waarvan het met een bevolking van 110.445 (2018) naar inwonertal de vierde stad is (na Eindhoven, Tilburg en Breda). De hele gemeente telt zo'n 154.231 inwoners. De stad is een voormalige garnizoensstad en verder de zetel van het bisdom 's-Hertogenbosch.
De naam Den Bosch is ouder dan de officiële naam 's-Hertogenbosch.In veel andere talen wordt 's-Hertogenbosch aangeduid met de vertaling daarvan: Bois-le-Duc in het Frans, Boscoducale in het Italiaans, Bolduque in het Spaans en Herzogenbusch in het Duits. De Latijnse naam is Silva Ducis of Buscum Ducis.
Het Genootschap ter bevordering van het gebruik van de naam 's-Hertogenbosch probeert het gebruik van de officiële naam – die op 1 januari 1996 bij wet is vastgelegd – te bevorderen.Daarnaast heeft 's-Hertogenbosch bijnamen. In de carnavalstijd wordt de stad Oeteldonk genoemd. In de 80-jarige oorlog heette de stad Moerasdraak, vanwege de ligging tussen moerasgebieden.
's-Hertogenbosch kreeg in 1184 stadsrechten van graaf Godfried III van Leuven, die ook hertog van Neder-Lotharingen was als Godfried VII. Enige tijd daarvoor was het op grondgebied van Orthen ontstaan als een nederzetting van handelaren aan de samenloop van de Aa en de Dommel, die tegenwoordig samenkomen bij de Citadel in de stad. Het was de vierde stad van Hertogdom Brabant. De vroegste vermelding van 's-Hertogenbosch is in een document uit 1196. Het is een van de oudste steden van Nederland. In die tijd was het niet zo gebruikelijk dergelijke rechten expliciet vast te leggen en veel andere (nieuwe) steden in de Nederlanden namen het Bossche geschreven stadsrecht als voorbeeld.In 1629 werd 's-Hertogenbosch na een beleg veroverd door Frederik Hendrik.
Van 13 april tot en met 17 mei 1809 maakte Lodewijk Napoleon een inspectiereis door het departement Noord-Brabant. Tijdens deze reis bezocht de koning 's-Hertogenbosch. Tijdens zijn bezoek toonde de koning veel belangstelling voor de infrastructuur, armenzorg, de kerken, cultuur en de nijverheid.
In november 2013 werd bij werkzaamheden in een parkeergarage een Neanderthalernederzetting ontdekt die gedateerd wordt tussen 40.000 en 70.000 jaar voor Christus.
Wat nu Noord-Brabant is, was toen een kale zandige vlakte, een toendra. Er heerste toen de Würm-ijstijd.
's-Hertogenbosch ligt op het punt waar de Aa, de Dommel en de Zuid-Willemsvaart samenkomen en de Dieze vormen. Samen met de stadsdelen, wijken en gehuchten Bokhoven, Deuteren, Dieskant, Empel, Engelen, Gewande, Heeseind, Hintham, Kruisstraat, Maliskamp, Meerwijk, Nuland, Orthen, Oud-Empel, Rosmalen en Vinkel vormt het de gemeente 's-Hertogenbosch.
's-Hertogenbosch heeft via de A59 goede verbindingen met Oss, Nijmegen en Arnhem in het oosten en Waalwijk, Tilburg en Breda in het westen. De A2 verbindt de stad met Utrecht en Amsterdam in het noorden en Eindhoven in het zuiden. Via de N279 zijn onder meer Veghel en Helmond in het zuidoosten te bereiken. Ook de Randstad, het Duitse Ruhrgebied, Antwerpen en Maastricht zijn goed bereikbaar geworden. Deze laatste twee verbindingen stammen al uit de tijd van het Hertogdom Brabant.
's-Hertogenbosch is vooral bekend vanwege de enorme en prachtig gebouwde Sint-Janskathedraal, een hoogtepunt van de late Brabantse gotiek. Het is een groot kerkgebouw met de titel van kathedraal omdat het de zetel is van de bisschop van 's-Hertogenbosch. In de Sint-Jan staat het genadebeeld van Onze Lieve Vrouwe van 's-Hertogenbosch (de Zoete Moeder).
In de binnenstad zijn nog andere kerken te vinden. Dat zijn de oude Sint-Jacobskerk in de Bethaniëstraat, de nieuwe Sint-Jacobskerk aan het Jeroen Boschplein, de Sint-Catharinakerk aan het Kruisbroedershof, de Kapucijnenkerk aan de Van der Does de Willeboissingel en de Grote Kerk in de Kerkstraat.
Het middeleeuwse stadscentrum van 's-Hertogenbosch is een van de oudste en meest complete van Nederland. De binnenstad is het grootste omwalde gebied van het land.
Uniek voor een middelgrote stad is de situatie tussen 's-Hertogenbosch en Vught: daar grenst het buitengebied, natuurgebied "Het Bossche Broek", nog pal aan de oorspronkelijke middeleeuwse stadswal. Aan de stadswallen wordt gewerkt om die volledig in de oorspronkelijke zichtbare staat terug te krijgen. De stad werd hiervoor verkozen tot Europese vestingstad van het jaar 2005.
's-Hertogenbosch bezit het oudste nog bestaande bakstenen huis van Nederland, De Moriaan, waar het VVV-kantoor is gevestigd. 's-Hertogenbosch was vroeger een garnizoensstad. De voormalige Koning Willem I Kazerne is in miniatuurvorm nog steeds te bewonderen in Madurodam te Den Haag.
Verder staat de stad bekend om het Noordbrabants Museum en het Design Museum Den Bosch (voorheen Stedelijk Museum 's-Hertogenbosch en daarvoor Museum Het Kruithuis). Op de Markt staat een standbeeld van de 15e-eeuwse schilder Jeroen Bosch, gemaakt door August Falise; het Jheronimus Bosch Art Center is een museum in de stad waarin zijn werken centraal staan.
Een andere attractie is de volledig gerestaureerde Binnendieze, waar verschillende rondvaarten de gelegenheid bieden de stad ondergronds te bewonderen. De Binnendieze is in 1996 gerestaureerd en is toegankelijk voor rondvaartboten gemaakt. Er bestaan drie rondvaarttrajecten in het systeem van de Vughterstroom. Hunne Majesteiten Beatrix, Koningin der Nederlanden, en Albert, Koning der Belgen gingen in 1999 gezamenlijk hierin voor.
's-Hertogenbosch telt honderden rijksmonumenten, gemeentelijke monumenten en drie beschermde stadsgezichten:
Op 15 maart 2010 heeft 's-Hertogenbosch zich kandidaat gesteld voor de Culturele Hoofdstad 2018. Het Museumkwartier in de binnenstad is een complex in aanbouw, dat in 2012 voltooid moet zijn. Onder de titel Jheronimus Bosch 500 organiseerde 's-Hertogenbosch in 2016 verschillende manifestaties ter gelegenheid van het 500e sterfjaar van de schilder Jheronimus Bosch.
Boschkilde (iedere twee maanden in de W2-concertzaal, voor lokale bands uit ieder genre)
Literaire Manifestatie (sinds 1997 op de vrijdag voorafgaand aan de Boekenweek)
In 2017 vindt de Roze Zaterdag in Den Bosch plaats, die hier ook in 1981 al gehouden werd.
Bekend is 's-Hertogenbosch in carnavalstijd. De stad wordt in die dagen omgedoopt tot het Bourgondische Oeteldonk.
Anders dan de carnavalsvierders in Limburg, die hun carnaval vieren volgens de Rijnlandse traditie, houden 's-Hertogenbosch en Bergen op Zoom vast aan het Bourgondische Carnaval. Dat blijkt bijvoorbeeld uit het verschijnsel dat men zich (in 's-Hertogenbosch) in een boerenkiel hult om duidelijk te maken dat in deze tijd gangbare rangen en standen binnen de samenleving vervallen.
De tijdelijke overdracht van de stadssleutel door de burgemeester aan de "carnavalsburgemeester" (Peer vaan den Muggenheuvel tot den Bobberd) is hier ook een teken van. Ook kent men in 's-Hertogenbosch geen dansmariekes en steken met fazantenveren, zoals men die in andere delen van Brabant en in Limburg wel veel ziet.
Een lokale lekkernij, verbonden met de naam 's-Hertogenbosch, maar ook bekend buiten de stad, is de Bossche bol.
BVV werd in 1948 landskampioen voetbal. In 1967 fuseerde de club met Wilhelmina tot FC Den Bosch. FC Den Bosch werd viermaal kampioen van de eerste divisie: in 1970, 1999, 2001 en 2004.
Andere ploegen uit 's-Hertogenbosch die op hoog niveau spelen zijn Hockeyclub 's-Hertogenbosch (meervoudig landskampioen) en basketbalclub New Heroes (voorheen SPM Shoeters, EiffelTowers, EBBC en Nashua, meervoudig landskampioen, finalist Europa Cup II in 1979 en wereldcup in 1982). In de jaren zestig behoorde de ijshockeyclub Red Eagles tot de landelijke top (landskampioen in 1967), de club bracht toen veel internationals voort.
Rugbyclub The Dukes speelt alweer enkele jaren in de Ereklasse, het hoogste landelijke niveau en levert een aantal spelers voor de nationale selectie. De club werd in 2008 voor het eerst landskampioen. Het was ook de eerste club uit Noord-Brabant die landskampioen rugby werd.
HMC Den Bosch speelt de externe thuiswedstrijden van de schaakcompetitie in de aula van het Hervion College. De interne competitie wordt in Cultureel Centrum De Biechten te Hintham gespeeld. Het eerste team speelt in de Meesterklasse, de hoogste schaakcompetitie voor schaakvereningen in Nederland.
Het snookerteam van De Dieze speelt in de Hoofdklasse. Dit is het hoogste competitie die door de DBSA wordt georganiseerd.
De grootste tafeltennisvereniging van 's-Hertogenbosch is TTV Never Despair. Deze vereniging, die gevestigd is aan de Eerste Rompert, kwam in de jaren 1995 en 1996 bij de heren uit in de Eredivisie. Bij de dames werd in 1998 de eerste divisie bereikt. Tegenwoordig komt de club met het eerste team uit in de derde divisie. Daarnaast is er ook een iets kleinere tafeltennisvereniging in 's-Hertogenbosch genaamd TTV de Kruiskamp '81.
Flik-Flak is gevestigd in 's-Hertogenbosch. Met bijna 2000 leerlingen is het de grootste binnensportclub van Brabant. Naast turnen biedt de vereniging ook gymnastiek, trampolinespringen, acrogym en streetdance.
In 1996 startte de Ronde van Frankrijk in 's-Hertogenbosch. Er werd gestart met een proloog die begon in de Brabanthallen en werd gewonnen door de Zwitser Alex Zülle. De volgende dag werd er een etappe verreden van en naar 's-Hertogenbosch. Deze rit werd gewonnen door de Fransman Frédéric Moncassin. De dag erna verliet de koers de Brabantse hoofdstad.
De hoofdredactie van de regionale krant het Brabants Dagblad is gevestigd in 's-Hertogenbosch. Ook de studio van Radio Maria Nederland is gevestigd in 's-Hertogenbosch. Huis-aan-huisbladen die in 's-Hertogenbosch en omgeving worden bezorgd, zijn de Bossche Omroep op Zondag en het Stadsblad 's-Hertogenbosch.
Tot 12 februari 2015 werd de lokale omroep van de gemeente 's-Hertogenbosch verzorgd door Boschtion. Deze zond naast een kabelkrant ook via radio en televisie uit. Sinds het opstappen van het bestuur en later het interim-bestuur is er geen lokale omroep meer. Wel is er TV73, een commerciële omroep, gericht op 's-Hertogenbosch en omgeving.
Nabij het Paleiskwartier is het onderwijscentrum van de regio, met scholen als Avans, Duhamel College (onderdeel van Stedelijk College), HAS Hogeschool, Helicon Opleidingen MBO Den Bosch en het Koning Willem I College. In andere delen van de stad bevinden zich onder andere:
Het industriële karakter van de stad is flink veranderd door vertrek of sluiting van bekende fabrieken als TE Connectivity (voorheen AMP), Michelin, De Gruyter, Verkade, Remington en De Kruithoorn. Men richt zich meer op de zakelijke en financiële dienstverlening. Zo is het hoofdkantoor van Van Lanschot in de binnenstad gevestigd, evenals de SNS Bank. In deze stad bevindt zich een van de vestigingen van Nederlands grootste bierbrouwer Heineken, die een flink aandeel heeft in de regionale werkgelegenheid. Tevens is in de stad, aan het Willemsplein, het hoofdkantoor van energieleverancier Essent gevestigd en zijn o.a. de hoofdkantoren van Ricoh Nederland en SAP Nederland B.V. gevestigd. Heijmans NV, de op twee na grootste beursgenoteerde onderneming in vastgoed, bouw, infra en installatietechniek in Nederland, heeft in de gemeente 's-Hertogenbosch haar hoofdkantoor en verschillende divisies gevestigd.
De Ring 's-Hertogenbosch is een van de drukst bereden autosnelwegen van Nederland. Mede daardoor en door het feit dat de gemeente een economische groei doormaakt, zijn er tussen 2006 en 2009 maatregelen getroffen om de stad verder te laten groeien. De rondweg A2 is uitgebreid tot een 4×2-autosnelweg. De binnenste 2×2-rijstroken zijn voor doorgaand verkeer tussen Utrecht en Eindhoven. De buitenste 2×2-rijstroken voor regionaal verkeer tussen de stadsdelen en Waalwijk en Oss. De beide rijbanen van de A2 tussen 's-Hertogenbosch en Zaltbommel zijn in 2010 verbreed van twee naar drie rijstroken. De Zuid-Willemsvaart loopt dwars door de stad, maar aan de oostkant van de A2, tussen Rosmalen en de stad in, is het Máximakanaal aangelegd zodat beroeps- en recreatievaart de smalle stadstraverse kunnen vermijden.
Deze infrastructurele wijzigingen hebben de gemeente geïnspireerd tot het project "Avenue 2/Kanaalzone", een nieuw te vormen secundair stadscentrum met moderne hoogbouw boven de A2 tussen 's-Hertogenbosch en Rosmalen. Deze nieuwe wijk zal in het kader van OV-Netwerk Brabant mogelijk een eigen station krijgen. Er loopt een plan om de zuidwestelijke aansluiting op de A2, de N65 (de rijksweg Vught - Tilburg) om te bouwen tot autosnelweg, om dezelfde problemen als op de voormalige N50 richting Nijmegen te voorkomen.
Om de doorstroming op de Ring te verbeteren, is er in 2011 de Randweg 's-Hertogenbosch - Vught gereed gekomen. Deze weg gaat door de polder tussen beide plaatsen. Het verkeer hoeft nu niet meer via het Willemsplein en het Wilhelminaplein te rijden.
Ook zijn er werkzaamheden gestart voor de aanleg van een nieuw industrieterrein ten westen van de spoorweg Utrecht - Boxtel, met de daarbij behorende voorzieningen, zoals een nieuw spoorwegstation dat ook de wijk Maaspoort bereikbaar maakt per trein.
In het begin van de twintigste eeuw had 's-Hertogenbosch een tramverbinding met Helmond en andere plaatsen zoals Vught. Deze tramlijn werd geëxploiteerd door HHVO. Ook was er een tramlijn 's-Hertogenbosch - Drunen - Heusden. Deze tramlijn werd geëxploiteerd van 1896 tot 1934, maar op delen van het traject reden er al vanaf 1922 bussen. De trams naar zowel Helmond als naar Heusden vertrokken vanaf het Koningin Emmaplein.
Aan het Koningin Emmaplein heeft ook het eerste treinstation gestaan. Dit bouwwerk stamde uit 1868 en was gemaakt van hout. In die tijd was 's-Hertogenbosch nog een vestingstad en er mochten buiten de vesting geen blijvende stenen bouwwerken staan. Ook moest het in geval van dreiging snel afgebroken kunnen worden, opdat men een vrij schootsveld had.
In 1896 is het eerste station afgebroken en is enkele honderden meters zuidelijker een nieuw station herrezen. Men kon nu vanuit de Binnenstad in één rechte lijn naar het station lopen. Het tweede station was van de hand van Eduard Cuypers. Dit station werd in de Tweede Wereldoorlog, op 16 september 1944, gedeeltelijk verwoest door RAF-vliegtuigen en is niet meer opnieuw opgebouwd. De perronoverkappingen zijn bewaard gebleven en zijn nu rijksmonument.
Sybold van Ravesteyn was de architect van het derde station. Dit station was bescheidener, maar tegelijkertijd ook een modern gebouw. Dit station heeft er gestaan tot 1998 toen het station werd gerenoveerd. Rob Steenhuis was de architect van het gebouw en veranderde het in een passarelle. Ook is het station nu een doorlooproute voor het Paleiskwartier.
Station 's-Hertogenbosch staat aan het Stationsplein. Dit plein is het belangrijkste openbaarvervoerknooppunt van de gemeente. Vanaf het Stationsplein vertrekken de streekbussen naar andere plaatsen, evenals de stadsbussen naar de verschillende wijken van de stad, Hintham, Rosmalen, Vlijmen en Vught.
Station 's-Hertogenbosch Oost is een kleiner openbaarvervoerknooppunt. Hier komt een aantal stads- en streekbussen samen en stopt ook de stoptrein 's-Hertogenbosch - Nijmegen v.v.
Plannen voor toekomstige stations zijn Avenue 2 in de geplande gelijknamige wijk Avenue 2 en station Maaspoort.

Abū Muṣliḥ bin Abdallāh Shīrāzī (Shiraz, 1184 – 1283/1291?), beter bekend onder zijn pseudoniem Saadi of Saʿdī (Perzisch: سعدی), was een van de bekendste Perzische dichters van de middeleeuwen. Hij staat niet alleen bekend om de kwaliteit van zijn werken, maar ook om de diepgang van zijn maatschappelijke gedachten.
Saadi was een inwoner van Shiraz in Fars, het zuiden van Perzië. Hij verliet al op jonge leeftijd zijn thuisstad, en vertrok naar Bagdad om Arabische literatuur en islamitische wetenschappen te studeren aan het beroemde an-Nizzāmīya kenniscentrum (1195-1226).
Nadat de Mongolen Perzië binnenvielen, zwierf Saadi door Anatolië, Syrië, Egypte en Irak. In zijn werken verwijst hij tevens naar reizen die hij zou hebben gemaakt naar Pakistan, India en Centraal-Azië. Daarmee vertoont Saadi veel overeenkomsten met Marco Polo, die dezelfde regio bezocht tussen 1271 en 1294. Hij bezocht op zijn reizen veel theehuizen, waar hij verhalen uitwisselde met handelaren, boeren, priesters, dieven en sjiitische mystici. Deze gesprekken dienden vaak als basis voor zijn werk.
Toen hij na meer dan twintig jaar terugkeerde in Shiraz, werd het geregeerd door Atabak Abubakr Sa'd ibn Zangy (1231-1260) en kende een tijd van relatieve kalmte. Saadi werd door de heerser met respect onthaald. Als dank hiervoor nam Saadi de naam van de lokale prins, Sa'd ibn Zangi, aan als zijn pseudoniem. Hij heeft vermoedelijk de rest van zijn leven in Shiraz doorgebracht, waar zijn mausoleum een bekende toeristische trekpleister is.
Zijn bekendste werk is de Goelistan, "De rozentuin", waarin proza en poëzie elkaar afwisselen. Een Nederlandse vertaling verscheen in 1997.

Sabotsy Manjakavcahoaka is een plaats en commune in het centrum van Madagaskar, behorend tot het district Andramasina, dat gelegen is in de regio Analamanga. Tijdens een volkstelling in 2001 telde de plaats 9.678 inwoners.
Saccoderma melanostigma is een straalvinnige vissensoort uit de familie van de karperzalmen (Characidae). De wetenschappelijke naam van de soort is voor het eerst geldig gepubliceerd in 1944 door Schultz.
Sacramento (Minas Gerais), een gemeente in de Braziliaanse deelstaat Minas Gerais

Saddam Hoessein Abdu al-Majid al-Tikriti (Arabisch: صدام حسين عبد المجيد التكريت) (Al-Auja, 28 april 1937 - Bagdad, 30 december 2006) was van 16 juli 1979 tot 9 april 2003 de vijfde (niet democratisch gekozen) president van Irak. Hij was een vooraanstaand lid van de Ba'ath-partij, die een mix van Arabisch nationalisme en Arabisch socialisme omhelsde, en speelde een belangrijke rol in de staatsgreep van 1968 die de partij aan de macht bracht.
Als vicepresident onder generaal Ahmad Hassan al-Bakr en op een moment waarop veel groepen in staat werden beschouwd om de regering omver te werpen, creëerde Hoessein veiligheidstroepen waardoor hij de conflicten tussen de regering en de gewapende krachten in de hand hield. In de vroege jaren zeventig nationaliseerde Hoessein olie en andere industrieën. De staatsbanken werden onder zijn controle geplaatst, waardoor het systeem uiteindelijk failliet ging. Gedurende de jaren zeventig cementeerde Hoessein zijn gezag over de apparaten van de overheid. Het oliegeld hielp de Iraakse economie in een snel tempo te groeien. Machtsposities in het land werden bekleed door Arabische soennieten, een minderheid van 20% van de bevolking.
Hoessein onderdrukte meerdere groeperingen, vooral sjiitische en Koerdische bewegingen die de regering omver wilden werpen respectievelijk onafhankelijk wilden worden. Hoessein behield de macht tijdens de Irak-Iranoorlog van 1980 tot 1988. In 1990 viel hij Koeweit binnen en plunderde hij dat land. Er kwam een internationale coalitie om Koeweit te bevrijden in de Golfoorlog van 1990-1991, maar die beëindigde niet Hoesseins bewind. Terwijl sommigen hem vereerden voor zijn agressieve houding tegen Israël, inclusief het vuren van raketten naar Israëlische doelen, werd hij alom veroordeeld voor de wreedheid van zijn dictatuur.
In maart 2003 viel een coalitie van landen onder leiding van de VS en het VK Irak binnen om Hoessein af te zetten, controversieel onder het vermoeden van massavernietigingswapens en banden met terroristen. Zijn Ba'ath-partij werd ontbonden en het land stapte over op een parlementair democratisch systeem. Hoessein werd gevangen op 13 december 2003 en berecht onder de Iraakse interim-regering. Op 5 november 2006 werd hij in verband met de moord op 148 Iraakse sjiieten in 1982 veroordeeld tot de dood door ophanging. Het vonnis werd voltrokken op 30 december 2006.
Saddam Hoessein werd in Irak geboren in het toen zeer arme dorp Al-Auja, nabij de stad Tikrit in de provincie Salah ad Din. Hoesseins officiële geboortedatum is 28 april 1937, maar aangezien de bevolkingsadministratie in die tijd zeer primitief was, is zijn werkelijke geboortedatum mogelijk enkele jaren eerder of later.Zijn vader verliet het gezin voordat Saddam werd geboren. Saddam werd naar eigen zeggen mishandeld door zijn stiefvader. Hij mocht niet naar school en bracht zijn vroege jeugd als schaapherder door. Vanaf zijn tiende werd hij opgevoed door zijn xenofobe oom Khairullah Talfah, een van de weinige geletterden in Tikrit en auteur van het pamflet Drie dingen die God niet had moeten scheppen: Perzen, joden en vliegen. Behalve door zijn oom werd de jonge Saddam tot politiek activisme geïnspireerd door Nassers panarabisme. Veel van Saddam Hoesseins latere vertrouwelingen waren familie- of stamleden uit de regio rond Tikrit.
In 1957 werd Hoessein lid van de Arabisch socialistische Ba'ath-partij. In hetzelfde jaar pleegde hij zijn eerste politieke moord; hij liquideerde zijn zwager, een communistische activist.
In 1959 werd Saddam Hoessein, na een mislukte poging tot liquidatie van de Iraakse premier Abdul Karim Qassem, bij verstek ter dood veroordeeld, waarna hij onderdook in het dorpje Ad-Dawr (Adwar) en vervolgens via Syrië naar Egypte vluchtte.
Een deel van zijn opleiding ontving Hoessein, door bemiddeling van Nasser (met wie hij in Egypte kennis maakte), aan de rechtenfaculteit van de Universiteit van Caïro. Na de 14e Ramadanrevolutie van 8 februari 1963 keerde hij naar Irak terug.
Hoessein werd na een machtswisseling gevangengezet, maar wist de gevangenis in 1967 te ontvluchten. In 1968 deed hij actief mee aan de geweldloze coup door de Ba'ath-partij. In datzelfde jaar studeerde hij af in rechten aan de Universiteit van Bagdad. Hij werd prompt benoemd tot vicevoorzitter van de Revolutionaire Commandoraad en was vanaf 1973 generaal in de krijgsmacht. Gedurende deze tijd was hij ondanks zijn zeer jonge leeftijd de werkelijke machthebber in Irak.
In 1978 brak de Iraanse Revolutie uit, die evolueerde van een brede volksopstand tot een religieus revolutionair bewind dat trachtte te appelleren aan alle moslims ter wereld. Wellicht was dit de katalysator die Saddam Hoessein ertoe bracht de macht geheel naar zich toe te trekken. In 1979 kondigde president Ahmad Hassan al-Bakr (op 65-jarige leeftijd) zijn aftreden aan, vrijwel zeker hiertoe geprest door Saddam Hoessein. Hoessein kon zich nu, op 42-jarige leeftijd, zowel het voorzitterschap van de partij als het presidentschap toe-eigenen. Hierna volgde een grote zuivering van de partij, waarbij Saddam Hoessein de namen van personen op televisie opnoemde, waarna ze door veiligheidsbeambten de zaal uit werden geleid, waarschijnlijk gevangenschap en de dood tegemoet.De staatsgreep van 1968 was hoogstwaarschijnlijk gesteund of goedgekeurd door de Amerikanen, die zich zorgen maakten over de Iraakse vriendschap met de Sovjet-Unie. Saddam Hoessein wist van 1968 tot 1990 beide grootmachten tegen elkaar uit te spelen. Hij onderdrukte de communistische partij in Irak, maar sloot wel een vriendschapsverdrag met de Sovjet-Unie. Verder bekritiseerde hij ook het Amerikaanse 'imperialisme', maar accepteerde wel Amerikaanse hulp in de Irak-Iranoorlog.
Hoessein verkreeg de absolute macht in Irak en benoemde leden van zijn Al-Tikriticlan op bijna alle belangrijke posten in zijn regering. Hij overleefde tal van couppogingen en aanslagen. Ter consolidatie van zijn macht liet hij vele opponenten ombrengen, waaronder leden van zijn eigen familie. Een uitgebreid veiligheids- en inlichtingensysteem, de geheime politie en zeer waarschijnlijk het gebruik van dubbelgangers, hebben hem behoed voor liquidatie.
Onder zijn dictatoriale regime gebruikte hij de oliereserves om van zijn land een belangrijke regionale militaire macht te maken. Tijdens dit regime werden de Koerden, die vooral in het noorden van het land wonen, zwaar onderdrukt. In totaal werden naar schatting 200.000 Koerden vermoord door middel van conventionele en chemische wapens, alsmede dodenmarsen waarbij mensen werden uitgebuit en verhongerd.
Tegen de tijd van zijn dood waren er een paar boeken gepubliceerd onder zijn naam (hoewel zijn werkelijke bijdrage twijfelachtig was), inclusief meerdere romans. Saddam Hoessein was gehuwd met Sajida Talfah. Het echtpaar heeft drie dochters, Raghat, Rana en Chrisnia en had twee zonen. De echtgenoten van twee dochters werden vermoord door aanhangers van Hoessein, nadat zij in ongenade vielen bij hun schoonvader. Beide zonen - Oedai Saddam Hoessein, die de post van minister van defensie bekleedde, en Koesai Hoessein - kwamen om in een vuurgevecht met Amerikaanse troepen in Mosoel.
Iran vormde ondertussen nog steeds een bedreiging. In 1980 besloot Saddam Hoessein met deze dreiging af te rekenen door een oorlog tegen Iran te beginnen. Hij hoopte een aantal grenscorrecties in zijn voordeel te verkrijgen, maar bovenal wilde hij export van de Islamitische Revolutie verhinderen. Ook meende hij Iran makkelijk te kunnen verslaan nu het land na de revolutie in chaos verwikkeld was. Formeel was het twistpunt de grenslocatie met betrekking tot de Sjatt al-Arab, de samenloop van de Eufraat en de Tigris naar de Perzische Golf.
Saddam Hoessein zag zich gesteund door de Arabische Golfstaten die eveneens beducht waren voor Iraanse overheersing. Ook de Verenigde Staten en andere Westerse mogendheden gaven de voorkeur voor de seculiere Saddam Hoessein boven het islamistische Iraanse bewind. Hoewel Saddam Hoessein de internationale opinie derhalve goed had ingeschat, had hij zich verkeken op de militaire situatie, met name de geografie en de wil tot verzet van Iran. Wat begon als een invasie mondde uit in een afmattende loopgravenoorlog die 8 jaar zou duren.
Tot 1988 voerde Saddam Hoessein een bloedige oorlog met het buurland Iran, hierbij zowel materieel als politiek gesteund door de Verenigde Staten. Hoessein zette in deze oorlog verschillende chemische massavernietigingswapens in (bevestigd door inspecteurs van de Verenigde Naties). De grondstoffen en blauwdrukken voor de productiefabrieken had Saddam Hoessein verkregen van het Westen, dat de aanvallen weliswaar veroordeelde, maar verder niets deed. De Arabische Golfstaten verschaften Irak leningen waarmee het op de internationale wapenmarkt tevens conventionele wapens kon kopen. Aan het eind van de oorlog stond Saddam Hoessein er feitelijk beter voor dan aan het begin. Zijn troepen hadden veel minder verliezen geleden dan die van Iran en zijn leger was sterk gemoderniseerd en tot de tanden toe bewapend. Slechts door pure mankracht had Iran zich staande kunnen houden. In 1988 kwam het ten slotte tot een wapenstilstand tussen beide landen.
Na de Irak-Iranoorlog was Irak weliswaar goed bewapend, maar zat het economisch aan de grond. De olieprijs was echter laag en bleef laag door overproductie van Koeweit, waardoor Irak inkomsten misliep. Bovendien wilde Irak graag dat de schulden aan met name Koeweit en Saoedi-Arabië zouden worden kwijtgescholden. Deze landen wilden hier echter niets van weten. Verder beschuldigde Irak Koeweit ervan aardolie te stelen uit bronnen in het grensgebied door vanaf de Koeweitse zijde schuin naar beneden te boren. De voorwaarden voor een nieuw conflict waren aldus gelegd: Irak had dringend geld nodig om de economie te herstellen en de leningen terug te betalen, maar voelde zich hierin gefnuikt door de Arabische staten en met name Koeweit, terwijl dit laatste land door overproductie de olieprijs drukte en bovendien Iraakse olie zou stelen. Verder meende Irak een historische claim op Koeweit te hebben omdat dit in de Ottomaanse tijd deel uitmaakte van de Ottomaanse provincie Basra.
In augustus 1990 bezette Irak Koeweit in een korte invasie die 2 dagen duurde. Deze keer had Saddam Hoessein de juiste militaire inschatting gemaakt (Koeweit was inderdaad militair zwak), maar een verkeerde inschatting van de internationale opinie. Hij hoopte dat de Amerikanen en andere Arabische staten de invasie over zich heen zouden gaan zolang de olie-export maar in stand zou blijven. Er was nu echter geen andere grote mogendheid meer om Irak te steunen en Saddam Hoessein had de internationale reactie volkomen verkeerd ingeschat. In rap tempo werd Irak economisch en diplomatiek geïsoleerd, werden import- en exportsancties opgelegd en vormde zich onder leiding van de VS een coalitie die in Saoedi-Arabie een door generaal Norman Schwarzkopf geleide invasiemacht begon op te bouwen. De enige partijen met enige sympathie voor de Iraakse zaak waren Jemen, de PLO en Jordanië. Pogingen om met deze landen een Arabisch front te vormen en de oorlog te presenteren als een Arabische oorlog tegen de Amerikaanse 'imperialisten' faalden echter.
Dit was het begin van de Golfoorlog van 1990-1991. Tijdens de oorlog vuurde Irak Scud-raketten af op Israël en Saoedi-Arabië. De bezetting werd begin 1991 met Operatie Desert Storm door geallieerde strijdkrachten onder aanvoering van de Verenigde Staten ongedaan gemaakt. Desert Storm bestond uit een 40-daagse luchtoorlog gevolgd door een grondoorlog van 100 uur. In deze oorlog werd de Iraakse luchtmacht eerst vleugellam gemaakt en werd vervolgens de (militaire) infrastructuur gebombardeerd, waarna grondtroepen de verzwakte Iraakse troepen konden overweldigen. Het werd een groot militair fiasco voor Hoessein; hij werd uit Koeweit verdreven, geallieerde troepen trokken Zuid-Irak binnen en in zowel het zuiden als het Koerdische noorden kwam de bevolking in opstand.
Omdat de coalitie uiteindelijk weigerde mee te werken aan het omverwerpen van Saddam Hoessein, kreeg deze de kans zijn machtspositie enigszins te herstellen. Zonder steun waren de opstandelingen machteloos tegen het Iraakse leger, dat met harde hand de orde herstelde. Wel werden er no-fly zones afgekondigd waarin de Iraakse luchtmacht niet mocht opereren. De Koerden konden, nu de Iraakse luchtmacht hen niet uit de lucht kon bestoken, hierdoor in afgelegen gebieden stand houden.
Irak werd een internationale paria. Er werd een handelsembargo van de Verenigde Naties afgekondigd. Hoewel het oorspronkelijk bedoeld was als strafmaatregel wegens Hoesseins weigering om mee te werken met de VN op het gebied van wapeninspecties in Irak, gaven de Verenigde Staten aan de sancties te willen handhaven, zelfs al zou Hoessein volledig aan de inspecties meewerken. In 1996 aanvaardde het Iraakse parlement een plan van de VN-Veiligheidsraad om Irak toe te staan een beperkte hoeveelheid aardolie te verkopen met de opbrengst waarvan iets aan de meest urgente humanitaire noden zou kunnen worden gedaan. Critici van de sancties, waaronder vele humanitaire belangengroepen, stellen dat de sancties miljoenen onnodige slachtoffers hebben geëist. Vooral het tekort aan geneesmiddelen zou veel Irakezen, ook en vooral kinderen, het leven gekost hebben. Bovendien hebben Amerikaanse en Britse troepen tussen de eerste en de tweede Golfoorlog bijna dagelijks elektriciteits- en drinkwaterinstallaties gebombardeerd. Dat leidde tot een acuut tekort aan zuiver drinkwater. Volgens hulporganisaties is het aantal misvormingen bij pasgeboren baby's, kankergevallen en andere aandoeningen spectaculair toegenomen sinds de Eerste Golfoorlog. Dat zou te wijten zijn aan het gebruik van verarmd uranium door de geallieerde troepen in 1991. Amerikanen en Britten hebben het gebruik hiervan altijd ontkend. Anderen menen dat de vele doden het gevolg zijn van Hoesseins onbuigzaamheid en economisch mismanagement en stellen dat de noodzaak om Irak in bedwang te houden van meer belang is dan humanitaire overwegingen.
De Veiligheidsraad van de VN riep Hoessein in november 2002 unaniem en onder ultimatum op volledig en onvoorwaardelijk mee te werken aan wapeninspecties. In maart 2003 oordeelden de Verenigde Staten, het Verenigd Koninkrijk en een aantal bondgenoten dat Irak niet aan deze VN-oproep voldeed en openden de aanval: het begin van de Irakoorlog. Ondertussen hebben zowel de Amerikaanse als de Britse regering toegegeven dat de hoofdreden voor de oorlog, het bezit door Irak van massavernietigingswapens, berustte op foutieve informatie. Zowel de Verenigde Staten als het Verenigd Koninkrijk houden echter vol dat de oorlog - die vandaag volgens critici is ontaard in een bloedige burgeroorlog tussen sjiieten, soennieten, aanhangers van Hoessein en moslimfundamentalisten (gelinkt aan Al Qaida) - nodig was en is om van Irak een democratie te maken.
Het regime was in april verslagen; Hoessein werd, tot zijn plotselinge gevangenneming in december, niet meer gezien. Wel liet de televisiezender Al Arabiya enkele malen een geluidsopname horen van een man die opriep tot verzet tegen de Amerikaanse indringers. Volgens de CIA is het zeer waarschijnlijk dat het hierbij ging om de stem van Saddam Hoessein.
Volgens de Amerikaanse versie van het verhaal werd Saddam Hoessein op 13 december 2003 (rond 20.00 uur) gearresteerd door Koerdische troepen van de Patriottische Unie van Koerdistan (PUK) en Amerikaanse speciale eenheden. De operatie heette Red Dawn (Rode Dageraad). Hoessein werd aangetroffen in een onderaardse ruimte bij een boerderij in het dorp Ad-Dawr, 15 kilometer ten zuiden van de stad Tikrit. De toegang tot de ruimte, nauwelijks groot genoeg voor een volwassen man maar voorzien van luchtkanalen, was afgesloten door een stuk schuimrubber en afgedekt met aarde. Omdat Hoessein een geweer bij zich droeg wilden de militairen een handgranaat naar binnen gooien, maar ze lieten dit achterwege toen Hoessein zich bekendmaakte. Saddam Hoessein zag er onverzorgd uit, hij had zijn baard en haren laten groeien, wellicht gedwongen door zijn primitieve schuilplaats, maar waarschijnlijk ook in de hoop onherkenbaar te worden. Ondanks de door de VS uitgeloofde hoge prijs op zijn hoofd en de intensieve zoekacties, heeft Hoessein zich ruim 8 maanden schuil kunnen houden.
Saddam Hoessein werd waarschijnlijk verhoord op een Amerikaans marineschip en begin 2004 teruggebracht naar Irak. Hij was krijgsgevangene van de Coalitie tot hij op 1 juli werd overgedragen aan het op 29 juni aangetreden Iraakse interim-bewind.
Op 1 juli 2004 werd Hoessein voorgeleid aan het gerechtshof. Hij erkende de rechtbank niet en weigerde de aanklacht, die zeven punten bevatte, te ondertekenen. Op 19 oktober 2005 begon de rechtszitting tegen Hoessein.
Hij claimde tijdens de rechtszaak dat hij op ieder deel van zijn lichaam geslagen was. De sporen daarvan waren volgens hem nog zichtbaar.
Op 19 juni 2006 eiste de openbaar aanklager de doodstraf tegen hem en 2 medeverdachten (Awad Hamed al-Bandar en Saddams halfbroer Barzan Ibrahim al-Tikriti). Zij werden aangeklaagd voor de moord op 143 inwoners van Dujail, na de mislukte aanslag op de president op 8 juli 1982.Op 21 augustus 2006 moest Hoessein zich verder verantwoorden voor de moord op bijna 100.000 Koerden, tijdens zijn Anfal-campagne. Hij moest samen met zijn halfbroer Ali Hassan al-Majid, ook wel bekend als "Ali Chemicali", voorkomen.
Uiteindelijk werd Hoessein in de Dujail-zaak beschuldigd van misdaden tegen de menselijkheid. Hoessein werd op 5 november 2006 veroordeeld tot de dood door ophanging. Ook Awad Hamed al-Bandar en Saddams halfbroer Barzan Ibrahim al-Tikriti werden tot deze straf veroordeeld. De Koerd Rizgar Mohammed Amin werd na klachten van sjiitische zijde dat hij te mild was voor de verdachte, eerder als voorzitter van het tribunaal verwijderd.
Volgens het Iraakse recht volgde een automatische beroepsprocedure op het doodvonnis.
Op 26 december 2006 werd Saddam Hoessein ook in hoger beroep ter dood veroordeeld. Daarop was geen verder beroep of gratieverlening meer mogelijk. Het doodvonnis moest volgens de Iraakse wet binnen een maand voltrokken worden.
Op vrijdag 29 december 2006 droegen de Amerikanen Hoessein over aan de Iraakse overheid. Hoessein zou tot vlak voor zijn executie worden vastgehouden door de Amerikanen, een maatregel waarvoor als reden werd opgegeven dat hij niet onnodig vernederd of verminkt zou worden door de Irakezen. Veel Irakezen hadden zich ongevraagd gemeld als vrijwillige beul om persoonlijk het doodvonnis te mogen voltrekken. Uiteindelijk werden drie familieleden van slachtoffers als beulen geselecteerd. De executie vond plaats op zaterdag 30 december om 06:07 lokale tijd in een gevangenis in Camp Justice ("Camp Al-Adala") in de sjiitische wijk Khadimiya. De Iraakse staats-televisie verspreidde een filmpje zonder geluid, waarop te zien was hoe Hoessein voor de executie door drie gemaskerde beulen naar de executieplaats gebracht werd. Hoessein weigerde een zak over zijn hoofd. Een van de beulen legde eerst een das om de nek van Hoessein en bracht vervolgens de strop aan. Zijn laatste woorden waren de recitatie van de sjahada. Na de ophanging werd de dood van Hoessein bevestigd en werd zijn lichaam getoond, gewikkeld in een wit laken. Saddam Hoessein werd 69 jaar.
Korte tijd later echter werd er een filmpje via het internet verspreid dat met behulp van een mobiele telefoon was gemaakt. Bij dit filmpje was wel geluid. Te zien en te horen was dat Hoessein zijn laatste woorden uitsprak. Ook kreeg hij verwensingen naar zijn hoofd geslingerd en schreeuwden gemaskerde beulen "Muqtada! Muqtada! Muqtada!", waarmee ze verwezen naar Muqtada al-Sadr, een radicale sjiitische geestelijke wiens vader en oom door de geheime dienst van Hoessein werden vermoord. Het filmpje was opgenomen met de mobiele telefoon van een bewaker. Volgens de Iraakse president Nouri al-Maliki is de maker van de beelden inmiddels opgepakt. Er zou zijn gezegd dat het verboden was om de executie te filmen. Op 9 januari 2007 kwam er nog een filmpje naar buiten, waarop te zien is hoe de hals van Hoessein na de ophanging in een hoek van 90 graden is afgebogen en gescheurd.Als getuigen van de executie waren er een dokter, veiligheidsadviseur, een advocaat en 12 andere mensen aanwezig.
Het doodvonnis is op de eerste dag van het offerfeest voltrokken, hoewel de islam en de Iraakse wet dat verbieden. Het tijdstip van de executie is daarom bij verschillende islamitische landen in het verkeerde keelgat geschoten, bijvoorbeeld bij Saoedi-Arabië. Ook volgens Rizgar Mohammed Amin, de eerste rechter in het Dujail-proces was de voltrekking van het doodvonnis tijdens het offerfeest in strijd met de Iraakse wet.Mouaffak al-Roubai, een lid van de Regeringsraad die bij de executie aanwezig was, zei voor de Iraakse zender Iraqia dat Hoessein kalm het schavot was opgeklommen en dat hij "vastbesloten en moedig" was. "Hij heeft niet geprobeerd zich te verzetten, heeft niets gevraagd. Hij had een koran in zijn hand die hij aan iemand schonk. Zijn handen waren gebonden toen hij werd opgehangen".Later beweerde de Iraakse regering dat infiltranten de executie van Saddam Hoessein hadden uitgevoerd. Het Iraakse ministerie van Binnenlandse Zaken stelde dat de eigen beulen aan de kant geschoven werden. De infiltranten zouden als doel gehad hebben een wig te drijven tussen sjiieten en soennieten.De Amerikaanse president George Bush liet zijn goedkeuring blijken over het voltrekken van het vonnis. Mensenrechtenorganisaties Amnesty International en Human Rights Watch lieten weten het vonnis te betreuren en geven aan dat Saddam Hoessein volgens hen geen eerlijk proces gekregen heeft. Ook de Europese Unie spreekt teleurstelling uit over het uitvoeren van de doodstraf.
Direct na de executie is het stoffelijk overschot van Hoessein met een Amerikaanse legerhelikopter overgebracht naar zijn geboorteplaats Al-Auja bij Tikrit. Daar is hij op 31 december 2006 begraven in de buurt van zijn zonen Oedai en Koesai die in 2003 bij een vuurgevecht met de Amerikanen waren omgekomen. In januari 2014 hebben getrouwen het stoffelijk overschot weggehaald uit het graf en herbegraven op een onbekende plaats. Ze wilden daarmee voorkomen dat het in handen van Sjiieten zou vallen.
28 april 1937: Saddam Hoessein wordt als boerenzoon geboren in een dorpje bij Tikrit.
1958: Hoessein zit enkele maanden gevangen omdat hij betrokken zou zijn geweest bij een aanslag op een regeringsfunctionaris.
1958: Een staatsgreep van generaal Abdul Karim Qassem maakt een einde aan de monarchie.
1963: De Ba'ath-partij grijpt de macht maar wordt na een tegencoup weer verdreven. Hoessein verdwijnt twee jaar achter de tralies.
1968: De Ba'ath-partij komt weer aan de macht. Hoessein is de tweede man na president Ahmad Hassan al-Bakr en wint geleidelijk aan invloed.
1979: Hoessein wordt uitgeroepen tot president van Irak en opperbevelhebber van het leger.
1980-1988: Een jaar na de islamitische revolutie in Iran probeert Hoessein gebruik te maken van de onrust in het buurland en trekt Iran binnen. Het Westen steunt Irak in de bloedige oorlog.
1982: Hoessein ontsnapt aan een moordaanslag in het sjiitische dorp Dujail en laat 148 willekeurige inwoners uit het dorp terechtstellen.
16 maart 1988: Chemische aanval op het door Koerden bevolkte stadje Halabja, waardoor circa 5000 mensen omkomen.
2 augustus 1990: Bagdad besluit het naburige oliestaatje Koeweit binnen te vallen, maar keert de internationale gemeenschap daarmee tegen zich.
27 februari 1991: De geallieerde troepen verdrijven het Iraakse leger uit Koeweit. Hoessein slaat daarop een opstand van sjiieten en Koerden in zijn land bloedig neer.
20 maart 2003: Amerikaanse en Britse troepen vallen Irak binnen onder de beschuldiging dat het regime massavernietigingswapens zou bezitten.
22 juli 2003 De twee zonen van Hoessein, Oedai en Koesai, komen om het leven bij een vuurgevecht met Amerikaanse troepen.
14 december 2003: De Amerikaanse bewindvoerder in Irak Paul Bremer meldt de arrestatie van Hoessein met de inmiddels legendarische woorden: "We got him!"
5 november 2006: De rechter spreekt het doodvonnis uit over de voormalige Iraakse president.
30 december 2006: Het vonnis wordt voltrokken in Bagdad om 04:07 uur (Midden-Europese Tijd). Drie minuten daarna begint Offerfeest.
In de thriller De vuist van God van Frederick Forsyth weet Saddam Hoessein vlak voor het begin van de Golfoorlog een atoombom te ontwikkelen, die hij met een door Gerald Bull ontwikkeld superkanon wil afschieten op de coalitietroepen. Gerald Bull heeft in werkelijkheid inderdaad een dergelijk kanon voor Irak geprobeerd te ontwikkelen en werd in 1990 (waarschijnlijk door de Mossad) vermoord.
In de tekenfilmserie South Park heeft Saddam Hoessein een homoseksuele relatie met Satan. Voornamelijk om deze reden was de serie tijdens zijn bewind verboden.

Sagamiscintilla opalina is een tweekleppigensoort uit de familie van de Galeommatidae. De wetenschappelijke naam van de soort is voor het eerst geldig gepubliceerd in 1971 door Kuroda & Habe.
De Sahara (Arabisch : الصحراء الكبرى) is de grootste woestijn op aarde. Deze is gelegen in Noord-Afrika en beslaat ongeveer 31% van het continent. De naam Sahara is afgeleid van het Arabische woord sahra, dat woestijn in algemene zin betekent. De Sahara strekt zich uit van de Westelijke Sahara aan de Atlantische Oceaan tot aan Egypte aan de Rode Zee. Aan de noordzijde wordt ze begrensd door de Middellandse Zee en het Atlasgebergte. De zuidzijde wordt gevormd door de Sahel, een gebied dat enigszins begroeid is. Er zijn meerdere definities over waar de grens van de Sahara precies loopt, deze is dus onduidelijk, maar deze definities zijn van toepassing op de verschillende soorten begroeiing.
Hoewel vandaag de dag de Sahara een grote woestijn is, was dat niet altijd zo. Dit heeft te maken met de Milanković-parameters waarbij de omloopbaan, precessie en ashelling van de Aarde in verschillende cycli varieert. In bepaalde tijdvakken zorgt de samenloop van deze parameters ervoor dat de moesson noordelijker valt en daarmee de Sahara in een savanne verandert. Uit onderzoek blijkt dat er vroeger rivieren stroomden en het Tsjaadmeer ooit groter was dan de Kaspische Zee.Tijdens het Pleistoceen was er zo'n periode, en er groeiden dan ook veel plantensoorten. In deze perioden konden mensen zich goed handhaven in deze gebieden als jager-verzamelaars. Vermoedelijk leefden de nijlpaarden, olifanten, bavianen, katachtigen etc. nog tot in het Neolithicum in het gebied dat tegenwoordig de Sahara heet, en tot een miljoen jaar geleden waren er nog planten terug te vinden die we tegenwoordig alleen in natte, vochtige gebieden aantreffen of zelfs in de tropen. In de Sahara zijn nog resten terug te vinden van diverse menselijke soorten, zoals de Homo habilis en de Homo australopithecus, vermoedelijk al ruim vijf miljoen jaar geleden. In de huidige Sahara kunnen dan ook tot twee miljoen jaar oude stenen werktuigen worden aangetroffen.
Van 38.000 tot 18.000 v.Chr. werd de noordelijke Sahara, tot aan Ahaggar, Tassili en Tibesti dichtbevolkt door mensen afkomstig uit Noord-Afrika. Tussen 18.000 en 10.000 v.Chr. beleefde de Sahara een extreem droge periode, waarin de woestijn zich verder naar het zuiden uitbreidde. Mogelijk hebben deze afwisselende periodes van droogte en begroeiing meerdere migraties van Afrika naar Eurazië veroorzaakt, waarbij de natte periodes de mensen vanuit het zuiden naar de Sahara lokte en de droogte hen naar het noordwesten dreef. (zie Saharapomp-hypothese)
Na 10.000 v.Chr. werd de Sahara weer vochtiger, en rond 7.000 v.Chr. begint het Holoceen subpluviaal, waarin de Sahara een aanmerkelijk vochtiger klimaat en een dichtere menselijke bevolking bezat. Het gebied werd toen bewoond door jager-verzamelaars en later door herders. Op verschillende locaties in de bergen zijn rotsschildering aangetroffen die bekend staan als de Rotskunst van de Sahara, zoals in Tassili n'Ajjer, Tadrart Acacus en het Tibestigebergte. De oudste tekeningen gaan vooral over dieren en de jacht daarop. Vanaf het 7e millennium v.Chr. duiken tekeningen op van herders, en vanaf het 3e millennium v.Chr. worden paarden, gevechten en later ook kamelen afgebeeld. Oude volkeren van de Sahara waren de Tenerian en de Kiffian.
Vanaf het 5e millennium v.Chr. werd het klimaat steeds droger. De bewoners trokken zich terug, naar de Middellandse zeekust, Midden-Afrika en naar het gebied langs de Nijl waardoor hier de Badaricultuur ontstond. Een deel van de bevolking bleef en leerde leven met de droogte. Op verschillende plaatsen bleven oasen bestaan, gevoed door grondwater dat overbleef van de vochtige periode.
De Garamanten waren een volk dat in het zuidwesten van het huidige Libië woonde. Zij waren in staat om hun gebied te bevloeien met grondwater, met tunnels gelijkend op de qanats. Toen de Feniciërs in de 9e eeuw v.Chr. de havenstad Carthago stichtten wisten zij een handelsnetwerk op te zetten met karavaanroutes om handel te drijven met de volkeren rond het Tsjaadmeer. Later dreven ze handel met de Romeinen die in de 2e eeuw v.Chr. de hele noordkust van Afrika veroverd hadden. De Romeinen zagen de woestijn als een natuurlijke grens waar een vijandig leger niet doorheen zou kunnen komen. In de 4e eeuw werden de kamelen geïntroduceerd en vanaf de 8e eeuw kwam de transsaharahandel echt goed op gang, en kwamen er meer handelsroutes. De karavanen werden gedomineerd door de Berbers en met name de Toeareg en zouden tot in de 17e eeuw de belangrijkste handelscontacten vormen tussen de koninkrijken langs de Niger, de Middellandse Zee en de Zijderoute. Via het handelsnetwerk werden slaven voor de Arabische slavenhandel aangevoerd, en het leidde tot de bloei van handelssteden zoals Ghadames, Djenné en Timboektoe. Deze laatste stad zou uitgroeien tot een handelsmetropool en een universiteit stichten. Op vele plaatsen langs de routes werden ksars gebouwd, versterkte dorpen en kastelen.
In 643 vielen de legers van de Omajjaden de Sahara binnen. De verovering verliep tamelijk makkelijk. De noordkust was in handen van de Byzantijnse Rijk maar dat moest zich ook al verdedigen tegen de moslims die het huidige Turkije waren binnengedrongen, waardoor de Byzantiërs Noord-Afrika aan hun lot overlieten. In de ksar van Chenini (Tunesië) hield men lange tijd stand en na verloop van tijd stond hier een nieuwe leidster op, Kahina. Zij wist de islamitische legers terug te dringen tot in het huidige Libië. In de hoop dat de moslims hun interesse zouden verliezen paste zij de tactiek van de verschroeide aarde toe maar dit bleek een vergissing. De Arabieren kwamen terug en uiteindelijk werd Kahina verslagen in het amfitheater van El Djem. De noordkust werd ingelijfd in het kalifaat van de Omajjaden die vervolgens oprukten naar Spanje. De verspreiding van de islam ging aan de kust gepaard met verovering maar de islamitische legers drongen niet dieper door in de Sahara. De islam zou zich door bekering via de karavaanroutes over de woestijn verspreiden. Later in de 16e eeuw zouden de noord- en oostkusten in handen komen van het Ottomaanse Rijk.
In de loop van de 19e eeuw kwam de Sahara in Europese handen. In 1830 veroverden de Fransen Algiers en vanuit Senegal werd het zuiden van de Sahara ingenomen. Uiteindelijk zou bij de verdeling van Afrika het grootste deel van de Sahara in handen van de Fransen komen. In het oostelijke deel werden de Britten de baas (Egypte, Soedan), in Libië de Italianen en de Westelijke Sahara werd Spaans. Na de Tweede Wereldoorlog werden deze gebieden onafhankelijk.
De oppervlakte van de Sahara bedraagt ongeveer 9.065.000 vierkante kilometer. Het gebied is hiermee ongeveer 300 keer zo groot als België.
SoedanVan de Westelijke Sahara is het omstreden of het een zelfstandige staat is. Het grondgebied, dat wordt geclaimd door zowel het Polisario als door Marokko, ligt ten zuidwesten van Marokko, en is de voormalige Spaanse kolonie Spaanse Sahara.
De strook net ten zuiden van de Sahara wordt de Sahel genoemd, en de landen waarin deze (half)woestijn ligt, de Sahel-landen.
De Sahara is zeer droog en de gemiddelde neerslag bedraagt minder dan 100 millimeter per jaar. De dagen zijn zeer warm en de nachten relatief koud (dit fenomeen komt voor in de meeste woestijnen). Wanneer het daarentegen wel regent kan dit vrij onverwacht gebeuren en in hevige plensbuien. Deze kunnen voor reizigers gevaarlijk zijn omdat de wadi's waardoor het water wordt afgevoerd, door hen als weg of pad worden gebruikt. Het komt dan ook weleens voor dat een onfortuinlijke reiziger niet op tijd de wadi kan verlaten en in de woestijn verdrinkt.
De Sahara bestaat grotendeels uit rotsachtige gebieden. Slechts zo'n 20% van het oppervlak bestaat uit ergs. Dit zijn grote zandverstuivingen met zandduinen. Deze duinen zijn in beweging en kunnen zich langzaam verplaatsen waardoor een volledige erg in duizenden jaren van plek kan veranderen. Onder de grond bevinden zich een aantal immense waterreservoirs, waar water uit de tijd dat het nog een savanne was ligt opgeslagen, het zogenaamde fossiele water. Op verschillende plaatsen in de woestijn komt het water aan de oppervlakte. Op deze plekken bevindt zich dan een oase. In de Sahara zijn bergketens te vinden die vaak van vulkanische oorsprong zijn. In de smalle kloven wordt ook water vastgehouden. Het hoogste punt is de Emi Koussi in Tsjaad.
De Sahara heeft een aantal bijzonder locaties. Helemaal in het oosten wordt deze doorsneden door de Nijl met een smalle vruchtbare kuststrook. De Richatstructuur is een cirkelvormige rotsvormatie van vijftig kilometer in doorsnee, die ook wel het Oog van de woestijn wordt genoemd. In het zuidelijk deel van de woestijn ligt het Tsjaadmeer, het op één na grootste zoetwatermeer van Afrika. De Sahara kan ingedeeld worden in een aantal ecoregio's die o.a. in temperatuur en luchtvochtigheid variëren. De Tanezrouft en de Ténéréwoestijn mogelijk het meest onherbergzame klimaat hebben.
Via de Sirocco komt er Saharastof, woestijnzand, via de atmosfeer tot aan België en Nederland of zelfs noordelijker dat met de regen op aarde neerkomt. Het grootste deel van het Saharastof komt echter via de oostenwind in de Atlantische Oceaan terecht. In het stof zit een hoeveelheid ijzer waarmee een groot deel van die oceaan bemest wordt. Hierdoor neemt de fotosynthese van plankton toe.
In de Sahara komt een grote verscheidenheid aan diersoorten voor, waaronder de addax (Addax nasomaculatus), manenschaap (Ammotragus lervia), jachtluipaard (Acinonyx jubatus) en gestreepte hyena (Hyaena hyaena). De planten zijn ook aan de grote temperatuurschommelingen aangepast. Zo hebben ze lange wortels om water gemakkelijker uit de grond te halen en ze hebben kleine en dikke bladeren.
In de Sahara komt af en toe sneeuwval voor. Dit gebeurt maar een paar keer in de 10 jaar en vaak heel lokaal. De sneeuw blijft in het algemeen ook slechts enkele uren liggen omdat overdag de temperaturen gemiddeld boven de 10 graden uitkomen. Onder andere in 1979 viel er in grotere delen van de Sahara sneeuw.
Op 7 januari 2018 viel er in de Algerijnse woestijnstad Aïn Sefra op sommige plaatsen een halve meter sneeuw. [1].
Hoger gelegen delen van de Sahara ontvangen echter vaker sneeuw. Het Atlasgebergte, hoewel aan de rand van de woestijn, kent zelfs enkele ski-resorts. Maar ook gebergten in het centrum van de Sahara krijgen soms met sneeuwval te maken. De relatieve luchtvochtigheid is weliswaar laag, maar de absolute luchtvochtigheid is genoeg om sneeuw te vormen wanneer de lucht tegen de bergen wordt opgestuwd. Het Tibestigebergte ontvangt gemiddeld iedere zeven jaar sneeuw op de hoogste toppen, en de Tahat in het Massief van Ahaggar gemiddeld iedere drie jaar.
In Algerije, Libië en Tsjaad wordt veel olie en aardgas gewonnen. In Marokko wordt fosfaat gewonnen. In de Libische woestijn wordt kalksteen, graniet, goud en koper gewonnen. In Libië is een project gaande dat de Nubian Sandstone Aquifer System wordt genoemd en waarmee grote hoeveelheden grondwater uit de woestijn worden gewonnen om landerijen in het noorden te bevloeien. Sinds de negentiende eeuw zijn er al plannen om delen van de Sahara die onder de zeespiegel liggen via kanalen vol te laten lopen en op die manier, via de wind, voor een hogere luchtvochtigheid te zorgen. Het grootste project zou dan in de Qattara-depressie plaatsvinden in het noordwesten van Egypte.

Saint-Denoual is een gemeente in het Franse departement Côtes-d'Armor, in de regio Bretagne. De plaats maakt deel uit van het arrondissement Dinan.
De onderstaande kaart toont de ligging van Saint-Denoual met de belangrijkste infrastructuur en aangrenzende gemeenten.

Saint-Genix-sur-Guiers (Savoyaards: Sant-Genés) is een gemeente in het Franse departement Savoie (regio Auvergne-Rhône-Alpes) en telt 1817 inwoners (1999). De plaats maakt deel uit van het arrondissement Chambéry.
De oppervlakte van Saint-Genix-sur-Guiers bedraagt 12,3 km², de bevolkingsdichtheid is 147,7 inwoners per km². De rivier de Guiers stroomt bij Saint-Genix in de Rhône.
De onderstaande kaart toont de ligging van Saint-Genix-sur-Guiers met de belangrijkste infrastructuur en aangrenzende gemeenten.

Saint-Haon-le-Châtel is een gemeente in het Franse departement Loire (regio Auvergne-Rhône-Alpes) en telt 568 inwoners (2004). De plaats maakt deel uit van het arrondissement Roanne.
De oppervlakte van Saint-Haon-le-Châtel bedraagt 0,9 km², de bevolkingsdichtheid is 631,1 inwoners per km².
De onderstaande kaart toont de ligging van Saint-Haon-le-Châtel met de belangrijkste infrastructuur en aangrenzende gemeenten.

Saint-Ouen-de-Thouberville is een gemeente in het Franse departement Eure (regio Normandië) en telt 1725 inwoners (1999). De plaats maakt deel uit van het arrondissement Bernay.
De oppervlakte van Saint-Ouen-de-Thouberville bedraagt 6,3 km², de bevolkingsdichtheid is 273,8 inwoners per km².
De onderstaande kaart toont de ligging van Saint-Ouen-de-Thouberville met de belangrijkste infrastructuur en aangrenzende gemeenten.

Saint-Révérend is een gemeente in het Franse departement Vendée (regio Pays de la Loire) en telt 1228 inwoners (2005). De plaats maakt deel uit van het arrondissement Les Sables-d'Olonne.
De oppervlakte van Saint-Révérend bedraagt 15,9 km², de bevolkingsdichtheid is 77,2 inwoners per km².
De onderstaande kaart toont de ligging van Saint-Révérend met de belangrijkste infrastructuur en aangrenzende gemeenten.

Saint-Romain is een gemeente in het Franse departement Vienne (regio Nouvelle-Aquitaine) en telt 400 inwoners (2005). De plaats maakt deel uit van het arrondissement Montmorillon.
De oppervlakte van Saint-Romain bedraagt 20,4 km², de bevolkingsdichtheid is 19,6 inwoners per km².
De onderstaande kaart toont de ligging van Saint-Romain (Vienne) met de belangrijkste infrastructuur en aangrenzende gemeenten.

Sainte-Anastasie is een plaats en voormalige gemeente in het Franse departement Cantal in de regio Auvergne-Rhône-Alpes en telt 163 inwoners (2004). De plaats maakt deel uit van het arrondissement Saint-Flour.
Toen op 22 maart 2015 het kanton Allanche werd opgeheven werd de gemeente opgenomen in het kanton Murat. Op 1 december 2016 fuseerde de gemeente met Celles, Chalinargues, Chavagnac en Neussargues-Moissac, gemeenten die ook al voor 2015 onder het kanton Murat vielen, tot de huidige gemeente Neussargues en Pinatelle.
De oppervlakte van Sainte-Anastasie bedraagt 15,8 km², de bevolkingsdichtheid is 10,3 inwoners per km².
De onderstaande kaart toont de ligging van Sainte-Anastasie (Cantal) met de belangrijkste infrastructuur en aangrenzende gemeenten.

Jaffrey is een dochter van moeder Madhur en vader Saeed Jaffrey die allebei in India geboren zijn.Jaffrey begon met acteren in 1988 met de film The Perfect Murder. Hierna heeft zij nog meerdere rollen gespeeld in films en televisieseries zoals Daylight (1996), The Guru (2002), Raising Helen (2004), Third Watch (2003-2005) en The Nanny Diaries (2007).

Nedersaksen (Niedersachsen), een Duitse deelstaatTalen en dialecten die Saksisch genoemd worden:
Nedersaksisch, Germaanse taal in het oosten van Nederland en noorden van Duitsland
Saksisch (dialect), Duits dialect dat in de huidige Duitse deelstaat Saksen (Sachsen) wordt gesproken.Volkeren en/of stammen die Saksisch genoemd worden:
Zevenburger Saksen, verzamelnaam voor Germaanse volkeren in TranssylvaniëHistorische gebieden in Duitsland die Saksen genoemd worden:
Tot 1180: Het Hertogdom Saksen (-1180), dat in de vroege en hoge middeleeuwen lag waar nu de deelstaat Nedersaksen ligt
1180 - 1296: Het door de Ascaniërs bestuurde hertogdom Saksen (1180-1296) aan de Elbe
1296 - 1689: Het na de deling van 1296 ontstane Ascanische hertogdom Saksen-Lauenburg
1296 - 1356: Het na de deling van 1296 ontstane Ascanische hertogdom Saksen-Wittenberg
In 1423 werden de Markgraafschap Meißen uit het huis Wettin beleend met het keurvorstendom Saksen(-Wittenberg). Daarmee verschoof het zwaartepunt van het gebied dat met "Saksen" werd aangeduid, een aanzienlijke afstand naar het zuidoosten.
1423 - 1485: Het ongedeelde Keurvorstendom Saksen (1423-1485) met als hoofdstad Wittenberg
1485 - 1547: Het Ernestijnse Keurvorstendom Saksen (1485-1547) met als hoofdstad Wittenberg
1485 - 1547: Het Albertijnse Hertogdom Saksen (1485-1547) met als hoofdstad Dresden
1547 - 1806: Het Albertijnse Keurvorstendom Saksen (1547-1806) met als hoofdstad Dresden
1547 - 1572: Het Ernestijnse Hertogdom Saksen (1547-1572) in Thüringen met als hoofdstad Weimar
1903 - 1918: Het Ernestijnse Hertogdom Saksen-Weimar-Eisenach (-Weimar-Eisenach)
Vanaf 1572 deelde de Ernestijnse linie van het huis Wettin zijn bezittingen in Thüringen regelmatig op. Deze Ernestijnse hertogdommen hadden allemaal Saksen als onderdeel van hun naam.Gemeenten met de naam Saksen:
Sachsen (Leutershausen)Saksen (wijnstreek)Historische gebieden in Brittania die Saksen genoemd werden:oorspronkelijk Oost-SaksenEssex (graafschap)
Koninkrijk Essexoorspronkelijk West-SaksenKoninkrijk Wessex:oorspronkelijk Zuid-SaksenSussex (graafschap)

Salebria ragonoti is een vlinder uit de familie van de snuitmotten (Pyralidae). De wetenschappelijke naam van de soort is voor het eerst geldig gepubliceerd in 1913 door Rothschild.
Salles-Curan is een gemeente in het Franse departement Aveyron (regio Occitanie) en telt 1088 inwoners (1999). De plaats maakt deel uit van het arrondissement Millau.
De oppervlakte van Salles-Curan bedraagt 91,2 km², de bevolkingsdichtheid is 11,9 inwoners per km².
De onderstaande kaart toont de ligging van Salles-Curan met de belangrijkste infrastructuur en aangrenzende gemeenten.

De Salomonseilanden (ook Solomoneilanden genaamd, Engels: Solomon Islands) zijn een eilandengroep in het westelijk deel van de Grote of Stille Oceaan ten oosten van Nieuw-Guinea die sinds 1978 een onafhankelijke staat vormen.
De eilandengroep bestaat uit zes grote eilanden in twee rijen (Choiseul, Santa Isabel, Malaita, New Georgia, Guadalcanal en Makira) en bijna duizend kleine eilandjes. Een zevende eiland, Bougainville behoort geografisch gezien ook tot de Salomonseilanden, maar is politiek gezien een deel van Papoea-Nieuw-Guinea.
De eilanden zijn als Commonwealth Realm lid van het (Britse) Gemenebest van Naties. De oppervlakte van de eilanden samen bedraagt 28.896 km² en er wonen 647.581 (2017) mensen.
De hoofdstad Honiara ligt op het eiland Guadalcanal en telt ongeveer 40.000 inwoners.
Op de Salomonseilanden worden ruim 70 talen gesproken. De nationale taal is de Melanesische variant van het Engels (pidgin). Ook al waren de Salomonseilanden een Brits protectoraat, het Engels is men hier over het algemeen niet machtig.
De bevolking leeft vooral van landbouw, visserij en bosbouw. Benzine en veel andere producten moeten worden geïmporteerd. De eilanden zijn rijk aan minerale bronnen zoals lood, zink, nikkel en goud.
Waarschijnlijk arriveerden de eerste bewoners omstreeks 30.000 jaar v Chr. Latere kolonisten (omstreeks 4000 jaar v Chr.) introduceerden nieuwe vormen van cultuur, waaronder de uitleggerkano. Tussen 1200 en 800 voor Christus kwamen de voorouders van de Polynesiers, het Lapitavolk, van de Bismarck Archipel met hun bijzondere keramiek.
In 1586 zette de Spanjaard Alvaro de Mendaña de Neira voet aan wal. Hij vertrok vanuit Peru en was op zoek naar het legendarische Ophir, waar Salomo zijn goud vandaan haalde, en gaf de eilanden daarom hun huidige naam. In de 19e eeuw volgden andere Europeanen, vrijwel allen handelaren (waaronder slavenhandelaren) en missionarissen. Een deel van de bevolking heeft blond haar, maar dit kenmerk staat los van de Europese kolonisatie.
Het Britse protectoraat (de Britse Salomonseilanden) dateert van 1893, toen het Verenigd Koninkrijk zich de eilanden toe-eigende. In de Tweede Wereldoorlog, tijdens de Slag om de Salomonseilanden, is er hevig gevochten op en rond de eilanden, waarbij aan beide zijden vele schepen en vliegtuigen verloren zijn gegaan. In juli 1942 landden de Japanners op het eiland Guadalcanal, waarna een bittere strijd van zes maanden met de VS volgde. Meer dan 24.000 soldaten kwamen om en de Japanners moesten zich noordwaarts terugtrekken.
Zelfbestuur kregen de eilanden in 1976, de onafhankelijkheid volgde in 1978. Vanaf 1998 begon een burgeroorlog, waarbij de mensenrechten onder druk stonden. In december 2001 werden parlementsverkiezingen gehouden als onderdeel van een vredesproces. Allan Kemakeza werd de nieuwe premier, ondanks dat hij kort tevoren op verdenking van verduistering van staatsgelden uit het ambt van regeringschef was gezet. De datum voor inlevering van wapens door de verscheidene milities, oorspronkelijk gepland in 2000, is meermalen verschoven.
Eind 2001 was het land failliet. De buitenlandse schulden werden niet meer betaald, noch de lonen van de ambtenaren. Sindsdien is het land afhankelijk van buitenlandse ontwikkelingshulp. Veelbesproken zijn de donaties van onder andere Taiwan, dat hiervoor in ruil diplomatieke erkenning ontvangt. Door buitenlandse hulp is de economische en de veiligheidssituatie aanzienlijk verbeterd. Het toerisme, alhoewel voorbehouden aan avontuurlijke reizigers, begint een steeds grotere economische rol te spelen.
In 2007 werden de inwoners opgeschrikt door een tsunami. Hierbij werden dorpen met de grond gelijk gemaakt en vielen 52 doden.
De Salomonseilanden zijn een Commonwealth realm. Het staatshoofd is de Britse koningin Elizabeth II als zijnde de Koningin van de Salomonseilanden.
De Salomonseilanden zijn verdeeld in negen provincies en een hoofdstedelijk gewest (Honiara) (de provinciale hoofdsteden staan tussen haakjes):
De eilanden worden regelmatig geteisterd door orkanen. Daarom worden de hutten waarin de mensen wonen laag op de grond gebouwd.
In december 2002 werden twee eilanden geraakt door het oog van de cycloon Zoe, een tropische storm van de zwaarste categorie met windsnelheden tot 300 km/h. De cycloon veroorzaakte een stijging van het zeewater met 5 meter. De geraakte eilanden waren Tikopia, Fatutaka en Anuta waarop in totaal 3000 tot 4000 mensen wonen. Tikopia is het grootste en is 5 kilometer lang. Dit zijn vulkanische eilanden van de Santa Cruzgroep. De Santa Cruzeilanden liggen op 960 kilometer afstand van Honiara en zijn alleen per schip bereikbaar, want er is geen luchthaven. Volgens de berichten waren de verwoestingen enorm, maar de meeste mensen hebben zich in veiligheid kunnen brengen.
Op 1 april 2007 vond in de buurt van de Salomonseilanden een hevige zeebeving plaats met kracht 8,1 op de schaal van Richter. Het epicentrum lag op zo'n 40 km van het eiland Gizo.
Een uur of twee na de beving trof een tsunami de Salomonseilanden. Golven van enkele meters hoogte hebben diverse plaatsen geraakt. Er vielen enkele tientallen dodelijke slachtoffers, en duizenden mensen werden dakloos.

Saltator is een geslacht van vogels dat in 2016 uit de familie van de Kardinaalachtigen is afgesplitst en toegevoegd aan de familie Tangaren.  De wetenschappelijke naam van het geslacht is voor het eerst geldig gepubliceerd in 1816 door Vieillot.

Samen voor Oranje was een meezingconcert ter ere van de inhuldiging van koning Willem-Alexander. Het vond plaats op 30 april 2013 in Ahoy Rotterdam en werd gepresenteerd door Paul de Leeuw. Het nieuwe koningspaar keek in Amsterdam, voorafgaand aan de rondvaart op het IJ, naar de uitvoering via een groot televisiescherm bij het EYE Film Instituut Nederland.

Een samengesteld getal is een positief en geheel getal, dat minstens twee keer door een priemgetal is te delen.
Ieder natuurlijk getal groter dan 1 is ofwel een priemgetal of een samengesteld getal. Het natuurlijke getal 14 is bijvoorbeeld een samengesteld getal omdat het door de getallen 2 en 7 is te delen. Wanneer een getal, dat het kwadraat is van een ander getal, in priemfactoren wordt ontbonden, is het aantal priemgetallen dat daarvoor nodig is een even getal.
Voor samengestelde getallen n>4 geldt de gelijkheid: (n-1)! ≡ 0 mod n. Vergelijk dit met de stelling van Wilson.Anders: (n-1)! voor samengestelde getallen n>4 is door n te delen.

Een samenleving of gemeenschap is een groep mensen die samen een half-gesloten systeem vormen en waarbinnen interactie bestaat tussen de groepsleden.
Hoewel de mens ook samenleeft met dieren en dingen, staat het netwerk van relaties tussen mensen centraal. De samenleving is het studieobject par excellence van de sociologie. Afhankelijk van de context kan men de begrippen samenleving en gemeenschap beperken of uitbreiden in aantal. Bij het minimum van twee personen kan al sprake zijn van samenleven, andere voorbeelden op het niveau van het huishouden zijn het gezin en de woongemeenschap. Iets grotere omvang hebben de buurt of woonwijk, het dorp en de stad. Op het niveau van een land of staat is het woord samenleving min of meer synoniem aan maatschappij, de nadruk ligt echter meer op de onderlinge verhoudingen tussen mensen en minder op de instituties. Als hoogste kan men de gemeenschap van alle mensen ter wereld (zie kosmopolitisme).
Het belangrijkste verschil tussen een samenleving en een groep dieren is dat mensen bewust vorm
geven aan hun samenleving. Sinds de tijd van de Griekse sofisten is dit een thema: menselijke cultuur versus natuur, nomos (wet) of thesis (instelling) versus physis (natuur). In de opvoeding wordt aan de nieuwe leden van een samenleving duidelijk gemaakt hoe men zich dient te gedragen. Het gaat hierbij om normen, waarden, regels en wetten, die op hun beurt zijn ontstaan met het oog op een zo goed mogelijke, voor alle leden leefbare samenleving.
Door religieuze leiders en filosofen is door de eeuwen heen nagedacht over de ideale samenleving. Soms wordt deze in het verleden gesitueerd (het paradijs), soms ook in de toekomst ("een nieuwe hemel en een nieuwe aarde"). Een bekende blauwdruk voor een ideale samenleving is Plato's Politeia (Staat), later aangevuld met diens Nomoi (Wetten). In een ideale maatschappij heersen rechtvaardigheid, vrede en geluk voor alle mensen. Meestal heeft het ook te maken met de vrijheid van meningsuiting, die vrij breed op te vatten is.

Een samenvloeiing is in ruime zin een plaats waar twee rivieren bij elkaar komen en gezamenlijk hun loop voortzetten. In engere zin gaat het om twee gelijkwaardige rivieren die tot dit punt elk een andere naam dragen dan hun gemeenschappelijke benedenloop.
de Rupel als samenvloeiing van de Nete (op zijn beurt een samenvloeiing van de grote en de kleine Nete) en de Dijle,
tot 1904: de Merwede als samenvloeiing van de Maas (inmiddels afgedamd) en de Waal,
de Zoutkamperril als samenvloeiing van de Lauwers (rivier) het Reitdiep (diep) en het Hunsingokanaal bij ZoutkampDe lengte van rivieren die uit een samenvloeiing voortkomen kan zowel worden weergegeven vanaf het samenvloeiingspunt, als vanaf de bron van de langste bronrivier. Beide komen voor.
Het woord samenvloeiing wordt ook gebruikt wanneer er sprake is van de monding van een zijrivier in een hoofdrivier. Zulke samenvloeiingen zijn bijvoorbeeld die van de Samber in de Maas bij Namen en de Encontro das Águas van de Rio Negro en de Amazone bij Manaus. Steden die bij een samenvloeiing zijn ontstaan, worden confluentiesteden genoemd. De naam Koblenz komt van het Latijnse woord voor samenvloeiing, confluentia. Daar komt de Moezel in de Rijn uit.
Samhain (uitspraak: /ˈsˠaunʲ/, /ˈsavɯɲ/, saunj, in Iers lettertype vaak Saṁain) is het Keltische nieuwjaarsfeest dat begint aan de vooravond rond 31 oktober, maar aangezien de Kelten een maankalender gebruikten loopt deze niet helemaal gelijk met de meer gebruikelijke lunisolaire kalender en varieert de absolute dag dus in deze laatste kalender. Men vierde de overgang van de zomerperiode naar het begin van de winter. Een belangrijk element was het vreugdevuur.Voor de Kelten begon alles vanuit het donker. Ze lieten hun dagen beginnen na zonsondergang. De winter begon bij hen met Samhain, tevens het begin van een nieuw jaar.
Volgens de diverse mythen kwamen in deze nacht de werelden van de goden en van het materiële bestaan het dichtst bij elkaar, zodat een overgang tussen beide dan gemakkelijk mogelijk was.
Een mogelijke verklaring is dat het woord teruggaat op samani, een oud Keltisch woord voor "vergadering". Een tweede verklaring is dat Samhain een samenstelling zou zijn van sam "zomer" en fuin "einde", en dus letterlijk "einde van de zomer" zou betekenen. Er zijn daarnaast nog andere etymologische verbanden gesuggereerd, bijvoorbeeld met het Latijnse woord semen "zaad". Volgens nog een andere verklaring is het woord verwant met saumon, het Franse woord voor zalm. De levenscyclus van de zalm stond bij de Kelten symbool voor de hele cyclus van het leven tot aan de dood.Op een Gallische kalender, gevonden bij Coligny en vermoedelijk uit de eerste eeuw na Christus, wordt het feest Samainos genoemd.
De maand november zelf is in het Iers- en Schots-Gaelisch ook Samhain gaan heten. Dit is dan een verkorting van Mí na Samhna (maand van Samhain).
Voor de Kelten was dit ook het begin van het nieuwe jaar. Het feest houdt verband met de seizoenswissel en de cyclus van het leven. Tijdens deze periode werd de aarde geacht zich voor te bereiden op een nieuw begin. Daarom was het een geschikte gelegenheid om voor wat betreft het eigen leven terug te blikken op het verleden, oude dingen los te laten en voorbereidingen te treffen voor de toekomst. Een van de bijbehorende rituelen was het doven van alle vuren in de huizen; alleen met een speciaal heilig vuur mochten de haarden weer aangestoken worden.
De Kelten zagen overal de transformatie in en geloofden in reïncarnatie. De donkere mythische schoot waaruit alle leven ontstaat en weer toe terugkeert werd door hen voorgesteld als een eeuwige ketel: de Ketel van Dood en Wedergeboorte.
Samhain is voor paganisten als tegenhanger van Beltain ook een feest ter verering van de doden. Zij geloven dat de sluier tussen de wereld van de levenden en de wereld van de doden dan het dunst is. Op deze dag wordt er door velen een maaltijd georganiseerd en worden er extra borden bijgezet voor de overledenen met diens lievelingsmaaltijd. Voor het raam worden kaarsen geplaatst zodat hun dierbaren de weg naar huis kunnen vinden. Het wordt beschouwd als het moment waarop Lugh (de zonnegod aan wie tijdens Lughnasadh geofferd wordt) aankomt in het dodenrijk.
De gewoonte bestond om met Samhain dieren die te zwak waren om de winter door te komen te offeren. Volgens sommige bronnen brachten druïden zelfs mensenoffers door middel van verbranding.
Volgens diverse mythen vervaagde met samhain de grens met het Elfenrijk. Daarom werd er eten voor de deur gezet voor de elfen en andere natuurgeesten. Hierdoor hoopte men dat ze als dank, hun plagerijen achterwege zouden laten (o.a. het verzuren van melk en mensen de stuipen op het lijf jagen).
dolmen of toverterpen) worden in het Iers sidhe, síd of sprookjesheuvels genoemd en ze werden ooit vereerd als de verblijfplaats van één enkele god of godin. Veel belangrijke gebeurtenissen uit de Ierse mythologie voltrekken zich op Samhain, als de grenzen tussen deze wereld en het rijk van het bovennatuurlijke volledig wegvalt en de sidhe (sprookjesheuvels) waar de mensen uit de Andere Wereld leven open zijn.
Sint-Hubertus is een christelijke heilige die met Samhain in verband kan worden gebracht.
In de legendes wordt verteld over een edelman, genaamd Hubertus, die een enorm hert achtervolgde. Op het moment dat hij zich klaarmaakte om het hert te doden verscheen er een lichtgevend kruis tussen de hoorns van zijn gewei en hoorde hij een stem uit de hemel die vroeg: "waarom achtervolgt u mij?". Hubertus was hierdoor zo onder de indruk dat hij zich direct liet dopen en hierbij patroonheilige werd van de jacht. In Oirschot en Brussel wordt tegenwoordig op 3 november nog een Hubertuswijding verricht waarbij er speciaal gebakken broden worden gezegend door de geestelijkheid en vervolgens aan de jachthonden worden gevoerd.
Ook Sint-Maarten wordt met dit feest in verband gebracht. Zijn naamdag valt nu op 11 november, maar volgens oude kalenders was dit vroeger op 1 november. Kinderen gingen rond met een rommelpot terwijl ze rijmpjes voordroegen en om lekkernijen bedelden.
Volgens verschillende bronnen werd Samhain in 998 door de abt van Cluny gekerstend en kreeg het toen de naam Allerheiligen. Andere bronnen daarentegen beweren dat paus Gregorius IV het feest Allerheiligen reeds in 835 heeft ingevoerd.
Ook het Halloweenfeest, dat in zijn moderne vorm naar Europa is komen overwaaien vanuit de Verenigde Staten, is uiteindelijk te herleiden tot Samhain. Toen veel Ieren vanaf ca. 1800 emigreerden naar de Verenigde Staten, namen ze veel van hun culturele gebruiken en eigen tradities mee, waaronder All Hallow's Eve, dat gevierd werd op de avond van 31 oktober. Deze traditie gaat op haar beurt terug tot Samhain.De vruchtbaarheidsgodin Cailleach keerde volgens een legende met Samhain terug in de gedaante van een oude vrouw, om vervolgens als koningin van de winter te heersen. Later degradeerde deze figuur tot een kol of heks.
Veel aanhangers van Wicca en het neopaganisme vieren samhain als een van de feesten van hun jaarwiel.

Samos (eiland), een Grieks eiland en bestuurlijk onderdeel van het gelijknamige departement
Samos-stad, een andere naam voor Vathy, de hoofdstad van het Griekse eiland en departement Samos
Het Vorstendom Samos, een voormalige semi-onafhankelijk staat op het Griekse eiland

Samuel Joseph Aquila (Burbank (Californië), 23 september 1950) is een Amerikaans geestelijke en aartsbisschop van de Rooms-katholieke Kerk.
Hij werd op 5 juni 1976 tot priester gewijd in Denver. Hij werkte vervolgens elf jaar als parochiepriester alvorens in Rome te gaan studeren aan de Sint Anselmus Universiteit. Hij behaalde daar, in 1990, een graad in de theologie. Vervolgens werd hij directeur liturgie en ceremoniemeester bij het aartsbisdom Denver. In 1995 werd hij assistent-secretaris van de bisschoppelijke Raad voor Katholieke opvoeding. In 2000 werd hij Huisprelaat van paus Johannes Paulus II. Een jaar later benoemde hij Aquila tot bisschop-coadjutor van Fargo, North Dakota. Nog een jaar later volgde Aquila de zittende bisschop van Fargo op.
Op 2 november 2008 hield hij een preek waarin hij het stemmen op een kandidaat die pro-abortus was, gelijkstelde aan het kwaad. Hij herinnerde de gelovigen eraan dat zij geoordeeld zullen worden, ook met betrekking tot hun stemgedrag.Op 29 mei 2012 benoemde paus Benedictus XVI Aquila tot aartsbisschop van Denver.

San Diego (rivier in Nicaragua), een rivier die uitmondt aan de westkust van NicaraguaZie ook

San Francisco is een stad in de Amerikaanse staat Californië en het hart van de San Francisco Bay Area. San Francisco is de vierde stad van Californië, na Los Angeles, San Diego en San Jose. Het is tevens de enige stad in Californië die samenvalt met een county: officieel heet ze City and County of San Francisco.
De stad, die 805.235 inwoners telt, ligt op het schiereiland van San Francisco dat de Stille Oceaan van de Baai van San Francisco scheidt. De agglomeratie waarvan San Francisco het centrum is bestaat uit de steden San Jose, San Francisco, Oakland en Berkeley. Met ruim 7 miljoen inwoners is het de op vier na grootste agglomeratie in de Verenigde Staten. Alleen New York, Los Angeles, Chicago en Washington D.C.-Baltimore zijn groter.
San Francisco is een van de populairste toeristische steden ter wereld. Kenmerkend aan San Francisco zijn haar steile heuvels, de frisse zomers en de mist. De bekendste symbolen van de stad zijn de Golden Gate Bridge, Alcatraz, Chinatown, de Transamerica Pyramid en de kabeltrams. Ook de homowijk Castro geniet internationale bekendheid.
Rond 3000 voor Christus werd de San Francisco Bay Area bewoond door een indianenstam, later de Ohlone genoemd.Op 16 november 1542 zeilde Juan Rodríguez Cabrillo langs de kust nabij San Francisco en ontdekte de Farallonen. In 1575 strandde Sebastião Rodrigues Soromenho in Drakes Bay en eiste het land voor Spanje. Hij noemde het Puerto de San Francisco (Haven van de Heilige Franciscus). Later, in 1579, strandde ook Sir Francis Drake in de naar hem vernoemde baai. Hij eiste het land op voor Engeland en noemde het Nova Albion.
Pioniers, onder wie José Francisco Ortega, van een Spaanse expeditie geleid door Gaspar de Portolá ontdekten op 2 november 1769 de Golden Gate. Zeven jaar later, op 28 maart 1776 stichtte een andere Spaanse expeditie, geleid door Juan Bautista de Anza, het Presidio en vervolgens in juni van hetzelfde jaar de missiepost van San Francisco de Asís.
Begin negentiende eeuw ontstond ongeveer drie kilometer van het presidio het dorpje Yerba Buena ('Goed Gras'). Toen in 1846 de Mexicaans-Amerikaanse Oorlog begon, namen de Verenigde Staten een deel van Alta California in, waaronder Yerba Buena dat werd hernoemd naar San Francisco. De stad groeide explosief tijdens de Californische goldrush die begon in 1848.
In 1906 werd San Francisco getroffen door een zware aardbeving. Er vielen vermoedelijk enkele duizenden doden en veel gebouwen werden verwoest. De stad werd daarna snel en op grote schaal weer opgebouwd.
In de tweede helft van de twintigste eeuw ontwikkelde San Francisco zich tot een stad met alternatieve culturen. In de jaren zestig van de 20e eeuw werd de stad gezien als hippiehoofdstad van de wereld; met name de buurt Haight-Ashbury stond centraal in de hippiebeweging en werd daarom lokaal ook wel schertsend Hashbury genoemd. Raadslid Harvey Milk was in de jaren zeventig een van de eerste openlijk homoseksuele stadsbestuurders. Ook nu nog wordt San Francisco gezien als een paradijs voor homoseksuelen van de Verenigde Staten, omdat het een relatief homotolerante stad is.
San Francisco ligt op het Schiereiland van San Francisco aan de westkust van de Verenigde Staten. De stad ligt in de staat Californië, waar het de op drie na grootste stad is, gerekend naar inwonertal. In een straal van 50 km rondom San Francisco ligt de San Francisco Bay Area, een agglomeratie met 7 miljoen inwoners. De belangrijkste steden van de agglomeratie rondom San Francisco zijn: Berkeley, Oakland, Palo Alto, San Jose en de Silicon Valley.
In de Bay Area liggen voorts enkele natuurgebieden, zoals Muir Woods National Monument en Point Reyes National Seashore.
San Francisco heeft een mediterraan klimaat. In januari is de gemiddelde temperatuur 10,6 °C, in juli is dat 15,1 °C. Jaarlijks valt er gemiddeld 500,6 mm neerslag (gegevens op basis van de meetperiode 1961-1990). San Francisco is vaak gehuld in een wazige mist. Deze mist is er mede voor verantwoordelijk dat de zomers in San Francisco uitermate koel zijn. De mist ontstaat doordat in het binnenland (Arizona, Nevada, Utah en dergelijke) de temperatuur in de zomer hoog oploopt. De warme lucht die hierdoor opstijgt wordt aangevuld door lucht vanaf zee - beter gezegd; vanaf de Grote Oceaan. Deze lucht is vanzelfsprekend veel kouder. De wisselwerking tussen koude en warme lucht zorgt onder andere voor mist en neerslag.
De stad ligt op de San Andreasbreuk, oorzaak van regelmatige (kleine en grote) aardbevingen. Op 18 april 1906 richtte een zware aardbeving grote schade aan in San Francisco. De meest algemeen geaccepteerde schatting van de magnitude van deze beving is 7,8 op de schaal van Richter. Andere schattingen variëren tussen 7,7 en 8,3. Er waren 3000 doden. De meeste schade werd echter aangericht door de grote brand die na de beving ontstond, mede als gevolg van het feit dat San Francisco al vroeg over aardgasleidingen beschikte. Honderd jaar later, op 18 april 2006, werd dit feit herdacht.
In 1989 werd de stad opnieuw door een grote aardbeving getroffen (circa 60 slachtoffers). De kans dat een dergelijke ramp de stad opnieuw treft blijft groot. Het kan nog vele jaren duren, maar een verwoestende aardbeving kan iedere dag toeslaan. Veel gebouwen zijn 'bevingsproof' gemaakt, maar desondanks kan een aardbeving nog steeds grote gevolgen hebben.
Volgens de volkstelling van 2010 door het United States Census Bureau telde San Francisco 805.235 inwoners, een stijging van 3,7% ten opzichte van 2000, toen er 776.733 inwoners geteld werden. De bevolking van San Francisco groeit sinds de jaren 80. In de periode daarvoor, tussen 1950 en 1980, werden er bij de tienjaarlijkse volkstellingen dalingen vastgesteld. Volgens schattingen in 2012 had San Francisco op dat moment zo'n 826.000 inwoners.
De etnische samenstelling van de bevolking was in 2010 als volgt: 48,1% blank, 33,3% Aziatisch, 6,1% Afro-Amerikaans, 0,5% indiaans en 0,4% afkomstig van de eilanden in de Stille Oceaan. Daarnaast gaf 6,6% aan tot een ander ras te behoren en 4,7% tot twee of meer rassen te behoren. Als percentage van de gehele bevolking waren er 15,1% hispanics en latino's in San Francisco. Niet-hispanic blanken zijn goed voor 41,9% van de bevolking, waardoor San Francisco een stad is waar minderheden in de meerderheid zijn, alhoewel blanken nog steeds de grootste bevolkingsgroep vormen. De grootste etnische minderheid zijn de Chinezen (21,4%).
San Francisco, dat slechts een kleine oppervlakte beslaat, heeft een bevolkingsdichtheid van 6800 personen per km². Daarmee is het na New York de dichtstbevolkte grote stad van de Verenigde Staten. Voor de huisvesting van de bevolking werden grote concentraties wolkenkrabbers gebouwd. Critici duidden dit aan als Manhattanisering.
De stad vormt het traditionele hart van een grote agglomeratie en regio, de San Francisco Bay Area. De agglomeratie San Jose-San Francisco-Oakland telt meer dan 7 miljoen inwoners, waarmee het de vijfde metropoolregio van de VS is en de tweede van Californië, na Los Angeles.
San Francisco is sinds 1856 een eengemaakte stad–county (consolidated city–county), dus het bestuursniveau van de stad en de county is samengevoegd. Dit is de enige plaats in de hele staat Californië waar dit gedaan is. De burgemeester is ook de uitvoerende macht van de county, en de Board of Supervisors functioneert ook als gemeenteraad, zetelend in het stadhuis van San Francisco.
De huidige burgemeester van San Francisco is London Breed. Elke burgemeester sinds 1964 was een Democraat. San Francisco staat dan ook bekend als een sterk progressieve stad.
In de jaren zestig heeft de stad zich universeel ontwikkeld tot een stad waar onderwerpen als drugs en seks niet worden ontweken. Dat is terug te zien in het werk van Armistead Maupin in een dagelijkse rubriek uit de krant 'The San Francisco Chronicle'. De agglomeratie is de bakermat van bewegingen als Beatnik en de Hippies. Het rookbeleid in openbare ruimtes is erg streng. In 2005 werd roken zelfs verboden in parken.
De banden van San Francisco met Azië zijn belangrijk om de stad te kunnen begrijpen: de Chinese gemeenschap is een van de grootste van Noord-Amerika; San Francisco heeft na New York de grootste Chinese wijk van de Verenigde Staten. De stad heeft een zusterverband met Shanghai en heeft banden met de Aziatische cultuur ontwikkeld; het Museum van de Aziatische Kunst en de Japanse Tuin vallen onder de meest interessante van het Westen. In 1975 trok een tijdelijke expositie in San Francisco van Chinese archeologische vondsten 800.000 bezoekers in twee maanden.
Jaarlijks wordt in de maand mei het hardloopevenement Bay to Breakers georganiseerd, een evenement dat vele tienduizenden belangstellenden trekt.
Gebouwd op niet minder dan 43 heuvels, biedt deze stad talrijke bezienswaardigheden:
Golden Gate Bridge is een grote hangbrug die het schiereiland waarop San Francisco ligt met het noorden verbindt. De brug is hoog genoeg om grote zeeschepen de haven van San Francisco zonder problemen te laten bereiken;
Het Presidio van San Francisco is nu een park en was een militair terrein. Op het terrein ligt ook Fort Point direct onder de Golden Gate Bridge;
Twin Peaks, op Mount Davidson na de twee hoogste heuvels in San Francisco, met een panoramisch uitzicht over heel de stad;
Chinatown. San Francisco huisvest het op een na grootste Chinatown van Noord-Amerika. Dezer dagen geldt de rijkelijk versierde wijk als een van de topattracties van de stad;
op het eiland Alcatraz was vroeger een bijzonder zwaar beveiligde gevangenis gevestigd, waar de grootste misdadigers werden opgesloten en waaruit naar men zegt nooit iemand levend is ontsnapt. Een van de bekendste gevangenen van het eiland was Al Capone. Drie gevangenen zijn ontkomen, maar of zij levend het vasteland hebben weten te bereiken is onbekend. Volgens de autoriteiten zijn ze verdronken, sluitend bewijs hiervoor is echter nooit gevonden. Kort na deze gebeurtenis is de gevangenis gesloten. De film Escape from Alcatraz gaat over deze gebeurtenis. Het eiland is nu een drukbezocht museum;
San Francisco de Asís-missie, het oudste nog bestaande gebouw van San Francisco;
de zeeleeuwen bij Pier 39. Deze dieren liggen op drijvende pontons bij de pier, afhankelijk van het seizoen liggen er een tiental tot enkele honderden exemplaren.
Het rijke culturele leven heeft San Francisco onder andere te danken aan zijn musea.
Zo is er het Exploratorium, een museum met het thema wetenschap. Sinds 2013 is het Exploratorium gevestigd aan Pier 15 en 17, maar de oorspronkelijke locatie was bij het Palace of Fine Arts. Dit gebouw, in de stijl van een oude Romeinse koepel, is een van de weinige overblijfselen van de Panama-Pacific International Exposition in 1915.
De California Academy of Sciences bevindt zich in het Golden Gate Park. Dit is een museum en wetenschappelijk onderzoeksinstituut met een internationale reputatie, waar aquaria, natuurhistorische verzamelingen en een planetarium zijn te vinden.
In het civic center, in een gebouw dat in gebruik werd genomen in 1966, bevindt zich het Museum voor Aziatische kunst. Het museum herbergt ongeveer 15.000 voorwerpen uit Azië. Het grootste deel van de collectie is afkomstig van de miljonair Avery Brundage, die stierf in 1975. In 1989 werd een afdeling met Koreaanse kunst toegevoegd aan de collectie. Vanaf 20 maart 2003, na een grondige renovatie onder leiding van de Italiaanse architect Gae Aulenti, biedt het museum zijn collectie aan in een nieuw kader.
Ten slotte zijn er nog ander musea, zoals het Fine Arts Museums of San Francisco - dat bestaat uit het M.H. de Young Memorial Museum en het California Palace of the Legion of Honor - en het San Francisco Museum of Modern Art.
De publieke vervoersmaatschappij SF Muni baat een netwerk van metro- en tramlijnen uit, aangevuld met een busnetwerk. De heuvels in San Francisco zijn te steil om er een normale tram te laten rijden. Daarom rijden er cable cars die zich 'vastgrijpen' aan kabels die door een sleuf tussen de rails onder de grond bewegen. In de vlakke straten rijden ook 'normale' trams en sneltrams, waaronder trams van het historische type PCC-car op tramlijn F Market & Wharves. De stad wordt met de omliggende zones verbonden door het Bay Area Rapid Transit (BART) lightrailnet.
De Golden Gate Bridge is een van de bekendste bruggen ter wereld en verbindt het Schiereiland van San Francisco met Marin County over de Golden Gate.
In San Mateo County, 21 km ten zuiden van de stad, ligt het vliegveld San Francisco International Airport. Het vliegveld ligt op een landwinningsgebied in de baai, vlak boven zeeniveau.
San Francisco heeft twee sportclubs die uitkomen in een van de vier grootste Amerikaanse profsporten. Het gaat om:
San Francisco, 1936, van W.S. Van Dyke met Clark Gable, Jeanette MacDonald, Spencer Tracy
Vertigo, 1958, van Alfred Hitchcock, met onder meer de Coit Tower, de Golden Gate Bridge en het Legion of Honor-museum
Bullitt, 1968, van Peter Yates, met Steve McQueen, Jacqueline Bisset, Robert Vaughn en Robert Duvall
Dirty Harry, 1971, van Don Siegel met Clint Eastwood. De sequels spelen zich eveneens af in San Francisco
Star Trek IV: The Voyage Home, 1986, van Leonard Nimoy, met William Shatner, Leonard Nimoy, DeForest Kelley, James Doohan e.a., 4e speelfilm uit de Star Trek-reeks
Sister Act, 1992, van Emile Ardolino met Whoopi Goldberg, Bill Nunn en Maggie Smith
Mrs. Doubtfire, 1993, van Chris Columbus met Robin Williams, Sally Field en Pierce Brosnan
Sister Act 2: Back in the Habit, 1993, van Bill Duke met Whoopi Goldberg, James Coburn en Maggie Smith
The Invisible Circus (gedeeltelijk), 2001, van Adam Brooks, met Jordana Brewster, Christopher Eccleston en Cameron Diaz.
The Princess Diaries, 2001, van Garry Marshall met Julie Andrews en Anne Hathaway
Hulk (gedeeltelijk), 2003, van Ang Lee, met Eric Bana, Jennifer Connelly, Sam Elliot en Nick Nolte.
Some Kind of Monster, 2004, van Joe Berlinger en Bruce Sinofsky, met James Hetfield, Lars Ulrich, Kirk Hammett en Robert Trujillo, de docu toont het vallen en heropstaan van de metalband Metallica voor, tijdens en na de opnames van hun album St. Anger.
Godzilla (2014) van Gareth Edwards met Aaron Taylor-Johnson, Ken Watanabe, Elizabeth Olsen en Bryan Cranston.
San Andreas (2015) van Brad Peyton met onder anderen Dwayne Johnson. In deze film wordt de stad door een zware aardbeving verwoest.
De gevangenis van Alcatraz, die in de baai van San Francisco ligt heeft meerdere filmmakers geïnspireerd. De meest bekende films waarin de gevangenis voorkomt, zijn:
Birdman of Alcatraz, 1962, van John Frankenheimer, met Burt Lancaster is een gedramatiseerd verhaal over het leven van Robert Stroud, een gevangene ook wel bekend als "Birdman of Alcatraz", vanwege zijn leven met vogels
Point Blank, 1967, van John Boorman, met Lee Marvin en Angie Dickinson. Dit was de eerste film die op locatie gefilmd werd na de sluiting van de gevangenis in 1963.
Escape from Alcatraz, 1979, van Don Siegel, met Clint Eastwood gebaseerd op de ontsnapping van 1962
Murder in the First, 1995, met Christian Slater, Kevin Bacon en Gary Oldman vertelt het verhaal over de marteling van een gevangene
The Rock, 1996, van Michael Bay, waarin het verhaal zich om beurten afspeelt in San Francisco en op het eiland van de gevangenis van Alcatraz
Wharton School of the University of PennsylvaniaN.B.: de Universiteit van Californië te Berkeley en de Stanford-universiteit liggen ook in de agglomeratie bij San Francisco.
De afkortingen Frisco en San Fran worden meestal gebruikt door toeristen en kunnen rekenen op ergernis bij bewoners van San Francisco. De enige lokaal geaccepteerde afkorting voor San Francisco is SF.
De stad San Francisco komt in het computerspel Grand Theft Auto: San Andreas terug onder de naam San Fierro.
De onderstaande figuur toont nabijgelegen plaatsen in een straal van 16 km rond San Francisco.
(en) Statistieken, kaarten en andere informatie over San-Francisco op city-data.com

San José Chinantequilla is een gemeenschap in de Mexicaanse deelstaat Oaxaca. Chinantequilla heeft 463 inwoners (2005) en ligt op ongeveer 1160 meter hoogte.
San José de Feliciano (departement), een departement in de provincie Entre Ríos
HMS San Josef (1797), voorheen San José, een Spaans schip veroverd door de Royal Navy in 1797
San José (galjoen), een Spaans goudschip, gekelderd tijdens de Wager’s Action in 1708

Sankt Florian (San Floriano) is een gehucht dat deel uitmaakt van Obereggen, een dorp in de gemeente Deutschnofen (Nova Ponente), in de provincie Zuid-Tirol in de regio Trentino-Zuid Tirol in Italië.
Sankt Florian ligt tussen Obereggen zelf en het gehucht Zapf. Er is een kapel met doksaal in de wijk (de enige kapel van Obereggen), en een klein aantal pensions. Sankt Florian ligt op een hoogte van circa 1250 meter, iets ten noorden van de weg SS620. De plaats is per auto bereikbaar. Het centrum biedt uitzicht op de Latemar achter Obereggen.
Sankt Magdalena am Lemberg is een gemeente in de Oostenrijkse deelstaat Stiermarken, en maakt deel uit van het district Hartberg.

Sant Feliu de Codines is een gemeente in de Spaanse provincie Barcelona in de regio Catalonië met een oppervlakte van 15 km². Sant Feliu de Codines telt 5.968 inwoners (1-1-2016).

De Santa Balbina is een basiliek in Rome. De - vroegchristelijke - basiliek is gewijd aan de tweede-eeuwse martelares Balbina van Rome. De kerk staat in de wijk San Saba op wat de Kleine Aventijn wordt genoemd. De ingang van de basiliek bevindt zich aan de Via Baccelli, naast die van de Thermen van Caracalla. De kerk herbergt geen parochie en wordt tegenwoordig vooral gebruikt als een plaats voor stil gebed en bijzondere vieringen zoals trouwerijen.
De basiliek werd in de vierde eeuw gebouwd boven het woonhuis van de Romeinse senator Lucius Fabius Cilo. Aan de kerk grenst een kloostercomplex dat sinds 1884 in gebruik is als verpleeghuis. In de kerk bevond zich het graf van Stefan Vancza, de eerste Hongaarse kardinaal. De huidige gevel dateert uit de zestiende eeuw. In de jaren twintig van de twintigste eeuw werd de basiliek ingrijpend gerestaureerd.
De kerk is al sinds de vijfde eeuw een titelkerk. Huidige titulus van de kerk is de Hongaarse kardinaal Péter Erdő, aartsbisschop van Esztergom-Boedapest.
De Santa Maria dei Miracoli (ook marmeren kerk) is een kerk uit de 15e eeuw gelegen in het sestiere Cannaregio van de Italiaanse stad Venetië. De kerk is opgedragen aan de heilige Maria. De kerk is een voorbeeld van de vroege Venetiaanse renaissancearchitectuur. Architect was Pietro Lombardo. 
De facade is opgebouwd met een fronton in een halve cirkel, veel gekleurd marmer en valse kolommen middels pilasters.
Santiago is de Spaanstalige vorm van Sint Jakobus. De naam wordt vooral gebruikt voor Jakobus de Meerdere, de beschermheilige van Spanje, ook wel San Diego genoemd.
Santiago is de samentrekking van Sant Iago, welke laatste naam oorspronkelijk werd geschreven als Yago.
De twee delen van de naam zijn in het Spaans zozeer met elkaar verweven dat men zich niet meer realiseert dat Sant eigenlijk een voorvoegsel is. Dit is vergelijkbaar met onze naam Sinterklaas. Zelfs in Bijbelvertalingen wordt Jakobus dan ook vaak Santiago genoemd, terwijl andere apostelen in een letterlijke vertaling kortweg Pedro, Juan of Tomás heten, zonder San of Santo ervoor.
Santiago is een veel voorkomende voornaam in de Latijnse wereld en de naam van veel steden.
Santiago (Rio Grande do Sul), een gemeente en stad in de Braziliaanse staat Rio Grande do Sul;
Santiago (microregio), een microregio in de Braziliaanse staat Rio Grande do Sul
Santiago (provincie in de Dominicaanse Republiek) is een provincie in de Dominicaanse Republiek;
Santiago de Guayaquil (beter bekend als "Guayaquil") is de grootste stad van Ecuador;
Santiago (Agusan del Norte) is een gemeente in de Filipijnse provincie Agusan del Norte;
Santiago de Querétaro (vroeger "Querétaro") is de hoofdstad van de Mexicaanse staat Querétaro de Arteaga;
Santiago (district in Panama) is het district waarin Santiago de Veraguas ligt;

Santoyo is een gemeente in de Spaanse provincie Palencia in de regio Castilië en León met een oppervlakte van 34,69 km². Santoyo telt 218 inwoners (1-1-2016).

São José do Ouro is een gemeente in de Braziliaanse deelstaat Rio Grande do Sul. De gemeente telt 7.190 inwoners (schatting 2009).
De gemeente grenst aan Machadinho, Barracão, Tupanci do Sul, Santo Expedito do Sul en Cacique Doble.
Sapintus flinti is een keversoort uit de familie snoerhalskevers (Anthicidae). De wetenschappelijke naam van de soort is voor het eerst geldig gepubliceerd in 1988 door Bonadona.
Sarah Brightman (Berkhamsted, Hertfordshire, 14 augustus 1960) is een Engelse zangeres, die vooral bekend is geworden in het genre van de musical, maar die ook opera-aria's zingt. Kenmerkend zijn haar zuivere zangstem en het grote bereik.
Ze was gehuwd met de musicalcomponist Andrew Lloyd Webber, die een aantal hoofdrollen in zijn musicals speciaal voor haar sopraanstem schreef. Een van haar fraaiste rollen was die van Christine Daaé in The Phantom of the Opera. Na haar scheiding van Lloyd Webber heeft ze zich meer toegelegd op het zingen van opera aria's, nadat ze haar stem verder geschoold had.
Ze geeft concerten en brengt cd's uit, maar heeft nog geen rollen in operatheaters vertolkt. Meer algemene bekendheid kreeg ze door het uitbrengen van popmuzieknummers, soms samen met andere artiesten zoals Andrea Bocelli, met wie zij het nummer Time to Say Goodbye (Con te partirò) zong. 
Ze zou in 2015 als ruimtetoerist naar het internationaal ruimtestation ISS gaan, en heeft daarvoor een poos de training gevolgd, maar zag er (vooralsnog) vanaf.
Toen ze tijdens de sluitingsceremonie van de Olympische Zomerspelen 1992 in Barcelona het duet 'Amigos Para Siempre' zong met José Carreras, keken er ruim twee miljard televisiekijkers.
Ze staat in het Guinness Book of Records met de meest verkochte single in Duitsland aller tijden: Time to say goodbye.
Ze ontving meer dan 150 gouden en platina platen in 34 landen, waaronder de VS, Australië, Japan, Engeland, Canada en Duitsland.
Sarah Brightman en de Chinese popster Liu Huan brachten tijdens de openingsceremonie van de Olympische Zomerspelen 2008 in Peking (8 augustus 2008) het Olympische themanummer You and me ten gehore. Er keken meer dan vier miljard mensen naar hun optreden.

Sāriputta (Pali voor 'de zoon van Sāri'; Sanskriet: Sariputra) was een van de twee voornaamste discipelen van de Boeddha, samen met Maha Moggallana.
Zijn eigenlijke naam was Upatissa (naar het dorpje waar hij geboren werd), maar hij stond bekend onder de naam die hij kreeg toen hij een discipel van de Boeddha werd: Sāriputta. Sariputta was zachtaardig, geduldig en vriendelijk van karakter, en besteedde veel aandacht aan het verzorgen van zieke bhikkhus. Hij was de discipel die het voornaamst was in wijsheid, bijna tot het niveau van de Boeddha zelf. Zijn beheersing van en bekwaamheid in de eerste vijf van de zes bovennatuurlijke krachten waren echter niet hoog, zo kon hij bijvoorbeeld geen gedachtelezen en had hij ook geen magische krachten; deze waren de specialiteit van zijn beste vriend Maha Mogallana.
Sariputta was eerst, samen met zijn jeugdvriend Maha Moggallana, een monnik in een andere traditie, die van Sañjaya. Zij waren echter ontevreden met zijn leer en spraken met elkaar af dat wanneer een van hen de ware leer tegenkwam, hij het de ander zou vertellen. Op een dag liep Sariputta in de stad Rajagaha in Noord-India, en zag daar de monnik Assaji lopen, die een zeer serene indruk op hem maakte en zichzelf voorbeeldig gedroeg. Hij ging naar hem toe en vroeg hem wie zijn leraar was en wat de leer van zijn leraar was. Het antwoord dat Assaji hierop gaf is nu een van de meest beroemde verzen in het Boeddhisme:
Dit is de leer van de Grote Hermiet.Toen Sariputta dit hoorde, begreep hij de Dhamma en werd ter plekke een Sotapanna, een heilige. Hij vertelde Moggallana wat er gebeurd was, en gezamenlijk gingen ze naar de Boeddha, die hen bij aankomst al herkende als zijn (toekomstige) twee voornaamste discipelen. Een maand later werd Sariputta een Arahant, een volledig verlichte, terwijl hij naar een toespraak van de Boeddha luisterde en achter de Boeddha stond om hem koele lucht toe te zwaaien.
In zijn verdere leven hielp Sariputta met het onderwijzen van andere (nieuwe) monniken, en hielp ook de monastische Sangha op diverse manieren, door verschillende functies op zich te nemen. Hij stond onder andere bekend als een monnik die veel aandacht besteedde aan het verzorgen van zieke monniken. Sariputta betuigde zijn hele leven dagelijks respect aan Assaji omdat Assaji zijn eerste leraar was. Wanneer de Boeddha niet bereikbaar was, werden Sariputta en Mogallana gezien als zijn vertegenwoordigers.
Verschillende toespraken (suttas) van Sariputta zijn opgenomen in het Pali Canon. Sariputta stierf kort voor het overlijden van de Boeddha.
"Geleerd, O Heer, is de eerwaarde Sariputta; uitgerust met veel wijsheid, O Heer, is de eerwaarde Sariputta. Met brede, schitterende, snelle, kwieke en penetrerende wijsheid is de eerwaarde Sariputta uitgerust; hij heeft weinig wensen en is tevreden, geneigd naar afzondering, niet verzot op gezelschap, energiek, eloquent, bereid te luisteren, een instructeur die het kwade verwerpt."
Sariputta had 3 broers (Cunda, Upasena en Revata) en 3 zussen (Cala, Upacala en Sisupacala). Zij werden allen ook monnik of non, en behaalden ook allen het Arahantschap.
Sariputtas moeder Sāri had echter een vijandige houding tegenover de Boeddha, en beledigde Sariputta soms wanneer hij op bezoek kwam. Pas aan het einde van haar leven veranderde ze haar houding tegenover de Boeddha en zijn leer, en werd een Sotapanna.
Sommige suttas in het Mahayana beschrijven Sāriputta als iemand die de leer niet begrijpt en foute antwoorden geeft op vragen van de Boeddha. Deze suttas zijn echter van latere datum en niet van de Boeddha zelf afkomstig. Zij zijn door de vroege leiders van het Mahāyāna in circa 100 na Christus aan de originele geschriften van het boeddhisme toegevoegd met als doel om zo aan te geven dat Sāriputta een volger van het Hīnayāna (de inferieure leer) is, die de grote leer (het Mahāyāna) niet begrijpt.
In de meer originele geschriften van het Theravāda (het Pāli Canon) echter zijn er louter positieve verhalen over Sāriputta te vinden, waarin hij in het begin een student is, maar later leringen geeft en een voorbeeldfunctie uitoefent. Het Theravāda wordt vaak ten onrechte aangezien voor cq. beschouwd als het Hīnayāna (een school van het Mahāyāna).

Sastra obscuricornis is een keversoort uit de familie bladhaantjes (Chrysomelidae). De wetenschappelijke naam van de soort is voor het eerst geldig gepubliceerd in 1896 door Blackburn.
Satanachia is een van de twee demonen die direct in rang onder Lucifer staan. Hij is de opperbevelhebber van het leger van Satan en heeft daarmee het gezag over 54 of 45 legioenen met demonen.
Satanachia heeft de kracht om alle vrouwen en meisjes te onderwerpen aan zijn wil, waardoor hij met ze kan doen wat hij wil.

Een satire of hekeldicht is een kunstvorm waarbij vaak op humoristische wijze maatschappijkritiek of kritiek op personen wordt gegeven. De kritiek kan geleverd worden via parodie, ironie, sarcasme, pastiche en karikatuur. De doelwitten kunnen personen, politici, tradities, religie, kunstenaars, entertainers, media, normen, waarden, trends zijn. Niet alle satire is uitsluitend humoristisch bedoeld. Sommige satires zijn zo agressief en scherp dat ze vooral willen provoceren of tot actie aanzetten. Hierom zijn door de geschiedenis heen veel satirici vervolgd door de overheid.
Het woord 'satire' is, hoewel dit vaak wordt gedacht, niet afgeleid van de klassieke satyr, maar van de lanx satura, wat staat voor een schaal met gemengde vruchten. Dit verwijst naar de eeuwenoude associatie van satire met het consumeren van voedsel voor de geest (ab ovo usque ad mala = "vanaf het ei tot de appels", een Latijnse uitdrukking die ongeveer betekent: "van begin tot eind") en met het vermengen van verschillende genres en stijlen. Satire wordt ook weleens geassocieerd met de geneeskunde, waarbij de satiricus als een arts de maatschappij tracht te "genezen".
'Horatiaans', vernoemd naar de Romeinse dichter Horatius, duidt op lichte satire die vooral bedoeld is om op geestige wijze spot te drijven met de dwaasheid van de maatschappij. Een bekend voorbeeld is Desiderius Erasmus' Lof der Zotheid.
Een meer harde, scherpe, bijtende vorm van satire wordt 'Juvenaliaans' genoemd, naar de Romeinse dichter Juvenalis. Hierbij wordt op agressieve en cynische wijze kritiek geleverd met de bedoeling het publiek tot denken of actie aan te zetten. Het humoristische aspect is hierbij soms minder belangrijk. Een bekend voorbeeld is George Orwell's Animal Farm.
Nederland kent een lange traditie op gebied van satire. Het boek Lof der Zotheid door Desiderius Erasmus is allicht het oudste voorbeeld. Eind 19de eeuw ontstond in Nederland het cabaret, die vaak hun publiek een figuurlijke spiegel voorhouden. In diezelfde periode ontstond het 'Amsterdamsch literair-satirisch studentenweekblad Propria Cures', dat in 1890 werd opgericht, en nog altijd verschijnt. Satirische literatuur was in Nederland onder meer terug te vinden in de werken van Godfried Bomans en de stripreeksen Tom Poes en De familie Doorzon. 
In de jaren zestig en zeventig van de 20ste eeuw had Nederland diverse spraakmakende televisieprogramma's, waaronder Zo is het toevallig ook nog eens een keer, Hoepla, Farce Majeure, Hadimassa, Het Gat van Nederland. In de jaren tachtig werd televisiesatire vooral vertegenwoordigd door Kees van Kooten en Wim de Bie. Zij werden opgevolgd in de jaren 90 door Jiskefet. In de 21ste eeuw waren er programma's als Kopspijkers en later Koefnoen en Zondag met Lubach. Met name de VPRO en de VARA hebben een traditie in satire. Een bekend satirisch radioprogramma was Cursief van de KRO, dat in de jaren zeventig werd uitgezonden.
België heeft qua satirische tradities voornamelijk het carnaval van Aalst en de Antwerpse poppentheaters zoals Poesje, die eeuwenlang machthebbers belachelijk maakten. In strips als Kuifje, Suske en Wiske en Nero vinden we soms lichte satire terug. Na de Tweede Wereldoorlog ontstond het rechts-conservatieve krantje 't Pallieterke. Schrijvers als Hugo Claus en Johan Anthierens schreven satirische stukken, voornamelijk tegen de Kerk en politici gericht.  Tijdens de jaren zestig en zeventig ontstonden er enkele satirische bladen, waarvan Humo en De Zwijger de bekendste zijn. Op 2 november 2008 werd een nummer van het Vlaamse blad Humo uit de rekken gehaald vanwege een satirisch bedoelde fotomontage in het blad rond de zaak-Koekelberg.
Zanger Jacques Brel zong geregeld met scherpe tong over bepaalde maatschappelijke toestanden die hem aangrepen. In Vlaanderen zelf hadden groepen als De Strangers en Vuile Mong en zijn Vieze Gasten een satirische doorslag. 
Satirische televisie was in België amper te zien. Eind jaren zestig, begin jaren zeventig was kortstondig op de BRT het satirische televisieprogramma Magesien te zien. Datzelfde decennium maakte Urbanus de Kerk belachelijk en later ook humanitaire doelen. Tijdens de jaren tachtig liep op de BRT de satirische televisiereeks TV-Touché. Pas in de jaren negentig brak televisiesatire in Vlaanderen echt door, al bleef de satire doorgaans zacht. Komieken als Geert Hoste en Raf Coppens brachten politiek geïnspireerde humor, terwijl series als Buiten De Zone, Alles Kan Beter, In de Gloria en Het Geslacht De Pauw voornamelijk parodieën op andere televisieprogramma's brachten. Komiek Alex Agnew laat zich ook geregeld door de actualiteit inspireren.
Een satire die de spot drijft met een bestaand kunstwerk heet een parodie of persiflage.

Een saus is een eetbare en enigszins gebonden vloeibare substantie die meestal over een gerecht wordt gesprenkeld of ernaast wordt gegeten om smaak toe te voegen. Voorbeelden zijn mayonaise, gebonden vleesbouillon en ketchup.
In een professionele keuken is de Chef-Saucier verantwoordelijk voor het bereiden van sauzen, vlees, gevogelte en wild.
diverse sauzenBasissauzen dienen als basis om vele andere samengestelde sauzen te bereiden door toevoeging van smaakgevende bestanddelen en/of garnituren.

De savanneolifant (Loxodonta africana) is de grootste en bekendste van de twee Afrikaanse olifanten (Loxodonta). Voorheen werd de verwante bosolifant (Loxodonta cyclotis) beschouwd als een ondersoort van de savanneolifant, maar tegenwoordig worden de twee dieren beschouwd als aparte soorten.
De savanneolifant is het grootste landdier. Een stier weegt tussen de 4000 en 6300 kilogram, een koe 2200 tot 3500 kilogram. Ze worden 240 tot 340 centimeter hoog en 600 tot 730 centimeter lang. De staart is één tot anderhalve meter lang.
Zijn dikke huid is lichtgrijs tot zwartgrijs of bruin van kleur. Soms heeft de soort een roze huid, vaak in vlekken, soms over de gehele huid. De grote oren zijn rijk doorbloed, waardoor ze het lichaam kunnen afkoelen. Veel warmte kan door middel van de oren ontsnappen als de olifant met deze wappert. Ook hebben de olifanten enkele plaatsen op het lichaam, waaronder de oren, waar de aders dicht tegen de oppervlakte komen. De olifanten kunnen de bloedtoevoer naar deze plaatsen doen toenemen waardoor hun bloed zo afkoelt. De grote, naar voren gebogen slagtanden verschillen per individu van vorm en grootte. Ze groeien hun hele leven door, maar niet bij ieder individu in dezelfde mate. Zowel mannetjes als vrouwtjes hebben slagtanden. De poten zijn hoog en zuilvormig en rusten op kussentjes. Deze kussentjes zijn zeer zacht, waardoor het dier nauwelijks geluid maakt bij het voortbewegen. De pootafdrukken zijn per individu verschillend. Tijdens het lopen hebben zij steeds 3 poten op de grond. Een olifant die ernstig gewond raakt aan 1 van zijn poten is ten dode opgeschreven, hij is niet meer in staat zich voort te bewegen.
De slurf van de savanneolifant is lang en flexibel, en kan gebruikt worden als vijfde ledemaat. De top van de slurf is zeer gevoelig. De savanneolifant heeft een slecht zichtvermogen, maar een zeer goed ontwikkeld reukvermogen en gehoor.
Hij kwam vroeger in bijna geheel Afrika voor, met uitzondering van de droogste plekken van de Sahara en in de regenwoudgordel van West- en Centraal-Afrika. Hier wordt hij vervangen door de verwante bosolifant. De leefgebieden van beide soorten overlappen, en ze leven soms naast elkaar. Tegenwoordig is hij uitgestorven in Noord-Afrika en leeft hij op slechts een handvol plaatsen in Zuid- en West-Afrika.
Hij kan overleven in alle landschappen, van woestijnen tot regenwouden, van kusten tot gebergten, maar hij is vooral algemeen op savanne en grasland. De savanneolifant kan nog aangetroffen worden zo'n 80 kilometer van de dichtstbijzijnde waterbron, waardoor hij ook in woestijnen kan worden aangetroffen. De soort is echter wel afhankelijk van water en schaduw, en in het droge seizoen op de savanne trekt hij weg van de savannes naar nabijgelegen bossen en moerassen.
Het activiteitsgebied van een populatie savanneolifanten kan tienduizenden vierkante kilometers groot zijn. Het grootst gekende gebied bedraagt circa 32.000 km2.Savanneolifanten kunnen het landschap drastisch veranderen en afwisselender maken. Ze ontwortelen bomen, graven waterputten en trappen de begroeiing plat, waardoor heel nieuwe leefgebieden ontstaan en bos verandert in savanne.
Olifanten zijn niet kieskeurig en eten zowat alles wat plantaardig is. Ze eten ook veel, zo'n vijf procent van hun lichaamsgewicht, 100 tot 300 kilogram per dag. Ze hebben een voorkeur voor grassen en kruiden in het natte seizoen en struiken en jonge bomen in het droge seizoen. Ook vruchten, twijgen, bast en bladeren worden gegeten. Savanneolifanten vellen soms bomen om bij plantaardig materiaal te komen dat ze niet met hun slurf kunnen bereiken. De slurf zelf is een handig instrument om materialen op te pakken waar de olifant anders niet bij kan. Ook drinkt hij met zijn slurf, door grote hoeveelheden water op te zuigen en het in zijn mond te spuiten.
De savanneolifant is de gehele dag door actief, zo'n 12 tot 16 uur per etmaal spendeert hij aan zijn voeding. Op het heetst van de dag schuilt de olifant in de schaduw.
Olifantenkoeien leven in groepen, onder leiding van een matriarch, de oudste en grootste koe. De overige leden bestaan uit haar volwassen dochters en zussen en hun onvolwassen kinderen en kleinkinderen. Meestal splitsen groepen zich als ze te groot worden; groepen bestaan zelden uit meer dan twintig dieren, en veel groepen splitsen al als ze uit meer dan tien dieren bestaan. Verwante groepen houden echter nog jaren contact met elkaar.
Als de mannetjes tussen de tien en veertien jaar oud zijn, worden ze verdreven uit de kudde. Dan sluiten ze zich aan bij mannengroepjes of leven ze solitair. Oudere mannetjes leven over het algemeen alleen.
De savanneolifant kent een hele reeks aan complexe geluiden, waaronder grommen, trompetteren en brullen, die verscheidene emoties en signalen uitdrukken. Ook maken ze gebruik van infrageluid. Ze kunnen communiceren door met stampen seismische trillingen te veroorzaken, die minstens vier kilometer verderop nog door andere olifanten te horen zijn. Zo houden verscheidene kuddes contact met elkaar door infrageluid.
Bepaalde kuddes van savanneolifanten reageren negatief op de aanwezigheid van bijen. Bijen kunnen olifanten rond de ogen en in de slurf steken. Het geluid van bijen kan de olifanten op de vlucht doen slaan. Daarnaast schudden ze dan met het hoofd en gooien meer stof over zich heen, waarschijnlijk om zich te beschermen. Daarenboven waarschuwen ze ook hun verwanten met specifieke rommelende geluiden. Dit alarm zet de soortgenoten ertoe aan ook met het hoofd te beginnen schudden en weg te lopen. De olifanten mijden ook bomen van de soort Acacia drepanolobium waar mieren in huisvesten om een gelijkaardige reden: de olifant vermijdt zo dat de mieren in zijn gevoelige slurf bijten.Savanneolifanten kunnen zeker 65 jaar oud worden. Hun ouderdom wordt bepaald door hun maaltanden. Zij wisselen deze 6 keer in hun hele leven en elke set gaat zo'n 10 jaar mee. Op het einde van het laatste stel raken deze zo versleten dat zij niet meer in staat zijn om alles te eten en moeten ze zich meer en meer beperken tot zacht voedsel (grassen), wat uiteindelijk een groot tekort aan nutriënten in hun dieet veroorzaakt. De belangrijkste doodsoorzaak bij olifanten is dan ook verhongering.
Met infrageluid laat een koe horen dat ze bronstig is. Olifantenkoeien zijn slechts één keer in de drie tot negen jaar bronstig, en dan voor een periode van slechts twee tot zes dagen. Zodra een bul het infrageluid opvangt, rent hij naar het vrouwtje toe. Bulletjes in musth zijn er altijd het snelst bij.
De musth is de periode waarin de bul bronstig is, en kan 1 tot 103 dagen duren. Een gezwollen klier op de slaap scheidt continu een vloeibare stof af, en uit de bijna stijve penis druppelt urine en een groenige vloeistof. In deze periode zijn de dieren ook veel agressiever, door het hoge testosterongehalte.
Na een draagtijd van 650 tot 660 dagen wordt één kalf geboren. Tweelingen zijn bijzonder zeldzaam, maar komen voor. De jonge dieren kunnen al vrij snel op de poten staan, maar hun zicht is in de eerste weken bijzonder slecht. De koe ondersteunt het kalf met haar slurf en poten. Ze laten zelfs water uit hun maag terugstromen als het jong erge dorst heeft en er geen ander water in de buurt is.
Het jong wordt zeker vier jaar gezoogd, maar het jong kan binnen twee jaar al op vast voedsel leven. Vrouwelijke kalfjes kunnen zeker tien jaar bij hun moeder blijven. Op die leeftijd kunnen ze al hun eigen kalveren hebben.
In de jaren dertig en veertig van de vorige eeuw waren er vijf tot tien miljoen olifanten in Afrika. Tegenwoordig zijn het er waarschijnlijk 500.000 tot 750.000. Er wordt nog altijd op gejaagd voor het ivoor en andere jachttrofeeën, maar ook worden ze gedood omdat ze landbouwgebieden verwoesten, en omdat ze in sommige nationale parken zo talrijk zijn geworden, dat andere diersoorten moeite hebben met overleven. Ook wordt veel van hun oorspronkelijke leefgebied vernietigd om plaats te maken voor landbouwgebieden en nederzettingen. Daarentegen zijn er voor weinig diersoorten zoveel beschermingsmaatregelen genomen als voor de savanneolifant, en op veel plekken is hun aantal stabiel of zelfs stijgende.
Scarites pronotalis is een keversoort uit de familie van de loopkevers (Carabidae). De wetenschappelijke naam van de soort is voor het eerst geldig gepubliceerd in 1941 door Banninger.
Scarites semicircularis is een keversoort uit de familie van de loopkevers (Carabidae). De wetenschappelijke naam van de soort is voor het eerst geldig gepubliceerd in 1825 door W.S. MacLeay.
Sceloenopla apicicornis is een keversoort uit de familie bladhaantjes (Chrysomelidae). De wetenschappelijke naam van de soort is voor het eerst geldig gepubliceerd in 1844 door Guérin-Méneville.
Scelolophia amechana is een vlinder uit de familie van de spanners (Geometridae). De wetenschappelijke naam van de soort is voor het eerst geldig gepubliceerd in 1913 door Dyar.
De schaal van Richter is een meetschaal waarop de energie die vrijkomt bij een aardbeving (of een zeebeving) in een getal wordt uitgedrukt. Dit getal wordt de magnitude genoemd. De schaal is in 1935 opgesteld door de Amerikaanse seismoloog Charles Francis Richter en zijn Duits-Amerikaanse collega Beno Gutenberg. Het is een logaritmische schaal. Hij wordt afgeleid van de sterkte van de trillingen, zoals die gemeten worden op het seismogram.
De schaal van Richter is de eerste schaal voor aardbevingen waarmee een schatting gegeven wordt van de energie die bij een aard- of zeebeving vrijkomt. Tot dusver bestaande schalen richtten zich op de intensiteiten zoals die bij aardbevingen op uiteenlopende plaatsen gevoeld werden.
De sterkte wordt berekend aan de hand van de maximale uitslag (amplitude) van de registratie van de horizontale component van de aardbeving. De sterkte wordt de magnitude genoemd, naar analogie van het begrip magnitude uit de sterrenkunde om de helderheid van een ster aan te geven. Richter definieerde de magnitude van een aardbeving als de logaritme van de uitwijking in mm die deze op een Wood-Anderson seismograaf opwekt op een epicentrale afstand van 100 km. Een uitslag van een mm op deze standaardseismograaf geeft een beweging van een micrometer van de aarde aan. Zo is een aardbeving die op 100 km afstand een uitwijking van 10 mm veroorzaakt een beving met magnitude 4. Bij toename van 1 magnitude-eenheid is de uitwijking op het seismogram tien keer zo groot. Op deze manier kon Richter verschillende aardbevingen met elkaar vergelijken. Er worden correcties toegepast om de invloed van de afstand tussen epicentrum en seismisch station in rekening te brengen. Met het toenemen van de afgelegde afstand verliezen de seismische golven door geometrische spreiding en absorptie een deel van hun trillingsamplitude.
Voor aardbevingen die zwaarder zijn dan 6,5 en aardbevingen die verder weg zijn dan 500 km blijkt de schaal van Richter niet erg betrouwbaar meer; boven magnitude 6,5 wordt de magnitude door de schaal van Richter namelijk vaak te laag berekend. Dit wordt verzadiging genoemd. Omdat de schaal van Richter als referentie een aardbeving op 100 km afstand gebruikt, wordt hij tevens onnauwkeurig als de beving veel verder weg is.
Proefondervindelijk heeft men berekend dat iedere toename met één magnitude-eenheid overeenkomt met een 30-voudige verhoging van de vrijgekomen energie in de vorm van seismische trillingen optreedt. De hoeveelheid energie die vrijkomt bij een beving van magnitude 7 is dus 900 maal (30 x 30) zo groot als die welke vrijkomt bij een beving van magnitude 5. De energie die bijvoorbeeld vrijkomt wanneer een massa van 1 ton vanaf 100 meter hoogte op de grond valt is te vergelijken met de sterkte van een beving met magnitude 1.
Een aardbeving met een magnitude van 2,0 op normale diepte kan onder optimale omstandigheden nog net worden gevoeld. De zeer ondiepe bevingen in Noord-Nederland (tot maximaal 3 kilometer diep) kunnen soms al bij een magnitude van 1,2 worden gevoeld. In Zuid-Nederland komen bevingen voor op een diepte van 30 kilometer, die pas worden gevoeld bij een magnitude groter dan 3,0. Wereldwijd zijn er minstens vijf aardbevingen met een kracht van 9,0 of meer op de schaal van Richter rechtstreeks waargenomen: de zeebeving bij Sendai in 2011 (9,0), de aardbeving in Lissabon in 1755 (9,0), de aardbeving in Alaska in 1964 (9,2), de zeebeving in 2004 in de Indische Oceaan (9,3) en de Grote Chileense Aardbeving in 1960 (9,5).
Nog zwaardere aardbevingen kunnen een totale ontwrichting van ecosystemen over zeer grote afstanden en zelfs over de hele wereld veroorzaken. Dergelijke bevingen zijn nog nooit waargenomen, maar het is zeer waarschijnlijk dat ze zich in de geschiedenis van de aarde weleens hebben voorgedaan. Mogelijk heeft de inslag van een meteoriet met een diameter van minstens 10 kilometer aan het einde van het Krijt (65 miljoen jaar geleden), waardoor de Chicxulubkrater is gevormd, een beving met een magnitude van 12,0 of hoger veroorzaakt.
De magnitude van een aardbeving is niet direct meetbaar. De energie die bij de aardbeving vrijkomt kan alleen geschat worden op basis van metingen op het aardoppervlak. Een exacte meting is niet mogelijk. Onderstaande tabel geeft een schatting van het verband tussen de schaal en de vrijgekomen energie. De aanname daarbij is dat het verband tussen de energie E in Joule en de magnitude n wordt gegeven door de formule
  Met de formule wordt bijvoorbeeld aangenomen dat een toename met één magnitude-eenheid precies overeenkomt met de toename van de hoeveelheid vrijgekomen energie met een factor die gelijk is aan wortel uit 1000.
In de loop van de jaren zijn er verschillende andere magnitudeschalen ontworpen die allemaal een aanpassing of uitbreiding zijn van de magnitudeschaal van Richter. De magnitude geeft aan hoeveel energie er bij de aardbeving vrij kwam. Dat geeft aanwijzingen over de processen die zich in de aardbodem afspelen. De magnitude is onafhankelijk van de plaats op aarde waar deze wordt berekend.
De omvang van aardbevingen kan ook worden aangegeven met de intensiteit. De intensiteit van de aardbeving geeft wat de uitwerking op het aardoppervlak is. Het geeft aanwijzingen over de gevolgen die de aardbeving heeft op het aardoppervlak. De intensiteit van een beving is afhankelijk van de plaats van waarneming. Een aardbeving op grote diepte geeft een minder grote intensiteit aan het aardoppervlak dan een minder grote diepte. De intensiteit is ook afhankelijk van de grondsoort, onderlagen, type verplaatsing en de afstand tot het epicentrum.Voorbeelden van schalen voor de magnitude zijn:
de momentmagnitudeschaal; dit is een verdere ontwikkeling van de schaal van RichterVoorbeelden van schalen voor de intensiteit zijn:
de Europese macroseismische schaal; dit is een verdere ontwikkeling van de schaal van Mercalli

Schaarbeek (Frans: Schaerbeek) is een Belgische plaats en gemeente in het noordoosten van het Brussels Hoofdstedelijk Gewest. De gemeente telt ruim 133.000 inwoners, het hoogste aantal na dat van Brussel-stad.
Enkele bekende plaatsen in Schaarbeek zijn het Josaphatpark, de Hallen en de Koninklijke Sint-Mariakerk. Aan de Reyerslaan, waar nu de gebouwen van VRT en RTBF staan, bevond zich tot 1963 de Nationale Schietbaan, waar tijdens de Eerste en Tweede Wereldoorlog verzetslui werden gefusilleerd door de Duitse bezetters.
Schaarbeek grenst met de klok mee aan Brussel, Evere, Sint-Lambrechts-Woluwe, een klein stukje Etterbeek en Sint-Joost-ten-Node.
Het is een gemeente met veel diversiteit. Het westen en noorden van Schaarbeek heeft een grotendeels allochtone bevolking. Dit is zo in de Brabantwijk (omgeving van het Noordstation en het hele grensgebied met Sint-Joost-ten-Node) en het gebied tussen het Noordstation en het station Schaarbeek zelf. Deze wijken vormen een opvallend contrast met de meer welgestelde wijken en straten van Schaarbeek, zoals de omgeving van het Josaphatpark en de villa's langs de Lambermontlaan.
Schaarbeek ontstond in de buurt van de kruising van de Haachtsesteenweg met de Maalbeek. Het centrum van het oorspronkelijke dorp lag rond het huidige Houffalizeplein. De oude Sint-Servaaskerk, de parochiekerk van Schaarbeek, bevond zich in het midden van de huidige Louis Bertrandlaan, tussen de Josaphatstraat en de Bijenkorfstraat. De oude hoofdstraat van het dorp volgde het tracé van de huidige laan van de Haachtsesteenweg tot achter de kerk, waar de Maalbeek stroomde (huidige Kessel- en Hermanstraat). Tussen 1830 en 1880 kende de gemeente een explosieve bevolkingsgroei waarbij het inwonersaantal steeg van 1894 tot 40784. In 1905 werd de oude hoofdstraat verbreed tot de huidige Louis Bertrandlaan, waarbij de oude parochiekerk werd afgebroken.
In 1853 werd een strook grond van Schaarbeek door de stad Brussel geannexeerd met de oostelijke uitbreiding van Brussel.
In Schaarbeek bevinden zich verschillende musea en ateliers, zoals het Schaarbeeks Biermuseum, Het Clockarium Museum, het Museum voor Spontane Kunst, Train World en het Atelier-Géo De Vlamynck.
Het gemeentehuis op het Colignonplein is een voorbeeld van de Italiaans-Vlaamse Renaissancestijl. Het is ontworpen door architect Jules Jacques Van Ysendyck en werd officieel geopend op 21 juli 1887 door de toenmalige Koning Leopold II.
Enkele andere oriëntatiepunten in Schaarbeek zijn het Josaphatpark, de Hallen en de koninklijke Sint-Mariakerk. Aan de Reyerslaan, waar nu de gebouwen van VRT en RTBF staan, bevond zich tot 1963 de Nationale Schietbaan, waar tijdens de Eerste en Tweede Wereldoorlog verzetslieden werden gefusilleerd door de Duitse bezetters.
Schaarbeek stond voorheen bekend om de teelt van de Schaarbeekse krieken, een variant van de zure kers. De Schaarbekenaars hadden het privilege om hun fruit op ezels naar de Brusselse markt te brengen om ze daar aan de producenten van kriek te verkopen. Wanneer de kriekenverkopers aankwamen, riepen de Brusselaars: "Hei! Doë zên die êzels van Schoerebeik!" (Hee, daar zijn die ezels van Schaarbeek!).
Op een bepaald ogenblik zouden er zelfs evenveel ezels als mensen in Schaarbeek gewoond hebben.
In Schaarbeek worden nu geen krieken meer gekweekt, maar de herinnering hieraan is niet verloren gegaan: er is een Kerselarenstraat, een Morellebomenplaats (Square des Griottiers), kriekelaren zijn aangegelegd in diverse straten van de Diamantkwartier (Milcampslaan, Emile Maxlaan en Felix Marichallaan) en er bestaat een cultureel centrum De Kriekelaar. In het Josaphatpark worden wel nog ezels gehouden en Schaarbeek blijft bekend als 'de ezelsgemeente'.
In 1864 kreeg Schaarbeek een station in het uiterste noorden van de gemeente. Omwille van aanleg van de Noord-Zuidverbinding werd het station Brussel-Noord in 1952 verplaatst naar de gemeente Schaarbeek. Het nieuwe Noordstation kwam dichter bij het historische centrum van Schaarbeek te liggen dan het station Schaarbeek in het noorden waardoor dit laatste aan belang inboette. In het zuiden van de gemeente werd in 1976 het station Meiser geopend op spoorlijn 26.
Door de gemeente lopen enkele belangrijke tramlijnen, zoals tram 7, 25, 55 en 92.
Het Brusselse Noordstation ligt op het grondgebied van Schaarbeek, terwijl het Station Schaarbeek dan weer op het grondgebied van de Stad Brussel ligt.
(*)1982: PUN-NEP (0,13%), RPR-KVV (0,22%), RSL (0,07%), UDB (0,33%), UNF (1,11%), VDL (0,43%) / 1988: AVB (1,27%), POS_SAP (0,32%), RN_CDAS (0,22%), URD (0,16%) / 1994: AS (0,67%), B.E.B. (0,97%), GU (0,69%), MERCI (0,34%), UNIE (0,12%) / 2000: LA.G.P. (0,53%), FNB (1,33%), PIC (0,32%) / 2006: MAS-LSP (0,14%), UNIE (0,37%) / 2012: FGS (0,86%), PIRATES-PIRATEN (1,34%), Egalité (0,90%) / 2018: Citoyens d'Europe M3E
Voor Schaarbeek, net zoals voor de andere gemeenten van het Brussels Hoofdstedelijk Gewest, geldt dat het aantal kiezers in verhouding tot het aantal inwoners erg laag ligt, zowel absoluut als in vergelijking met de rest van het land. Dit is het gevolg van het hoge aandeel niet Belgische inwoners (ook al kunnen deze onder bepaalde voorwaarden over gemeentelijk stemrecht beschikken). Daarnaast ligt ook het aantal kiezers dat niet komt opdagen, ondanks de stemplicht, erg hoog zodat het totaal aantal uitgebrachte stemmen, inclusief ongeldige en blanco, in de 19 gemeenten van het gewest slechts 44,66% van het aantal inwoners bedraagt. Schaarbeek scoort slechter met een verhouding van 42,48% uitgebrachte stemmen/inwoners.
Verhouding kiezers/inwoners en absenteïsme bij de gemeenteraadsverkiezingen van 14 oktober 2012
Totaal Brussels Gewest : 53,89% (kiezers/inw.) - 17,14% (absenteïsme)Ter vergelijking:
Verschillende voetbalclubs speelden in Schaarbeek. CS de Schaerbeek ontstond in het begin van de 20ste eeuw en speelde vele jaren in de nationale reeksen. De club ging in 1969 op in fusieclub Crossing Club de Schaerbeek, die daarna enkele seizoenen in de Eerste Klasse speelde. Crossing Club zakte daarna weg en verliet Schaarbeek in de jaren 80. Andere clubs speelden of spelen in de provinciale reeksen, zoals RUS Albert Schaerbeek (opgegaan in Crossing Schaarbeek), RC de Schaerbeek en  FC Kosova Schaerbeek.
Bronnen:NIS, Opm:1806 tot en met 1981=volkstellingen; 1990 en later= inwonertal op 1 januari

Schaarsbergen is een dorp in de gemeente Arnhem, in de Nederlandse provincie Gelderland. De gemeente Arnhem duidt met de naam Schaarsbergen haar gehele grondgebied ten noorden van de Schelmseweg aan. De wijk Schaarsbergen had in 2004 1839 inwoners, waarvan 270 in het dorp zelf en 830 in de eveneens tot Schaarsbergen behorende buurt Bakenberg. Schaarsbergen heeft een Arnhemse postcode en ligt daarom 'in' de plaats Arnhem.
Schaarsbergen markeert de overgang tussen het stedelijke gebied van Arnhem en de natuurgebieden van de Veluwe, en ligt in een bijzonder groene omgeving. Ook zijn er enkele agrarische bedrijven gevestigd. Schaarsbergen is niet altijd bosrijk geweest; toen het dorp rond 1850 ontstond lag het op de heide. Voorzieningen kent Schaarsbergen nauwelijks nog. Wel is er Sportpark De Bakenberg waar voetbalclub SML en hockeyclub Upward gevestigd zijn.
Sinds jaar en dag is Schaarsbergen het bolwerk van de luchtmobiele brigade. Voorheen werd de Oranjekazerne bevolkt door onder andere de garderegimenten, grenadiers en jagers. De luchtmobiele brigade heeft sinds haar oprichting in 1992 de gebruiken en tradities overgenomen van de hier gelegerde onderdelen.
Vondsten in de grond duiden op bewoning van het gebied door de neanderthaler, zo'n 100.000 jaar geleden. De grafheuvels bij Warnsborn zijn zo'n 5000 jaar oud, en in de buurt is aardewerk gevonden dat ongeveer 2100 jaar oud is.
In 1878 werd de School met de Bijbel gesticht, die in 1882 werd geopend. Toen waren er tussen de 750 en 1250 inwoners. Kort daarna groeide Schaarsbergen uit van ontginningsdorp naar een regulier dorp. In de School met de bijbel is nu het Arnhems Oorlogsmuseum 40-45 gevestigd.
De Diogenesbunker gelegen aan de Koningsweg vormde het commandocentrum van de Derde Jachtdivisie (3. Jagddivision) van de Luftwaffe en vormde tijdens de Tweede Wereldoorlog het zenuwcentrum van de luchtverdediging van Nederland, de noordelijke helft van België, het Ruhrgebied en een strook Duitsland langs de Nederlandse oostgrens. Diogenes had rechtstreeks contact met het hoofdkwartier van de Luftwaffe in Berlijn. De Duitsers hadden meerdere van dergelijke commandocentra. Zo lagen er bunkers in Stade bij Hamburg, in Grove en in Metz.

Schaarse reigersbekrandwants (Arenocoris waltlii) is een wants uit de familie randwantsen (Coreidae).
De schaarse reigersbekrandwants is variabel van kleur. Van bruin tot bruingrijs, zowel licht als donker gekleurd. Het derde segment van de antenne wordt bij de top dikker. De wants bereikt een lichaamslengte van zeven tot acht millimeter. De wants lijkt heel veel op Reigersbekrandwants (Arenocoris fallenii). Het halsschild mist echter de twee rijen naar achter wijzende stekels en het derde antennesegment verschilt van vorm. 
De soort wordt aangetroffen in West- Midden- en Zuid Europa, vooral in het Middellandse Zeegebied en naar het het oosten door Klein-Azië in de Kaukasus en in het Midden-Oosten. In Nederland is het een zeer zeldzame wants. Hij heeft een voorkeur voor droge, zanderige gebieden, waar natuurlijk reigerbek voorkomt. 
Net zo als de reigersbekrandwants voedt de schaarse reigersbekrandwants zich met reigersbek (Erodium cicutarium). De volwassen wants overwintert in het droge bladafval. De eerste volwassen generatie verschijnt in augustus.

Schaliegas is aardgas dat wordt gewonnen uit schalie. Om dit gesteente te bereiken worden boringen uitgevoerd die horizontaal worden voortgezet, zodra de steenlaag bereikt is.
Aangezien boringen niet voldoende zijn om het gas te doen vrijkomen, dient de boorput te worden gestimuleerd. Dit gebeurt door middel van een techniek die hydraulisch fractureren of fracking genoemd wordt. Hierbij worden onder hoge druk grote hoeveelheden water, zand en chemicaliën ingespoten. Door de grote druk breekt het gesteente. De ontstane scheurtjes worden open gehouden door het ingespoten zand. Deze mix van water en chemicaliën wordt dan weer opgepompt. Dit productiewater (produced water) neemt zware metalen en van nature radioactieve elementen uit de ondergrond op. Dit moet als chemisch afval worden verwerkt. Een gedeelte van de gebruikte chemicaliën en vloeistoffen blijft echter in het gesteente achter.
De methode van hydraulisch fractureren wordt pas sinds het einde van de 20e eeuw op grote schaal gebruikt. De commerciële winning van schaliegas is dan ook een vrij jong fenomeen. De exploitatie van schaliegas zal de energiemarkten beïnvloeden. De International Energy Agency voorspelt dat de Verenigde Staten tegen 2035 een netto-uitvoerder in plaats van een invoerder van gas zullen zijn door de winning van schaliegas. De olie- en gasindustrie wijst op de hoge winstverwachtingen en successen, terwijl de tegenstanders blijven wijzen op de gevaren.
In de Verenigde Staten bestond in 2011 34% van de gaswinning uit schaliegas. Naar verwachting zal dit percentage in 2040 tot 50% zijn gestegen. Ook in Europa wordt onderzoek gedaan naar mogelijke wingebieden. In veel gevallen zijn reserves van nieuw ontdekte velden winbaar schaliegas door de industrie stelselmatig te hoog ingeschat. In de Verenigde Staten is de voorraad door de United States Geological Survey zelfs met 80% naar beneden bijgesteld. Ook in Polen, waar de grootste Europese velden werden verwacht, hebben de meeste ondernemingen zich teruggetrokken nadat boringen niet rendabel bleken.Voor Nederland heeft een aantal ondernemingen toestemming gekregen proefboringen uit te voeren naar de winbaarheid van schaliegas. Onder meer in Boxtel en Haaren is men van plan om proefboringen te gaan verrichten. De proefboringen kosten naar schatting tussen de 10 en 20 miljoen euro per boring en de totale duur van de boringen is ongeveer 4 jaar. Bij bewezen reserves kan in 10 jaar tijd de productie starten.Winning van schaliegas vanuit het ondergrondse horizontale boorgat kan tot ongeveer honderd meter vanaf het boorgat. In het eerste jaar van de productie wordt 50 tot 60% van het winbare schaliegas gewonnen. Na gemiddeld vier jaar stopt de winning. Bij conventionele gaswinning wordt 70% van het gas uit de grond gehaald, terwijl dit bij schaliegas slechts 10% is. Het is dus twijfelachtig of de hoge verwachtingen die worden gewekt over de omvang van de schaliegasrevolutie kunnen worden waargemaakt.
De winning van schaliegas is omstreden omdat volgens het rapport Drill baby drill van David Hughes tijdens het winningsproces methaan vrijkomt, hoewel onduidelijk is hoeveel. Methaan is een broeikasgas dat 25 maal zo effectief is als koolstofdioxide, maar met een veel kortere levensduur in de atmosfeer. Inmiddels is ook gebleken dat er tijdens transport methaanlekkage optreedt bij verbuizingen et cetera.
De manier van het onttrekken van gas aan vast gesteente bij schaliegaswinning is omstreden. Uit verschillende onderzoeken blijkt dat de manier van winning en de daarbij gebruikte chemicaliën gevolgen kunnen hebben voor het milieu. Vitens waarschuwt voor de mogelijke gevolgen voor de drinkwatervoorziening. Onderzoeksinstituut TNO noemt de conclusies van Vitens overdreven, omdat ze geheel vertrouwen op de olie-industrie: "Maar we denken echter dat de olie- en gasindustrie al zoveel ervaring ermee heeft dat we al weten hoe we dat zorgvuldig kunnen doen.".De ecologische voetafdruk van schaliegasconsumptie is nog niet goed bekend, met als gevolg dat zowel onder onderzoekers als belangengroepen controverse bestaat over de schadelijkheid voor het milieu. Tegenstanders van schaliegas wijzen er op dat de winning zal zorgen voor een verdere stagnatie van de ontwikkeling van schone en nieuwe energiebronnen. Ook is er het gevaar van lucht- en grondwatervervuiling Sommige partijen beargumenteren dat de voetafdruk van schaliegas significant kleiner is dan die van steenkool. Er zijn echter andere onderzoekers die dit in twijfel trekken. De winning vergt hoge druk, waterpompen, chemicaliën en speciaal zand, die moeten allemaal worden gemaakt en dat kost energie. Voor winning van schaliegas is meer energie nodig dan voor winning van het conventionele aardgas.
In Europa is er bezorgdheid over de exploratie en winning van schaliegas. Het Franse parlement sprak een totaalverbod uit op hydraulisch fractureren: 72% van de Fransen zou nog verder willen gaan en is voor een totaalverbod op het winnen van schaliegas. Ook in Bulgarije is een verbod uitgevaardigd. In juni 2011 verscheen een rapport van het Directoraat Generaal van Interne Zaken van het Europees Parlement getiteld: "De impact van schaliegas en schalieolie winning op het milieu en de menselijke gezondheid" dat ingaat op de gevaren die gepaard gaan met schaliegaswinning.
In september 2012 hebben de Energiecommissie en de Milieucommissie van het Europees Parlement in niet-bindende resoluties uitgesproken dat EU-landen die bezig zijn schaliegas en -olie te exploreren, dit dienen te bewaken met “robuuste regulering”, en met die exploratie “voorzichtig” zouden moeten zijn in afwachting van een nu lopende “grondige analyse” van bestaande EU-regels betreffende onconventionele winning van fossiele brandstoffen.Ook in de Verenigde Staten komt er meer informatie in de openbaarheid. Het Witte Huis heeft in 2011 onderzoeksresultaten gepubliceerd met een lange lijst van door de olie- en gasindustrie gebruikte chemicaliën. De commissie spreekt hierin haar verbijstering uit dat de bedrijven die fractureren toepassen, bewust of onbewust niet op de hoogte zijn van de chemische samenstelling van de vloeistoffen die worden gebruikt bij het winningsproces.
Bij de verwerking van de stoffen die worden gebruikt in het winproces van schaliegas, moet worden voldaan aan de richtlijnen uit REACH voor downstream gebruikers. Een andere relevante Europese richtlijn is de "EU Water Framework Directive". Deze richtlijn gaat in op de kwaliteit van het oppervlakte- en bodemwater en expliciet op het winnen van koolwaterstoffen en de toestemming die lidstaten daarvoor kunnen geven. In artikel 3j van de richtlijn, pagina 14 (Engelse editie) worden de Lidstaten verboden giftige middelen in het grondwater te brengen, behoudens een aantal voorwaarden. In feite wordt fracking daar toegestaan, onder voorwaarden. Die voorwaarden kunnen worden gebruikt om fractureren te stoppen.
Door het Amerikaanse instituut EPA in 2004 uitgevoerd onderzoek naar waterkwaliteit gaf als conclusie: After reviewing all the available data and incident reports, EPA sees no conclusive evidence that water quality degradation in USDWs is a direct result of injection of hydraulic fracturing fluids into coalbed methane wells and subsequent underground movement of these fluids..Ondanks deze studie, publiceerde de New York Times geheime stukken van het EPA. Hierin is in ieder geval één duidelijk geval gedocumenteerd van vervuiling gerelateerd aan fractureren. Dit geval was al in 1987 bekend, maar was niet eerder openbaar gemaakt.
De technologie van fractureren wordt in de Verenigde Staten al langer toegepast. Bij metingen werd tussen 1980 en 1992 een toename gemeten van vervuilende stoffen in grondwater in agrarische gebieden, bij parken en waterbronnen.
Er wordt in Nederland nog geen schaliegas gewonnen. Wel wordt in opdracht van de regering onderzoek gedaan naar de mogelijkheden door het ingenieurs- en adviesbureau Witteveen+Bos, die als onderaannemers de bedrijven ARCADIS en Fugro inzet. Gedurende de loop van dit onderzoek zullen er geen proefboringen naar schalie- of steenkoolgas plaatsvinden en geen opsporingsvergunningen voor schalie- of steenkoolgas verleend worden.
De ruimtelijke onderbouwing voor een proefboring bij Boxtel is te vinden in de vergunningaanvraag die door het bedrijf Brabant Resources is ingediend. In dat document wordt onder meer ook de methode uitgelegd waarmee schaliegas kan worden gewonnen. Door fracties uit de gemeenteraad van Boxtel zijn daarover eind 2010 aan het college van burgemeester en wethouders vragen gesteld. Met name werd gevraagd naar een overzicht van de te gebruiken stoffen. Het college gaf in haar reactie aan dat voor proefboringen geen milieuvergunningen vereist zijn. De rechter heeft de verleende vergunning voor proefboringen echter in oktober 2011 vernietigd. Op 5 maart 2012 werd in de Boxtelse raad unaniem een motie aangenomen die Boxtel uitroept tot 'schaliegasvrije gemeente'.Haaren
Tot op heden is er geen aanvraag voor een bouwvergunning, teneinde de installaties te kunnen oprichten die voor een proefboring gebruikt zullen gaan worden, ingediend bij de gemeente Haaren. In een presentatie op 3 september 2011 heeft Cuadrilla aangekondigd zulks in oktober 2011 te doen om in maart 2012 te kunnen beginnen met een proefboring. Aan het college van Haaren zijn schriftelijk vragen gesteld die betrekking hebben op de voorgenomen proefboring aldaar. Op 18 januari 2011 was er een voorlichtingsavond.Overig
Medio 2011 werd bekend dat er ook in Tholen, Weert, Nederweert, Breda en De Kempen potentiële wingebieden liggen. Er zijn twee opsporingsvergunningen voor schaliegas verleend: één in Noord-Brabant en één in de Noordoostpolder. In 2010 heeft de rijksoverheid een opsporingsvergunning verleend aan Cuadrilla voor het opsporen van koolwaterstoffen in de Noordoostpolder. Hierbij heeft Cuadrilla tot doel om gas in schalies op te sporen. Zoals hierboven aangegeven, worden geen boringen geplaatst voordat het onafhankelijk onderzoek is afgerond en de benodigde vergunningen door de vergunninghouder zijn verkregen. Cuadrilla voert wel verkennende veldstudies uit om te onderzoeken waar zich gunstige locaties bevinden om in de toekomst mogelijk te gaan boren. Op 18 september 2013 maakte Minister Henk Kamp bekend dat de regering voorlopig afziet van proefboringen.
België beschikt over schaliegasvoorraden rond het oude steenkoolbekken: de Kempen en Luik. Begin 2013 raakte bekend dat Arcelor Mittal de operaties in Luik zou inkrimpen, en dat de Fordfabriek in Genk gesloten zou worden. Dit rakelde de discussie over schaliegas op: de ontwikkeling van het gas zou de omgeving een economische boost geven.
Door alle berichtgeving omtrent de winning van schaliegas, is er in Europa veel onrust ontstaan bij de bevolking. Met name de ondoorzichtige en controversiële verhalen zorgen voor een toenemende mate van ergernis en onrust. In Frankrijk, Duitsland, Zuid-Afrika, Canada en Ierland zijn er burgerinitiatieven ontstaan die pleiten voor meer openheid of zelfs oproepen tot een totaal verbod.
In Nederland zijn inmiddels exploratievergunningen aangevraagd voor ongeveer een derde deel van het landoppervlak. De vergunningaanvragen betreffen delen van provincies Noord-Brabant, Zeeland, Limburg, Gelderland, Utrecht, Overijssel en Flevoland. Er is een petitie tegen de winning van schaliegas gestart. In het Noord-Brabantse Haaren is door de lokale bevolking een platform opgericht, genaamd "SchalieGASvrij Haaren". In april 2012 is een landelijke stichting opgericht met het doel het verzet tegen schaliegaswinning te bundelen, Schaliegasvrij Nederland. Tientallen hoogleraren riepen de Nederlandse regering op om geen schaliegasboringen toe te laten in Nederland, omdat de eventuele winsten volgens hen economisch en ecologisch niet zouden opwegen tegen de schade aan de waterhoudende grondlagen waarvan de Nederlandse economie deels afhankelijk is.Voor zover bekend is nog nergens ter wereld een breed en onafhankelijk wetenschappelijk onderzoek uitgevoerd naar de kortere of lange termijn milieu-effecten van schaliegas. Het ministerie van Economische Zaken laat onder druk van de protesten een onderzoek uitvoeren naar de milieu-effecten van schaliegaswinning.
De Amerikaanse documentaire Gasland geeft een kritische benadering van het onderwerp. In de film wordt de Amerikaanse winning van schaliegas bekritiseerd.
Schaliegas is goedkoop, goed beschikbaar en sluit aan op de bestaande infrastructuur.
Doordat schaliegas in vele landen aanwezig is zijn deze landen minder afhankelijk van de energie import.
Schaliegas is flexibel inzetbaar dat wil zeggen dat gasturbines, windturbines, zonnepanelen, ... snel op te starten en af te remmen zijn.
Chemicaliën die gebruikt worden bij fracking, zijn schadelijk voor landbouwgrond.
Veroorzaakt kleine aardbevingen door de druk die afneemt onder het aardoppervlak.
Door de lage prijs van schaliegas vertragen de investeringen in duurzame energie.
De schapenteek (Ixodes ricinus) is in Nederland de meest voorkomende teek die zich niet alleen op schapen maar op veel meer zoogdieren, waaronder de mens voedt. Onterecht wordt hij soms ook wel hondenteek genoemd. De teek is vooral ook bekend als overbrenger van de lymeziekte in Nederland. Daarnaast kan de teek bij de mens het alfa-galsyndroom overbrengen, een allergie voor rood vlees die in het uiterste geval dodelijk kan zijn.
De teek vervelt driemaal en moet voor iedere vervelling een bloedmaaltijd gebruiken, die meestal van drie verschillende gastheren zal komen. De kans dat een enkele tekenlarve zijn ontwikkeling afmaakt is dan ook niet zo groot; het vrouwtje compenseert voor deze kleine kans door duizenden eitjes te leggen.
Teken gaan extreem zuinig met hun energie om en kunnen meer dan een jaar zonder eten. Ze detecteren hun potentiële gastheer door de uitgestraalde lichaamswarmte, en wellicht ook door geurdetectie.
Schapenteken leven verspreid over verschillende ecoregios van het Palearctische gebied, meestal geassocieerd met gematigde breedbladige bossen.Er bestaan veel verwijzingen naar I. ricinus in andere ecozones, maar die kunnen worden toegeschreven aan onjuiste determinering of soms aan toevallige introductie van teken die uiteindelijk geen voet aan wal krijgen.De schapenteek komt vooral in vochtige gebieden met ruige begroeiing voor, meestal op zandgrond. Duin en heide met vochtige plekken zijn een ideaal leefgebied voor deze teken.
De scheidsrechter (ook wel – al dan niet afhankelijk van de sport – arbiter, wedstrijdleider of umpire) is in de sport de hoogst aangewezene die tijdens een wedstrijd toeziet op het toepassen van de spelregels. 
Het aanwijzen geschiedt door het organiserend lichaam. Om deze reden dienen er ook regels te bestaan die de scheidsrechter onafhankelijk maken van de organisatie, wanneer hun taken strijdig zijn.
Gewoonlijk kan een scheidsrechter assistenten hebben zoals grensrechters en vierde officials. Bij tennis onderscheidt men de stoelscheidsrechter (chair umpire) van de (daaraan ondergeschikte) lijnrechters (line umpires). Ook is het mogelijk meerdere gelijkwaardige scheidsrechters te hebben, bijvoorbeeld bij hockey, waar elk van de twee scheidsrechters het halve veld bestrijkt. 
In cricket zijn er twee umpires op het veld, maar in hoge-prestatietoernooien en wedstrijden is er ook een derde umpire en een match referee aanwezig.
Over het algemeen geldt het direct bekritiseren van de scheidsrechter door de spelers, coaches of het publiek als onsportief. Hoofdregel is: "De scheidsrechter heeft altijd gelijk". Sinds de opkomst van de videoscheidsrechter kan een (betwiste) beslissing – na overleg, al dan niet op verzoek van de scheidsrechter zelf – wel kan worden uitgesteld of kan worden herroepen door de (hoofd)scheidsrechter.

Dit is een alfabetische lijst van scheikundigen. Een scheikundige (ook wel chemicus genoemd) is een wetenschapper die de scheikunde bestudeert en beoefent.
Emil Abderhalden (1877-1950), Zwitsers fysioloog en biochemicus, bestudeerde de opname van ijzer in bloed
Richard Abegg (1869-1910), Duits scheikundige, onderzocht elektronenaffiniteiten
Frederick Augustus Abel (1827-1902), Engels chemicus, mede-uitvinder van cordiet
Georgius Agricola (1490-1555), Duits filosoof en natuurwetenschapper, bedacht een classificatie voor mineralen
Kurt Alder (1902-1958), Duits organisch chemicus, werkte aan methodes om synthetisch rubber te produceren, bekend van de diels-alderreactie
Thomas Andrews (1813-1885), Iers fysisch chemicus en thermodynamicus, deed onderzoek naar fase-overgangen tussen vloeistoffen en gassen
Josef Ferdinand Arens (1914-2001), Nederlands scheikundige, onderzocht methodes om vitamine A te produceren
Johan Arfwedson (1792-1841), Zweeds chemicus, ontdekker van het element lithium
Anton Eduard van Arkel (1893-1976), Nederlands scheikundige, bestudeerde dipoolvloeistoffen
Svante Arrhenius (1859-1927), Zweeds scheikundige, een van de grondleggers van de fysische chemie
Francis William Aston (1877-1945), Engels kernfysicus en radiochemicus, ontdekker van diverse isotopen middels massaspectrometrie
Amedeo Avogadro (1776-1856), Italiaans natuurkundige en scheikundige, bedenker van de constante van Avogadro
Leo Baekeland (1863-1944), Amerikaans-Belgisch scheikundige, vond bakeliet uit, de eerste soort kunststof; en velox fotopapier
Adolf von Baeyer (1835-1917), Duits scheikundige, deed onderzoek in de theoretische chemie, uitvinder van de kleurstof indigo
Hendrik Bakhuis Roozeboom (1854-1907), Nederlands scheikundige, onderzocht gashydraten
Eugen Bamberger (1857-1932), Duits organisch chemicus, bekend van onder andere de Bamberger-omlegging
Karl Bayer (1847-1904), Oostenrijks, ontwikkelde het procedé om uit bauxiet aluminium te maken.
Antoine Baumé (1728-1804), Frans chemicus en farmaceut, uitvinder van een hydrometer
Jacob Maarten van Bemmelen (1830-1911), Nederlands anorganisch scheikundige, analyseerde bodemmonsters uit de Zuiderzee
Stanley Rossiter Benedict (1884-1936), Amerikaans analytisch chemicus, ontdekte Benedicts reagens
Friedrich Bergius (1884-1949), Duits organisch chemicus, werkte aan chemisch hogedrukmethoden
Torbern Olof Bergman (1735-1784), Zweeds scheikundige en mineraloog, vooral bekend vanwege het feit dat hij de grootste tabellen met chemische affiniteiten ooit gepubliceerd heeft opgesteld
Marcellin Berthelot (1827-1907), Frans organisch chemicus en politicus, deed onderzoek naar synthese van koolwaterstoffen
Claude-Louis Berthollet (1748-1822), Frans scheikundige, deed onderzoek naar chloor en hypochloriet, bepaalde de samenstelling van ammoniak (NH3), blauwzuur (HCN) en waterstofsulfide (H2S)
Jöns Jacob Berzelius (1779-1848), Zweeds pionier in de moderne scheikunde, deed onderzoek naar atoommassa's en ontdekte diverse elementen
Johannes Martin Bijvoet (1892-1980), Nederlands radiochemicus, deed onderzoek naar chemische structuren met behulp van röntgenstraling
Joseph Black (1728-1799), Schots chemicus, ontdekte koolstofdioxide en deed onderzoek naar de soortelijke warmte van veel stoffen
Jan Johannes Blanksma (1875-1950) was een Nederlands hoogleraar in de organische chemie. Deed onder meer onderzoek naar suikers
Herman Boerhaave (1668-1738), Nederlands arts, anatoom, botanicus en scheikundige
Jan Boldingh (1915-2003), Nederlands analytisch scheikundige, deed onderzoek naar voedingsmiddelen
Carl Bosch (1872-1940), Duits industrieel chemicus, pionier van de hogedrukchemie en medeontdekker van het Haber-Boschproces
Robert Boyle (1627-1691), Iers pionier in de moderne scheikunde, bekend van de wet van Boyle
Johannes Nicolaus Brønsted (1879-1947), Deens fysisch chemicus, deed onderzoek naar zuur-base reacties en katalyse
Herbert Brown, won in 1979 samen met Georg Wittig de Nobelprijs voor de scheikunde.
Eduard Buchner (1860-1917), Duits biochemicus en zymoloog, toonde aan dat geen levende gistcellen nodig zijn om fermentatie op gang te krijgen
Robert Bunsen (1811-1899), Duits scheikundige, deed onderzoek met emissiespectroscopie, medeontdekker van de elementen cesium en rubidium
Adolf Butenandt (1903-1995), Duits biochemicus, deed onderzoek naar sexhormonen
Christophorus Buys Ballot (1817 -1890), Nederlands meteoroloog en scheikundige, deed onderzoek in de theoretische chemie
Melvin Calvin (1911-1997), Amerikaans chemicus en biochemicus, onderzocht fotosynthese met behulp van tracers, ontdekker van de Calvincyclus
Stanislao Cannizzaro (1826 -1910), Italiaans organisch chemicus, aanhanger van de moleculaire theorie van Avogadro
Heinrich Caro (1834-1910), Duits industrieel chemicus, een van de grondleggers van de kleurstoffenindustrie
Wallace Carothers (1896-1937), Amerikaans chemicus, deed pionierswerk in de polymeerchemie
George Washington Carver (1861-1943), agrarisch chemicus, uitvinder van veel toepassingen van pinda's
Henry Cavendish (1731-1810), Engels natuur- en scheikundige, bepaalde de samenstelling van lucht, ontdekker van waterstof
Ernst Boris Chain (1906-1979), Duits-Brits biochemicus, deed belangrijk werk in de ontwikkeling van penicilline
Alexandre-Émile Béguyer de Chancourtois (1820-1886), Frans geoloog, stelde een voorloper van het periodiek systeem op
Erwin Chargaff (1905-2002), Oostenrijks-Amerikaans biochemicus, deed onderzoek naar de compositie van DNA
Henry Le Chatelier (1850-1936), Frans chemicus en thermodynamicus, formuleerde het principe van Le Chatelier
Yves Chauvin (1930), Frans organisch chemicus, deed onderzoek naar de metathesemethode
Robert Chesebrough (1837-1933), Brits-Amerikaans chemicus en uitvinder van de vaseline
Rainer Ludwig Claisen (1851-1930), Duits organisch en analytisch chemicus, ontdekker van Claisen-condensatie en de Claisen-omlegging
Georges Claude (1870-1960), Frans ingenieur en uitvinder van de neonverlichting
Ernst Julius Cohen (1869-1944), Nederlands scheikundige, bestudeerde de allotropie van metalen
William Crookes (1832-1919), Engels anorganisch chemicus en natuurkundige, deed onderzoek middels spectroscopie, ontdekte het element thallium
William Cruikshank (1745-1800), Schots chemicus en anatoom, bedacht het ontsmetten van water door chloreren, toonde aan dat koolstofdioxide is opgebouwd uit koolstof en zuurstof
Paul Crutzen (1933), Nederlands meteoroloog en atmosfeerchemicus, deed onderzoek naar chemische processen in de ozonlaag
John Dalton (1766-1844), natuurkundige, pionier op het gebied van de atoomtheorie
Humphry Davy (1778-1829), Engels chemicus, pionier in de elektrochemie, deed ook onderzoek naar zuren
André-Louis Debierne (1874-1949), Frans chemicus, ontdekker van het element actinium
Peter Debye (1884-1966), Nederlands-Amerikaans fysisch chemicus, deed onderzoek naar dipoolmoleculen, elektrolyse, röntgendiffractie en het atoommodel
Otto Diels (1876-1954), Duits organisch chemicus, medeontdekker van de diels-alderreactie
Cor van Dis sr. (1893-1973), Nederlands chemicus en politicus voor de SGP, waarvan hij later fractievoorzitter werd in de Eerste en Tweede Kamer
Johann Döbereiner (1780-1849), Duits chemicus, deed onderzoek naar de indeling van elementen en katalyse
David A. van Dorp (1915-1995), Nederlands scheikundige, deed onderzoek naar voedingsmiddelen
Paul Ehrlich (1854-1915), Duits farmaceut en chemicus, ontwikkelde het antibioticum Salvarsan
Manfred Eigen (1927), Duits biofysisch chemicus, deed onderzoek naar chemische evolutie
Arthur Eichengrün (1867-1949), Duits chemicus, mogelijk in plaats van Felix Hoffmann de ontdekker van aspirine
Anders Gustaf Ekeberg (1767-1813), Zweeds scheikundige, ontdekker van het element tantaal
Hans von Euler-Chelpin (1873-1964), Zweeds biochemicus, onderzocht de fermentatie van suiker en fermenterende enzymen
Michael Faraday (1791-1867), Engels schei- en natuurkundige, deed onderzoek in de elektrochemie
Camille Alphonse Faure (1840-1898), Frans scheikundige, verbetering van de loodaccu
Hermann von Fehling (1812-1885), Duits organisch chemicus, ontwikkelde een methode om aldehyde-groepen aan te tonen met fehlingsreagens
Ben Feringa (1951), Nederlands organisch chemicus, Nobelprijswinnaar in 2016, ontwikkelt moleculaire schakelaars en motoren en moleculaire nanosystemen
Hans Fischer (1881-1945), Duits organisch chemicus, deed onderzoek naar pigment
Antoine Paul Nicolas Franchimont (1844-1919), Nederlands scheikundige en hoogleraar organische chemie
Rosalind Franklin (1920-1958), Brits fysisch scheikundige en kristallografe, onderzocht de structuur van DNA, virussen en grafiet
Arthur Fry (1931), Amerikaans uitvinder van zelfklevende post-it-notitievelletjes
Sigmund Gabriel (1851-1924), Duits organisch chemicus, ontdekte gabrielsynthese
Louis Gay-Lussac (1778-1850), Frans thermodynamicus en chemicus, bekende van de gaswetten van Gay-Lussac
Charles Frédéric Gerhardt (1816-1856), Frans chemicus, isoleerde een onzuivere vorm van aspirine
William Giauque (1895-1982), Canadees thermodynamicus, deed onderzoek naar eigenschappen van materie in de buurt van het absoluut nulpunt
Rudolf Glauber (1604 -1670), Duits-Nederlands alchemist en scheikundige, ontwikkelde analysemethodes
Christian Gmelin (1792-1860), Duits chemicus, bestudeerde lithiumzouten en ontwikkelde de kleurstof ultramarijn
Victor Moritz Goldschmidt (1888-1947), Noors scheikundige en geochemicus, deed onderzoek naar fase-overgangen tussen mineralen
Victor Grignard (1871-1935), Frans chemicus, ontwikkelde methode voor de synthese van koolstofverbindingen
Robert Grubbs (1942), Amerikaans chemicus, deed onderzoek naar metathesereacties
Cato Guldberg (1836-1902), Noors wiskundige en chemicus, paste wiskundige berekeningen toe in het beschrijven van chemische evenwichten
Fritz Haber (1868-1934), Duits scheikundige, deed belangrijk werk in de ontwikkeling van kunstmest en bestrijdingsmiddelen
Otto Hahn (1879-1968), Duits kernfysicus en scheikundige, deed onderzoek naar kernsplijting
Arthur Harden (1865-1940), Engels biochemicus, deed onderzoek naar de fermentatie van suiker en fermenterende enzymen
Charles Hatchett (1765-1847), Engels scheikundige, ontdekker van het element niobium
Walter Haworth (1883-1950), Engels chemicus, deed onderzoek naar vitamine C en koolhydraten
Jan Baptista van Helmont (1580-1644), Belgisch alchemist, fysioloog en arts, paste chemische principes toe in de geneeskunde
Richard Herz (1867-1936), Duits industrieel chemicus, ontwikkelde kleurstoffen, bekend van de Herz-reactie
George de Hevesy (1885-1966), Hongaars scheikundige, ontwikkelde de methode van radioactieve tracers; ontdekte samen met Dirk Coster het element hafnium
Jaroslav Heyrovský (1890-1967), Tsjechisch scheikundige, ontwikkelde de polarografie
Cyril Norman Hinshelwood (1897-1967), Engels fysisch scheikundige en thermodynamicus, deed onderzoek naar moleculaire kinetica bij reacties
Dorothy Crowfoot Hodgkin (1910-1994), Engels chemica en kristallografe, deed onderzoek naar de kristalstructuur van eiwitten
Jacobus van 't Hoff (1852-1911), Nederlands fysisch scheikundige, een van de grondleggers van de stereochemie
Albert Hofmann (1906), Zwitsers scheikundige, ontdekker van de hallucinogene werking van LSD
Felix Hoffmann (1868-1946), Duits scheikundige en farmaceut, ontdekker van aspirine
Frederick Gowland Hopkins (1861-1947), Engels biochemicus, ontdekte het nut van vitaminen voor de gezondheid
Erich Hückel (1896-1980), Duits fysisch chemicus, ontwikkelde de methode van Hückel voor berekening van orbitalen en deed onderzoek naar elektrolyte oplossingen
Ron Hulst (1959), Nederlands analytisch scheikundige, doet onderzoek naar analyse door middel van kernspinresonantie
Erling Johnson (1893-1967), Noors chemisch ingenieur, ontwikkelde het Odda procedé bij kunstmestproductie
Frédéric Joliot-Curie (1900-1958), Frans schei- en natuurkundige, werkte aan kettingreacties en de elektrochemie van radio-isotopen
Irène Joliot-Curie (1897-1956), Frans scheikundige en politicus, ontdekte kunstmatige radioactiviteit, dochter van Pière en Marie Curie
Martijn Katan (1946), Nederlands biochemicus, doet onderzoek naar invloed van voedingstoffen op het hart
Friedrich Kekulé (1829-1896), Duits organisch chemicus, ontdekker van de benzeenring
John Kendrew (1917-1997), Engels biochemicus en kristalloloog, onderzocht de structuur van heemverbindingen
Petrus Jacobus Kipp (1808-1864), Nederlands farmaceut en scheikundige, uitvinder van het toestel van Kipp
Aaron Klug (1926), Brits scheikundige en biochemicus van Litouwse afkomst, winnaar van de Nobelprijs
André Klukhuhn 1940, Nederlands fysisch chemicus, tegenstander van invloed van het bedrijfsleven bij wetenschappelijk onderzoek
William Standish Knowles (1917-2012), Amerikaans scheikundige en winnaar van de Nobelprijs voor de Scheikunde 2001
Walter Kohn (1923), Amerikaans theoretisch natuurkundige en winnaar van de Nobelprijs voor de Scheikunde 1998
Izaak Kolthoff (1894-1993), Nederlands scheikundig analyticus, grondlegger van de moderne analytische chemie
Richard Kuhn (1900-1967), Duits biochemicus, de eerste die vitamine B isoleerde
Irving Langmuir (1881-1957), Amerikaans fysisch chemicus, deed onderzoek naar de opbouw van het atoom en grensvlakken tussen stoffen
Paul Lauterbur (1929-2007), Amerikaans chemicus, ontwikkelde de theorie die MRI mogelijk maakte
Antoine Lavoisier (1743-1794), Frans pionier in de scheikunde, ontdekte zuurstof en ontkrachtte de flogistontheorie
Yuan Lee (1936), in Taiwan geboren Amerikaans scheikundige en winnaar van de Nobelprijs
Rudolf Leuckart (1854-1889), Duits chemicus, medeontdekker van de Leuckart-Wallach-reactie
Gilbert Lewis (1875-1946), Amerikaans chemicus en thermodynamicus, ontwikkelde de valentiebindingstheorie
Willard Libby (1908-1980), Amerikaans fysisch chemicus, ontwikkelde C14-datering
Justus von Liebig (1803-1873), Duits chemicus en fysioloog, uitvinder van kunstmest
Edmund Oscar von Lippmann (1857-1940), Joods-Duits scheikundige werkzaam in de suikerindustrie
Teunis van der Linden (1884-1965), Nederlands scheikundige, uitvinder van de insectenverdelger lindaan
Cornelis Adriaan Lobry van Troostenburg de Bruyn (1857-1904), Nederlands scheikundige en hoogleraar aan de Universiteit van Amsterdam
Martin Lowry (1874-1936), Engels fysisch chemicus, deed onderzoek naar optische activiteit en kwam onafhankelijk van Brønsted tot de definitie van zuren en basen
Caroline Henriette MacGillavry (1904-1993), Nederlands kristallografe, deed onderzoek naar röntgendiffractie om kristalstructuren te analyseren
Alan MacDiarmid (1927-2007), Nieuw-Zeelands-Amerikaans chemicus, ontdekte methodes om polymeren geleidend te maken
Andreas Sigismund Marggraf (1709-1782), Duits chemicus en metallurg, aanhanger van de flogistontheorie
Archer John Porter Martin (1910-2002), Engels biochemicus, deed onderzoek naar aminozuren en chromatografie
Martinus van Marum (1750-1837), Nederlands scheikundige, uitvinder en paleontoloog
Désiré Luc Massart (1941-2005), Belgisch analytisch chemicus, deed onderzoek op het gebied van voedingsleer en chemometrie
Edwin McMillan (1907-1991), Amerikaans kernfysicus, slaagde erin het kunstmatige element neptunium te maken
Hippolyte Mège-Mouriès (1817-1880), Frans industrieel chemicus, uitvinder van margarine
Dmitri Mendelejev (1834-1907), Russisch chemicus, bedenker van het periodiek systeem van de elementen
Nikolaj Mensjoetkin (1842-1907), Russisch fysisch chemicus, deed onderzoek naar chemische kinetiek
Julius Lothar Meyer (1830-1895), Duits theoretisch chemicus, deed onderzoek naar atoomvolumes
Stanley Miller (1930), Amerikaans scheikundige en biochemicus, bekend om het Miller-Urey-experiment
Mario J. Molina (1943), Mexicaans biochemicus, medeontdekker van het effect van cfk's op de ozonlaag
Carl Gustaf Mosander (1797-1858), Zweeds chemicus en farmaceut, ontdekte de elementen lanthanium, erbium en terbium
Henry Gwyn Jeffreys Moseley (1887-1915), Engels natuurkundige, uitvinder van de wet van Moseley
Gerardus Johannes Mulder (1803-1880), Nederlands biochemicus, bestudeerde eiwitten
Kary Mullis (1944), Amerikaans biochemicus, ontdekker van een polymerasekettingreactie om DNA te vermenigvuldigen
Robert Nalbandyan (1937-2002), Armeens organisch scheikundige, deed onderzoek naar eiwitten
Giulio Natta (1903-1979), Italiaans fysisch chemicus, onderzocht hogere polymeren
Walther Nernst (1864-1941), Duits elektrochemicus en thermodynamicus, bekend van de wet van Nernst
John Newlands (1837-1898), Engels analytisch scheikundige, stelde een voorloper van het periodiek systeem op
Stefan Niementowski (1866-1925), Pools chemicus, ontdekte de niementowski-reactie
Klarisse Nienhuys (3 januari 1948), Nederlandse chemicus, kernenergiedeskundige en milieu-activiste
Julius A. Nieuwland (1878-1936), Belgisch-Amerikaans botanicus en scheikundige, ontdekker van synthetisch rubber
Alfred Nobel, Zweeds scheikundige en ingenieur, vond het dynamiet uit en creëerde uit zijn nalatenschap de Nobelprijzen
Lars Onsager (1903-1976), Noors-Amerikaans fysisch chemicus en thermodynamicus, onderzocht elektrolytische oplossingen
Luitzen Johannes Oosterhoff (1907-1974), Nederlands organisch scheikundige, werkte bij Shell
Hans Christian Ørsted (1777-1851), Deens natuurkundige, produceerde als eerste zuiver aluminium en piperidine
Wilhelm Ostwald (1853-1932), Baltisch-Duits organisch chemicus, deed onderzoek naar katalyse en ontwikkelde het Ostwaldproces voor de winning van salpeterzuur
Louis Pasteur (1822-1895), Frans biochemicus, uitvinder van pasteuriseren en een vaccin tegen hondsdolheid
Clair Patterson (1922-1995), Amerikaans geochemicus en radiofysicus, bepaalde de ouderdom van meteorieten met massaspectrometrie
Linus Pauling (1901-1994), Amerikaans chemicus en biochemicus, deed onderzoek naar bindingen en de structuur van complexe moleculen
William Perkin (1838-1907), Brits organisch scheikundige, uitvinder van mauveïne
Max Perutz (1914-2002), Oostenrijks-Engels biochemicus, deed onderzoek naar de structuur van eiwitten
Michael Polanyi (1891-1976), Hongaars-Engels fysisch chemicus, wetenschapsfilosoof en econoom, werkte in de chemische kinetica
Fritz Pregl (1869-1930), Oostenrijks farmaceut en chemicus, ontwikkelde micro-analyse in de analytische scheikunde
Vladimir Prelog (1906-1998), Kroatisch-Zwitsers organisch chemicus, bekend om zijn onderzoek naar natuurproducten en stereochemie
Joseph Priestley (1733-1804), Engels-Amerikaans filosoof, theoloog en chemicus, uitvinder van de vlakgom
Ilya Prigogine (1917-2003), Russisch-Belgisch thermodynamicus, deed onderzoek in de irreversibele thermodynamica
Louis Joseph Proust (1754-1826), Frans analytisch chemicus, bedacht de wet van constante proporties
William Ramsay (1852), Schots chemicus, ontdekte met Morris Travers de edelgassen helium, krypton en xenon
Jan Reedijk (1943), Nederlands anorganisch scheikundige, doet onderzoek naar coördinatiechemie
Theodore William Richards (1868-1928), Amerikaans chemicus, deed nauwkeurige bepalingen van atoommassa's van elementen
Andrés Manuel del Río (1764-1849), Spaans-Mexicaans mineraloog, ontdekker van het element vanadium
Robert Robinson (1886-1975), Engels chemicus, deed onderzoek naar plantaardige verfstoffen en alkaloïden
Frank Sherwood Rowland (1927), Amerikaans chemicus, ontdekte met Mario Molina dat cfk's zorgen voor de afbraak van de ozonlaag
Ernest Rutherford (1971-1937), Nieuw-Zeelands kernfysicus, deed onderzoek naar atoommodellen en vervalreacties
Lavoslav Ružička (1887-1976), Kroatisch-Zwitsers organisch chemicus, deed onderzoek naar sexhormonen, werkte in de parfumindustrie
Paul Sabatier (1854-1941), Frans organisch chemicus, deed onderzoek naar de hydrogenering van koolwaterstoffen
Carl Wilhelm Scheele (1742-1786), Zweeds scheikundige, ontdekker van onder andere de elementen zuurstof en stikstof
Richard Schrock (1945), Amerikaans organisch chemicus, deed onderzoek naar metathesemethoden
Wilbur Scoville (1865-1942), Amerikaans chemicus, ontwikkelde de Scovilleschaal voor de heetheid van pepers
Glenn Seaborg (1912-1999), Amerikaans chemicus en kernfysicus, medeontdekker van veel (instabiele) transuraniumelementen
Nikolaj Semjonov (1896-1986), kernfysicus en chemicus, onderzocht ionisatie en reactiekinetiek
Jean-Baptiste Senderens (1856-1937), Frans organisch chemicus, deed onderzoek naar de hydrogenering van koolwaterstoffen
Karl Barry Sharpless (1941), Amerikaans chemicus, deed onderzoek in de organometaalchemie
James Smithson (1765-1829), Brits scheikundige en naamgever van het Smithsonian Insitution
Frederick Soddy (1877-1956), Brits radiochemicus, deed onderzoek naar vervalreeksen van radio-isotopen
Susan Solomon Amerikaans scheikundige en geochemicus, onderzocht de samenstelling van de atmosfeer
Ernest Solvay (1838-1922), Belgisch scheikundige en industrieel, vond een methode uit om op grote schaal sodazout te produceren
Søren Sørensen (1868-1939), Deens chemicus, introduceerde het begrip pH als maat voor de zuurgraad
Georg Ernst Stahl (1660-1734), Duits medicus en chemicus, ontwikkelde de flogistontheorie
Wendell Meredith Stanley (1904-1971), Amerikaans biochemicus en viroloog, isoleerde als eerste het nucleoproteïne van een virus
Jean Stas (1813-1891), Belgisch analytisch scheikundige en toxioloog, bepaalde van veel elementen nauwkeurig de atoommassa
Hermann Staudinger (1881-1965), Duits organisch chemicus, onderzocht polymeren, bekend van de staudinger-reactie
Paul Staunton (1923-2003), Amerikaans chemicus en medicus, ontwikkelde samen met Linus pauling de orthomoleculaire behandelmethode
Fraser Stoddart (1945), Schots scheikundige, onderzocht mechanische binding tussen moleculen
James Batcheller Sumner (1887-1955), Amerikaans organisch chemicus, ontwikkelde een methode om enzymen te isoleren
Theodor Svedberg (1884-1971), Zweeds fysisch chemicus, deed onderzoek naar colloïden, brownse beweging en diffusiesnelheden
Richard Synge (1914-1994), Engels biochemicus, medeontdekker van partitiechromatografie
Julius Tafel (1862-1918), Zwitsers elektrochemicus, bedenker van de Tafel-vergelijking
Ioan Tănăsescu (1892-1959), Roemeens chemicus, deed onderzoek naar stikstofbevattende heterocyclische verbindingen
Louis Jacques Thénard (1777-1857), Frans chemicus, ontdekker van waterstofperoxide
Arne Tiselius (1902-1971), Zweeds biochemicus, bestudeerde elektroforese bij eiwitten
Alexander Todd (1907-1997), Schots biochemicus, deed onderzoek naar de bouwstenen van DNA
Morris William Travers (1872-1961), Engels chemicus, ontdekte met William Ramsay de edelgassen helium, krypton en xenon
John Robert Vane (1927-2004), Engels farmacoloog en biochemicus, deed onderzoek naar de werking van aspirine
Vincent du Vigneaud (1901-1978), Amerikaans biochemicus, bekend om zijn onderzoek naar zwavelverbindingen
Johannes Diderik van der Waals (1837-1923), Nederlands thermodynamicus, deed theoretisch onderzoek naar de moleculaire fysica van gassen
Otto Wallach (1847-1931), Duits organisch chemicus, deed onderzoek naar alicyclische samenstellingen
Alfred Werner (1866-1919), Duits chemicus, deed onderzoek naar complexen van overgangsmetalen, daarmee een grondlegger van de coördinatiechemie
Heinrich Otto Wieland (1877-1957), Duits organisch chemicus, deed onderzoek naar stikstofverbindingen en galzuren
Richard Willstätter (1872-1942), Duits biochemicus en analytisch chemicus, deed onderzoek naar chlorofyl en was een van de ontwikkelaars van papierchromatografie
Adolf Windaus (1876-1959), Duits biochemicus, deed onderzoek naar vitaminen en steroïden
Clemens Winkler (1838-1904), Duits scheikundige en ontdekker van het element germanium
Georg Wittig (1897-1987), Duits organisch chemicus, onderzocht de synthese van alkenen
Friedrich Wöhler (1800-1882), Duits chemicus, ontwikkelde synthese van ureum, isoleerde als eerste verscheidene elementen
William Hyde Wollaston (1766-1828), Engels schei- en natuurkundige, ontdekker van de elementen rodium en palladium
Peter Woulfe (1727-1803), Iers mineraloog en alchemist, bedacht dat het mineraal wolframiet een tot dan toe onbekend element (wolfraam) bevat
Xiaoliang Sunney Xie (1962), Chinees scheikundige, pionier in methodes als Single Molecule Microscopy en Coherent anti-Stokes Raman spectroscopy
Simon Zeisel (1854-1933), Tsjechisch analytisch chemicus, medeontdekker van Zeisel-Prey-ethersplitsing
Karl Ziegler (1898-1973), Duits organisch chemicus, deed onderzoek naar hogere polymeren
Richard Adolf Zsigmondy (1865-1929), Oostenrijks-Duits chemicus, deed baanbrekend onderzoek op het gebied van colloïden en microscopie