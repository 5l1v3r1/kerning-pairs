
Dornier Do 17, ( nazivan i "leteća olovka"), bio je laki njemački bombarder tvrtke Dornier korišten tijekom Drugog svjetskog rata. Bio je zamišljen kao brzi, laki bombarder, u teoriji sposoban pobjeći neprijateljskim lovcima. 
Dornier pokreću dva radijalna motora, ugrađena na krilima a repni dio ima dva vertikalna stabilizatora. Bio je popularan među svojim posadama zbog lakog upravljanja na manjim visinama što mu je omogućavalo iznenadne napade. Radi njegove tanke konstrukcije bio je manji cilj i bilo ga je teže pogoditi nego druge njemačke bombardere. 
Dizajniran u ranim 1930.-im, bio je jedan od tri glavna njemačka bombardera korištena u prve tri godine Drugog svjetskog rata. Svoju prvu borbenu misiju avion je imao 1937. godine tijekom  španjolskog građanskog rata, djelujući u različitim ulogama u Legiji Condor. Tijekom Drugog svjetskog rata korišten je u velikom broju u prednjoj liniji svake veće zračne misije sve do kraja 1941. godine kada mu je korištenje ograničeno samo na nošenje bombi s čime mu je smanjena učinkovitost i dolet. Proizvodnja Dorniera završila je u ljeto 1940., u korist tada novom i snažnijem Junkersu Ju 88. Nasljednik Do 17 je bio Do 217, koji se počeo pojavljivati u 1942. godini. I pored novijih aviona Do 17 je nastavio službu u floti Luftwaffea do kraja rata u različitim ulogama, kao transporter, školski i avion za razna aero-ispitivanja. Znatan broj preostalih aviona poslan je u zemlje saveznice Njemačke. Samo nekoliko aviona je preostalo poslije rata a zadnji je prizemljen u Finskoj 1952. godine. Manja količina moderniziranih aviona proizvođena je za izvoz pod oznakom Do 215 ali su na kraju i ovi avioni završili u floti Luftwffea. 
1932. godine njemački "Heereswaffenamt" izdaje specifikaciju za izgradnju teretnog zrakoplova za potrebe tadašnje njemačke željeznice i poštanskog zrakoplova za brz prijevoz pošte za Lufthansu. Tvornica u Friedrichshafenu počela je raditi na modelu već 1. kolovoza te godine. 
Kada su 1933. nacisti preuzeli vlast, Hermann Goring postao je Nacionalni Komesar za zrakoplovstvo a bivši lufthansin zaposlenik Erhard Milchom  postaje njegov zamjenik te uskoro formiraju Ministarstvo zrakoplovstva Reicha. Ministarstvo izrađuje dizajn novog aviona Do 17 i 17. ožujka 1933. samo tri mjeseca od osnutka, Erhard Milch odobrava izradu prototipa. Krajem te godine ministarstvo izdaje nalog za izradu brzog aviona s duplim repom i teretnog zrakoplova za specijalnu opremu, bombardera. Prvotni dizajn (Do 17 V1) iz 1932. imao je samo jedan vertikalni stabilizator i Dornier je nastavio razvijati taj model. Model Do 17 prvi puta je prikazan u prirodnoj veličini u travnju 1933. Posebna oprema ipak je ugrađena kasnije kako bi se prikrila vojna uloga ovog aviona. 
U travnju 1934. godine Dornier u Manzellu započinje završni projekt. Tijekom tog mjeseca definirano je obrambeno naoružanje aviona kao i mehanizam za odbacivanje bombi. Proizvodnja prototipova počela je 20. svibnja 1934., a 23. studenog te godine na svoj prvi let krenuo je Do 17 V1 koji je imao jedan vertikalni stabilizator a pokretala su ga dva BMW VI 7,3 motora. Testiranja V1 su kasnila radi niza nezgoda i oštećenja prilikom slijetanja u veljači i travnju 1935. godine. V2 s duplim vertikalnim stabilizatorom i BMW VI 6,3 nisko-tlačnim motorima prvi puta je poletio 18. svibnja 1935. godine i razvijan je usporedo s modelom V1. Tijekom ispitivanja, pokazalo se kako avion s jednim vertikalnim stabilizatorom ima vrlo malu stabilnost. V1 koji je modificiran i na koji je ugrađen dvostruki rep uništen je pri padu nakon kvara motora 21. prosinca 1935. Na V3 koji je također opremljen s dvostrukim repom trebali su biti ugrađivani Hispano-Suiza 12Ybrs motori. Kako su u to doba ovi motori bili nedostupni, avion je opremljen s BMW VI 7,3 motorima  kao i V1. Prvi let ove inačice bio je 19. rujna 1935.
Za razliku od aviona Heinkel He 111 za koji je od početka planirana vojna uporaba, Do 17 V1 planiran je kao brzi poštanski avion sa šest sjedala za putnike kao konkurencija manjem jednokrilcu Heinkel He 70. Lufthansa nije prihvatila avion radi njegove preskučene kabine neudobne za putnike, te radi prevelikih operativnih troškova za jedan poštanski avion. Tri prototipa tako ostaju neiskorištena gotovo šest mjeseci u dornierovoj tvornici u Lowentalu, sve dok jedan lufthansin kapetan nije izrazio želju letjeti ovim zrakoplovom. Nakon gotovo ekshibicijskog leta izjavio je kako je avion izuzetno okretan i ima lovačke sposobnosti a uz malo veću poprečnu stabilnost može postati vrlo brzi bombarder. Ova izjava potakla je Dornier da redizajnira repne površine aviona što je dovelo do nove inačice V4. Na ovoj inačici izostao je putnički dio a jednostruki rep zamijenjen je s dva manja.
Testiranja novih prototipova Do 17 V4, V6 i V7 imali su pozitivne rezultate što je dovelo do izrade dodatnih inačica kao što su V8, nastao kao jedan od prvih aviona za dugo-linijske izviđačke misije i V9 kao linijski putnički avion velike brzine. 1944. godine avion je još uvijek bio korišten.
Početne proizvodne inačice bile su bombarder Do 17 E-1, koji je testiran s dva Daimler-Benz DB 600 motora i F1 izviđački zrakoplov pokretan kao i raniji modeli s BMW VI motorima. Proizvodnja je počela krajem 1936. s prvim luftwafeovim Do 17 čija je preinaka završena početkom 1937.  U međuvremenu Dornier planira više naprednijih inačici Do 17, s modernijim i snažnijim motorima. Prototip je ispitivan s motorima Hispano-Suiza 12Ybrs namijenjenim za treći avion dok su drugi avioni letjeli s BMW 132 ili Bramo 323 radijalnim motorima. Do 17E-1 bio je opremljena s dva BMW VI 7.3D od po 750 Ks i imao je tročlanu posadu. Radio operater bio je zadužen i za upravljanje dva MG 15 mitraljetza (7,92 mm)iz stražnjeg dijela pilotske kabine, sa 750 krugova streljiva. Spremište za bombe bilo je podijeljeno u dva odjeljka od kojih je u svaki prostor stalo pet bombi težine do 45 kg. Na vanjski nosač učvršćen ispod zrakoplova mogla se ovjesiti bomba težine do 450 kg. 
E-1 je testiran i s dvije SC bombe od 227 kg, ovješene jedna uz drugu ispod trupa aviona. Prototip zrakoplova s oznakom D-AJUN, pokazao je smanjen osobine radi povećanja otpora. Bila je to neprihvatljiv gubitak te su vanjski nosači uglavnom bili bez tereta. E-1 je u Drugom svjetskom ratu nastavio nositi težinski manje bombi. Osobine E-1 omogućavale su brzinu od 338 km/h na visini od 3.350 m, prilikom blažeg poniranja laka konstrukcija Do-17 mogla je postići do 507 km/h, a najveća visina leta bila je 5.300 m. 
F-1 je bio izviđački zrakoplov velikog doleta. Prve inačice bile su modificirani Do-17E. Obrambeno naoružanje sastojalo se od jednog mitraljeza MG 15 a u trupu aviona imao je ugrađene dvije kamere zajedno sa šest izbacivih bljeskalica. F-1 je ostao u servisu do 1938. kada ga je zamijenio Do 17 P. Proizveden je samo jedna inačica F-2, oznake D-ACZJ i bila je korišten kao avion tvrtke Zeiss-Jena.
Ugradnja BMW 132 F radijalnih motora na E-2 seriju dovelo je do nove inačice DO 17J-1 i J-2. koji su služili samo kao avioni za testiranje raznih motora namijenjenih za ugradnju na Do 17. Prototipovi tih aviona nosili su oznaku V18 i V19. Ispitivanja su počela 1937. godine.  Pred-proizvodni avioni V20 i V21  su preuređeni te su korišteni kao "probni stol" za P i Z inačice.
Nakon što je 1937. godine tadašnje Ratno zrakoplovstvo Kraljevine Jugoslavije vidjelo DO 17 V1 na utrci u Zürichu, 1938. kupilo je licencu za njegovu proizvodnju. Avion s jačim Gnome-Rhône 14N radialnim motorima, dodatno ugrađenim 20 mm Hispano-Suiza HS.404 topom i tri 7,92 mm Browing mitraljezima izrađivan je u "Državnoj fabrici aviona". U tadašnjoj Jugoslaviji izrađivane su tri inačice: bombarder Do17 Kb-1, izviđački Do 17 Ka-2 i također izviđački Do 17 Ka-3. 
Između Ka-1 i Ka-2 postojala je neznatna razlika, zadnji nešto uvećani dio kabine bio je pomaknuta malo unazad. Na Do Ka-3 je, prema modelu M-1, donji dio krila bio  prekriven duraluminijem a radi širih motora uvećana je i njegova oplata.
Do 17 L-0 i Do 17 M-0 razvijani su paralelno kao zamjena za starije E i FS inačice. L je bila inačica za izviđanje. Na oba aviona ugrađivani su jači DB 600A motori koji su mogli proizvesti oko 746 kW (1000 Ks). Dva L i jedan M model izrađeni su kao prototipovi i oba su imala ugrađeni MG 15 u nosu. 
Prvi prototip izmijenjene inačice, Da 17M V1 (D-ABVD) s dva motora DB 600, pokazivao je impresivne osobine, uključujući i maksimalnu brzinu od 425 km/h. Na Međunarodnom vojnom zrakoplovnom natjecanju u Zürichu 1937. godine Dornier Do 17M V1 pokazao se najboljim u svojoj klasi i bio je brži od najbržeg stranog lovca, francuskog Dewoitine D.510. Do 17 je zajedno s Messerschmittom BF 109 osvojio mnoge nagrade, pokazujući tadašnju nadmoć njemačkog zrakoplovstva. Radi manjka Daimler-Benz motora, koji su se prioritetno isporučivali za lovačke zrakoplove na izrađene Do 17M ugrađivani su Bramo 323 motori, dok su se na izviđačke avione Do 17P, radi povećanja doleta ugrađivali BMW 132N. 
Opskrba s DB 600 postala je izuzetno ograničena jer se proizvodnja usmjerila na  motor DB 601 s direktnim ubrizgavanjem goriva, rezerviran za Messerschmitt Bf 109 i BF 110. Radi toga je konstrukcija proizvodnog modela Do 17M  pripremljena za ugradnju novih Bramo 323A-1 Fafnir motora od 670 kW (900 Ks) koji su dali razumnu učinkovitost i podigli nosivost bombi na 1.000 kg. Proizvedeno je manji broj Do 17M-1 a u misijama su korišteni do prve godine rata, kada su bili povučeni i poslati u postrojbe za obuku. 
Prototipovi M-1 serije su MV1 i MV2 koji su bili testirani s punjenjem bombi u klasi srednjih bombardera. Treći prototip MV3 je predviđen kao brz bombarder. Na MV-1 su ugrađivani Daimler Benz DB 601 , dok su MV2 i MV3 imali Bramo 323 A i D motore. 
Do 17M-1 započeo svoj servis kao srednji bombarder i mogao je ponijeti oko 900 kg bombi. Obrambeno naoružanje sačinjavala su dva (kasnije 3) MG 15 mitraljeza. Za prvi mitraljez koji je izlazio kroz vjetrobransko staklo bio je zadužen navigator a na raspolaganju je imao 370 krugova streljiva. Mitraljezom u zadnjem dijelu kabine bio je zadužen radio-operater a na raspolaganju je imao 750 krugova streljiva. Treći mitraljez ugrađen je u donjem stražnjem dijelu trupa kabine i imao je 375 krugova streljiva. Brzina M modela bila je superiornija u odnosu na E inačice a mogao je doseći brzinu od 402 km/h na visini od 3.500 m . Maksimalna visina leta bila mu je 5.800 m a dolet 1574 km . Zahtjev za izviđačkim zrakoplovom baziranim na M-1 dovela je do razvoja P-1 inačice.
P inačica nije mogla ući u proizvodnju s motorima DB 600, a velika potrošnja Bramo motora smanjivala je dolet M modela te su bili neprikladni za izviđanje.  Zato su za ugradnju odabrani ekonomičniji Radialni motori BMW 132N od 645 kW (865 ks). Izrađeno je nekoliko primjeraka Do 17 P-1 aviona. Izrađena su još i dva prototipa s motorima DB 600 i oznakom Do 17 R-0, ali nisu ušli u proizvodnju. S obzirom na nedostatak noćnih lovaca, barem jedan Do 17 P-1 je bio opremljen za ovu namjenu.  Umjesto staklenog nosa ugrađen je glatki lim a naoružan je s tri 20 mm  MG 151/20 topovima. Avion je korišten u njemačkoj "Floti 1" (Luftflotte 1). 
P inačica imala je slične osobine kao Do 17M-1, s dodanom opremom za noćni let i kamere opremljene za istraživanje i rano otkrivanje. Do 17P pokretala su dva Bramo 132 N radialna motora od kojih je svaki mogao proizvesti maksimalno 865 Ks. Do 17 P-2 je bio identičan s P-1, uz dodatnu instalaciju prostora za ETC 500 bombe u donjem dijelu trupa. Avioni su predviđeni za noćno izviđanje. Pretpostavlja se da je većina, ako ne i svi P-2, nastala modifikacijom P-1 inačice.
R-1 inačica nije doživjela serijsku proizvodnju. Iskustva Španjolskog građanskog rata pokazala su kako su nenaoružani avioni laki plijen za neprijateljske lovce. R-1 je trebao biti brzi izviđački avion velikog doleta s dva dodatna spremnika za gorivo ugrađena unutar prostora za bombe u zadnjem dijelu trupa. Predložene su dvije inačice, prva s jednom Rb 50/30  kamerom i dvije Rb 20/30 kamere dok je druga inačica  unjesto Rb 20/30 trebala imati spremnik za gorivo. Maksimalna težina zrakoplova trebala je biti 7.250 kg (mogao je biti preopterećen do 7.500 kg u hitnim slučajevima). Posadu su uglavnom sačinjavala tri člana iako je ovisno o misiji mogao biti dodan i četvrti. Za postizanje što boljih osobina i visine leta planirana je ugradnja dva DB 600 G motora. Pogonska grupa testirana je na prototipu Do 17 RV1 (D-ABEE). Na drugu podinačicu RV2 (D-ATJU) ugrađivani su nešto jači DB 601 A motori .
Bitke sa sovjetskim lovcima pokazala je kako Dornier i nije toliko brz i neranjiv kao se isprva mislilo . Kao rješenje dizajnirana je potpuno nova pilotska kabina kako bi posada imala više mjesta i bolju vidljivost. Krov kabine proširen je prema gore iznad linije trupa te se blago spuštao prema dolje završavajući neposredno prije krila. Zadnji mitraljez pomaknut je prema nazad, izvan prostora kabine gdje je imao znatno veće polje djelovanja. Isto tako, pod kabine je spušten ispod trupa te je drugi zadnji mitraljez ugrađen u njen zadnji donji dio s čime se moglo vatreno djelovati izravno iza aviona.  Promjene u krovu i podu kabine znatno su uvećale prednji dio zrakoplova dok je ostali dio konstrukcije ostao isti . Novi dizajn kabine nazivan je "Bojna glava" ([[Njemački|njem.:"Kampfkopf"). Ispitivana su tri modela prototipa na koje su ugrađeni DB 600 G motori. S-01 (D-AFF), 03 i 04 su letjeli. 
Konstruirani su i obrnuti  V12 motori za izviđačku inačicu Do 17 S-0 ali se avion nije proizvodio. Izgrađeno je dodatnih 15 Do 17 U-1 aviona koja su sličila S-0. Na avionima je dodan još jedan, peti član posade radi upravljanja dodatnom radio opremom. U modeli su letjeli ispred drugih bombardera na noćnim misijama te su pomoću radio opreme locirali ciljeve i osvjetljavali ih. 
Uh-1 je imao maksimalnu brzinu od 265 mph i borbenu visinu leta od 15.000 ft. Brzina krstarenja bila mu je 240mph, a najveća visina leta radi Bramo 323 A-1 motora relativno niskih osobina bila je 9.000 ft. 1938. godine su izrađena tri prototipa (U-01 - U-03) i dvanaest zrakoplova.
Dornier Do 17Z serija bila je najprepoznatljiva inačica koja je izrađena u velikom broju. Prve modifikacije su nastale nakon borbenih iskustava stečenih u Španjolskom građanskom ratu. Redizajniran je prednji dio trupa zajedno s pilotskom kabinom koja je proširena i spuštena s čime je omogućena ugradnja dodatnog stražnjeg mitraljeza. I sama kupola kabine protegnuta je u nazad tako da je bila usporedna s napadnom rubom krila i njegovim korijenom. Za testiranje ovi inačice izrađeni su modeli Do 17S i Do 17U na koje su ugrađeni motori DB 600. Kako su ovi motori bili rezervirani za lovačke avione, koristili su se Bramo Fafnir 323 A radijalni motori. Avion je mogao ponijeti do 1.000 kg bombi a posadi je dodijeljen i četvrti član. Radi dodatne težine u naoružanju i posadi motori su se pokazali preslabi te su zamijenjeni s jačim motorima Bramo 323 P. Izgrađena su samo tri Do 17S i 15 Do 17U. Modificirane inačice su s punim opterećenjem imale borbeni radijusu od 322 km. Kasnije inačice, Do 17 Z-3 Z-4 i Z-5, koje su bile opremljene s kamerama, dvostrukim kontrolama i plovcima (za pomorske operacije) i dalje nisu mogle potpuno savladati probleme s doletom i punim opterećenjem naoružanja.  Inačice Z modela nastavile su se i dalje razvijati. Z-6 je bio izviđački zrakoplov, iako je izrađen samo kao prototip a Z-8  se nije proizvodio. Z-9 bio je opremljen s posebnim mehanizmom za ispuštanje bombi te njihovo oslobađanje sa zadrškom za napade na manjim visinama. Posljednje Z inačice, Z-7 Kauz I  i Z-10 Kauz II bile su noćni lovci, koji su korišteni do kraja 1941.  godine. 
Prva serija Z-0  za ispitivanje izrađivana je s Fafnir motorima jer je DB 600 i dalje bilo teško nabaviti. Vrlo brzo je inačica zamijenjena s Z-1 modelom na koji je dodan još jedan mitraljez ali je radi dodatne težine nosivost bombi pala na 500 kg.
Na glavni proizvodni model, Do 17 Z-2 su ugrađivani novi 323P  Fafnir motori sa 746 kW (1.000 Ks), koja je bila  posebno podešena za potrebe poboljšanja osobina Do 17. Povećanjem snage pri uzlijetanju povećala se nosivost bombi s 500 kg na 1.000 kg . S druge strane, novi motori su bili prilično "žedni"  na malim visinama a borbeni dolet s 1.000 kg  bombi bio je svega 330 km.  Kasnije su dodana još dva mitraljeza, po jedan sa svake strane, no kako je iz svih pucao samo jedan član posade, moglo se pucati samo iz jednog u isto vrijeme. Od svibnja 1940. godine u uporabi je bilo 422 Do 17 Z-2. Preinakom osnovnih Z-2 modela nastale su izviđačke inačice  Z-3 i Z-6, školska inačica s dvostrukim komandama Z-4 i inačica za slijetanje na vodene površine Z-5 s plovcima na trupu i gondolama motora. 
Nakon što je 1940. godine prestala proizvodnja bombardera, na Z model se ugrađivao metalni nos kao i na Junkers Ju 88|Ju 88C, opremljen je s jednim 20 mm MG FF  topom i tri 7,92 mm MG 17 mitraljeza te je avion korišten kao noćni lovac. Tri prototipa su izrađena iz konstrukcije postojeće Z-serije za model Do 17 Z-7 Kauz I. Kasniji redizajnirani model Do 17 Z-10 Kauz II je u svom metalnom nosu imao jedan IR reflektor za "Spanner Anlage" sustav otkrivanja. Z-10 bio je naoružan s četiri 7,92 mm MG 17 mitraljeza i dva 20 mm MG FF u donjem dijelu nosa. Samo deset Kauz II aviona nastalo je redizajnom postojećih konstrukcija Z-serije. "Spanner" sustav pokazao se u većini slučajeva beskoristan te u većinu Z-10 nije ugrađivan. Barem jedna Z-10, kodiran kao CD+PV, služio je za testiranje i razvoj "Lichtenstein" radarskog sustava u 1941. i 1942. godini.
Prema službenim brojkama na njemačkim proizvodnim linijama izrađeno je 2.139 Do 17. U dornierovoj tvornici u Oberpfaffenhofenu izrađeno je 328 Do 17E,  77 Do 17F  i 200 Do 17M inačica. Proizvodnja Do 17Z u ovoj tvornici stala je na 420. U Friedrichshafenu je izrađeno 84 Do 17K od kojih su neki prodani tadašnjem Ratnom zrakoplovstvu Jugoslavije. Proizvodnja Do 17P bila je raširena u različitim proizvodnim linijama.  U "Siebel/Halle" izrađeno je osam aviona, u tvornici Henschel u Berlin-Schönefeldu 73 a u HFB tvornici u Hamburgu 149.  U henschelskoj tvornici je također izrađeno oko 320 Do 17Z, HFB ih je izradio 74 a u Siebelu 73. U Oberpfaffenhofenu je kasnije u manjem broju (105) izrađivan Dornier Do 215B.  
Do 19. rujna 1938. godine Luftwaffe je zaprimio 579 Dorniera Do 17. Uglavnom su to bili Do 17E, F, M i P inačice. Tijekom 1939.-1940. izgrađeno je oko 475 bombardera Dorniera Do 17Z, 16 izviđačkih zrakoplova i devet noćnih lovaca. Tijekom tog razdoblja nastalo je i 100 Dorniera Do 215 modifikacijom Do 17.
U lipnju 1936. tadašnje  jugoslavenske vlasti su od Nijemaca naručile 36 Do 17E a pregovori za dobivanje licence za 36 Do 17Ka su završili 27. lipnja 1938.  18. ožujka 1938. Jugoslavija je naručila 16 kompleta Do 17 Ka-2 i Ka-3 po cijeni od 3.316.788 RM.  Avioni su isporučeni u dijelovima a posljednji je zaprimljen 21. travnja 1939.  Vlada je također zatražila kupnju licence za proizvodnju. Na avion se gledalo kao pouzdani, kvalitetni i "grubi".  Jugoslavija je još tijekom 1920. kupila Dornier Komet kojeg je koristilo tadašnje Pomorsko zrakoplovstvo. Iako mnogo skuplji od Kometa, s obzirom na njemačku spremnost za kratkoročnu isporuku bez ograničenja u broju, ipak je odabrana inačica Do 17Ka . Dornieri su isporučivani bez njemačke opreme i motora te su ovi dijelovi nabavljani iz Francuske. Za ugradnju su odabrani francuski Gnome-Rhône Mistral Major motori za koje se tvrdilo da imaju 649 kW (870 Ks) i da se može postići brzina 420 km/h na 3.850 m visine.
Propeleri stalne brzine također su bili slabi a isporuka je kasnila što je dovelo i do suda s Piaggio Aero i Ratier propellersom. Samo jedan od Do 17 isporučen je s njemačkom opremom. Ostali Dornieri bili su opremljeni s belgijskim mitraljezima FN 7,9 mm, češkim kamerama a nekoliko je imalo Telefunken radio set. Sveukupno je u jugoslavenskim tvornicama izrađeno 70 Do 17.
Kao članica Sila Osovine NDH osniva 27. lipnja 1941. godine Hrvatsku zrakoplovnu legiju. Legija je imala 160 zrakoplovaca koji su pohađali njemačku zrakoplovnu školu kao što je bila "Kampffliegerschule" 3 na Baltiku u kojoj su se obučavali za korištenje Do 17Z. Nedugo zatim poslani su na Istočni front. 
31. listopada 1941. kao 10. (kroatisch)/KG3 postrojba spojena je s "Kampfgeschwader 3". Svoje prve gubitke postrojba je imala 1. prosinca 1941. u vrijeme Bitke za Moskvu. U vrijeme povlačenja jedinice u Hrvatsku u veljači/ožujku 1942., pripisano joj je 366 borbenih misija, 71 napada na malim visinama, četiri naselja, 173 zgrada, 276 neprijateljskih vozila i 11 srušenih neprijateljskih zrakoplova.
Dressel, Joachim and Manfred Griehl. Bombers of the Luftwaffe. London: DAG Publications, 1994. ISBN 1-85409-140-9.
Keskinen, Kalevi and Kari Stenman. Suomen Ilmavoimien historia 2: Dornier Do 17Z, Junkers Ju 88A-4. Hobby-Kustannus Oy, 1999. ISBN 952-5334-01-5.
Green, William and Gordon Swanborough. "The Annals of the 'Pencil': The Story of the First-Generation Dornier Do 17". Air Enthusiast. Issue 30, March—June 1986. Bromley, Kent, UK: Pilot Press, pp. 38–53. ISSN 0143-5450.
Ciglic, Boris and Dragan Savic. Dornier Do 17 - The Yugoslav Story: Operational Record 1937-1947. Belgrade: Jeroplan Books, 2007. ISBN 978-8-69097270-8.
Goss, Chris. Dornier 17: In Focus. Surrey, UK: Red Kite Books, 2005. ISBN 0-9546201-4-3.
Nowarra, Heinz J.The Flying Pencil. Atglen, Pennsylvania: Schiffer Publishing, 1990. ISBN 0-88740-236-4.
Došašće ili advent (lat. adventus = dolazak) je razdoblje u crkvenoj liturgijskoj godini, vrijeme pripreme za blagdan Božića. Ujedno je početak crkvene godine (osim kod istočnih vjernika, kojima počinje 1. rujna).
U zapadnom kršćanstvu, došašće počinje četiri nedjelje prije Božića. Najranije može početi 27. studenog, a najkasnije 3. prosinca. Završava 24. prosinca na Badnjak. U Rimokatoličkoj Crkvi, u došašću, prevladava ljubičasta boja u liturgiji. Čitaju se prikladni tekstovi iz Biblije.
U došašću, izrađuje se i stavlja na stol adventski vijenac s četiri svijeće. Simboliziraju četiri nedjelje u došašću. 
U ovom vremenu prevladavaju iščekivanje, nada, budnost i čežnja. Budnost je otvorenost očiju i srca, duboka svjesnost i nutarnje sabranje. Kršćani u došašću bdiju, da prepoznaju Boga, koji dolazi.U pojedinim krajevima u različito vrijeme počinju prave priprave za Božić. U nekim krajevima BIH, gdje žive Hrvati, priprema počinje već na dan sv. Katarine Aleksandrijske 25. studenog. Od tada do Božića nema više vjenčanja i većih proslava uz što postoji i izreka: "Sveta Kata zatvara vrata".U prvome dijelu došašća (do 16. prosinca), vjernici se pripravljaju za slavni Kristov dolazak, kada će ujedno biti i sudnji dan, dok se u drugom dijelu (od 17. do 24. prosinca) pobliže pripremaju za Kristov rođendan, za dan kada je Sin Božji postao čovjekom.U došašću su svakog jutra, zornice puku omiljene rane mise, koje imaju pokornički značaj, jer valja ustati vrlo rano da se stigne u crkvu. Predstavljaju stoga neki oblik četverotjednog trajnog odricanja od sna. Svoj početak imaju još u srednjem vijeku.
Slavljenje došašća počelo je u 5. stoljeću, kada je biskup Perpetuo iz Toursa započeo pripravu za Božić, počevši od blagdana sv. Martina 11. studenog. Nazvao je došašće pokorničkim vremenom, naređujući post u 3 dana svakog tjedna od 11. studenog do Božića. Ovo vrijeme posta od 40 dana, slično korizmi, izvorno se nazivalo – "Četrdesetdnevni post sv. Martina". Čitanja prilikom euharistijskog slavlja uzimala su se iz korizmenog vremena.U 6. stoljeću, papa Grgur Veliki skratio je došašće na 4 tjedna, što se zadržalo do danas te je ukinuo dotadašnje suzdržavanje od jedenja mesa i mliječnih proizvoda za vrijeme došašća, makar se i danas, razdoblje došašća gleda kao vrijeme suzdržavanja od velikih slavlja i gozbâ. 
Vrijeme došašća Rimske liturgije, nije bilo pokorničko, nego slavljeničko, vrijeme radosti i priprema za Božić. S vremenom je došašće postalo spoj pokorničkih sadržaja i vrijeme radosti i iščekivanja. Liturgija došašća ostala je nepromijenjena sve do Drugoga vatikanskog sabora, koji je uveo manje izmjene kako bi jasno odredio duh korizmenog vremena i vremena došašća.
Prema kršćanskom vjerovanju, ljudska povijest krenula je tragičnim putem od prvih ljudi, koji su krenuli putem zla i otuđenja od Boga i čovjeka. Takvom otuđenom čovjeku, spasenje nije moglo doći od njega samoga ili od svijeta. Zbog toga je Bog intervenirao i došao je otuđenom čovjeku obećavši mu spasenje i pobjedu nad zlom. Starozavjetno vrijeme bilo je vrijeme iščekivanja i to je bilo prvo došašće. Vjernici u vrijeme Staroga zavjeta čeznuli su za Bogom i spasenjem.Proroci su u Starom zavjetu navješćivali Isusovo rođenje. Tako u Drugoj knjizi o Samuelu, prorok Natan naviješta kralju Davidu, da će se Spasitelj roditi iz njegove loze: "Podići ću tvoga potomka nakon tebe, koji će se roditi od tvoga tijela i utvrdit ću njegovo kraljevstvo." (2 Sam 7, 12). Prorok Izaija navijestio je Isusovo rođenje: "Evo, začet će djevica i roditi sina i nadjenut će mu ime Emanuel!" (Iz 7, 14). Prorok Mihej navijestio je, da će se Isus roditi u Betlehemu: "A ti Betleheme, Efrato, najmanji među kraljevstvima Judinim, iz tebe će mi izaći onaj koji će vladati Izraelom; njegov je iskon od davnina, od vječnih vremena." (Mih 5, 1).
U došašću, posebno se čitaju misna čitanja vezana za proroka Izaiju, sv. Ivana Krstitelja i Blaženu Djevicu Mariju. Izaija je prorok nade, tj. najveći prorok mesijanskih nada i iščekivanja. Sv. Ivan Krstitelj preteča je Isusova dolaska i priprema narod za Isusovo djelovanje te je poveznica između Staroga i Novoga Zavjeta. Marija je treća velika osoba vremena došašća. Ona je posljednja karika u nizu vjernika, koji su čeznuli za Božjim dolaskom i spasenjem te pravi primjer budnosti i uzor spremnosti za susret s Isusom. U srcu došašća slavi se njen blagdan Bezgrešnog zaćeća.
U tjednima prije Božića, vjernici se pripremaju za Isusov dolazak, slično kao što je sv. Ivan Krstitelj pripremao svoje sunarodnjake za Isusovo javno djelovanje. Sv. Ivan Krstitelj je preteča Isusovog navještanja. On je glas koji viče u Judejskoj pustinji: "Pripravite put Gospodinu, poravnajte mu staze" (Lk 3, 4). Poticao je ljude, da se promijene, obrate i pripreme za Kraljevstvo Božje.
U prvome dijelu došašća (do 16. prosinca), vjernici se pripravljaju za slavni Kristov dolazak, kada će ujedno biti i sudnji dan, dok se u drugom dijelu (od 17. do 24. prosinca) pobliže pripremaju za Kristov rođendan, za dan kada je Sin Božji postao čovjekom.
Misna liturgija običnih dana u došašću bitno je obogaćena, nakon liturgijeske obnove. Dok prije nije bilo misnih obrazaca došašća, sada ponajprije svaki dan drugog dijela došašća od 17. do 24. prosinca, ima svoje vlastite misne obrasce. Posebno su obogaćeni uvođenjem glasovitih O-antifona iz časoslova. Ima ih 7, po jedna za svaki dan od 17. do 23. prosinca. U O-antifonama nalazi se kratki sažeci svih onih starozavjetnih proročkih i drugih tekstova koji su naviještali budućeg Mesiju, opisivali njegovu ulogu, poslanje i funkciju, te mu pripremali put. Isus je to sve ispunio. U latinskom jeziku, te O-antifone, počinju s vokativnim O (otuda ime) i glase u svojim počecima prema prijevodu novog lekcionara: "Mudrosti Svevišnjega..." (O Sapientia), "Vođo doma Izraelova..." (O Adonai), "Korijene Jesejev..." (O radix Jesse) itd. Ove O-antifone su i uglazbljene u gregorijanskom koralu. Svečano se pjevaju u molitvi časoslova u redovničkim zajednicama, napose kontemplativnih redova.Tijekom liturgijskih slavlja u vremenu došašća, kršćani ponovno proživljavaju dugotrajnu nadu tijekom stoljeća. Osim nejasna iščekivanja što ga je stavio u srce pogana, Bog je dolazak svoga Sina pripravljao Starim zavjetom, sve do dolaska Ivana Krstitelja koji je posljednji i najveći prorok.  Kršćani u vrijeme došašća, vježbaju se u savladavanju samih sebe, uskraćivanjem neke dopuštene ugodnosti. Vjeruje se, da se dobrom pripremom u vrijeme došašća, dobiva više milosti u božićno vrijeme. 
Liturgijska boja je ljubičasta, osim treće nedjelje došašća (tzv. Radosna nedjelja) kada se može obući i ružičasta, čime se dodatno naglašava iščekivanje Isusova rođenja.
U vrijeme došašća, služe se rane jutarnje sv. mise – zornice, koje su vrlo raširene u hrvatskom vjerničkom puku, pogotovo u sjevernim krajevima. Obično se služe u 6 ili 7 sati ujutro, u ranu zoru. Zovu se i rorate. One simboliziraju budnost kršćana u vrijeme priprave za Božić, ali i na konačni Isusov dolazak na kraju vremena. Kršćani nastoje bdjeti nad svojim životom, ali i nad tuđim životima, da ne izgube vječni život. Zornice imaju svečan ugođaj. 
U došašću su svakog jutra zornice puku omiljene rane mise koje imaju pokornički značaj, jer valja ustati vrlo rano da se stigne u crkvu. Predstavljaju stoga neki oblik četverotjednog trajnog odricanja od sna. Svoj početak imaju još u srednjem vijeku.Hrvatske adventske pjesme imaju marijansko obilježje, pjevaju se i na zornicama. Neke od poznatijih su: "Padaj s neba", "Zlatnih krila", "O Marijo, ti sjajna zornice", "Poslan bi anđeo Gabrijel", "Ptičice lijepo pjevaju", "Visom leteć ptice male". U tim adventskim pjesmama izražava se radost skorom dolasku Božića i potiče se vjernike, da se duhovno pripreme za blagdan Božića te se iskazuje se štovanje Blažene Djevice Marije. 
U antičko doba vijenac je bio simbol pobjede. I adventski je vijenac simbol borbe čovjeka kršćanina protiv životnoga mraka. Ta je borba puna nade jer ukrašeni adventski vijenac označava pobjedu Krista Gospodina: Isusov Križ i Uskrsnuće.Ideja adventskog vijenca izvorno je nastala u vrijeme došašća. Prvi adventski vijenac na svijetu pojavio se 1838. u domu za siromašnu djecu "Das Rauhe Haus" ("Trošna kuća") u Hamburgu. Mladi evangelički pastor i odgojitelj Johann Hinrich Wichern (1808. – 1881.) okupio je 1838. siročad s ulice te im u jednoj staroj i trošnoj kući ponudio novi dom. U svome dnevniku zabilježio je da se u došašću 1838., želeći pronaći način da svojim štićenicima došašće učini što ljepšim, dosjetio da od prvog dana prosinca svakim danom za vrijeme molitve upale jednu svijeću. Wichern je stavljao svijeće na veliki drveni vijenac koji bi na Božić zasjao poput velikog svjetlosnog kruga s 24 svijeće: 20 malih crvenih svijeća za dane u tjednu i četiri velike bijele svijeće za nedjelje došašća. Svake godine u došašću obavljali su ovaj kratak obred. Oko 1851. Wichernovi su štićenici drveni vijenac počeli ukrašavati zimzelenim grančicama, a s vremenom se umjesto drvenoga počeo plesti vijenac od zimzelenog granja. Taj se običaj proširio po evangeličkim obiteljima u Njemačkoj, a zatim u susjedne i prekooceanske zemlje. Krajem 19. stoljeća prešlo se na četiri svijeće za četiri nedjelje došašća. 
Plete se od zimzelenih grančica, ali tako da nema početka ni kraja što označuje vječnost. Bor i božikovina u vijencu simboliziraju besmrtnost, lovor označava pobjedu nad grijehom i patnjom, a cedar snagu i izlječenje od svih bolesti. Lišće božikovine podsjeća na vijenac od trnja, sukladno engleskom vjerovanju da je Kristov vijenac od trnja bio načinjen upravo od bodljikavog lišća ove zimzelene biljke. Često je u njemu i grančica ružmarina jer ova je biljka prema legendi čuvala Djevicu Mariju na njenom putu u Egipat.Čine ga dva temeljna simbola - krug i svijeće odnosno svjetlo. U vijenac se umeću četiri svijeće koje označuju četiri razdjelnice u ljudskoj povijesti: stvaranje, utjelovljenje, otkupljenje i svršetak. Prve adventske nedjelje pali se prva svijeća i tako redom da do Božića gore sve četiri. Svjetlo svijeća označava dolazeće svjetlo Isusa. Adventske svijeće, izvorno crvene i bijele boje, upućuju na Isusovu žrtvu i pobjedu. Prema dugoj tradiciji na vijenac su se stavljale tri ljubičaste svijeće, znak pokore i obraćenja kao pripreme Isusova dolaska, i jedna ružičasta koja se palila kao izraz radosti zbog Isusova rođenja. Prema jednoj tradiciji prva svijeća nazvana je prorokova svijeća, druga betlehemska, treća pastirska, a posljednja svijeća anđela. Postupno paljenje svijeća znak je približavanja Božića.
Kao i adventski vijenac, nastao je u Njemačkoj. Adventski kalendar sastoji se od kartona na kojem su otvori - kućice. Iza svake kućice je slika ili simbol, koji ukazuje na dolazak Božića i ima broj od 1 do 24. Počevši od 1. prosinca, otvaraju se kućice, jedna na dan, počevši od one s brojem 1. Konačno, 24. prosinca, otvara se posljednja kućica, koja ima prigodnu sliku rođenja Isusova. Adventski kalendar najčešće je namijenjen djeci, koja se tako upoznaju s došašćem i iščekivanjem Božića. 
Neki kalendari su strogo religiozni, dok su drugi svjetovni u sadržaju. Unatoč imenu, većina komercijalno dostupnih adventskih kalendara počinje 1. prosinca, bez obzira kada došašće stvarno počinje te godine, što može biti već 27. studenog, a nekada tek 3. prosinca. Neki adventski kalendari imaju mali dar skriven u svakom prozoru, kao što je igračka ili čokolada.
Korijeni adventskog kalendara dolaze od njemačkih luterana početkom 19. stoljeća. Kredom su crtali linije na vratima svaki dan, počevši od 1. prosinca. Neke obitelji imale su složenije načine, poput paljenja jedne svjećice dnevno od 1. prosinca do Božića ili su imali novu vjersku sliku na zidu svaki dan.
Prvi poznati adventski kalendar ručno je izrađen 1851. godine. Prvi poznati tiskani adventski kalendar proizveden je u Hamburgu 1902. ili 1903. godine.
Poslije Drugog svjetskog rata, nastavilo se širenje popularnosti adventskoga kalendara.
Adventska svijeća pali se svaki dan od početka prosinca pa sve do Badnjaka. Običaji vezani za adventsku svijeću, navjerojatnije su nastali u Njemačkoj te se proširili u druge europske zemlje, prvenstveno u protestanskim zajednicama. Češće se može vidjeti u kućanstvima, nego u crkvenim prostorima. Postepeno gori svaki dan u prosincu, čime se iskazuje iščekivanje Božića te simbolički pokazuje koliko još ima dana do Božića.Kao i kod adventskoga kalendara, ne prate se strogo dani u došaću. Ponekad došašće započne prije 1. prosinca ili nakon njega, a adventska svijeća se obično počne paliti 1. prosinca.
U nekim se kućanstvima adventska svijeća dodatno ukrasi zimzelenim grančicama i božićnim ukrasima, sa svijećom u sredini. Obično se pali prije zajedničke obiteljske večere.
Adventski odnosno božićni sajam, održava se tijekom četiri tjedna došašća. Nastao je u većinom germanskim krajevima, kao što su: Njemačka, Austrija, Južni Tirol i Alsace, ali sada se održava i u mnogim drugim zemljama, uključujući i Hrvatsku, poput Adventa u Zagrebu.
Povijest adventskih sajmova seže u kasni srednji vijek. Božićni sajam u Dresdenu, prvi se put održao 1434. godine i jedan je od najstarijih božićnih sajmova. Danas privlači između 1,5 i 2 milijuna posjetitelja godišnje u vrijeme došašća. Sajam u Bautzenu, čak je i stariji. Prvi se put spominje u zapisima iz 1384. Bečki prosinački sajam preteča je kasnijih božićnih sajmova i potječe iz 1294. godine. 
U mnogim gradovima u Njemačkoj i Austriji, došašće počinje otvaranjem sajma. Općenito se održava na središnjem gradskom trgu, u području pješačke zone. Taj prostor je okićen božićnim ukrasima, a posebno se ističe visoko božićno drvce.
Na sajmu se prodaju predmeti vezani za došašće i Božić, poput adventskih vijenaca, božićnih ukrasa, božićnih čestitki, poklona, božićnih drvaca, jaslica i sl. uz prodaju hrane i pića poput kobasica i kuhanoga vina te uz koncerte na otvorenom.
Najpoznatiji takvi sajmovi su u: Dortmundu, Erfurtu, Nürnbergu, Dresdenu, Stuttgartu, Augsburgu, Beču, Grazu, Strasbourgu, Birminghamu i Manchesteru.
Vrijeme pripreme za Božić počinje 15. studenoga i naziva se "post Rođenja Gospodnjeg" ili "filipovka" po sv. apostolu Filipu, čiji se spomendan slavi 14. studenoga. Došašće traje 6 tjedana. Za to vrijeme je strogi post, osobito na Badnjak. Bliža priprema za Božić započinje 20. prosinca. Ovi datumi odnose se na one pravoslavne crkve koje koriste revidirani julijanski kalendar, koji je identičan gregorijanskom kalendaru. Za one nacionalne crkve, koje još slijede julijanski kalendar (Rusija, Gruzija, Ukrajina, Makedonija, Crna Gora, Srbija i Jeruzalemska patrijaršija), post počinje 28. studenog. 
U pravoslavlju za vrijeme došašća, tradicionalno se posti od crvenog mesa, peradi, mesnih prerađevina, jaja, mliječnih proizvoda, ribe, ulja i vina. Riba, vino i ulje dopušteni su subotom i nedjeljom, a ulje i vino dopušteni su utorkom i četvrtkom. Riba i/ili vino i ulje dopušteni su i na određene blagdane u došašću: blagdan evanđelista Mateja (16. studenoga), apostola Andrije (30. studenoga), sv. Barbare (4. prosinca), sv. Nikole (6. prosinca), Sv. Spiridona i Hermana (12. prosinca), sv. Ignacija (20. prosinca), itd. 
Vjeruje se, da je vjernik približi Bogu, kada negira tjelesna i svjetovna zadovoljstva. Iako se čini tjelesna pokora, naglasak je stavljen na duhovni aspekt posta. Pravoslavna teologija vidi sklad između tijela i duše, tako da ono što pogađa jedno, djeluje i na drugo. Također se nastoji suzdržavati od ljutnje i pohlepe. Osim posta, nastoji se dati milostinju potrebnima.Post u došašću je ipak blaži nego korizmeni post. Bolesnici, djeca, stare osobe i majke male djece ne moraju postiti te svi, kojima bi život bio u opasnosti, zbog posta. Najstroži post u došašću je posljednjeg dana.
Dva najpoznatija himna u vrijeme došašća su: "Krist se rodi slavite" i "Rođenje tvoje, Kriste, Bože naš". Na Badnjak, grkokatolički vjernici pale poveće drvo s urezanim križem, tj. badnjak. Na sam Božić, grkokatolici slave Rođenje Isusovo i poklon triju Kraljeva, a božićno vrijeme završava na Novu godinu, kada počinje priprema za blagdan Bogojavljanja, kada se slavi Isusovo krštenje na rijeci Jordan.
Na dan sv. Barbare 4. prosinca, u pojedinim hrvatskim krajevima postoje razni običaji. Najvažniji je običaj sijanja pšenice. U nekim krajevima pšenica se sije kasnije na dan sv. Lucije (13. prosinca). Običaj sijanja pšenice seže porijeklo od starodrevnih kultova prizivanja dobre ljetine. Time se provjerava klijavost pšenice i procjenuje kakva će biti ljetina sljedeće godine. Susjedi se posjećuju i procjenjuju čija je pšenica gušća, viša, bujnija i zelenija. Vjeruje se, da je to znak da će sljedeća godina biti rodna i uspješna. Kada pšenica naraste, oko nje se veže vrpca od hrvatske trobojnice. 
U Slavoniji su na dan sv. Barbare počinjali božićni ophodi. Susjedi dolaze jedni drugima i govore: "Hvaljen Isus! Čestitam vam sv. Barbaru! Rodilo vam se, telilo se, ždrebilo se, prasilo se, jagnjilo se, macilo se i leglo se! Živi i zdravi bili!" Ukućani odgovaraju: "Živ i zdrav i ti bio!" Tada domaćin donese domaću slavonsku kobasicu, da se počaste.
Marija je velika osoba vremena došašća stoga nije moglo proći bez blagdana njoj u čast. Blagdan Bezgrešnog Začeća Blažene Djevice Marije, slavi se 8. prosinca. Utemeljio ga je papa Siksto IV. 1476. g. Dogmu je svečano proglasio, papa Pio IX. u poslanici "Ineffabilis Deus", 8. prosinca 1854. g. Katolička Crkva vjeruje da dogma ima potporu u Bibliji. Arkanđeo Gabrijel nazvao je Mariju kao "punu milosti", a crkveni oci nazivali su Mariju - Blaženom Djevicom. Prema katoličkoj teologiji, Marija je morala biti posve bez grijeha, da bi mogla začeti Isusa.
U vrijeme došašća, slavi se i dan sv. Nikole (6. prosinca), negdje zvan i "Nikolinje". Tada se darivaju djeca po uzoru na sv. Nikolu biskupa, koji je prema legendi noću potajno kroz prozor donosio darove siromašnim ljudima. Sv. Nikolu prate anđeli i Krampus ovisno, da li se radi o dobroj ili zločestoj djeci, koja od Krampusa dobivaju šibu, koja je obično zlatne boje. Djeca čiste svoje čizmice i stavljaju ih na prozore prije spavanja, noć prije dana sv. Nikole. Ujutro, kad se probude, dočekaju ih čizmice pune poklona. 
U nekim krajevima središnje Hrvatske, ukućani se sakriju ispod prozora i zveckaju lancima, plašeći djecu, da prolazi Krampus i tako ih potiču, da budu poslušna i dobra. 
U okolici Petrinje, mještani su se oblačili u biskupsku odoru i darivali djecu voćem, idući od kuće do kuće. Uz sv. Nikolu išao je i Krampus, koji ima crveni izbeljeni jezik, kravlje rogove, naopako obučen kaput i na leđima nosi košaru u koju kupi zločestu djecu. U Donjoj Lomnici u Turopolju, Krampus je djeci dijelio "krampusove bombone" tj. ukrašene repe. Tamo su se na dan sv. Nikole održavala i "spravišča" (mjesna vijeća) na kojima su se birali ljudi, koji će predstavljati zajednicu i biti članovi nekadašnje Plemenite općine Turopolje.
Za vrijeme komunističkog režima, nastojalo se potisnuti tradiciju sv. Nikole. Organizirale su se podjele darova, koje je umjesto sv. Nikole donosio Djed Mraz. Ime je preuzeto iz ruskog jezika (rus. "Дед Мороз" - "Ded Moroz"). Djed Mraz je dobroćudni starac duge bijele brade, s crvenom kapom na glavi, odjeven u crveni zimski kaput bijelih rubova. Posljednjih desetljeća zove se "Djed Božićnjak" umjesto "Djed Mraz".
Na dan sv. Lucije, 13. prosinca, brojni su običaji širom Hrvatske. Do Božića je ostalo još 12 dana. U Slavoniji postoji običaj promatranja vremena svaki dan do Božića. Svaki od tih 12 dana predstavlja jedan mjesec sljedeće godine. Ako je vrijeme sunčano ili maglovito ili kišovito, vjeruje se da će takvo vrijeme biti taj pojedini mjesec u sljedećoj godini, kojeg predstavlja pojedini dan od sv. Lucije do Božića. Na sv. Luciju, djevojke upisuju imena 11 momaka na papiriće, a jedan ostave praznim. Svaki dan vade jedan papirić i spale ga. Vjeruju, da je ime koje posljednje ostane - ime momka za kojeg će se udati. A ako je posljednji papirić prazan, sljedeće godine neće se udati. U nekim sjeverozapadnim krajevima u zemlju se stavi 12 komadića crvenog luka. Poslije se po vlažnosti, procjenjuje kakvi će biti mjeseci u sljedećoj godini. 
Na Svetu Luciju sijala se božićna pšenica kao simbol plodnosti, novog života i njegove obnove. Samim svojim izgledom davala je zelenilo i nadu usred zime i snijega, a služila je i kao blagoslov ljetine istodobno ukrašavajući domove. Isti običaj postoji i u Italiji i Portugalu, ali nije toliko raširen. Pšenica bi rasla sve do Božića, kada bi se uredila. Često bi se ukrasila hrvatskim bojama - crveno-bijelo-plavom trobojnicom, a katkad se unutar nje stavljala jabuka ili pak svijeća. Što je pšenica bila gušća i zelenija, vjerovalo se da će biti bolja ljetina naredne godine. Poslije božićnih blagdana pšenicu se davalo pticama, da se taj sveti dio Božića ne bi uništio.
Na isti se dan darivaju djeca u Slavoniji i Dalmaciji. Dječaci obilaze kuće s dobrim željama kod Hrvata u Mađarskoj, a čestitari kod bačkih Bunjevaca zažele, da kvočka čvrsto sjedi na jajima. Hrvati u okolici Sarajeva obilazili su kuće tražeći tko će im što dati. Obično su im darivali jaja, ponešto novaca i sl. 
Budući, da je sv. Lucija zaštitnica očiju postoje i običaji vezani za to. Taj dan štede se oči pa se ne rade ručni radovi u okolici Zagreba, kod Hrvata u Bosni i bačkih Bunjevaca. Postoje i pohodi djevojaka omotanih u bijele plahte s nožem i tanjurom i dva oka neke od domaćih životinja. Sveta Lucija često se prikazuje na slikama na taj način, jer se vjeruje da je ostala bez očiju.
Podrobniji članak o temi: MatericeOvi običaji događaju se u tri tjedna prije Božića. U južnoj Dalmaciji i istočnoj Hercegovini, na djetinjce stariji ljudi traže, da im djeca darivaju voće kao otkupninu. Na materice traži se otkupnina od žena, a na očiće otkupnina od muškaraca. Običaji postoje u Zagori, Sinjskoj krajini, kod Bunjevaca u Bačkoj i Hrvata u BIH. Otkupninu većinom čine slatkiši, orasi, lješnjaci i drugo uglavnom suho voće. Bližoj rodbini darivali su se i rupčići, maramice. Posebno je svečano kada zet prvi put posjeti punicu. Ponegdje su se darivale jabuke u koje su bile umetnute kovanice.
Dan sv. Tome Apostola, 21. prosinca, ponegdje se zove i Tucin dan ili Tučin dan. Tada se rade velike pripreme za Božić. Pripremaju se božićne pečenke i peku božićna peciva. U Bosni peciva imaju posebne nazive: kruvokriž, sv. Toma mlivosija i sl. Radi se okrugli kruh na koji se urezuju križevi, razne šare i modelirani likovi. Na Jadranu, osim okruglih kruhova, mijese se i kruhovi različitih oblika. Često se u panonskim krajevima naprave dva kruha: jedan za Badnjak, a drugi za Božić. Čistile su se i mele kuće. Pripremalo se dovoljno drva za ogrjev. Prala se posteljina i krevetnina.
Ime Badnjaka povezano je s riječju "bdjeti" (stsl. bad) budući da se na taj dan bdjelo čekajući Isusovo rođenje. Zbog samog običaja bdjenja i nekadašnje situacije bez električne struje i modernih sprava, bilo je nužno osvijetliti prostorije svijećama, koje su ujedno postale i simboli novog života i nade. Izrađivale su se posebne svijeće, tzv. voštanice, a često su se povezivale tri svijeće hrvatskom trobojnicom. Običaj je i sjećanje na preminule ukućane te molitva za njih.
Na sam su se Badnjak ukućani rano ustajali, a žene su napravile božićni objed, pospremile dom i spravile nemrsnu hranu za večeru, budući da se na Badnjak posti. Muškarci su pak hranili stoku, koja je trebala biti spokojna zbog božićnih svetkovina, a također su pripremali drva za ogrjev i nabavljali hranu koju bi domaćice potom pripravljale. 
Na Badnjak postoje brojni običaji, kojima je svrha želja za blagostanjem, dobrim urodom, napretkom i dobrim zdravljem. Od Badnjaka do Sveta tri kralja na stolu je stajao božićni kolač – božičnjak, nekada i više njih. Bio je okrugao s rupom u sredini s raznim ukrasima po sebi. Ponegdje u Dalmaciji, ako je bilo više božičnjaka stavljali su se jedan na drugi, a kroz rupu u sredini zatakla bi se grančica masline, bršljana ili svijeća. Božićni kolači različitih su oblika, ukrasa i naziva. U okolici Sinja, u jugozapadnoj Bosni i istočnoj Hercegovini radila se pogača, koja se davala ovcama i magarcima uz malo vina iz bukare. U Slavoniji i Srijemu pekle su se lepinje za domaće životinje. Na njima su se od tijesta radile sise: za krave četiri sise, za svinje dvanaest sisa, za koze i ovce dvije. Mijesile su se i lepinje, koje bi se jele, da grlo ne boli, a poslije se pila rakija od meda. 
Budući da se na Božić ništa nije radilo, u dane prije Božića temeljito se čistila kuća i staja, pripremala se hrana za božićne dane, te hrana za domaće životinje. Djeca su se kupala i uređivala, šišalo ih se i radile su im se frizure.
Na Badnjak na stolu su poslagani: orasi, lješnjaci, rogači, bademi, smokve, jabuke, kako u kojem kraju što uspijeva. Obično su se blagovala jela od ribe, grah i med npr. med s češnjakom, riba na razne načine, brodet s palentom, a od kolača fritule, fanjci, gibanice i badnjača (vrsta kruha). Prije Badnje večere upalila se svijeća i izmolila molitva. Jela su bila bez mesa, masti te posna.
U nekim krajevima na stol se stavi posuda s raznovrsnim žitaricama u koju se utakne božićna svijeća te jabuke božićnice i blagoslovljena voda. Neki na stol stavljaju i alate i oruđe: lemeš, crtalo, jaram, konjski ham, bič, torbu, lance, vile i sl.

Dosjei X (eng. The X-Files) je američka znanstveno-fantastična dramska televizijska serija čiji je autor Chris Carter. U originalu serija se emitirala u razdoblju od 10. rujna 1993. do 19. svibnja 2002. godine. Sveukupno su snimljene 202 epizode emitirane u devet sezona. Dana 24. siječnja 2016. godine premijerno je započela s prikazivanjem deseta sezona serije koja se sastojala od šest epizoda. Nakon što se ponovno oživljavanje serije pokazalo uspješnim u smislu gledanosti, u travnju 2017. godine televizijska mreža Fox objavila je da će se Dosjei X vratiti na male ekrane i za jedanaestu sezonu koja će se sastojati od deset epizoda. Ta je sezona sa svojim prikazivanjem započela 3. siječnja 2018. godine. Uz televizijsku seriju u kino distribuciju puštena su dva dugometražna filma: prvi iz 1998. godine naziva Dosjei X: Borba s budućnosti (snimljen kao most između pete i šeste sezone serije koji svojom radnjom prati mitologiju serije), a drugi 2008. godine naziva Dosjei X: Želim vjerovati (snimljen šest godina nakon originalnog završetka emitiranja serije).
Glavni likovi serije su dvoje agenata FBI-a: Fox Mulder (David Duchovny) i Dana Scully (Gillian Anderson). Njih dvoje zaduženi su za istraživanje t.zv. Dosjea-X, neriješenih slučajeva koji uključuju paranormalne pojave. Mulder vjeruje u postojanje izvanzemaljaca i paranormalno, dok je Scully skeptik, a na slučajevima radi zbog znanstvene analize Mulderovih otkrića. U ranoj fazi serije oboje agenata postaju pijuni u mnogo većem sukobu što rezultira njihovim međusobnim povjerenjem. Tijekom serije njihova, iz početka, platonska veza pretvara se u ljubavnu priču. Uz mitološku priču koja se proteže kroz sve sezone, okosnica serije su i tzv. čudovište tjedna epizode koje čine dvije trećine kompletnog serijala. U takvim epizodama agenti Mulder i Scully istražuju čudne zločine koji u pravilu nemaju pretjerane veze s mitološkim dijelom priče, iako su poneke epizode važne za cijelu pozadinu serijala. 
Serija Dosjei X inspirirana je starijim televizijskim serijama koje su se bavile temama napetosti i spekulativne fikcije, uključujući Alfred Hitchcock Presents, Zona sumraka, Night Gallrey, Tales from the Darkside te pogotovo Kolchak: Tne Night Stalker. U fazi kreiranja glavnih likova serije, Carter je obrnuo stereotip spolova pa je tako Mulder onaj koji vjeruje, a Scully skeptik. U prvih sedam sezona serije glumci Duchovny i Anderson jednako su se pojavljivali u gotovo svim epizodama. U posljednje dvije sezone, Anderson je postala glavna glumica, a Duchovny se pojavljivao tek povremeno. Umjesto njega u seriju je uključeno dvoje novih likova, FBI agenata: John Doggett (Robert Patrick) i Monica Reyes (Annabeth Gish). Šef Muldera i Scully, zamjenik direktora Walter Skinner (Mitch Pileggi) također je postao jedan od glavnih likova. Prvih pet sezona serije snimane su i producirane u Vancouveru (Britanska Kolumbija), prije nego je snimanje preseljeno u Los Angeles kako bi se udovoljilo glumcu Duchovnyju. Dugometražni film Dosjei X: Želim vjerovati kao i deseta sezona serije ponovno su snimani u Vancouveru.
Serija Dosjei X bila je hit za televizijsku mrežu Fox, a također je pobrala i hvalospjeve kritike diljem svijeta, premda je pred kraj emitiranja bila kritizirana. U početku smatrana kultnom, serija se pretvorila u pravi fenomen pop kulture koji je pridonio nepovjerenju javnosti u njihove vlade i vodeće institucije te prigrlio teorije urote i spiritualnost. I serija i dvoje glavnih glumaca (Duchovny i Anderson) pobrali su mnogobrojne nagrade i nominacije, a do kraja emitiranja Dosjei X je postala najdulje emitiranom znanstveno-fantastičnom serijom u povijesti američke televizije. Serija je iznjedrila pravu franšizu koja se sastojala od spin-off serije The Lone Gunmen, dva dugometražna filma i popratnog promo materijala. Nakon što je 2008. godine s kino distribucijom završio drugi dugometražni film, obožavatelji serije željeli su da se snimi i treći film koji će zaokružiti kompletnu priču. U ožujku 2015. godine, mreža Fox službeno je objavila povratak serije s Carterom kao izvršnim producentom i glavnim scenaristom, te Duchovnyjem, Andersonicom, Pileggijem, Davisom i Gish u glavnim ulogama.
Serija Dosjei-X prati karijere i osobni život dvoje agenata FBI-a: Foxa Muldera (David Duchovny) i Dane Scully (Gillian Anderson). Mulder je iskusni agent i čvrst vjernik u natprirodne pojave. Također je i nepopustljiv u svom vjerovanju o postojanju inteligentnog vanzemaljskog života i njegovog kontinuiranog prisustva na Zemlji. Zbog takvih vjerovanja, Mulder je dobio nadimak "Strašni" (eng. Spooky) te premještaj u malo poznati odjel FBI-a koji se bavi neistraženim zločinima pod nazivom Dosjei-X. Njegovo vjerovanje u natprirodne pojave seže u rano djetinjstvo, još otkad je svjedočio otmici vlastite sestre, Samanthe Mulder, u dobi od 12 godina. Sestrina otmica glavni je pokretač kompletne Mulderove karijere tijekom većine serije. Zbog toga, kao i zbog želje za osvetom i otkrićem istine koju čuvaju autoriteti, Mulder se bori s vlastitom objektivnošću u svojim istragama. Agentica Scully, s druge strane, potpuna je suprotnost. Kao doktorica i prirodni skeptik, Scully slučajevima u Dosjeima-X često može prići s puno distance i objektivnosti čak i kada Mulder, bez obzira na iskustvo, ne može. U početku je agentica Scully dovedena u odjel Dosjea-X kako bi slučajevima dala znanstveno, logično objašnjenje i na taj način razotkrila Mulderove teorije. Iako je često sposobna dati upravo takva objašnjenja, rijetko kada može pobiti Mulderova mišljenja o slučajevima, a kako serija odmiče ona postaje sve frustriranija s nemogućnošću vlastite procjene Dosjea-X u znanstvenom smislu. 
Glavna okosnica kompletne radnje serije je borba dvoje agenata da otkriju vladinu urotu o skrivanju postojanja vanzemaljskog života te o suradnji vlade s vanzemaljcima. Misteriozni ljudi koji se pojavljuju tijekom prvog dijela serije tvore tzv. "Sindikat" (eng. The Syndicate) i predstavljaju glavne negativce; kasnije se u seriji otkriva da je Sindikat zapravo samo posrednik između ljudske rase i grupe vanzemaljaca koja ju namjerava uništiti. Sindikat vrlo često predstavlja Pušač (William B. Davis), beskrupulozni ubojica i vrhunski političar, pregovarač i manipulator, ujedno i glavni antagonist serijala. 
Serija se također bavi i razvojem odnosa između Muldera i Scully koji u početku počiva na platonskoj vezi, ali pred kraj serije se razvija u pravu romantičnu priču.
Mulderu i Scully u osmoj sezoni pridružuje se još dvoje agenata FBI-a: John Doggett (Robert Patrick) i Monica Reyes (Annabeth Gish). Doggett dolazi nakon Mulderove otmice, postaje novi partner agentice Scully i pomaže joj u potrazi za Mulderom. Kasnije upravo on poziva agenticu Reyes koju zna od ranije. 
Serija završava kada Mulder završi na tajnom vojnom sudu zbog provale u tajni vojni objekt i vidi planove invazije vanzemaljaca i kolonizacije Zemlje. Iako ga sud proglašava krivim, uspijeva pobjeći zahvaljujući drugim agentima, te on i Scully postaju bjegunci.
Fox Mulder - Posebni agent FBI-a Fox Mulder (David Duchovny) vjeruje u postojanje izvanzemaljaca i vladinu urotu kojom skriva postojanje istih. Njegov ured nalazi se u podrumu FBI-a u kojem istražuje nerazjašnjene slučajeve koji sadržavaju nadnaravne ili misteriozne pojave. Zbog otmice svoje sestre kojoj je svjedočio dok je bio dijete , Mulder je cijeli život posvetio traženju istine i razotkrivanju urote, što mu na kraju i uspijeva.Dana Scully - Posebna agentica FBI-a Dana Scully (Gillian Anderson) odustala je od medicinske karijere kako bi se posvetila razotkrivanju zločina i zločinaca. Nakon što joj njezini nadređeni dodijele novog partnera i daju joj zadatak da im redovito podnosi izvješća kojima na znanstveni način pokušava objasniti slučajeve u Dosjeima-X, između nje i agenta Foxa Muldera razvija se čvrsta, u početku, platonska veza bazirana na uzajamnom povjerenju. Agentica Scully, za razliku od Muldera, ne vjeruje u postojanje izvanzemaljaca niti u bilo što paranormalno - međutim, do kraja serije u potpunosti će promijeniti mišljenje, nakon što i sama u mnogo slučajeva svjedoči neobjašnjivim fenomenima koji nas okružuju.Walter Skinner - Walter Skinner (Mitch Pileggi) je pomoćnik direktora FBI-a koji je kao marinac služio u Vijetnamskom ratu. Tijekom rata ubio je mladog dečka koji je nosio eksploziv i taj ga je tragični događaj obilježio do kraja života. U FBI-u, on je prvi nadređeni agentima Mulderu i Scully u slučajevima koje istražuju. Iako na početku agenti smatraju da je i on upleten u zavjeru, kasnije se razvije snažan prijateljski odnos između njih troje.John Doggett - Posebni agent FBI-a John Doggett (Robert Patrick) prvi puta pojavljuje se na početku osme sezone kako bi pronašao nestalog agenta Muldera. Doggett je služio u vojsci SAD-a između 1970. i 1980. godine, a kasnije se pridružio policiji New Yorka gdje je stekao status detektiva. Nakon ubojstva sina, odlazi u FBI. Nakon neuspjelog pokušaja pronalaska agenta Muldera, John Doggett postaje novi partner agentice Scully na Dosjeima-X.Monica Reyes - Posebna agentica FBI-a Monica Reyes (Annabeth Gish) rođena je i odrasla u Mexico Cityju, gradu u kojoj joj roditelji još uvijek žive. Upravo iz tog razloga savršeno govori španjolski jezik . 1990. godine upisala je FBI Akademiju u Virginiji, a prvi joj je zadatak bio istraživanje ritualnih ubojstava. Dugogodišnja je prijateljica agenta Johna Doggetta, a nakon odlaska agentice Scully iz FBI-a upravo ona postaje njegovom partnericom na Dosjeima-X.
Chris Carter, rodom iz Kalifornije, dobio je priliku producirati novu televizijsku seriju za televizijsku mrežu Fox početkom 90-tih godina prošlog stoljeća. Umoran od humorističnih serija na kojima je do tada radio, a inspiriran izvještajem o 3,7 milijuna Amerikanaca koji su (možda) oteti od strane vanzemaljaca te prisjećajući se afere Watergate i horor serije iz 70-tih Kolchak: The Night Stalker, Carter je osmislio ideju za Dosjee-X i napisao scenarij za pilot epizodu 1992. godine. U početku se borio sa željama direktora koji su htjeli Mulderu odmah naći ljubavni interes. TV mreža htjela je puno etabliraniju ili "višu, elegantniju, plavu i sisatiju" glumicu za Scully nego što je to bila tada 24-godišnja Gillian Anderson, veteranka iz kazališta s malim filmskim iskustvom, a za koju je Carter smatrao da je jedini pravi izbor za ulogu nakon audicija.Carterov inicijalni prijedlog za seriju Dosjei-X bio je odbijen od strane Foxa. Nakon što je doradio koncept, vratio se nekoliko tjedana kasnije skupa s kompletnom komisijom koja je radila na pilot epizodi. Anderson je komentirala svoj rani rad na seriji: "To je bilo potpuno novo iskustvo za mene - tek sam drugi put u životu stala pred kameru u pilot epizodi". U prvoj epizodi nije upotrijebljena poznata glazba iz Dosjea-X. Otac glumca Davida Duchovnog (Amram Duchovny) pojavljuje se u epizodi kao putnik u avionu.Carterova ideja bila je prikazati FBI agente koji istražuju vanzemaljce i paranormalne pojave, ali također se htio pozabaviti i njihovim osobnim vjerovanjima. Izjavio je: "Sebe smatram osobom koja nije religiozna, ali koja je u konstantnoj potrazi za religioznim iskustvom. Mislim da su likovi agenata slični tome." Dana Scully, uz to što je znanstveni skeptik i doktorica, bila je otvorena prema katoličkoj vjeri u kojoj je odrasla dok Mulder, bivši student Oxforda na kojem je diplomirao psihologiju i postao stručnjak za profil kriminalaca, istinski vjeruje u postojanje vanzemaljaca (zbog toga je prozvan "Strašni Mulder" od strane svojih kolega). Carter je izjavio: "Način na koji Scully vidi svijet je način na koji ga vidi i serija. I zbog toga serija mora biti zasnovana na snažnim temeljima znanosti kako bi Muldera tjerala još dalje... Ako je znanost jako dobra, Scully ima jako dobre argumente... A Mulder je taj koji ju mora uvjeriti da se ona mora riješiti tih argumenata i da mora prihvatiti neprihvatljivo. I tu nastaje konflikt". Carter je također smatrao da je Scullyina uloga puno više racionalna, dok se Mulder više oslanja na intuiciju i nagađanja - suprotno onome što inače vidimo na televiziji.
Rani utjecaj Glena Morgana i Jamesa Wonga na mitologiju Dosjea-X doveo je do uvođenja popularnih sporednih likova koji će se nastaviti pojavljivati u kasnijim epizodama koje će pisati drugi scenaristi kao što je Scullyjina obitelj: Danin otac William (Don S. Davis), njezina majka Margaret (Sheila Larken) i njezina sestra Melissa (Melinda McGraw). Popularni trio The Lone Gunmen također su bili sporedni likovi.
David Duchovny je u Los Angelesu radio tri godine prije Dosjea-X; u početku je svoju karijeru htio izgraditi u filmskom biznisu. Međutim njegova menadžerica Melanie Green mu je 1993. godine dala scenarij za pilot epizodu serije. Kako su oboje bili uvjereni da se radi o dobrom scenariju, David je odlučio otići na audiciju. Ta audicija prošla je "grozno": govorio je vrlo polako, a premda je voditelj audicije smatrao da je Duchovny dobro odradio posao, Chris Carter nije bio nimalo zadovoljan. To ga je nagnalo da Duchovnog zamoli da sebe zamisli kao agenta FBI-a u budućim epizodama.Gillian Anderson pojavila se na audiciji za Danu Scully 1993. godine. "Nisam mogla prestati čitati scenarij", prisjećala se. Izvršni direktori Foxa nisu se slagali s autorom-redateljem Chrisom Carterom u njegovom odabiru Andersonice; željeli su nekoga s "manje sjaja i više seksualnosti" za ulogu Scully. Međutim, Carter je inzistirao na tome da upravo Andersonica ima integritet potreban za ulogu. U korist njegove odluke svakako idu brojne nagrade koje je glumica Anderson osvojila za portret agentice Scully tijekom devet godina trajanja serije na televiziji: nagrada glumačkog udruženja (1996. i 1997.), nagrada Emmy (1997.) i Zlatni globus (1997.). Upravo je na setu Dosjea-X glumica Anderson upoznala svoj budućeg supruga, Clydea Klotza, koji je u to vrijeme radio kao asistent voditelja scenografije. Anderson i Klotz dobili su kćerku Piper tijekom snimanja serije.Lik Waltera Skinnera glumio je Mitch Pileggi koji se prije toga pojavio na audiciji za dva, tri druga lika iz serije prije nego je dobio ovu ulogu. U početku mu nije bilo jasno zašto ga zovu ponovno na audiciju za lik koji se povremeno pojavljuje u seriji sve dok nije otkrio pravi razlog zašto nije dobio prethodne uloge za koje je čitao - Carter je imao problema u zamišljanju Pileggija kako glumi ostale likove zbog toga što je ovaj non-stop brijao glavu. Kada se glumac pojavio na audiciji za ulogu Waltera Skinnera, nije bio u dobrom raspoloženju i malo kose mu je izraslo na glavi. Upravo su takav njegov stav i pojava odgovarale liku Waltera Skinnera; Carter je mislio da se glumac samo pretvara da je nezadovoljan. Pileggi je naknadno shvatio da je imao sreće što nije dobio niti jednu prethodnu ulogu, jer bi to značilo da bi glumio u puno manje epizoda i uloga Waltera Skinnera koji se pojavljuje do kraja serije bi mu promaknula.Nakon što je Duchovny odlučio napustiti seriju po završetku sedme sezone, producenti su uveli novog lika - agenta FBI-a Johna Jaya Doggetta kojeg je utjelovio Robert Patrick. Carter je vjerovao da će serija s novim glavnim likovima moći trajati još barem deset sezona pa se čak i uvodna špica za osmu i devetu sezonu mijenjala kako bi se naglasila važnost novih glumaca (uz Pileggija koji je napokon dobio status glavnog glumca). Ipak, serija je potrajala još samo dvije sezone budući lik Johna Doggetta nije previše podigao gledanost iste. Glumac Cary Elwes doveden je u seriju kao sporedni lik Brad Follmer koji se pojavljuje u šest epizoda.
Prvih pet sezona serije Dosjei-X snimane su i producirane u Vancouveru, ali je kompletno snimanje kasnije preseljeno u SAD kad je David Duchovny počeo izražavati nezadovoljstvo s geografskom odvojenošću od svoje žene Tee Leoni, kao i zbog svojih frustracija klimatskim uvjetima u Vancouveru. Gillian Anderson također se željela vratiti kući u SAD pa je Chris Carter odlučio preseliti produkciju u Los Angeles nakon pete sezone. Sezona je završila u svibnju 1998. godine epizodom The End. Radi se o posljednjoj epizodi snimljenoj u Vancouveru, ali također i o posljednjoj epizodi na kojoj je radila filmska ekipa koja je bila zaposlena od prve sezone, kao što su redatelj R.W. Goodwin i njegova žena Sheila Larken (koja je igrala ulogu Margaret Scully i kasnije se pojavila u samo par epizoda).Nakon preseljenja u Los Angeles (država Kalifornija) u šestoj sezoni, dogodile su se mnoge promjene iza kamere budući je većina originalne filmske ekipe serije otišla. Novi scenograf Corey Kaplan, montažerka Lynne Willingham, scenarist David Amann i redatelj i producent Michael Watkins ostat će uz seriju nekoliko sljedećih godina. Bill Roe postao je novi kamerman serije, a većina epizoda imala je puno "suši" i "svjetliji" izgled zbog sunca i same klime u Kaliforniji za razliku od kišnih, maglovitih predjela Vancouvera. U ranoj fazi šeste sezone, producenti su iskoristili nove lokacije i pisali scenarije u zemlji koju ranije nisu mogli posjetiti. Na primjer, epizoda Drive Vincea Gilligana (o čovjeku koji oboljeva od neidentificirane bolesti) bila je prepuna akcijskih sekvenci - vrlo neobično za epizodu Dosjea-X - upravo zbog same lokacije snimanja (ceste u pustinji Nevade). Dvostruka epizoda Dreamland također je radnjom smještena u Nevadi, u legenardnoj Zoni 51. Radi se o komičnoj epizodi (kompletna šesta sezona puno je vedrija od svih ostalih) u kojoj glumac-gost Michael McKean glumi čovjeka u crnom Morrisa Fletchera koji zamijeni tijela s Foxom Mulderom. To je ujedno i jedina dvostruka epizoda Dosjea-X koja ne spada u mitologiju serije.Kompletna ekipa serije kasnije se vratila u Vancouver kako bi snimili dugometražni film Dosjei-X: Želim vjerovati. Prema Spotnitzu, scenarij za film pisan je upravo za te lokacije. Snimanje je započelo u prosincu 2007. godine u Vancouveru pod redateljskom palicom Chrisa Cartera, a završilo 11. ožujka 2008. godine.
Kompozitor Mark Snow došao je raditi na Dosjeima-X zahvaljujući svom prijateljstvu s izvršnim producentom R. W. Goodwinom. U početku produkcijska ekipa je razglabala o tome tko treba preuzeti posao kompozitora, a Chris Carter nije znao kome se obratiti. Poslušano je oko 15-tak ljudi, ali Goodwin je nastavio predlagati Snowa da ovaj dobije posao glavnog kompozitora. Snow se na audicijama pojavio tri puta, ali niti jednom nije dobio naznaku od strane produkcijske ekipe da li je bio dobar ili ne. Jednoga dana nazvao ga je njegov agent i u tijeku razgovora o neodređenoj "pilot epizodi" je shvatio da je dobio posao.Serija Dosjei-X koristi se instrumentalnom glazbom puno više od drugih televizijskih serija. Prema dokumentarnom prilogu "Behind the Truth" iz DVD izdanja prve sezone, Snow je potpuno slučajno stvorio poznati efekt jeke u glavnoj glazbenoj temi. Rekao da je prošao nekoliko različitih verzija s Carterom, ali da ovaj nikako nije bio zadovoljan. Nakon što je jednom prilikom Carter izašao iz sobe, Snow je spustio ruku i podlakticu na klavijature u frustraciji. Rekao je: "Taj zvuk proizašao je direktno iz klavijatura. I to je bilo to." Druga epizoda, Deep Throat označila je Snowov debi kao solo kompozitora kompletne epizode Dosjea-X. Produkcijski tim bio je vrlo oprezan u početku serije oko upotrebljavanja previše glazbe u epizodama.Snow je također komponirao kompletan soundtrack za film Dosjei-X: Želim vjerovati. Soundtrack je pušten u prodaju pod nazivom The X-Files: I Want To Believe: Original Motion Picture Score, a snimljen je sa simfonijom Hollywood Studio tijekom svibnja 2008. u studiju 20th Century Fox, Kalifornija. Britanski izvođači iz UNKLE snimili su novu verziju glavne teme serije za odjavnu špicu filma. Također su snimljeni i neki neobični zvukovi prilikom čega su korištene žice glasovira. Mark Snow također je komentirao da su određeni dijelovi glazbe bili inspirirani djelom "Prospectors Quartet" sa soundtracka za film Bit će krvi.
Originalna uvodna špica napravljena je 1993. godine za prvu sezonu i ostala je nepromijenjena sve dok David Duchovny nije otišao iz serije kao glavni lik na kraju sedme sezone. Kada su stvarali uvodnu špicu, Chris Carter je pronašao video operatera koji je razvukao lice koje vidimo u špici. Radi se o vjerojatno najpoznatijem dijelu same špice. Rabwin je izjavio da su glazba i specijalni efekti doveli do uvodne špice "kakva nikad do tada nije bila viđena na televiziji".Prva epizoda osme sezone, Within, označila je prvu veliku promjenu na uvodnoj špici. Uz dodatak glumca Roberta Patricka koji je postao glavni lik, špica je sadržavala i nove slike i nove fotografije Duchovnog i Gillian Anderson (iako se Duchovny na špici pojavljuje samo i kad se pojavljuje u epizodi). Budući se špica nije mijenjala u prvih sedam sezona, Carter i ostatak ekipe smatrali su da je došlo pravo vrijeme za promjenu zbog Duchovnyjevog odlaska iz serije. Nova uvodna špica pokazivala je razne slike Scullyjine trudnoće, a prema Franku Spotnitzu također je pokazivala i apstraktni način Mulderove odsutnosti iz osme sezone kad ga vidimo da pada u oko (koje bi trebalo biti Scullyjino).Kada se radila uvodna špica za devetu sezonu, ideja je bila da se stvori potpuno nova špica za "nove Dosjee-X". Razlog tomu je bio taj što je Gillian Anderson željela otići iz serije pa su Monica Reyes i Walter Skinner dodani među glavne likove serije kako bi se na što bolji način pokazalo da deveta sezona nije kao niti jedna prijašnja. Zbog Duchovnyjevog povratka u posljednjoj epizodi serije, The Truth, uvodna špica sadržavala je najviše glumaca od svih dotadašnjih - njih 5.
U nekoliko intervjua nakon početka kino distribucije filma Dosjei X: Želim vjerovati, Chris Carter je izjavio da će se, u slučaju da se ovaj film pokaže uspješnim, snimiti još jedan koji bi se svojom radnjom vratio na mitologiju serije i fokusirao na invaziju izvanzemaljaca i kolonizaciju Zemlje kako je i predviđeno u finalu devete sezone (22. prosinca 2012. godine). U listopadu 2009. godine u jednom od intervjua glumac David Duchovny je izjavio da bi volio raditi na dugometražnom filmu 2012. godine, ali da ne zna hoće li mu se za to pružiti prilika. U kolovozu 2012. godine glumica Gillian Anderson izjavila je da se "snimanje trećeg filma čini izglednim". Do srpnja 2013. godine kompanija Fox nije odobrila snimanje filma, premda su Carter, Spotnitz, Duchovny i Anderson izrazili zanimanje za isti. Na Comic-conu održanom u New Yorku u razdoblju od 10. do 13. listopada 2013. godine, Duchovny i Anderson su potvrdili svoju zainteresiranost za film, a Andersonica je tom prilikom izjavila: "Ako je potrebna potpora obožavatelja serije kako bi se Fox zainteresirao za snimanje filma, onda bi valjda tako trebalo i biti".Dana 17. siječnja 2015. godine televizijska mreža Fox potvrdila je da postoji mogućnost povratka Dosjea X, ali ne kao dugometražni film, već kao limitirana televizijska serija (mini-serija). Tadašnja predsjednica Foxa, Dana Walden, novinarima je rekla da se "vode razgovori oko logistike i sve je još uvijek u početnoj fazi" te da će serija oživjeti jedino ako joj se pridruže Carter, Anderson i Duchovny. Dana 24. ožujka 2015. službeno je potvrđeno da će se serija vratiti na male ekrane uz njezinog kreatora Chrisa Cartera te dvoje glavnih glumaca - Davida Duchovnyja i Gillian Anderson. Serija je svoju premijeru imala 24. siječnja 2016. godine.
Dana 20. travnja 2017. godine televizijska mreža Fox objavila je da će se Dosjei X vratiti i u jedanaestoj sezoni koja će se sastojati od deset epizoda; ta sezona premijerno je započela s emitiranjem 3. siječnja 2018. godine.U siječnju 2018. godine glumica Gillian Anderson potvrdila je da će jedanaesta sezona biti ujedno i njezina posljednja. Narednog mjeseca, kreator serije Carter u jednom od intervjua je izjavio da se serija može nastaviti bez Andersonice.
Paralelno s razvojem likova, epizode Dosjea-X bavile su se i brojnim misterioznim elementima koji su nastajali iz fenomena znanstvene fantastike i paranormalnog. Kreatori takve epizode smatraju Mitologijom serije, a obožavatelji diljem svijeta razvijali su vlastite teorije o mitologiji tijekom trajanja serije (a i kasnije). Među najznačajnijim mitološkim elementima serije su likovi "Čudovište tjedna" (Monster-of-the-Week), vladina urota, "Sindikat" i kolonizacija planeta. 
Tijekom prvih nekoliko sezona serijom su uglavnom prevladavale pojedinačne epizode u kojima agenti istražuju razna ubojstva i čudovišta kao što su Eugene Tooms u epizodama Squeeze i Tooms ili legendarni Vrag iz Jerseyja iz epizode The Jersey Devil u prvoj sezoni. Kako se serija razvijala, priča o izvanzemaljcima poprimala je sve više maha i išla u veću dubinu i razradu. Prva epizoda osme sezone, Within, bavi se pitanjima gubitka, samoće i boli nakon nestanka Foxa Muldera. Epizoda Per Manum osme sezone uključuje teme mračnog, zlosutnog terora, paranoje i straha od nepoznatog. Smrt i uskrsnuće predstavljaju važan pod-zaplet u osmoj sezoni, pogotovo u epizodama The Gift kada uskrsne John Doggett i Deadalive kada se Mulder probudi iz svoje smrtne postelje. Ovaj pod-zaplet nastavlja se i u devetoj sezoni. Prije ovih zapleta, glavna okosnica serije bila je nagovještaj da čovječanstvo predstavlja najveću prijetnju samome sebi, iako se tehnologija nalazi u visokom stupnju razvoja. Glavna tema u većini sezona uglavnom se fokusirala na uskrsnuće čovječanstva i spašavanje istog ("Sindikat") te na prijetnju izvana (izvanzemaljci). Ostale teme obrađene u seriji uključivale su ponovno rođenje, život i vjerovanje (epizode This is Not Happening i Deadalive).
Prva sezona znanstveno-fantastične serije Dosjei-X u SAD-u je započela s emitiranjem 10. rujna 1993., a završila 13. svibnja 1994. godine nakon 24 prikazane epizode na televizijskoj mreži Fox. 
U prvoj sezoni upoznajemo se s glavnim likovima serije koji uključuju Foxa Muldera i Danu Scully (glume ih David Duchovny i Gillian Anderson) te sporednim likovima koji se pojavljuju u pojedinim epizodama - Duboko grlo, Walter Skinner i Pušač. Prva sezona postavila je temelje serije koji su se sastojali od pojedinačnih epizoda u kojima su se istraživali paranormalni i nadnaravni slučajevi (poznati pod imenom Dosjei-X), ali i od polaganog razvoja mitologije koja će kasnije postati glavnom okosnicom serije. 
Iako se u početku borila za gledanost, serija je iz epizode u epizodu postajala sve popularnijom, a postotak gledanosti konstantno je bio u rastu. Kritičari i mediji općenito uglavnom su pozitivno ocijenili prvu sezonu serije. Sama sezona je od dvoje glavnih glumaca napravila velike zvijezde, a nekoliko fraza iz iste (npr. Želim vjerovati) od tada pa sve do danas postale su kulturološki fenomen.
Druga sezona serije sa svojim je emitiranjem na televizijskoj mreži Fox započela 16. rujna 1994. godine u SAD-u, a završila 19. svibnja 1995. godine nakon prikazanih 25 epizoda. 
Druga sezona prati agente FBI-a Foxa Muldera i Danu Scully dok nastavljaju s istraživanjem paranormalnih i nadnaravnih slučajeva. Uz pojedinačne epizode, druga sezona je nastavila s razvojem priče o mitologiji o vanzemaljskoj uroti koja je započela u prvoj sezoni. Također, druga sezona značajna je i po uvođenju likova koji će postati važnim dijelom serije - X-a (Steven Williams), Alexa Kryceka (Nicholas Lea) i Vanzemaljskog lovca na glave (Brian Thompson). 
Na mitološku priču druge sezone uvelike je utjecala trudnoća glavne glumice, Gillian Anderson; odlučeno je da će lik agentice Scully biti otet od strane vanzemaljaca u ranom dijelu sezone te da će se dvije epizode kasnije vratiti u stanju kome, što je dodatno pojačalo mitologiju serije. Druga sezona dobila je sedam nominacija za prestižnu televizijsku nagradu Emmy (od čega su četiri bile za epizodu Duane Barry), a dvoje glavnih glumaca zaradilo je nominacije u svojim kategorijama za nagradu Zlatni globus.
Treća sezona serije započela je sa svojim emitiranjem 22. rujna 1995., a završila 17. svibnja 1996. godine na televizijskoj mreži Fox na kojoj se prikazalo sveukupno 24 epizode. 
Kreator serije Chris Carter također je bio i izvršni producent iste te scenarist osam epizoda treće sezone. Howard Gordon je promoviran u izvršnog producenta te je napisao četiri epizode. Darin Morgan, poznat po komičnim epizodama, vratio se i napisao tri epizode u svojoj posljednjoj sezoni koju je proveo u seriji. Frank Spotnitz nastavio je svoj rad kao urednik priča za epizode, a samostalno je napisao četiri epizode. Nakon što je napisao tek jednu epizodu u drugoj sezoni, Vince Gilligan se vratio i napisao još jednu. Glavni glumac David Duchovny je surađivao s Howardom Gordonom i Chrisom Carterom na pisanju dviju epizoda na kojima je i potpisan. 
Najviše epizoda treće sezone režirali su Rob Bowman (osam) i Kim Manners (sedam). Bivši producent serije David Nutter režirao je četiri epizode, a izvršni producent R. W. Goodwin režirao je prvu i posljednju epizodu sezone. Chris Carter režirao je jednu epizodu za koju je također sam napisao i scenarij. 
Treća sezona nominirana je u osam kategorija za prestižnu televizijsku nagradu Emmy. Drugu godinu za redom nominirana je u kategoriji najbolje serije godine, a glumica Gillian Anderson primila je prvu nominaciju u kategoriji glavne ženske uloge. Epizoda Jose Chung's From Outer Space nominirana je u kategoriji najbolje scenografije. Sezona je osvojila pet nagrada Emmy uključujući one za najbolji scenarij (Darin Morgan za epizodu Clyde Bruckman's Final Repose), za najboljeg glumca gosta (Peter Boyle za epizodu Clyde Bruckman's Final Repose), za najbolji zvuk i montažu zvuka (za epizodu Nisei) te za najbolju kameru (za epizodu Grotesque). Glavni glumci David Duchovny i Gillian Anderson su bili nominirani u svojim kategorijama na nagradu Zlatni globus.
Četvrta sezona se u SAD-u emitirala od 4. listopada 1996. do 18. svibnja 1997. godine i sadržavala je sveukupno 24 epizode. Kreator serije Chris Carter također je bio i njezin izvršni producent, a napisao je sveukupno 8 epizoda. Howard Gordon je nastavio raditi kao izvršni producent i napisao je 5 epizoda prije nego je odlučio otići iz serije. Frank Spotnitz promoviran je u ko-producenta, a napisao je 7 epizoda, kao i Vince Gillian koji je autor 5 epizoda. Bivši scenaristi Glen Morgan i James Wong vratili su se u četvrtoj sezoni kao producenti konzultanti te napisali zajedno tri epizode, a Morgan je jednu napisao samostalno (Wong ju je režirao). Izvršni producent i čest režiser serije R. W. Goodwin napisao je scenarij za jednu epizodu i to je ostala jedina epizoda čiji je on bio autor. 
Najčešći redatelji epizoda ove sezone bili su Rob Bowman i Kim Manners. Manners je režirao sveukupno osam epizoda, a Bowman sedam. Izvršni producent R. W. Goodwin režirao je prvu i posljednju epizodu sezone. James Charleston je režirao tri epizode dok su Tucker Gates, Michael Lange, Cliff Bole i scenarist James Wong režirali po jednu epizodu. 
Značajne epizode koje su obilježile četvrtu sezonu su The Field Where I Died i Demons koje se bave Foxom Mulderom, Never Again koja je koncentrirana na privatni život agentice Scully, Musings of a Cigarette-Smoking Man gdje saznajemo pozadinu jednog od glavnih likova iz tzv. "Sindikata" te epizode Herrenvolk, Tunguska, Terma, Memento Mori, Tempus Fugit, Max, Zero Sum i Gethsemane koje se bave mitologijom serije koja uključuje izvanzemaljce.
Četvrta sezona osvojila je tri nagrade Emmy, uključujući onu u kategoriji najbolje glavne glumice u dramskoj seriji (Gillian Anderson), a sveukupno je imala 12 nominacija uključujući one za najbolju seriju godine, najboljeg glavnog glumca (David Duchovny), najbolju režiju (Musings of a Cigarette-Smoking Man) i najbolji scenarij (Memento Mori).
Peta sezona serije prikazivala se u razdoblju od 2. studenog 1997. do 17. svibnja 1998. godine i sadržava sveukupno 20 epizoda. Ovo je bila najgledanija sezona kompletne serije i najgledanija serija televizijske mreže FOX uopće te godine. Završila je na jedanaestom mjestu s prosječnim brojem od 17.1 milijuna gledatelja po epizodi. 
Sezona je karakteristična po tome što se u pauzi između nje i prethodne sezone snimao film Dosjei-X, a zbog potrebe za ponovnim snimanjem scena glumci Gillian Anderson i David Duchovny se ili uopće nisu pojavljivali u nekim epizodama ili su glumili u par scena: na primjer u epizodama Unusual Suspects i Travelers lik Dane Scully uopće se ne pojavljuje dok se u epizodama Chinga i Christmas Carol lik Foxa Muldera pojavljuje u svega nekoliko scena.
Ovo je također bila i posljednja sezona koja je snimana u Vancouveru nakon čega je produkcija preseljena u Los Angeles gdje je ostala do kraja serije. Film Dosjei-X: Želim vjerovati ponovno je snimljen u Vancouveru. 
U posljednjoj epizodi sezone, The End, Dosjei-X po drugi puta se zatvaraju čime su jasno postavljeni temelji za prvi dugometražni film koji se prikazao u američkim kinima u ljeto 1998. godine. 
Peta sezona nominirana je u čak 16 kategorija za prestižnu televizijsku nagradu Emmy (osvojila je dvije nagrade u tehničkim kategorijama), uključujući one za najbolju seriju godine, glavnog glumca (Duchovny), glavnu glumicu (Anderson) te režiju i scenarij (Chris Carter za epizodu The Post-Modern Prometheus).
Dosjei-X: Film (popularno znan i pod nazivom Dosjei-X: Borba s budućnosti) je američki znanstveno-fantastični triler iz 1998. godine kojeg su napisali Chris Carter i Frank Spotnitz, a kojeg je režirao Rob Bowman. To je prvi dugometražni film temeljen na televizijskoj seriji Dosjei-X koju je kreirao Carter. Četvero glavnih likova iz serije pojavljuje se u filmu: David Duchovny, Gillian Anderson, Mitch Pileggi i William B. Davis koji repriziraju svoje uloge kao FBI agenti Fox Mulder i Dana Scully, pomoćnik direktora FBI-a Walter Skinner i Pušač. 
Priča filma prati agente Muldera i Scully, čiji je odjel Dosjei-X zatvoren, a koji istražuju podmetanje bombe u zgradi i uništavanje kriminalnih dokaza. Uskoro otkrivaju vladinu urotu koja pokušava sakriti istinu o kolonizaciji izvanzemaljaca koji planiraju doći na Zemlju. Ako se gleda kroz kompletnu kronologiju Dosjea-X, priča filma radnjom je smještena između pete (epizoda The End) i šeste sezone (epizoda The Beginning) te se odnosi na glavnu mitologiju serije. 
Chris Carter odlučio je snimiti dugometražni film kako bi još više produbio mitologiju serije i postavio ju na viši nivo, ali i kako bi pokušao zadovoljiti gledatelje koji nikad nisu gledali seriju ili koji nisu njezini najvjerniji obožvatelji. Napisao je scenarij zajedno sa Frankom Spotnitzom pred kraj 1996. godine i, uz budžet koji mu je odobrila kompanija 20th Century Fox, započeo snimanje 1997. godine nakon završetka četvrte sezone. Carter je okupio glumačku ekipu i ekipu iza kamere iz serije, ali i neke poznate glumce poput Blythe Danner i Martina Landaua te započeo produkciju. Mark Snow, koji je skladao glazbu za kompletnu seriju, autor je i filmske glazbe. 
Film je svoju premijeru imao 19. lipnja 1998. godine u SAD-u te primio pomiješane kritike filmskih kritičara. Iako su neki uživali u stilu i efektima filma, drugi su se okomili na zamršenu radnju te na isti gledali kao na produženu epizodu serijala.
Šesta sezona serije emitirana je u SAD-u u razdoblju od 8. studenog 1998. do 16. svibnja 1999. godine i sadržava sveukupno 22 epizode. Sezona je karakteristična zbog toga što jedan veliki dio mitologije završava u epizodama Two Fathers i One Son (uništenje Sindikata), dok u posljednjoj epizodi Biogenesis započinje nova mitološka priča o izvanzemaljcima. 
Šesta sezona je također karakteristična i po tome što sadržava dvije povezane epizode (Dreamland i Dreamland II) koje nemaju nikakve veze s mitologijom  - i do kraja serije ostale su jedine takve. 
Osim toga, ovo je bila prva sezona koja je snimana u Kaliforniji pa je puno življa, vedrija i humorističnija od svih prethodnih.
Sezona je sveukupno imala 8 nominacija za prestižnu televizijsku nagradu Emmy (uključujući onu u kategoriji najbolje glavne glumice u dramskoj seriji - Gillian Anderson), a osvojila je jednu u kategoriji najbolje maske (za epizode Two Fathers i One Son).
Sedma sezona serije prikazivala se u SAD-u od 7. studenog 1999. do 21. svibnja 2000. godine i sastojala se od sveukupno 22 epizode. U sedmoj sezoni događaju se dvije ključne stvari za seriju: agent Mulder u epizodama Sein und Zeit i Closure napokon saznaje što se dogodilo s njegovom sestrom koja je oteta dok je on bio dijete; glumac David Duchovny (koji glumi agenta Foxa Muldera) odlučio je otići iz serije na kraju sezone.
Epizoda Millennium označila je kraj istomene serije koja je ukinuta 1999. godine, a koju je također kreirao Chris Carter. Nakon što je serija ukinuta bez pravog završetka, Carter je odlučio jednu epizodu Dosjea-X posvetiti seriji Millennium kako bi završio njezinu priču.
U sedmoj sezoni David Duchovny napisao je i režirao dvije epizode: jedna je mitološka The Sixth Extinction II: Amor Fati, a druga Hollywood A.D.. Gillian Anderson također je napisala scenarij za epizodu all things i to je do kraja serije ostala njezina jedina epizoda. 
Odluka da se završi priča o Mulderovoj sestri donijeta je zbog činjenice što u tim trenucima nitko od ekipe koja je radila na seriji nije znao hoće li se serija nakon sedme sezone nastaviti. Kritičari nisu oduševljeno reagirali na sezonu, što je glumca Duchovnog i navelo da ode iz serije.
Sedma sezona je osvojila čak tri prestižne televizijske nagrade Emmy i to u kategorijama najboljih specijalnih efekata i najbolje montaže zvuka (epizoda First Person Shooter) te u kategoriji najbolje maske (epizoda Theef). Sveukupno je imala 6 nominacija.
Osma sezona prikazivala se u SAD-u od 5. studenog 2000. do 20. svibnja 2001. godine i označila je najveće promjene u seriji do tada. Odlaskom Davida Duchovnog, kreator Chris Carter morao je nadopuniti jedno mjesto što je i učinio s glumcem Robertom Patrickom koji je utjelovio lik agenta Johna Doggetta - novog partnera agentice Scully na Dosjeima-X. Osim toga, po prvi puta je promijenjena i uvodna špica serije.
Mitološke epizode prvog dijela sezone odnose se na pokušaj pronalaska agenta Muldera (koji je na kraju prethodne sezone otet) što se i događa u epizodi This is Not Happening. Ta epizoda također označava i prvu pojavu agentice Monice Reyes (Annabeth Gish) koja će ubrzo nakon toga postati stalni član glumačke postave serije. 
Priča drugog dijela sezone, nakon Mulderovog povratka, bazirana je na trudnoći agentice Scully koja u posljednjoj epizodi (Existence) rađa malog Williama. Neobjašnjivost Scullyne trudnoće (koja je do kraja sedme sezone vjerovala da je neplodna i da ne može imati djecu) postat će glavnom temom sve do posljednje epizode serije. 
Osma sezona serije dobro je prihvaćena od strane kritike i Chris Carter počeo je vjerovati u dugu budućnost iste s novim likovima (agentom Doggettom i agenticom Reyes). Međutim, gledanost mu nikako nije išla u prilog budući su obožavatelji polako odustajali od cijele priče bez agenta Muldera. Tijekom osme sezone Chris Carter je, skupa sa svojim timom iz Dosjea-X, kreirao još jednu seriju The Lone Gunmen koja je ukinuta nakon samo 13 epizoda.
Deveta sezona serije prikazivala se u razdoblju od 11. studenog 2001. do 19. svibnja 2002. godine i sastoji se od sveukupno 20 epizoda. Početkom sezone, agent Mulder se skriva i ne pojavljuje se u seriji sve do posljednje epizode. Njegovo nepojavljivanje i miješane kritike jedni su od glavnih razloga zbog čega je gledanost serije tijekom devete sezone drastično pala i dovela do ukidanja iste nakon 20 epizoda.
Priča devete sezone vrti se oko pokušaja agenata Scully, Reyes, Doggetta i pomoćnika direktora Skinnera da otkriju vladinu urotu koja stvara tzv. "super-vojnike". Također, agent Doggett napokon otkriva tko je ubio njegovog sina (Release), a agentica Scully, kako bi ga zaštitila, daje svog malog sina Williama na posvajanje nepoznatim ljudima (William). 
U devetoj sezoni također gledamo potupno novu uvodnu špicu, u kojoj se pojavljuju Annabeth Gish (agentica Monica Reyes) i, po prvi puta, Mitch Pileggi (pomoćnik direktora Walter Skinner). U posljednjoj epizodi uvodna špica sadržava najviše likova ikad u seriji: agent Mulder, agentica Scully, agent Doggett, agentica Reyes i pomoćnik direktora Skinner.
Kako je tijekom osme sezone Chris Carter kreirao seriju The Lone Gunmen koja je ukinuta nakon samo 13 epizoda, u devetoj sezoni je snimljena epizoda Jump the Shark koja označava završetak serije i njezinih likova (nešto slično kao što su napravili početkom sedme sezone za seriju Millennium u istoimenoj epizodi Dosjea-X). 
U posljednjoj, dvosatnoj epizodi jednostavno nazvanoj The Truth pojavljuju se gotovo svi likovi važni za mitologiju serije, bez obzira bili oni mrtvi ili ne. Kreator Carter pronašao je vrlo efikasan način kako vratiti sve mrtve likove koji su išta značili u Mulderovoj desetogodišnjoj potrazi za istinom koju on napokon otkriva, a nakon čega su on i Scully primorani pobjeći van SAD-a.
Dosjei X: Želim vjerovati je znanstveno-fantastični triler iz 2008. godine kojeg je režirao Chris Carter, a kojeg su zajedno napisali Carter i Frank Spotnitz. To je drugi dugometražni film u franšizi Dosjea-X koju je kreirao Carter, nakon prvog iz 1998. godine. Troje glavnih glumaca iz televizijske serije - David Duchovny, Gillian Anderson i Mitch Pileggi - pojavljuju se u filmu i repriziraju svoje uloge kao Fox Mulder, Dana Scully i Walter Skinner.
Za razliku od prvog filma, radnja ovoga nije fokusirana na mitologiju serije o izvanzemaljcima nego je riječ o samostojećem trileru s horor zapletom, sličnom pojedinačnim epizodama serije (Čudovište tjedna). Priča prati Muldera i Scully koji već nekoliko godina nisu u FBI-u; Mulder živi u izolaciji kao bjegunac, a Scully je postala doktorica u bolnici kojom upravlja Katolička crkva gdje se prijateljski povezala s ozbiljno oboljelim pacijentom. Ali nakon što FBI agentica misteriozno nestane, a bivši svećenik optužen za pedofiliju počne tvrditi da ima vizije otete agentice, Mulder i Scully nevoljko pristanu pomoći FBI-ju zbog svoje pozadine istraživanja neobjašnjivog i paranormalnog. 
Film se očekivao već u studenom 2001. godine, nakon što je s emitiranjem završena deveta sezona serije, ali se nalazio u produkcijskom paklu punih šest godina da bi snimanje napokon započelo u prosincu 2007. godine u Vancouveru (Kanada). Film je sa svojom službenom kino distribucijom u Australiji i Njemačkoj započeo 24. srpnja 2008. godine; u Sjevernoj Americi dan kasnije, a u Izraelu, Kuvajtu i Hrvatskoj 31. srpnja iste godine. U Velikoj Britaniji film je krenuo u kina 1. kolovoza 2008. godine, u Hong Kongu 4. kolovoza, a u Japanu tek 7. studenog. Svjetska premijera filma održala se 23. srpnja u Hollywoodu, a premijera u Velikoj Britaniji održana je 30. srpnja u London's Empireu na Leicester Squareu. Nakon početka kino distribucije film je uglavnom dobio pomiješane ili negativne kritike gledatelja, ali i samih filmskih kritičara.
Deseta sezona serije Dosjei X sa svojim emitiranjem u SAD-u započela je 24. siječnja 2016. godine na televizijskoj mreži Fox. Sezona se sastoji od šest epizoda, a s emitiranjem je završila 22. veljače 2016. godine. Radnja serije odvija se četrnaest godina nakon završetka devete sezone i sedam godina nakon emitiranja drugog dugometražnog filma Dosjei X: Želim vjerovati, a prati FBI agente Muldera i Scully koji nanovo otkrivaju postojanje izvanzemaljaca i njihovu povezanost s vladom.
Televizijska mreža Fox nakon dugogodišnjeg nagađanja najavila je da će se serija vratiti u limitiranom formatu od šest epizoda. Nakon što je sezona završila s emitiranjem pobrala je pomiješane kritike filmske struke. Druga, treća i četvrta epizoda dobile su uglavnom pozitivne ocjene od kojih je treća epizoda naziva Mulder and Scully Meet the Were-Monster najviše hvaljena. Za razliku od njih, prva, peta i šesta epizoda dobile su lošije kritike, a epizode koje su vezane uz mitologiju serije (prva i šesta) dobile su izrazito negativne ocjene.
Ian Burrell iz britanskih novina The Independent nazvao je seriju "jednom od najvećih kultnih serija moderne televizije". Richard Corliss iz Time magazinea nazvao je seriju "kulturnim fenomenom 90-tih". Hal Boedeker iz Orlando Sentinela napisao je 1996. godine da se serija razvila iz voljenog kulta u pravi televizijski "klasik". The Evening Herald istaknuo je da serija ima "fantastičan utjecaj" na televiziju, čak i veći od serije Simpsoni. Novinari iz Virgin Medije napisali su da je najupečatljiviji lik iz epizoda Čudovište tjedna (Monster of the Week) bio Eugene Tooms (Squeeze i Tooms).Pilot epizoda uglavnom je bila dobro prihvaćena od strane gledatelja i kritičara. Variety je istaknuo da epizoda "koristi već viđeni koncept", ali je hvalio produkciju i sam potencijal serije. Za glumu je Variety napisao: "Duchovnyjevo ocrtavanje ozbiljnog znanstvenika sa smislom za humor trebalo bi mu donijeti obožavatelje, a Andersoničina sumnja u fenomene dobro se nadograđuje. Čine se kao dobar tim...". Variety je također hvalio scenarij i režiju: "Mandelovo opušteno režiranje uz Carterov ingeniozan scenarij i umjetničku prezentaciju dovoljni su da održe na životu ovaj znanstveno-fantastični uradak." Zaključili su: "Carterovi dijalozi su svježi bez da su samosvjesni, a likovi se trude. Serija započinje s pravom količinom imaginacije što predstavlja novost za današnji televizijski program." Entertainment Weekly istaknuo je da je Scully "bila pravi skeptik" u pilot epizodi, ali tijekom sezone njezin lik se razvio u onog koji vjeruje. Nakon što je s emitiranjem završila četvrta epizoda, magazin je nazvao Dosjee-X "serijom s najviše paranoje i subverzivnosti na televiziji" te istaknuo "fantastične tenzije između Andersonice i Duchovnog."Amy H. Sturgis komentirala je osmu sezonu serije i hvalila Andersoničinu glumu kao Scully, a za novi lik Johna Doggetta napisala da "nikako nije Mulderovski". Collin Polonowonski iz DVD Timesa rekao je da osma sezona sadržava "više pogodaka nego promašaja u cijelosti", ali je negativno ocijenio epizode koje se odnose na mitologiju serije nazivajući ih "najslabijima" u sezoni. Jesse Hassenger iz PopMattersa kritizirao je osmu sezonu, tvrdeći da je Robert Patrick promašen kao glumac za ovu seriju istovremeno nazivajući ponovne pojave Davida Duchovnog izrazito plitkima.
Serija Dosjei-X sveukupno je osvojila 70 različitih televizijskih nagrada, a bila nominirana u 148 kategorija. Što se prestižnih televizijskih nagrada Emmy tiče, serija je bila nominirana za njih 102, a osvojila je sveukupno 26 nagrada. Nominacije i nagrade ostvarene su u različitim kategorijama (uključujući i one za montažu, glumu, seriju i masku).
Startajući od prve sezone, James Castle, Bruce Bryant i Carol Johnsen osvojili su nagradu Emmy u kategoriji najbolje uvodne špice 1994. godine. 1995. godine serija je bila nominirana u sedam kategorija za nagradu Emmy, ali nije osvojila niti jednu. Međutim, za treću sezonu serija je osvojila 5 nagrada Emmy od sveukupno 8 nominacija. 1997. godine serija je osvojila tek tri nagrade (jednu od njih u kategoriji najbolje glumice - Gillian Anderson) od 12 nominacija. 1998. godine serija je osvojila tek dvije nagrade Emmy od čak 15 nominacija. Sljedeće godine također je osvojila samo jednu nagradu od sveukupno 8 nominacija (u kategoriji najbolje maske za epizode Two Fathers i One Son). Sedma sezona serije osvojila je tri Emmy nagrade (maska, zvuk i specijalni efekti) od šest nominacija. Osma sezona nije bila toliko uspješna, jer je bila nominirana tek u dvije kategorije od kojih je osvojila jednu i to onu za najbolju masku u seriji (za epizodu Deadalive). Posljednja epizoda serije, The Truth, bila je jedina epizoda devete sezone koja je nominirana za nagradu Emmy i to u kategoriji najbolje originalne glazbe (Mark Snow) koju je izgubila.
Kako se krug obožavatelja serije polako razvijao iz manjih grupa u svjetski fenomen, digitalne telekomunikacije počele su dolaziti do izražaja. Prema New York Timesu "ovo je možda bila prva televizijska serija u povijesti koja je rast svoje publike mogla zahvaliti internetu". Dosjei-X su inkorporirali nove tehnologije u svoju priču od početka sezona: Mulder i Scully često su komunicirali mobitelima, e-mailom s tajnim doušnicima koji su činili okosnice epizoda Colony i Anasazi, a The Lone Gunmen su bili poklonici Interneta već 1994. godine. Mnogi obožavatelji Dosjea-X imali su pristup internetu. Uskoro su obožavatelji prozvani nadimkom X-Philes te u međusobnoj online korespondenciji razglabali o epizodama serije na neslužbenim stranicama, stvarali razne zajednice s drugim obožavateljima diljem svijeta te pisali svoje vlastite fikcije iz svijeta serije.Dosjee-X također su gledali "i oni koji inače ne prate znanstveno-fantastični žanr". Chris Carter uvijek je izjavljivao da je to serija koja se temelji na sadržaju, ali mnogi obožavatelji smatraju da se serija temelji na likovima. David Duchovny i Gillian Anderson bili su okarakterizirani kao "Internet seks simboli". Kako je serija dobivala na popularnosti, stvarane su razne podgrupe poput "shippersa" koji su se nadali romantičnoj ili seksualnoj vezi između Muldera i Scully ili onih koji su već "čitali" njihov odnos "između redaka". Ostale grupe svoju su pažnju usmjeravale na zvijezde u seriji, njihove likove dok su drugi stvorili supkulturu "slash" fikcije. U ljeto 1996. godine jedan novinar je napisao: "Postoje cijeli forumi na internetu koji su posvećeni odnosu između Muldera i Scully". Uz razglabanja o pojedinačnim epizodama serije, obožavatelji na internetu upotrebljavali su akronime poput "UST" (unresolved sexual tension) ili "COTR" (conversation on the rock) kako bi produbili diskusije o njihovom odnosu za koji je akronim bio "MSR" (Mulder Scully relationship).Producenti serije u početku nisu udovoljavali željama obožavatelja koji su navijali za vezu između Muldera i Scully: "Carter je konstantno uvjeravao one koji su se protivili njihovoj romantičnoj vezi da do toga neće doći. To mu je omogućavalao da uvjerljivo negira činjenicu da se uspjeh serije dogodio zbog njezine originalnosti, a ne zbog toga što su mnogi očekivali romantiku između dvoje glavnih likova." Pisca koji postaje opsjednut sa Scully u epizodi šeste sezone Milagro neki su isčitali kao Mulderov alter ego, shvaćajući da je do tog trenutka serije "Scully već bila zaljubljena u Muldera unatoč Carterovoj autorskoj namjeri". Scenaristi su ponekad odavali počast najvećim obožavateljima serije dajući njihova imena nekim manjim likovima od kojih je svakako najpoznatiji primjer Leyle Harrison u epizodi osme sezone Alone.
Chris Carter je naveo televizijske serije kao što su Alfred Hitchcock Predstavlja, Zona sumraka, Night Gallery, Tales from the Darkside te posebno Kolchak: The Night Stalker koje su uvelike utjecale na razvoj serije Dosjei-X. Carter je rekao: "Prisjećajući se te serije koju sam obožavao rekao sam direktorima Foxa: 'Na televizijskim mrežama nema više ničega strašno. Napravimo strašnu seriju.'" Glumac Darren McGavin koji je u seriji Kolchak: The Night Stalker glumio Carla Kolchaka pojavio se u dvije epizode Dosjea-X kao agent Arthur Dales. 
Carter je istaknuo da je na odnos između Muldera i Scully (platonski sa seksualnim tenzijama) snažan utjecaj imala kemija između Johna Steeda (Patrick Macnee) i Emme Peel (Diana Rigg) iz britanske televizijske serije The Avengers iz 60-tih godina prošlog stoljeća. Jedan novinar pisao je da postoji mogućnost da je na seriju utjecala serija Quatermass autora Nigela Knealea. Kneale je bio pozvan da bude jedan od scenarista serije Dosjei-X, ali je on to odbio. Za kultnu hit seriju s početka 90-tih godina prošlog stoljeća, Twin Peaks također se smatra da je utjecala na mračnu atmosferu Dosjea-X i njezinu čestu nadrealnu dramu i ironiju. David Duchovny se pojavio kao transvestit, ujedno i agent DEA u seriji Twin Peaks, a s Mulderovim likom povlačile su se učestale paralele s glavnim likom iz serije Twin Peaks - agentom FBI-a Daleom Cooperom.Producenti i scenaristi serije Dosjei-X izjavili su da su filmovi Svi predsjednikovi ljudi, Three Days of the Condor, Bliski susreti treće vrste, Otimači izgubljenog kovčega, Rashomon, Stvor, Momci iz Brazila, Kad jaganjci utihnu i JFK snažno utjecali na razvoj serije. Scena na kraju epizode pete sezone Redux II direktan je homage poznatoj montažnoj sekvenci s kraja filma Kum. Carterova upotreba kontinuiranih kadrova u epizodi šeste sezone Triangle snimljena je prema poznatom Hitchcockovom filmu Uže. U ostalim epizodama čiji je scenarist Carter prisutne su reference na filmove, kao i u onima čiji je scenarist bio Darin Morgan.
U Hrvatskoj je izdana kompletna serija (svih 9 sezona) skupa s oba filma. Svi diskovi imaju hrvatske titlove i ogromnu količinu posebnih dodataka - identični su izdanjima koji su izdani za europsko tržište (2. regija).
Cavelos, Jeanne. The Science of the X-Files (New York : Berkley Boulevard Books, 1998.), 288 pp.
Genge, N.E. The Unofficial X-Files (New York: Crown Trade Paperbacks, 1995.), 228 pp.
Hatfield, James; and Burt, George "Doc". The Unauthorized X-Files (New York: MJF Books, 1996.), 309 pp.
Kowalski, Dean A. (ed.), The Philosophy of The X-Files (Lexington: University Press of Kentucky, 2007.), 275 pp.
Lavery, David (ed.), Deny All Knowledge: Reading The X-Files (Syracuse, N.Y.: Syracuse University Press, 1996.), 280 pp.
Lovece, Frank The X-Files Declassified (New York, N.Y.: Citadel Press, 1996.), 246 pp.
Lowry, Brian. Trust No One: The Official Third Season Guide to The X-Files (New York: Harper Prism, 1996.), 266 pp.
Burns, Christy L. "Erasure: Alienation, Paranoia, and the Loss of Memory in The X-Files", Camera Obscura—45 (Volume 15, Number 3), 2000, pp. 195–224.
Cantor, Paul. "Mainstreaming Paranoia: The X-Files and the Delegitimation of the Nation-State", Gilligan Unbound: Pop Culture in the Age of Globalization (Rowman & Littlefield, 2001), pp. 111–198.
Hersey, Eleanor. "Word-healers and code talkers: Native Americans in The X-Files", Journal of Popular Film and Television, Fall 1998.
Kellner, Douglas. "The X-Files and the Aesthetics and Politics of Postmodern Pop", The Journal of Aesthetics and Art Criticism, Vol. 57, No. 2, Spring 1999, pp. 161–175.
Koven, Mikel J. "Have I Got a Monster for You: Some Thoughts on the Golem, "The X-Files" and the Jewish Horror Movie", Folklore, Vol. 111, No. 2, October 2000, pp. 217–230.
Peterson, Paul C. "Religion in The X-Files", Journal of Media and Religion, Volume 1, Number 3, 2002, pp. 181–196.
Scodari, Christine; and Felder, Jenna L. "Creating a pocket universe: 'Shippers', fan fiction, and The X-Files online", Communication Studies, Fall 2000.
Seibel, Klaudia. "'This is not happening': The Multi-layered Ontology of The X-Files", In: Narrating TV Series: Towards an Analysis of Narrative Strategies in Contemporary Television Series, eds. Gaby Allrath and Marion Gymnich (Basingstoke: Palgrave Macmillan, 2005), pp. 114–131.
The X-Files Wiki— wiki stranica o televizijskoj seriji Dosjei-X, filmovima i spin-offovima
BBC X-Files Site Odjel Dosjea-X na BBC-u s informacijama, fotografijama, intervjuima i drugim.

Down on the Upside peti je studijski album američkog rock sastava Soundgarden. Album je 21. svibnja 1996. godine objavila diskografska kuća A&M Records. Ovo je treći album grupe na kojem bas-gitaru svira Ben Shepherd. Nakon završetka promotivne turneje za prethodni album Superunknown (objavljen 1994.), Soundgarden je započeo rad na novom albumu. Album je producirala sama grupa; glazba na njemu bila je zamjetno blaža od njenih prethodnih glazbenih uradaka te je na njemu Soundgarden eksperimentirao s raznim zvukovima.
Album se našao na prvom mjestu glazbenih ljestvica u Australiji i Novom Zelandu, debitirao je na drugom mjestu američke ljestvice Billboard 200 i u prvom je tjednu bio prodan u više od 200.000 primjeraka. Singlovi s albuma bili su "Pretty Noose", "Burden in My Hand", "Blow Up the Outside World" i "Ty Cobb". Sastav se 1996. godine pridružio turneji Lollapalooza i naknadno je otišao na svjetsku turneju kako bi podržao album. Budući da se grupa raspala u travnju 1997. zbog međusobnih sukoba, Down on the Upside naknadnih će šesnaest godina biti Soundgardenov konačni studijski album.
Snimanje albuma trajalo je od studenog 1995. godine do veljače 1996. te se odvijalo u studijima Studio Litho i Bad Animals Studio u Seattleu, Washingtonu. Vlasnik studija Litho je gitarist Pearl Jama, Stone Gossard. Članovi sastava odlučili su sami producirati album. Upitan zašto nije želio raditi s producentom, frontmen Chris Cornell izjavio je da "peti čovjek sve pokvari i komplicira. Mora proći prevelikim brojem mentalnih puteva, što razrjeđuje [rad]." Bubnjar Matt Cameron dodao je da iako je rad s Michaelom Beinhornom na Superunknownu polučio dobre rezultate, bilo je "malo više borbe nego što je bilo potrebno" te da bi samostalna produkcija ubrzala proces. Adam Kasper, koji je prije radio kao pomoćni inženjer zvuka na Superunknownu, sada je surađivao sa sastavom u pogledu produkcije te je miksao album.Rad na albumu započeo je u srpnju 1995. Sastav je nakratko predahnuo od rada kako bi nastupio na europskim glazbenim festivalima, na kojima je izveo dio novog materijala kako bi provjerio reakciju publike. Naknadno je grupa otprilike mjesec dana nastavila s pisanjem pjesama te je snimila većinu njih u studiju Litho. Tijekom procesa skladanja pjesama članovi sastava manje su surađivali jedni s drugima nego na prethodnim uradcima, često pojedinačno jedni drugima predstavljajući gotovo dovršene skladbe. Na ovom se albumu Soundgarden pokušao okušati u stvarima koje prije nije činio i koristiti se raznovrsnijim materijalom. Grupa je usto na albumu pokušala stvoriti koncertnu atmosferu, pokušavajući ostaviti zvukove koje bi producenti uglavnom izostavili, poput audio feedbacka i neuštimanih gitarističkih dionica. Ukupno potrošeno vrijeme na rad na albumu bilo je manjeg opsega od onog kojeg je sastav potrošio na rad na albumu Superunknown. Cornell je proces rada na albumu opisao "puno bržim i puno lakšim".Velik dio materijala skladali su i napisali Cornell i basist Ben Shepherd, od kojih je potonji radio na šest od šesnaest pjesama na albumu. Do sukoba među članovima sastava navodno je došlo već tijekom procesa snimanja; gitarist Kim Thayil nije se slagao s Cornellovom težnjom prema odmaku od žešćih gitarističkih dionica koje su postale zaštitni znak sastava. Thayilov je jedini doprinos albumu bila pjesma "Never the Machine Forever" za koju je skladao glazbu i napisao tekst te je usto bila i posljednja pjesma koju je sastav snimio. Pjesma je izvorno nastala tijekom probe na kojoj su sudjelovali Thayil i glazbenik iz Seattlea, Greg Gilmore. U knjižici albuma Thayil zahvaljuje Gilmoreu za pružanje nadahnuća za pjesmu. Izjavio je da je imao mnogo nedovršenih glazbenih ideja koje nisu bile aranžirane i kojima su nedostajali tekstovi, zbog čega nisu dospjele na album. Thayil je komentirao: "Situacija u kojoj nema zadovoljavajućeg kreativnog izražavanja može biti pomalo obeshrabrujuća, ali s druge strane skladam sve solističke dionice i uglavnom nemam ograničenja u pogledu dionica koje skladam za gitaru." Cornell je izjavio: "Kada smo završili [sa snimanjem albuma], osjećali smo se kao da je to bilo teško, kao da je to bilo dugo, teško putovanje. Ali su postojale stvari koje smo otkrivali."
Pjesme na ovom albumu više se usredotočuju na vokale i melodiju nego na žešće gitarističke rifove koji su bili prisutniji na prethodnim albumima sastava. Usto je i zvuk na Down on the Upsideu grublji nego na prethodnom albumu Superunknown jer su članovi sastava samostalno producirali glazbeni uradak. Cornell je sumirao promjene, izjavljujući: "Koliko smo izgubili u zvukovnoj preciznosti, toliko smo dobili u pogledu osjećaja". Stephen Thomas Erlewine, recenzent sa stranice AllMusic, komentirao je da je Soundgarden "očuvao svoje ambiciozne strukture pjesama, neo-psihodelične teksture gitarističkih dionica i vijugave melodije, no nije ih odjenuo detaljnom produkcijom". Skladbe se duž albuma razlikuju u tempu te je Thayil komentirao kako album ima "dvostruku prirodu". Dodatno je objasnio: "[Album] tjera slušatelje da se usredotoče i daje im na znanje da neće dobiti isti album iznova i iznova". Shepherd je opisao album "najpreciznijom slikom onoga kako Soundgarden stvarno zvuči", izjavljujući: "Puno je grublji. Mnogo je iskreniji. Mnogo je 'odgovorniji'".U to je doba sastav izjavio da je želio eksperimentirati s drugim zvukovima što je rezultiralo pjesmom "Ty Cobb", na kojoj su Shepherd i Cornell svirali mandolinu i mandolu. Eksperimentacija je u manjoj mjeri bila prisutna i na Superunknownu. Soundgarden se na nekolicini pjesama na albumu koristio alternativno ugođenim gitarama i neparnim taktovima. Primjerice, skladba "Never the Machine Forever" koristi se taktom 9/8. "Pretty Noose" i "Burden in My Hand" bile su skladane u C-G-C-G-G-E štimungu.Općenita atmosfera tekstova pjesama na albumu nije tako mračna kao na prethodnim Soundgardenovim albumima. Cornell je čak komentirao da je "Dusty" "previše pozitivna za Soundgardenovu pjesmu", opisujući ju kao suprotnost pjesmi "Fell On Black Days" s prethodnog albuma. Prema njegovim riječima, "Pretty Noose" je o "lijepo ukrašenoj lošoj ideji", a "Ty Cobb" o "opakom, ljutitom idiotu". Cornell je također izjavio da su pjesme "Never Named" i "Boot Camp" bazirane na njegovom djetinjstvu. Thayil je izjavio da tekst pjesme "Never the Machine Forever" govori o "borbi života i smrti koja se odvija između pojedinca i manje specifično definiranog entiteta". Za pjesmu "Overfloater" Cornell je komentirao da je "samopotvrđujuća".
Naslovnica albuma, koju je fotografijom izradio Kevin Westenberg, prikazuje članove grupe kao siluete. Down on the Upside je navodno jednom prilikom skoro dobio drugačiji omot na kojem bi bila prikazana slika gusjenica kako jedu rajčicu; ta je slika na kraju bila iskorištena za naslovnicu singla "Blow Up the Outside World". Bila je objavljena i ograničena inačica albuma s Into the Upside diskom koji je sadržavao intervju sa skupinom.
Naziv Down on the Upside preuzet je iz stiha pjesme "Dusty". Puni stih glasi: "I think it's turning back on me/I'm down on the upside" ("Mislim da nasrće na mene/Naopako sam"). Cornell je komentirao da naziv predstavlja različite osjećaje na albumu. U jednom je intervjuu objasnio kako je grupa odabrala ime:
"Jednom sam ga prilikom spomenuo jer je 'Dusty' pjesma iz koje je proizašao naziv, moj je naziv za nju bio 'Down on the Upside', ali je Ben skladao glazbu i nazvao ju 'Dusty'. Stoga, budući da baš i ne volimo određivati nazive albuma po imenima pjesama jer to donosi taj čudan, pretjerani fokus na pjesmu, mislio sam da bi bilo fora nazvati ga Down on the Upside. Počeli smo razmišljati o svim tim drugim nazivima i brinuli se oko toga opisuju li cijeli album bez da nešto isključuju ... Bili smo na fotografiranju za Spin, netko je nazvao i rekao: 'Odmah nam je potreban naziv kako bismo počeli raditi na omotu albuma', stoga je u zadnji trenutak Matt [Cameron] ponovno spomenuo taj naziv i svatko se složio: 'Da, to je to.'"
U intervjuu sa skupinom, Cameron i Shepherd u šali su rekli da su druga dva naziva koja su bila razmatrana za album bila Mr. Bunchy Pants i Comin' At Ya!.
Ograničena vinilna inačica Down on the Upsidea od 10.000 primjeraka bila je objavljena 14. svibnja 1996., jedan tjedan prije glavne objave albuma na CD-u i kazeti. Budući da je bio prodan u 175.500 primjeraka, album se našao na drugom mjestu ljestvice Billboard 200, nalazeći se jedino ispod albuma The Score grupe Fugees. Album je kasnije bio prodan u 1.6 milijun primjeraka u SAD-u te mu je RIAA dodijelila platinastu nakladu.Ivan Kreilkamp iz časopisa Spin dodijelio je albumu ocjenu osam od deset. U recenziji je izjavio kako je album "izvaljen i velikodušan kao Superunknown, ali ... je labaviji i koncertniji uradak koji ne zahtijeva istu razinu slušne preciznosti". Alternative Press dao je albumu ocjenu tri od pet. U recenziji je pisalo da je Soundgarden "sada u potpunosti sposoban pisati prokleto elegantne pop pjesme" te je u dodatku pisalo da članovi grupe "zvuče ljudskije, kao da sviraju u vašem dnevnom boravku". Jedan od pisaca za časopis Rolling Stone, David Fricke, dodijelio je Down on the Upsideu tri od pet zvjezdica, komentirajući da album sadrži "kvalitetno bjesnilo", ali ga kritizirajući zbog "manjka definirajućih katartičnih epizoda". Fricke je nadodao: "Čini se kako se Soundgarden čvrsto drži svojih uvjerenja umjesto da podigne oblak prašine, previše se drži svojeg zujećeg impresionizma i pametnih (umjesto cijepajućih) gitarskih motiva." Neil Strauss iz The New York Timesa prozvao je album "grubljim, labavijim nasljednikom Superunknowna." Dodao je: "Uglavnom je identificiranje sa životinjama u stihovima pjesama znak niskog samopouzdanja, a Soundgarden nije iznimka. Uza svu virilnost i macho snagu koju su rock pjevači pokušali iscijediti iz [zmije], Soundgarden ostaje zainteresiraniji u činjenicu da je to jedina životinja koja je bila prokleta provesti svoje dane gmižući po tlu."David Browne iz Entertainment Weeklyja albumu je dao ocjenu B+ (4+). Browne je komentirao: "Samo je par grupa od Led Zeppelina uspjelo tako odrješito miješati akustične i električne instrumente." Pohvalio je nekoliko pjesama jer su bile "snažne kao i bilo što drugo što je sastav stvorio." Browne je kritizirao produkciju albuma, izjavljujući: "Vidi se da je ovo jedan od mnogih samostalno produciranih uradaka." Nadodao je: "S aranžmanima koji se dižu i padaju do razine gdje bi pripomogla autokarta, predugački je album (od 16 pjesama) često nezgrapan i moglo mu je koristiti razumno skraćivanje." Stephen Thomas Erlewine, recenzent AllMusica, dodijelio je albumu tri od pet zvjezdica, izjavljujući da bi se "moglo činiti da je u pitanju samo heavy metal, ali pažljivije slušanje otkriva da Soundgarden uopće nije ublažio svoje ambicije." Recenzent Melody Makera izjavio je da "njegovi korijeni više nisu bitni. Sve što je sada bitno jest neposrednost njegovih pop trenutaka." Kritičar Robert Christgau dao je albumu posebnu počast jedne zvijezde, opisujući ga "pojednostavljenom brutalnom depresijom" te ističući pjesme "Ty Cobb" i "Applebite", dok ga je Jason Josephes iz Pitchfork Medie nazvao "dvostrukim udarcem grungea, bez pjene, ali s mnogo kafeina."Down on the Upside sadržavao je singlove "Pretty Noose", "Burden in My Hand" i "Blow Up the Outside World", od kojih su svi imali pripadajući glazbeni spot. Sva su se tri singla našla na Mainstream Rock i Modern Rock ljestvicama. Drugi se komercionalno objavljeni singl s albuma, "Ty Cobb", nije popeo na ljestvice, ali se njegova B-strana, "Rhinosaur", također s albuma, našla na ljestvicama. "Burden in My Hand" bila je najuspješnija skladba s Down on the Upsidea na rock ljestvicama, provevši ukupno pet tjedana na prvom mjestu Mainstream Rock ljestvice te postižući drugo mjesto na Modern Rock ljestvici. Na dodjeli nagrada Grammy 1997. godine, "Pretty Noose" je zadobio nominaciju za najbolju hard rock izvedbu.
Sastav je 1996. godine pošao na turneju Lollapalooza zajedno s Metallicom. Metallica je inzistirala da se Soundgarden pojavi na turneji. Thayil je komentirao da grupa nije bila zainteresirana za turneju dok nije postala "Metallicina turneja". Tijekom turneje Lollapalooza, članovi su grupe navodno putovali odvojenim letovima i onda se sastajali na koncertima.Članovi sastava su nakon Lollapalooze otišli na svjetsku turneju zajedno s Mobyjem. Napetost je sve više rasla te je, upitan mrzi li sastav turneje, Cornell odgovorio: "Do jedne točke uživamo u njima, a onda postanu mučne jer postanu repetitivne. Osjećaš se kao da su obožavatelji platili i da očekuju da izađeš van i sviraš im svoje pjesme kao da ih sviraš po prvi put. Tada počinjemo mrziti turneje." Skupina je bila kritizirana zbog manjka energije tijekom nastupa. Cornell je komentirao da se "nakon nekoliko godina počneš osjećati kao da glumiš. Svi ti ljudi koji nas kritiziraju zbog toga što ne skačemo naokolo trebali bi jebeno začepiti i, kad dođu na naše nastupe, trebali bi skakati naokolo i zabavljati nas neko vrijeme." Thayilu se nije svidjela promjena publike grupe, izjavljujući da "danas imaš i djecu i kućanice, uobičajene obožavatelje. Svojim uobičajenim obožavateljima kažeš 'Hvala na novcu', a oni kažu 'Hvala na pjesmi.'" Koncerti grupe u prosincu 1996. bili su odgođeni na tjedan dana zbog Cornellovih problema s grlom.Na posljednjem koncertu turneje u Honoluluu, 9. veljače 1997., Shepherd je bacio svoju bas-gitaru u zrak jer ga je isfrustrirao kvar opreme i ljutito je napustio pozornicu. Sastav se povukao, a Cornell se poslije vratio kako bi dovršio nastup solističkim bisom. Skupina je 9. travnja 1997. najavila kako se razilazi. Thayil je rekao: "Bilo je prilično očito iz općenitog stava svakog od nas tijekom prethodnih pola godine da smo bili nezadovoljni." Cameron je kasnije izjavio da je "biznis pojeo Soundgarden".
Razne inačice singla "Burden in My Hand" sadržavale su dvije B-strane koje su nastale tijekom snimanja Down on the Upsidea, ali u konačnici nisu bile uvrštene na album: "Karaoke" i "Bleed Together". "Bleed Together" bila je uvrštena na A-Sides, kompilaciju najvećih hitova sastava koja je bila objavljena 1997. godine, ali je bila objavljena i kao promotivni CD singl koji je također bio pušten u prodaju 1997. godine. Thayil je izjavio da se skladba nije našla na Down on the Upsideu jer skupina nije bila zadovoljna miksom pjesme i jer je već imala dovoljno pjesama. Za album je grupa napisala i snimila i pjesmu  "Kristi". Cameron je izjavio da mu je to jedna od najdražih Soundgardenovih pjesama. "Kristi" je konačno bila miksana 2014. godine i objavljena na kompilaciji Echo of Miles: Scattered Tracks Across the Path zajedno uz skladbe "Karaoke" i "Bleed Together".

Dr. House (eng.: House ili House, M.D.) američka je medicinska dramska TV serija nagrađena s pet Emmyja i Peabody nagradom koja se u SAD-u emitirala od 16. studenoga 2004. do 21. svibnja 2012. godine, ukupno 8 godina. Autor serije je David Shore, koji je ujedno i izvršni producent zajedno s redateljem Bryanom Singerom. Tijekom sezone 2007./08., Dr. House je bila najgledanija serija u SAD-u, te treća najgledanija emisija uopće, iza Američkog Idola i Plesa sa zvijezdama.Glavnog lika serije, doktora Gregoryja Housea, tumači britanski glumac Hugh Laurie, koji je za tu ulogu 2006. i 2007. dobio Zlatni globus, te Nagradu Ceha filmskih glumaca 2007. za najbolju glavnu mušku ulogu.
Doktor Gregory House je svojeglavni medicinski genij koji radi kao šef Odjela za dijagnostiku u fiktivnoj bolnici Princeton-Plainsboro u New Jerseyju. Većina epizoda počinje izvan bolnice, te prikazuje događaje koji su doveli do pojave simptoma kod glavnog pacijenta u toj epizodi. Tijekom većeg dijela epizode, Houseov dijagnostički tim pokušava otkriti uzrok simptoma i izliječiti bolest.
Houseov cijenjeni odjel prima samo pacijente koji nisu dobili pravu dijagnozu što njihove slučajeve čini još kompleksnijim i suptilnijim. Uz sve ovo, House odbija surađivati u slučajevima koje smatra nezanimljivim. Slučajevi koji se pojavljuju u seriji su vrlo rijetki, ali realni. Andrew Holtz, autor knjige The Medical Science of House, M.D., ih je opisao ovako:
Tim do različitih dijagnoza dolazi sokratskom metodom i diferencijalnom dijagnozom, dok sam House vodi rasprave. House često pobija i omalovažava ideje svojih kolega, ismijavajući ih zbog propuštanja nekih vrlo važnih faktora. Pacijent često dobije krivu dijagnozu na samom početku, te prima ljekove za tu krivu dijagnozu. To također dovodi do većih komplikacija kod pacijenta, no ujedno i pomaže Houseu da ustanovi pravu dijagnozu i izliječi pacijenta (ako je bolest izlječiva).
No, zna se dogoditi da se bolest teško dijagnosticira zbog toga jer pacijent laže o simptomima ili uzrocima, što najčešće sam House otkrije. Upravo zbog ovoga House tijekom debata često govori: "Svi lažu", "Pacijent laže" ili "Simptomi nikad ne lažu". Čak i kada to ne izgovori, House uvijek ima tračak sumnje da pacijent laže te u proces dijagnosticiranja kreće s tom pretpostavkom.
Houseove teorije o stanju pacijenta znaju biti temeljene na suptilnim i kontoverznim pregledima, te on upravo zbog toga često ima problema u dobivanju dopuštenja od doktorice Lise Cuddy, ravnateljice bolnice, kako bi obavio neke medicinske postupke ili zahvate za koje on misli da su potrebni, a jako su rizični ili etički dvojbeni.
Dr. Cuddy također zahtjeva da House provodi više vremena pregledavajući pacijente u bolničkoj ambulanti, što ne voli jer smatra obične i uobičajene bolesti "nezanimljivim". Houseovo izbjegavanje i/ili žaljenje na taj posao također je česta pojava u seriji. No, kada ipak radi u ambulanti, House zbunjuje pacijente svojim odnosom prema njima i neotrodoksnim tretmanima, no u isto vrijeme ih iznenađuje brzim dijagnozama njihovih stanja, iako se naizgled čini da ih ne sluša i da ga ne zanimaju. 
Tijekom epizoda, Houseov tim često odlazi u pacijentov dom, nekad s dozvolom, a nekad bez nje, kako bi utvrdio mogućeg uzročnika bolesti. Autor serije, David Shore, rekao je da je želio napraviti seriju na bazi CSI-a u kojoj bi "virusi i bakterije bili sumnjivci", no odlučio je fokusirati seriju na same likove, a ne na okoliš. 
Još jedan veliki dio epizode zauzima Houseovo uzimanje opijata Vicodina, koji mu je potreban kako bi se nosio s iznimno jakom boli uzrokovanom infrakcijom kvadricepsa u njegovoj desnoj nozi, što prisiljava Housea da hoda sa štapom. House priznaje da je ovisan o Vicodinu, no tvrdi da nema problem:
Njegova ovisnost uzrokovala je da ga njegovi kolege, dr. James Wilson i dr. Lisa Cuddy, nekoliko puta potaknu da ode na odvikavanje, no nijedan pokušaj odvikavanja nije bio uspješan. Nekad, kada nema pristup Vicodinu ili kada on sam nije dovoljan da ublaži bol, House koristi druge lijekove, kao što su oksikodon i morfij, da bi ublažio bol. 
House je u mnogim stvarima sličan Sherlocku Holmesu. Sličnosti su evidentne u mnogim stvarima kao što je Houseovo oslanjanje na psihologiju pri rješavanju slučajeva, njegova ustrajanost u odbijanju slučajeva koje smatra nezanimljivim, njegovo konzumiranje droge (no treba napomenuti da je Holmes svojevoljno, bez ikakve potrebe, konzumirao drogu, dok ju House konzumira iz medicinskih potreba), njegova adresa (Houseov stan je broj 221B, što je isto kao i Holmesova adresa), njegovo prijateljstvo s Wilsonom (koji je paralela dr. Watsonu) i situacija u kojoj je na njega pucao čovjek znan samo kao Moriarty, što je i prezime Holmesovog najljućeg neprijatelja. Uz sve ovo, autor serije David Shore je rekao da je Houseovo prezime "suptilni homaž" Holmesovom, koje se na engleskom čita kao "homes", što na hrvatskom znači "domovi" (množ. od "dom"), dok je Houseovo prezime jednina sinonima te imenice, odnosno "kuća".
Tijekom prve tri sezone, Houseov su dijagnostički tim sadržavala tri liječnika: Eric Foreman, Allison Cameron i Robert Chase. Pri kraju treće sezone, Foreman daje otkaz rekavši Houseu da se ne želi pretvoriti u njega. U posljednjoj epizodi treće sezone, House daje otkaz Chaseu, rekavši mu da je tu najduže i da je ili naučio sve što može, ili nije ništa naučio. Na samom kraju iste epizode, Cameronica dočeka Housea u njegovom uredu i daje otkaz, djelomično inspiriran Houseovim otpuštanjem Chasea, time ostavivši Housea bez tima. U prvoj epizodi četvrte sezone, House nema nijednog pomoćnika, no na kraju te epizode unajmljuje 40 novih kandidata za svoj novi tim. Sljedeće epizode sastoje se uglavnom od slučajeva koje House daje kandidatima kako bi brojku od 40 kandidata suzio na samo 3. Natječaj za posao pretvara u neku vrstu reality showa čiji su konačni pobjednici, Houseovi novi suradnici, liječnici Chris Taub, Lawrence Kutner i "Trinaest". To troje se pridružuje Foremanu koji je, nakon što je dobio otkaz u drugoj bolnici, ponovo dobio posao kao član Houseovog tima. Chase i Cameronica nisu napustili Princeton-Plainsboro, no rade na drugim odjelima. U epizodi 5. sezone, Simple Explanation, Kutner počinjava samoubojstvo i time završava svoj nastup u seriji i ostavlja Housea sa timom od samo 3 liječnika. Razlog ovakvog zapleta je činjenica da je Kal Penn, glumac koji je igrao Kutnera, prihvatio posao u administraciji predsjednika Baracka Obame kao savjetnik za umjetničke skupine, kao i za azijske i oceanijske manjine.
Producenti serije su, navodno, u početku bili nezadovoljni glumcima koji su se kandidirali za ulogu dr. Housea. Kada se na audiciji pojavio Hugh Laurie, ispričao se zbog svog izgleda jer je tada snimao film Feniksov let. Lauriev američki naglasak je navodno bio toliko besprijekoran da je Bryan Singer rekao da je Laurie pravi primjer američkog glumca, ne znajući da je Laurie zapravo Britanac. Laurie je kasnije rekao da je u početku mislio da je glavni lik serije James Wilson. Scenarij je Wilsona opisao kao "momčića", pa je Laurie zaključio da je Wilson glavni lik, a da je House njegov asistent (ime serije tada još nije bilo poznato). Tek kada je dobio pilot epizodu u ruke, Laurie je shvatio da je House zapravo glavni lik. Nakon što je dobio ulogu, Laurie, čiji je otac bio liječnik, je rekao kako osjeća grižnju savjesti što će biti više plaćen da bude samo kopija svog oca. Na audiciju za dr. Housea se još prijavio i glumac Patrick Dempsey, koji je poznat po ulozi Dereka Sheparda u seriji "Uvod u anatomiju".
Dr. House se u SAD-u emitiran na programu FOX. Serija je nastala kao koprodukcija Heel and Toe Filmsa, Shore Z Productionsa i Bad Hat Harry Productionsa u suradnji s NBC-om. Sve tri tvrtke su odgovorne za produkciju, a njihovi predsjednici su izvršni producenti. Shoreove ideje za seriju inspirirane su djelima Bertona Rouechéa.Nakon epizode "TB or Not TB" (druga sezona), njemačka produkcijska tvrtka Moratim se kreditira tijekom bilješke o autorskom pravu umjesto Universal Media Studiosa. 
Derek R. Hill, produkcijski dizajner, i Danielle Berman, dekoratorica seta, nominirani su na 58. dodjeli Emmyja za posebni Emmy za kreativnu umjetnost zbog umjetničke izrade u epizodama "Autopsy", "Distractions" i "Skin Deep".
Na 59. dodjeli Emmyja, Dalia Dokter, Jamie Kelman i Ed French dobivaju Emmyja za kreativnu umjetnost zbog umjetničke izrade u epizodi "Que Sera Sera".
Uvodna glazba u Sjevernoj Americi (i u nekim drugim zemljama) je pjesma "Teardrop" grupe Massive Attack. Pjesma ima i riječi, a izvodi ju Elizabeth Fraser, no u uvodnoj špici serije koriste se samo uvod i kraj pjesme koji su čisto instrumentalni. 
Zbog autorskih prava i licenci, u većini drugih zemalja se kao uvoda glazba koristi posebna skladba zvana "House End Credits" koju su posebno za tu priliku skladali Jon Ehrlich, Jason Derlatka i Leigh Roberts. Ova skladba je u drugoj sezoni zamijenjena sličnom skladbom koju su skladali samo Ehrlich i Roberts. No, ova skladba je korištena samo tijekom emitiranja na televiziji. DVD izdanja serije koriste originalnu američku glazbu. 
Tijekom zadnje epizode 4. sezone, pjesma "Teardrop" se može čuti kao pozadinska glazba, a pjevao ju je José González.
Snimke eksterijera bolnice Princeton-Plainsboro su zapravo snimci eksterijera Princetonskog kampusa, koji je ujedno i studentski centar. No, snimanje serije ne odvija se tamo nego u FOX-ovom studiju, u Century Cityju.
Dr. House primjenjuje metodu "walk and talk" (hodaj i pričaj) koju su popularizirali Aaron Sorkin i Thomas Schlamme u serijama Sports Night i Zapadno krilo. Metoda se sastoji od praćenja dvaju ili više likova dok hodaju i raspravljaju o tekućim temema (često su to sastanci na koje idu), koje su u slučaju Dr. Housea dijagnoze, stanja i rezultati pretraga pacijenata. U Houseu ovakve "walk and talk" scene najčešće završavaju kada jedan od likova, najčešće House, uđe u dizalo i napusti svoje kolege.
Najgledanija epizoda Dr. Housea u SAD-u bila je epizoda četvrte sezone "Frozen", koja je emitirana nakon 42. Super Bowla, a gledalo ju je nešto više od 29 milijuna ljudi. Ta epizoda je bila treći najgledaniji program taj tjedan, iza same utakmice Super Bowla i emisije nakon utakmice.
Dr. House je 2005. nagrađen nagradom Peabody zbog, kako je odbor za nagradu objasnio, "neortodoksnog glavnog lika - mizantropičnog dijagnostičara" i za "slučajeve dostojne medicinskog Sherlocka Holmesa". Tijekom dodjele Nagrada Američkog filmskog instituta 2005., Dr. House je bio u konkurenciji za seriju godine. Serija je 2008. nominirana i za Zlatni globus u konkurenciji najbolje drame, no izgubila je od serije Momci s Madisona.Autor David Shore je 2005. dobio Emmyja za epizodu "Three Stories", dok je scenarist Lawrence Kaplow 2006. dobio Nagradu Ceha filmskih glumaca za epizodu "Autopsy".
Hugh Laurie, glavni glumac, je 2005., 2007. i 2008. bio nominiran za Emmyja za najbolju mušku ulogu. No 2006. i 2007. dobiva Zlatni globus u istoj kategoriji, a 2007. je za istu ulogu dobio i Nagradu Ceha filmskih glumaca. Godine 2008. je također nominiran za Zlatni globus u kategoriji najbolje muške uloge, no izgubio je od Jona Hamma.

Dražen Petrović (Šibenik, 22. listopada 1964. – Denkendorf (Bavarska), 7. lipnja 1993.), bio je hrvatski košarkaš.  
Bio je jedan od najvećih hrvatskih i svjetskih košarkaša te je uvršten među 50 osoba koji su najviše pridonijeli Euroligi. Spada u red najvećih hrvatskih sportaša svih vremena. Smatra se predvodnikom vala europskih košarkaša u NBA.
Svoju sjajnu i trofejima ispunjenu karijeru počeo je sa svega 15 godina kada ga je trener prvoligaškog kluba Šibenke ubacio u igru nakon čega se javnost po prvi puta upoznala s izvanrednim igračem koji će desetljeće poslije obilježiti europsku i svjetsku košarku. Dražen je počeo igrati nakon što je starijem bratu Aleksandru skupljao i dodavao lopte na njegovim treninzima. Ostajao bi poslije treninga sam u dvorani i šutirao sve dok ne padne noć. Kad je počeo igrati u šibenskim kadetima, svoju minutažu za trening samostalno je produljivao i do kasnih sati. Prije škole dolazio je u praznu dvoranu i trenirao, a poslijepodnevni trening zadnji je napuštao. Nevjerojatan talent i nesvakidašnja radišnost za tako malog dječaka nije mogla promaći i vrhunskim stručnjacima. Već tada prognozirali su mu vrhunsku karijeru zamijetivši kako je već u ranoj dobi sposoban preuzeti svu odgovornost za svoju momčad i ako treba, utakmicu riješiti sam.
Mada su se za punoljetnog Dražena borili mnogi klubovi iz bivše Jugoslavije, on je potpisao za zagrebačku Cibonu, klub u kojem je igrao njegov brat. Cibonu je odveo dva puta na tron Europe, a u dvije sezone bio je i najbolji europski igrač. Tada prelazi u španjolsku momčad  Real Madrid, gdje su ga suigrači i gledatelji poštovali jer je i tu momčad ovjenčao trofejima.
U tom razdoblju Dražen je bio i vođa jugoslavenske reprezentacije s velikim uspjehom; ističu se pobjeda na Svjetskom prvenstvu u Argentini 1990. i zlatna medalja na Europskom prvenstvu u Zagrebu 1989.
Fenomenalne igre u Europi nisu ostale nezamijećene među skautima sjevernoameričke profesionalne lige. Košarkašku zvijezdu iz Hrvatske privoljeli su u svoje redove 1990. godine kada je Dražen postao član Portland Trail Blazersa. Real Madrid ga u početku uopće nije želio pustiti u NBA ligu, pozivajući se na ugovor između španjolskih klubova i NBA lige, kojim se reguliraju prelasci igrača. Dražen je podnio sudsku tužbu i nakon presude u njegovu korist mogao je igrati za Portland Trail Blazerse. Tada su glavni igrači kluba bili Clyde Drexler, Terry Porter, Jerome Kersey i Kevin Duckworth. Premda je prve sezone zbog politike unutar kluba više sjedio na klupi no što je igrao, svoj je izniman talent iskazao dvije godine poslije u New Jersey Netsima. Ne samo da je 1992. bio najbolji šuter momčadi (pogotovo trica), nego i najbolji Europljanin koji je dotad igrao u NBA ligi. Još jedan trofej bio je i onaj najboljeg braniča pucača NBA te sezone. Te je godine Dražen hrvatsku reprezentaciju odveo do najsjajnijeg uspjeha, srebra na Olimpijadi u Barceloni, i to u završnom srazu s jedinim pravim Dream Teamom za kojeg su igrali najbolji predstavnici NBA te ujedno neki od najboljih košarkaša u povijesti - Michael Jordan, Larry Bird, Magic Johnson, Scottie Pippen, Charles Barkley i drugi.
Draženov američki uzlet i divljenje koje su kod Amerikanaca izazvale njegove igre prekinula je prometna nesreća u kojoj je Dražen izgubio život u 29. godini, u naponu svoje karijere. Smrt „Amadeusa, košarkaškog Mozarta“, odjeknula je kao prava eksplozija u javnosti.
Za upravljačem je bila Draženova tadašnja djevojka, njemačka manekenka mađarskog porijekla Klara Szalantzy, a u automobilu se nalazila i turska košarkašica Hilal Edebal, koja je završila s teškim ozljedama mozga; poginuo je samo Dražen koji je u sudaru izletio kroz vjetrobransko staklo. Dražena i Klaru upoznala je zajednička prijateljica u New Yorku, a vrlo brzo Dražen i Klara postali su par. Nekoliko godina nakon Draženove pogibije Klara Szalantzy udala se za njemačkog nogometaša Olivera Bierhoffa.
Na početku NBA sezone 1993./1994. Draženov dres s brojem 3 umirovljen je i podignut pod krov dvorane New Jersey Netsa. Tadašnji trener Netsa Chuck Daly na ceremoniji rekao je:
"Ne znam može li se uopće riječima opisati što je Dražen značio ovome klubu, emocionalno, fizički i na ostale načine. Svi ćemo zauvijek pamtiti ono što smo upravo vidjeli na ekranu, taj osmijeh, taj osjećaj, taj natjecateljski duh, i sa stanovišta košarke izbačaj lopte prema košu. Nikad ga nećemo zaboraviti."
Jednostavan, pomalo samozatajan i skroman za popularnost kakvu je uživao, pomagao je nesebično običnim ljudima koje nije ni poznavao. Svjedoci tvrde da je usred jedne kišne zagrebačke noći zamotan u kabanicu s kapuljačom pomagao gurati automobil koji je zastao i pri tom nije skidao kapuljaču, da ga ne prepoznaju. Svojoj domovini obol je dao u nekoliko navrata početkom 90-ih, tiho prosvjedujući ispred zgrade Ujedinjenih naroda zbog ratne agresije koja je tada pogodila Hrvatsku. Bio je omiljen u društvu onih koji su znali što je košarka i mada je znao kao beskomprimisni razarač tuđih koševa uništavati protivnike, svi su se divili njegovoj igri, sportskom ponašanju i karizmi što se rijetko viđa.
Hrvatski olimpijski odbor je 1995. godine poklonio Olimpijskom muzeju u Lausanni spomenik Draženu Petroviću. Rad kipara Vaska Lipovca postavljen je u parku ispred Olimpijskog muzeja.
Godine 2006. u njegovu čast u Zagrebu otvoren je muzej i memorijalan centar "Dražen Petrović", uz košarkašku dvoranu koja također nosi njegovo ime.
Nagradu koja nosi njegovo ime Hrvatski olimpijski odbor ustanovio je 2006. godine, a namijenjena isključivo mladim sportašima, sportašicama, te muškim i ženskim ekipama za izvanredne sportske rezultate i sportski razvoj.
Kao igrač dobio je Državnu nagradu za šport "Franjo Bučar" 1992., a posthumno je, ovaj put za životno djelo, dobio istu nagradu 2002. godine.
U Šibeniku je 22. listopada 2011. na Baldekinu otkriven brončani Draženov odljevak akademskog kipara Kažimira Hraste, koji prikazuje košarkaša u njegovoj prvoj fazi karijere kako sjedi na klupi s košarkaškom loptom među nogama. Istoga je dana otvoren i Spomen muzej koji je na inicijativu Biserke Petrović uređen u Draženovom stanu na obližnjem gradskom predjelu Buale.Tijekom Europskog prvenstva u košarci 18. rujna 2013. Dražen Petrović izabran je za najboljeg europskog košarkaša svih vremena u izboru kojeg je organizirao portal posvećen košarci HoopsHype.com. U izboru je anketirano 38 košarkaša s Eurobasketa u Sloveniji koji su trebali navesti pet najboljih europskih košarkaša svih vremena. Dražen Petrović, koji je bio prvak svijeta i Europe te je dva puta osvajao Euroligu i dva puta srebro na olimpijskim igrama, sakupio je najviše glasova, a osim njega od Hrvata među 16 najboljih su i Toni Kukoč na sedmom mjestu, te Dino Rađa na 16.
Dražen počinje igrati za kadete te u isto vrijeme trenira s prvom seniorskom momčadi. Njegov brat Aleksandar odlazi u Cibonu Zagreb.
Juniorska reprezentacija Jugoslavije - Juniorsko europsko prvenstvo u Turskoj: Dražen osvaja brončanu medalju.
Kadetska reprezentacija Jugoslavije - Kadetsko balkansko prvenstvo u Grčkoj: Dražen osvaja zlatnu medalju
Kadetska reprezentacija Kadetsko europsko prvenstvo u Grčkoj: Dražen osvaja 5. mjesto
Šibenka Finale Kupa Koraća - Šibenka gubi od Limogesa. Dražen u početnoj postavi.
Juniorska reprezentacija Jugoslavije - Juniorsko europsko prvenstvo u Grčkoj: Dražen osvaja zlatnu medalju.
Šibenka - finale državnog prvenstva: Dražen pogađa dva slobodna bacanje i donosi Šibenci prvi naslov prvaka države. Dva dana kasnije prvenstvo joj je oduzeto i dodjeljeno Bosni za zelenim stolom.
Šibenka: Dražen predvodi Šibenku u drugo finale Kupa Koraća, ali opet gube od Limogesa.
Olimpijske igre u Los Angelesu. Dražen osvaja brončanu medalju. Trener Mirko Novosel.
Grčka: Europsko klupsko finale, Cibona pobjeđuje Real Madrid 87:78. Dražen postiže 36 koševa.
Finale državnog play-offa: Cibona - Crvena Zvezda Beograd 2:1. Utakmica #1 - 97:88; Utakmica #2 - 89:92; Utakmica #3 - 119:106. Dražen postiže 32 koša u trećoj utakmici.
Finale Kupa: Cibona pobjeđuje Jugoplastiku Split 104:83. Dražen postiže 39 koševa.
Cibona: Klupsko europsko finale u Budimpešti, Cibona pobjeđuje Žalgiris Kaunas 94:82. Dražen postiže 22 koša.
Finale državnog play-offa: Cibona izgubila od Zadra 1:2. Cibona završila sezonu sa 21 pobjedom i 1 porazom. Utakmica #1 - 84:70; Utakmica #2 -73:84; Zadar je pobjedio Cibonu u trećoj utakmici nakon produžetaka 110:111
Reprezentacija Jugoslavije - Svjetsko prvenstvo u Španjolskoj. Dražen osvaja brončanu medalju. Trener Krešimir Ćosić.
Cibona: Državno prvenstvo. Iako je Cibona srušila vlastiti rekorod sa 22 pobjede i nula poraza, poražena je u polufinalu protiv Crvene Zvezde sa 2:1. Utakmica #1 - 92:74. Utakmica #2 - 92:94. Utakmica #3 - 103:104. Dražen postiže 48 koševa u trećoj utakmici.
Finale Europskog kupa: Cibona pobjeđuje Scavolini iz Pesara 89:74. Dražen postiže 28 koševa.
Reprezentacija Jugoslavije - Europsko prvenstvo u Grčkoj. Dražen osvaja brončanu medalju. Trener Krešimir Ćosić
Državno prvenstvo Španjolske: Real Madrid je izgubio petu odlučujuću utakmicu protiv Barcelone.
Finale europskog kupa: Real pobjeđuje Snaidero iz Caserte. Dražen postiže 62 koša.
Reprezentacija Jugoslavije - Europsko prvenstvo u Zagrebu: Dražen osvaja zlatnu medalju. Najbolji igrač prvenstva.
Dražen prelazi u Portland Trail Blazerse, nije previše igrao prvu sezonu u NBA. U prosjeku 12.6 minuta te 7.6 koševa po utakmici.
Reprezentacija Jugoslavije - Svjetsko prvenstvo u Buenos Airesu: Dražen osvaja zlatnu medalju. Trener Dušan Ivković
New Jersey Nets. Dražen prelazi u New Jersey Netse. Dražen igra u prosjeku 16.6 minuta te postiže 10.2 koševa po utakmici.
New Jersey Nets. Druga sezone u Netsima donijela je Draženu par priznanja: nominaciju za igrača koji je najviše napredovao u NBA. Dražen je predvodio Netse s 20.6 koševa po utakmici, te cijelu NBA ligu (braniče) s 50.8 posto šuta iz igre. Također, predvodio je Netse u postotku šuta iz igre s 50.8 posto te slobodnih bacanja 80.8 posto.
Reprezentacija Hrvatske - Olimpijske igre u Barceloni: Dražen i Hrvatska osvojili su srebrnu medalju igrajući protiv Dream Teama predvođenog igračima kao što su Michael Jordan, Magic Johnson, Larry Bird...
New Jersey Nets. Najbolja sezone karijere. Izabran u treću postavu NBA. Predvodio sve braniče NBA u postotku šuta iz igre s 51.8 posto, te Netse u koševima (22.3), postotku šuta (51.8) i postotku slobodnih bacanja (87.0 posto). Najviše koševa u NBA ligi Dražen postiže protiv Houstona, 44 koša.
Reprezentacija Hrvatske - Kvalifikacije za europsko prvenstvo: Draženova zadnja utakmica. Hrvatska - Slovenija u Wroclawu, Poljska.

Dream Theater američki je progresivni metal sastav koji su 1985. godine pod imenom Majesty osnovali John Petrucci, John Myung i Mike Portnoy, studenti bostonske glazbene akademije Berklee College of Music.
U 30 godina svojeg je postojanja Dream Theater postao jedan od komercijalno najuspješnijih progresivnih metal sastava od uzdizanja progresivnog rocka sredinom 1970-ih, unatoč tome što su relativno nepoznati u glavnim krugovima rock glazbe. Dva najprodavanija albuma sastava su Images and Words (izdan 1992. godine), koji je dosegao zlatnu nakladu iako se našao tek na broju 61 Billboardove 200 top ljestvice i Awake (1994. godina) koji je dosegao broj 32 na Billboardu 200. Dream Theater je prodao preko dva milijuna albuma u SAD-u te više od 8 milijuna albuma u cijelome svijetu. Osim već navedenih, albumi Six Degrees of Inner Turbulence (2002. godina, broj 46) i Systematic Chaos (2007. godina, broj 19) također su dosegli visoku poziciju na Billboardovoj 200 ljestvici i pridonijeli većinom pozitivnim kritikama upućenim Dream Theateru.. Deseti album sastava, Black Clouds & Silver Linings, izdan je 23. lipnja 2009. godine i u prvom tjednu nakon izdavanja doseže broj 6 Billboardove 200 ljestvice te tako postaje prvi album sastava koji se probio među 10 najprodavanijih albuma u SAD-u.Sastav je poznat po tehničkoj izvrsnosti svojih instrumentalista, koji su primili mnoge nagrade od časopisa za podučavanje glazbe. Članovi Dream Theatera su surađivali s mnogim istaknutim glazbenicima. Gitarist John Petrucci je imenovan kao treći svirač u G3 turneji šest puta, više od bilo kojeg drugog pozvanog gitarista, slijedeći utabane staze gitarista kao što su Eric Johnson, Robert Fripp, i Yngwie Malmsteen. Mike Portnoy imenovan je za najboljeg bubnjara progresivnog rocka 12 godina zaredom (od 1995. do 2006. godine), a također je drugi najmlađi bubnjar (sa samo 37 godina) uvršten u kuću slavnih rock bubnjara.Jedanaesti album sastava, A Dramatic Turn of Events, izdan je 13. rujna 2011. godine i u prvom tjednu nakon izdavanja doseže broj 8 Billboardove 200 ljestvice. To je, ujedno, i prvi album na kojemu svira novi bubnjar Mike Mangini nakon odlaska Mikea Portnoya.
Sastav je oformljen u rujnu 1985. godine kada su gitarist John Petrucci i basist John Myung odlučili popuniti slobodno vrijeme koje su imali između učenja i nastave na glazbenoj akademiji Berklee. Tamo su upoznali bubnjara Mikea Portnoya, kojega su slušali dok je vježbao u sobi za probe. Trojica su potom osnovali sastav Majesty. Ime sastava je odabrano tako što je Portnoy, dok su čekali u redu za ulaz na koncert Rusha, prokomentirao kako završetak pjesme "Bastille Day" zvuči veličanstveno (eng., Majestic). Kasnije im se pridružuju dva nova člana, klavijaturist Kevin Moore i pjevač Chris Collins. Kako bi se mogli u potpunosti posvetiti tek započetoj glazbenoj karijeri, Petrucci, Myung i Portnoy napustili su Berklee, a Kevin Moore je iz istih razloga napustio sveučilište SUNY Fredonia.
Sredinom 1986. godine sastav počinje svirati uživo u okolici New Yorka te su u razdoblju od pet mjeseci odradili 15 koncerata. Tada su izdali kolekciju demo snimki The Majesty Demos i već nakon pola godine prodano je svih tisuću početno izdanih primjeraka. U studenom iste godine Chris Collins napušta Majesty zbog nesuglasica s ostalim članovima sastava. Preostali članovi su se posvetili traženju novog pjevača te je nakon godinu dana traženja angažiran puno stariji i iskusniji vokalist Charlie Dominici. 
Tijekom 1988. godine istoimeni je sastav iz Las Vegasa prijetio članovima sastava tužbom zbog kršenja prava na korištenje imena Majesty. Iz tog razloga sastav je bio prisiljen promjeniti naziv. Predlagalo se imena Glasser, Magus i M1,no nijedno od njih se nije prihvatilo. Ipak, sastav je djelovao pod imenom Glasser tjedan dana, no ljubitelji ovog sastava su slabo reagirali na ovu odluku. Najzad je Portnoyev otac predložio ime Dream Theater, po imenu filmske kuće u Montereyu.
Tri godine nakon oformljenja sastav počinje raditi na prvom studijskom albumu. Uz odrađivanje brojnih koncerata, članovi su se maksimalno angažirali u stvaranju glazbenog materijala za predstojeći debitantski album. Svojom su upornošću privukli izdavačku kuću Mechanical Records, s kojima su potpisali ugovor 23. lipnja 1988. Studijsko snimanje skladbi trajalo je deset dana, a cijeli je album završen za otprilike tri tjedna. Prvijenac When Dream and Day Unite izdan je 6. ožujka 1989. godine. Album je prošao gotovo nezapažen od strane heavy metal kritičara i obožavatelja. Manjak sredstava za organiziranje opsežne promotivne turneje natjerali su sastav da se ograniči na područje New Yorka te je održano svega pet koncerata. Nakon četvrtog koncerta, Charlie Dominici biva izbačen iz sastava zbog osobnih razmirica s ostalim članovima. Nedugo nakon toga Dominici je vraćen kako bi odradio peti i posljednji koncert Dream Theatera u sklopu promoviranja albuma When Dream and Day Unite.
Nakon Dominicijeva odlaska prošle su još dvije godine prije nego što je sastav našao zamjenu za bivšeg pjevača. U to vrijeme vodili su pravnu bitku s Mechanical Records te su uspješno raskinuli sporni ugovor s izdavačima. Sastav je nastavio s audicijama za novog pjevača, a prijavilo se bilo više od dvjesto kandidata, no svi su bili odbijeni, uključujući i Johna Archa, prvog pjevača sastava Fates Warning. Sredinom 1990., na koncertu u New Yorku, za novog pjevača predstavljen je Steve Stone. Nakon što je za sastav otpjevao samo tri pjesme, Steve Stone je otpušten zbog vrlo lošeg i neadekvatnog nastupa. Prošlo je još pet mjeseci prije nego što je Dream Theater ponovno svirao uživo. Unatoč tome što je sastav tada surađivao s pjevačem Chrisom Cintronom, odlučili su odraditi instrumentalni koncert pod imenom YtseJam kako im se ne bi ponovila pogrješka koju su prethodno napravili s pjevačem Steveom Stoneom. Tijekom tog perioda sastav je napisao većinu materijala od onoga što će 1992. godine postati dio albuma Images and Words. Krajem 1991. godine na audiciju se prijavio pjevač kanadskog glam metal sastava Winter Rose, Kevin James LaBrie. Ubrzo nakon probe na kojoj je otpjevao tri pjesme, LaBrie je primljen kao novi pjevač Dream Theatera. LaBrie se službeno predstavio kao James LaBrie, izostavljajući ime Kevin, kako bi se izbjegla moguća pomutnja njega i klavijaturista Kevina Moorea. Sastav potom ugovara suradnju s Atco Records (sada pod imenom East West), podružnicom diskografske kuće Elektra Records, koji se obvezuju na snimanje i izdavanje sedam albuma sastava. Prije izdavanja albuma Images and Words sastav je odradio još četiri koncerta. Jedni od najpopularnijih heavy metal izvođača, sastav Iron Maiden, pozvali su Dream Theater da sviraju kao predgrupa prije njihovog nastupa 8. lipnja 1992. u New Yorku. Bio je to najvažniji nastup Dream Theatera do tada. Prethodno tom nastupu odradili su još tri koncerta kao zagrijavanje i kako bi istovremeno bili sigurni u odabir Jamesa LaBriea kao novog pjevača sastava.7. srpnja 1992. godine izlazi Images and Words, drugi studijski album Dream Theatera (prvi s novim izdavačima Atco Records). Izdavači izdaju i singl "Another Day" zajedno s video spotom, no ni singl ni video nisu postigli značajan uspjeh. Međutim, pjesma "Pull Me Under" je postala radijski hit bez ikakve organizirane promocije od strane izdavača i sastava. Izdavačka kuća naredila je snimanje promotivnog videa za pjesmu "Pull Me Under" koji će ubrzo postići veliki uspjeh na MTV-u. Treći promotivni video snimljen je za pjesmu "Take the Time", no nije postignut značajan uspjeh. Izdano je i prvo uživo DVD video izdanje s koncerta u Tokiju – Images and Words: Live in Tokyo.Vrlo učestala rotacija video spota pjesme "Pull Me Under" na MTV-u te brojne turneje po SAD-u i Japanu donijele su dosad najveći komercijalni uspjeh Dream Theateru. Images and Words nagrađen zlatnom nakladom je 1995. godine u SAD-u i 2006. godine u Nizozemskoj te dobio platinum record certifikat u Japanu. 1993. godine uslijedila je turneja po Europi, nakon čega je izdano prvo uživo izdanje Dream Theatera Live at the Marquee s koncerta u Londonu.
Nakon opsežne svjetske turneje sastav se povukao u svoj atelje kako bi se posvetili stvaranju novog albuma. Snimanje su počeli u ožujku 1994. godine. Album Awake već je bio snimljen kada je klavijaturist Kevin Moore odlučio napustiti sastav iz osobnih razloga. Moore je izjavio kako više nema volje za odrađivanjem konstantnih turneja, niti mu se dopada glazbeni pravac kojim je krenuo Dream Theater.
Švedski klavijaturist Jens Johansson (član sastava Yngwie Malmsteena i Stratovariusa) bio je među najzvučnijim imenima koji su se ponudili kao zamjena za Kevina Moorea, no članovi sastava imali su namjeru to mjesto popuniti klavijaturistom Jordanom Rudessom. Petrucci i Portnoy saznali su za Rudessa preko časopisa Keyboard Magazine gdje je u anketi čitatelja imenovan za najtalentiranijeg mladog klavijaturista. Njih dvojica pozvali su ga da s Dream Theaterom odsvira probni koncert u Los Angelesu. Koncert je završio u prilično dobrom raspoloženju. Članovi sastava, impresionirani Rudessom, ponudili su mu mjesto klavijaturista Dream Theatera, što je on na njihovu žalost odbio. Rudess je odlučio umjesto Dream Theatera, pridružiti se jazz sastavu Dixie Dregs. Razočarani, članovi benda privremeno su ponudili su to mjesto kolegi s akademije Berklee, Dereku Sherinianu. Prije Dream Theatera, Sherinian je surađivao s poznatim rock glazbenicima Alice Cooper i Kiss. Po završetku promotivne turneje za album Awake odlučili su uzeti Sheriniana za stalnog klavijaturista sastava.
Osim problema s izborom novog klavijaturista, sastav se prije turneje morao suočiti s još jednim većim problemom. Pjevač James LaBrie je 29. prosinca, tijekom zimskog odmora na Kubi, imao težak slučaj trovanja hranom i prilikom povraćanja oštetio je glasnice. LaBrie je prošao specijalistčke preglede kod tri laringologa, koji su mu preporučili kako bi najbolje bilo kada bi jedno vrijeme odmarao svoj glas. No, LaBrie je već 12. siječnja s oštećenim glasom nastupao na promotivnoj turneji u Japanu. LaBrie tvrdi kako je u narednih nekoliko godina njegov glas potpuno oslabio. Čak je planirao i odustati od glazbe, no ostali članovi Dream Theatera podupirali su ga da bude ustrajan te da ne odustane. Nakon albuma Six Degrees of Inner Turbulence LaBrie je izjavio kako je njegov glas u potpunosti oporavljen, što s vremenom, što s postupnim i strpljivim vježbanjem.Treći studijski album Dream Theatera Awake izdan je 4. listopada 1994. godine te je poslije albuma Images and Words najprodavanije studijsko izdanje sastava.
1995. godine Dream Theater se našao pod pritiskom obožavatelja koji su zahtjevali od sastava izdavanje pjesme "A Change of Seasons". Pjesma je napisana 1989. godine i trebala je biti dio albuma Images and Words, ali zbog predugog trajanja nije našla svoje mjesto na albumu. Dream Theater je pjesmu "A Change of Seasons" do 1995. godine izvodio uživo, ali pjesma nikada nije bila snimljena u studiju. Peticija obožavatelja bila je uspješna i sastav se ponovno pozabavio snimanjem. Novopridošlica Derek Sherinian mnogo je pridonijeo novoj 23-minutnoj verziji. EP A Change of Seasons izdan je u svibnju 1995. godine. Nakon tri promotivna koncerta u Japanu, članovi sastava uzeli su nekoliko mjeseci predaha od snimanja i turneja. Ipak, kako ne bi previše zapustili obožavatelje, sastav je izdao posebno božično CD izdanje s još neobjavljenim pjesmama koje je sastav izvodio uživo.
U međuvremenu se u izdavačkoj kući East West događaju promjene. Glavni suradnik Dream Theatera biva otpušten iz EastWest-a te je kompanija uspostavila novi tim osoblja za suradnju s Dream Theaterom. Izdavači su ovoga puta vršili pritisak na Dream Theater kako bi njihov novi album bio dostupniji u popularnijim glazbenim krugovima. Tvrtka je zaposlila producenta Desmonda Childea kako bi surađivao s Petruccijem na prepravljanju skladbe "You Or Me". Nova i obrađena verzija pjesme zvala se "You Not Me". Child je također dosta utjecao na prilagodbu koja se očekivala na novom albumu te su izvedbe bile s puno manje utjecaja progresivnog žanra. Tu se najviše ističu pjesme "Hollow Years" i već spomenuta "You Not Me". Dream Theater je snimio gotovo dva CD-a glazbenog materijala, uključujući i nastavak pjesme "Metropolis Pt. 1: The Miracle and the Sleeper" u trajanju od 20 minuta, ali su izdavači smatrali kako 140-minutni album ne bi bio dobro prihvaćen od strane slušatelja. Kasnije je sastav putem vlastite izdavačke kuće izdao demo izdanje The Falling into Infinity Demos s neiskorištenim pjesmama s predstojećeg albuma..
23. rujna 1997. godine izdan četvrti studijski album Dream Theatera Falling into Infinity. Album je doživio veliki neuspjeh i kod obožavatelja i kod kritičara. Sam je Portnoy priznao kako je u razočarenju od totalnog promašaja s novim albumom razmišljao u potpunosti prekinuti rad Dream Theatera. Tijekom europskog dijela promotivne turneje Falling Into Infinity world tour, dva su nastupa snimljena za uživo izdanje Once in a LIVEtime, jedan u Francuskoj i jedan u Nizozemskoj. Album je izdan 27. listopada 1998. godine, u otprilike isto vrijeme kad i DVD video uradak 5 Years in a LIVEtime.
1997. godine izdavačka kuća Magna Carta Records stupa u kontakt s Portnoyem i predlaže mu ideju o osnivanju progresivne supergrupe, koja će postati tek prva od brojnih projekata članova sastava. Portnoy prihvaća taj novi projekt te mu se ubrzo pridružuju bas-gitarist Tony Levin i klavijaturist Jordan Rudess koji je prekinuo rad s jazz sastavom Dixie Dregs. Portnoyev prvi izbor za gitarista bio je Dimebag Darrell koji je odbio njegov poziv zbog prezauzetosti trenutačnim angažmanima. Druga dva Portnoyeva izbora, gitaristi Steve Morse (Dixie Dregs, Kansas, Deep Purple) i Jim Matheos (Fates Warning), također nisu bili u mogućnosti posvetiti se dodatnom angažmanu. Iako je Portnoy htio da projekt ostane odvojen od ostalih članova Dream Theatera, primoran manjkom opcija, zamolio je Johna Petruccija da popuni preostalo mjesto gitarista. Petrucci prihvaća Portnoyev poziv te oformljeni sastav dobiva ime Liquid Tension Experiment. Sastav će također poslužiti Petrucciju i Portnoyju kao veza preko koje će nastojati pridobiti usluge Jordana Rudessa za Dream Theater.
1999. godine Petrucci i Portnoy uspjevaju nagovoriti Jordana Rudessa da se pridruži Dream Theateru. Rudess je tako postao treći klavijaturist Dream Theater, zamjenivši Dereka Sheriniana. Istovremeno je Mike Poartnoy uputio ultimatum izdavačkoj kući East West u namjeri da Dream Theater dobije potpunu kreativnu slobodu pri stvaranju glazbenog materijala. Ultimatum je bio uspješan te su članovi napokon bili u mogućnosti potpuno se posvetiti stvaranju novog, petog studijskog albuma. Odlučili su iskoristiti neobjavljeni materijal 20-minutnog nastavka pjesme "Metropolis Pt. 1: The Miracle and the Sleeper" u pravljenju konceptualnog albuma. Kako bi smanjili pritisak obožavatelja, Dream Theater počinje snimati novi album u potpunoj tajnosti. Ipak, protiv želja članova sastava, prijevremeno su procurile informacije o točnom datumu izdavanja albuma i popis pjesama. 
Album Metropolis Pt. 2: Scenes from a Memory izdan je 26. listopada 1999. godine. Iako je album bio rangiran tek na broju 73 Billboardove 200 ljestvice, među obožavateljima i kritičarima se smatra remek–djelom Dream Theatera. Usljedila je dotada najveća promotivna turneja Dream Theatera koja je trajala gotovo godinu dana. Koncerti su bili odraz kazališne estetike albuma. Na svakom je koncertu sastav izveo cijeli Scenes From a Memory od početka do kraja, s video zaslonom u pozdaini koji bi prisutnima na koncertu, usporedno s glazbenom izvedbom, pripovijedao priču albuma Scenes from a Memory.
21. travnja 2001. godine izdano je DVD izdanje koncerta u kazališnoj dvorani Roseland Ballroom u New Yorku, Metropolis 2000. 11. rujna iste godine Dream Theater izdaje i trostruko CD izdanje Live Scenes from New York sa svim pjesmama izvedenim na spomenutom koncertu u New Yorku. Zbog omota albuma koji je prikazivao jabuku u trnju, s dijelom New Yorka, uključujući i nebodere svjetskog trgovačkog centra na njenom vrhu u vatri (na nesretnu slučajnost istog dana srušeni su blizanci svjetskog trgovačkog centra), album je povučen iz prodaje te je ponovno izdan nakon promjene grafičkog dizajna.
Prošlo je četiri godine otkako se sastav borio s izdavačima East West kako bi dobio pravo na izdavanje dvostrukog CD albuma. Tu su priliku napokon i ostvarili nakon što su im izdavači dali odriješite ruke pri stvaranju glazbenog materijala. 29. siječnja 2002. godine Dream Theater izdaje svoj šesti studijski album Six Degrees of Inner Turbulence. Simbolično album se sastoji od šest pjesama podijeljenih na dva CD izdanja. Prvi CD sastoji se od 5 pjesama prosječne dužine od 7 do 13 minuta, dok se kompletni drugi CD sastoji od jedne pjesme "Six Degrees of Inner Turbulence" podijeljene na osam dijelova. To je ujedno i najduža izvedba Dream Theatera do sada, s trajanjem od 42 minute i 4 sekunde. Album je vrlo dobro prihvaćen od strane publike i kritičara te je bio broj 1 ljestvice Billboard Internet charts i broj 46 Billboardove 200 ljestvice. Kroz narednih 18 mjeseci Dream Theater je ponovno odrađivao opširnu promotivnu turneju po cijelom svijetu. Na nekoliko koncerata u potpunosti su odsvirani albumi heavy metal sastava Metallice, Master of Puppets i Iron Maidena, The Number of the Beast.
Tijekom 2003. godine Dream Theater počinje sa snimanjem sedmog studijskog albuma. Članovi sastava odlučili su se za drugačiji pristup od onoga pri snimanju albuma Scenes from a Memory koji je istovremeno skladan i sniman u studiju. Članovi sastava odlučili se se povući iz javnosti na tri tjedna kako bi se usredotočili na stvaranje glazbenog materijala. Nedugo kasnije bili su primorani prekinuti sa snimanjem kako bi se pridružili američkim progresivnim metal sastavima Queensrÿche i Fates Warning na njihovoj sjeverno-američkoj turneji.
Po završetku turneje članovi sastava vraćaju se u studio kako bi dovršili snimanje njihovog sedmog albuma, Train of Thought. Poseban utjecaj na glazbeni materijal pripremljen za novi album imale su turneje iz 2002. godine kada je sastav na nekoliko koncerata odsvirao pjesme Iron Maidena i Metallice. Rezultat je bio puno moderniji i žešči zvuk progresivnog metala. Train of Thought izdan je 11. studenog 2003. godine. Simbolično, sedmi studijski album ima sedam pjesama te je melodija s početka albuma u pjesmi "As I Am" ista ona s kojom je završen album Six Degrees of Inner Turbulence. Album je dočekan s pozitivnim kritikama, iako su mnogi obožavatelji ranijih albuma Dream Theatera tvrdili kako je Train of Thought Dream Theaterova nu metal prilagodba mlađoj publici, navodeći za primjer rap vokale u pjesmama "This Dying Soul" i "Honor Thy Father". Usprkos tim tvrdnjama album je bio komercijalni uspjeh te je Dream Theater s novim žeščim zvukom pridobio mnoštvo novih obožavatelja.
Sastav je potom odradio skromnu sjeverno-američku turneju s progresivnim rock sastavom Yes kojeg članovi Dream Theatera navode kao jedne od brojnih izvođača koji su najviše utjecali na glazbu i zvuk Dream Theatera. Nakon toga uslijedila je promotivna turneja albuma Train of Thought koja je trajala osam mjeseci. Dream Theater izdaje još jedno uživo izdanje, snimljeno na koncertu u poznatoj tokijskoj areni Nippon Budokan Hall. Četvrto po redu uživo izdanje, Live at Budokan, izdano je 5. listopada 2004. godine.
Po završetku turneje za Train of Thought Dream Theater se još jednom posvetio stvaranju novog albuma. Osmi studijski album Dream Theatera Octavarium izdan je 7. lipnja 2005. godine. Album Octavarium, kao i prijašnja dva albuma, ima simboliku u broju pjesama kojih je osam, a i sam naziv je simbolika osmog studijskog albuma (lat. octô = osam). Među osam izdanih pjesama bio je i nastavak na Portnoyevu suitu "Alcoholics Anonymous" ("The Root of All Evil"). Octavarium je bio dobro prihvaćen od strane obožavatelja i kritičara te je ujedno bio i posljednji album koji je Dream Theater snimio s izdavačima Elektra Records. Brzo nakon izdavanja Octavariuma Dream Theater je počeo s brojnim turnejama u sklopu promoviranja dvadesete obljetnice osnivanja sastava. Završni koncert povodom dvadesete obljetnice održan je 1. travnja 2006. godine u New Yorku. Uz Dream Theater na koncertu je nastupao i simfonijski orkestar The Octavarium Orchestra. Koncert je snimljen te je CD i DVD izdanje pod imenom Score izdano 29. kolovoza 2006. godine.
Dream Theaterov deveti studijski album Systematic Chaos izdan je 5. lipnja 2007. godine te je ubrzo popraćen promotivnom turnejom Chaos in Motion. Nova izdavačka kuća Dream Theatera, Roadrunner Records, intenzivno je radila na promociji albuma te je kao rezultat toga Systematic Chaos dosegao do broja 19 na Billboardu 200. Snimljeni su i video spotovi za singlove "Forsaken" i "Constant Motion". 
U sklopu promotivne turneje Chaos in Motion sastav je 7. lipnja 2007. godine posjetio i Hrvatsku. U maloj dvorani Doma sportova okupilo se tri tisuće obožavatelja te je uz Dream Theater kao predgrupa nastupio progresivni metal sastav Dominici, glazbeni projekt bivšeg pjevača Dream Theatera, Charliea Dominicia.Dream Theater također izdaje i dvostruki kompilacijski album Greatest Hit (...and 21 Other Pretty Cool Songs). Pod Greatest Hit šaljivo se misli na pjesmu "Pull Me Under" koja je postigla najveći komercijalni uspjeh od svih singlova Dream Theatera. Osim toga sastav izdaje još jedno CD i DVD izdanje, Chaos in Motion 2007–2008, koje je kompilacija pjesama s različitih koncerata tijekom promotivne turneje za album Systematic Chaos. 
Bubnjar Mike Portnoy također je 2008. godine pokrenuo godišnju turneju Progressive Nation koja se iste godine počela održavati od 2. svibnja. S Dream Theaterom na ovoj progresivnoj metal turneji sudjelovali su sastavi Opeth, Between the Burried and Me i 3.
2. lipnja 2008. godine Mike Portnoy je najavio da će sastav početi sa snimanjem novog albuma. 7. listopada iste godine sastav počinje sa snimanjem desetog po redu studijskog izdanja. Potom je sastav 13. ožujka najavio točan datum izdavanja desetog po redu albuma Black Clouds & Silver Linings, koje je potom i izdan 23. lipnja 2009. godine. Već u prvom tjednu prodano je više od 40.285 primjeraka, što je bilo dovoljno da album dosegne broj 6 Billboardove 200 ljestvice. Uslijedila je velika turneja pod nazivom Dream Theater 2009 World Tour čiji je europski dio započeo 6. lipnja u Finskoj, a završio 31. listopada s nastupom u Ljubljani. Mjesec dana po završetku europskog dijela turneje, Dream Theater je, zajedno sa švedskim sastavom Pain of Salvation, odradio kratku turneju početkom prosinca u Australiji i Novom Zelandu.15. rujna 2009. sastav izdaje singl i EP izdanje pjesme "Wither", zajedno s glazbenim videom za drugi po redu izdani singl s albuma Black Clouds & Silver Linings. Prethodno je, kao promotivni singl, izdan glazbeni video za pjesmu "A Rite of Passage". Izdavač Roadrunner Records bio je maksimalno angažiran u promoviranju novog albuma, pa su tako 5. svibnja, šest tjedana prije izdavanja novog albuma, obožavatelji mogli besplatno poslušati singl "A Rite of Passage" tijekom 24–satnog razdoblja.12. studenog bubnjar Mike Portnoy je najavio kako će se sastav netom nakon Nove Godine ponovno posvetiti snimanju. Riječ je o instrumentalnoj skladbi koju će sastav snimiti za nadolazeću PS3 video igru God of War III. To će ujedno biti i prvi puta da je sastav neku skladbu napisao ekskluzivno za vanjski projekt.
Iako je morao promijeniti ime, sastav nije promijenio logotip (poznat i kao Majesty symbol) koji se nalazi na većini glazbenih i promotivnih izdanja počevši od albuma When Dream and Day Unite. Logotip je osmislio pjevač Charlie Dominici, posluživši se oznakom Marije I., kraljice Škotske kao inspiracijom. Kao što je Dominici objasnio, logotip nema posebno značenje, nego je jednostavno htio napraviti oznaku sa slovom "M" što bi simboliziralo tadašnje ime sastava, Majesty. Oznaka je zapravo spoj tri slova iz grčkog alfabeta: Fi, Mi i Lambda.
Dream Theater je poznat po detaljno dorađenim nastupima, a najbolji dokaz tomu je raznovrsnost odsviranih skladbi na različitim koncertima. Bubnjar sastava Mike Portnoy sâm organizira program svakoga nastupa te nastoji da popis pjesama između više koncerata bude što različitiji iz razloga što većina obožavatelja sastava posjećuje nekoliko nastupa tijekom turneje. U slučaju da sastav tijekom iste turneje dva puta nastupa u istome gradu, tada u popis pjesama Portnoy stavlja skladbe koje nisu koristili u prošlom posjetu. Sastav je također poznat po izuzetno dugačkim nastupima koji znaju trajati i preko tri sata.
Neki od najpoznatijih heavy metal i rock izvođača nastupali su na turnejama zajedno s Dream Theaterom, među njima i Iron Maiden, Deep Purple, Emerson, Lake & Palmer, Joe Satriani, Queensrÿche, In Flames i Megadeth.
Nastupi Dream Theatera često su puni improvizacije svih članova sastava. Inspiracija bi dolazila iz svih glazbenih žanrova, a ponekad bi se Rudess i Petrucci koristili i dijelovima skladbi iz njihovih drugih angažmana (ponajviše Liquid Tension Experimenta). Najbolji primjer su solo izvedbe Petruccija na uživo izdanjima Once in a LIVEtime i Live Scenes from New York gdje je većinom koristio melodije iz pjesama "Paradigm Shift" i "Acid Rain" s albuma Liquid Tension Experiment istoimenog sastava, a također je odsvirao i skladbu "Bumbarov let" ruskog glazbenika Rimskog-Korsakova. Na koncertu u Tel Avivu u Izraelu sastav je odsvirao tradicionalnu židovsku pjesmu Hava-Nagilla prilikom izvođenja pjesme "Metropolis Pt. 1". Sastav bi ponekad pripremio neočekivanja iznenađenja, a najbolji primjer za to je sastav Nightmare Cinema. Naime, dok je Sherinian bio klavijaturist Dream Theatera, članovi sastava bi se prilikom nastupa zamijenili za instrumente (osim LaBriea koji bi i dalje ostao pjevač) te odsvirali skladbu "Perfect Strangers" sastava Deep Purple. Jednom su prilikom svirali i skladbu "Suicide Solution" pjevača Ozzyja Osbournea. 2. kolovoza 2005. godine tijekom koncerta u Dallasu sastav je svirao pjesmu "Cemetery Gates" u čast preminulog gitarista thrash metal sastava Pantera, Dimebaga Darrella. Kao nenajavljeni gosti u izvođenju pjesme još su sudjelovali i pjevači Russell Allen (Symphony X) i Burton C. Bell (Fear Factory) te gitarist Dave Mustaine (Megadeth, Metallica). Najveći koncert Dream Theater je odsvirao (kao jedini izvođač) u glavnom gradu Čilea, Santiagu, 6. prosinca 2005. godine, kada su nastupili pred više od 20 tisuća ljudi.
Sastav je 7. veljače 2008. godine najavio Progressive Nation turneju na kojoj su kao gostujući izvođači nastupili velikani progresivnog žanra, sastavi Opeth, Between the Buried and Me i 3. Mike Portnoy je izjavio kako mu je već duže vrijeme bila velika želja napraviti turneju s isključivo progresivnim metal i rock sastavima. Turneja je započela krajem travnja u glavnom gradu Meksika, a nastavila se diljem SAD-a te završila s nastupom u Portoriku, održanom 4. lipnja 2008. Sastav je objavio kako će turneju organizirati svake godine te da 2009. godine planiraju obuhvatiti i Europu. 
13. veljače 2009. na službenim stranicama sastava najavljeno je novo izdanje Progressive Nation turneje. Kao gostujući izvođači za sjeverno-američku tureju najavljeni su sastavi Pain of Salvation, Beardfish i Zappa Plays Zappa. 26. ožujka najavljeno je i europsko izdanje turneje koje će trajati od rujna do studenog 2009. godine. Uz Dream Theater, najavljeni sastavi bili su Opeth, Bigelf i Unexpect. 22. lipnja na službenim stranicama sastava objavljeno je kako sastavi Pain of Salvation i Beardfish nisu u mogućnosti nastupiti na turneji. Diskografska kuća Inside Out koja financira oba sastava najavila je povlačenje sastava s turenje zbog bankrota njihovih distributora SPV-a. Unatoč pokušajima sa svih strana da se sastavima omogući nastup na turneju, Pain of Salvation i Beardfish morali su odustati. Mike Portnoy odlučio je kao zamjene pozvati sastave Bigelf i Scale the Summit. Sastav Bigelf već se ranije pridružio sastavu u europskom dijelu turneje. Progressive Nation 2009 turneja službeno je započela 24. srpnja u Miamiju, a 26 i posljednji nastup odrađen je 29. kolovoza u Los Angelesu. 23. rujna započeo je i europski dio turneje. Prvi obilazak turneje bio je Helsinki, nakon čega je sastav nastavio s koncertima u skandinavskom dijelu Europe. Nakon toga sastav je krenuo južnije te prvo odradio koncerte u Njemačkoj i Poljskoj. Kasnije su još posjećene Francuska, Nizozemska, Velika Britanija, Belgija, Španjolska, Portugal, Italija i Slovenija.
Dream Theater je izdao 20 službenih bootleg izdanja kroz diskografsku kuću YtseJam Records. Radi se o demo snimkama, neobjavljenim snimljenim nastupima i brojnim posvetama rock izvođačima. Prvo bootleg izdanje bile su demo snimke sastava Majesty izdane pod nazivom The Majesty Demos 1985-1986. Među bootleg izdanjima nalaze se i demo uradci gotovo svakog Dream Theaterovog albuma. Od uživo izdanja valja izdvojiti bootleg When Dream and Day Reunite s koncerta povodom 15. obljetnice od izdavanja albuma When Dream and Day Unite. Od posveta, sastav je izdao bootleg albume Master of Puppets, The Number of the Beast, The Dark Side of the Moon i Made in Japan.
Metropolis 2000: Scenes from New York – 8. studenog 2002.SAD – platinasta nakladaLive at Budokan – 26. siječnja 2006.
Score – 11. listopada 2006.Argentina – platinasta nakladaMetropolis 2000: Scenes from New York
Album Scenes from a Memory proglašen je 95. najboljim gitarističkim albumom svih vremena u časopisu Guitar World.
Roadrunner Records i Dream Theater (2007.). Službeni životopis sastava. Preuzeto 13. rujna 2009.
Petrucci, Myung, Portnoy, LaBrie i Rudess (2005.). The Score So Far... (DVD dokumentarac) .Rhino Entertainment. Preuzeto 13. rujna 2009.

Dromeosauridi (Dromaeosauridae) su porodica pticama sličnih teropoda. Bili su male do srednje veličine, imali su perje i bili su mesožderi. Najviše su se raširili u periodu krede. Često se nazivaju raptorima (po Velociraptoru), terminom populariziranom u filmu Jurski park. Naziv Dromaeosauridae znači "trčeći gušteri", od grčkog dromeus (δρομευς) - "trkač" i sauros (σαυρος) - "gušter".
Fosili dromeosaurida su pronađeni u Sjevernoj Americi, Europi, Africi, Japanu, Kini, Mongoliji, na Madagaskaru, Argentini i na Antarktiku. Prvi put su se pojavili sredinom perioda jure, prije 167 milijuna godina i preživjeli su do kraja perioda krede prije 65,5 milijuna godina, što znači da su preživjeli preko 100 milijuna godina dok nisu izumrli zajedno s ostalim dinosaurima. Prisustvo dromeosaura čak sredinom jure potvrđeno je otkrićem izoliranih fosilnih zuba, ali ni jedan potpun skelet dromeosaurida iz ove epohe nikada nije pronađen.
Prepoznatljiva laka građa dromeosaurida potpomogla je ponovnu pojavu mišljenja da su barem neki dinosauri bili aktivni, brzi i u bliskom srodstvu s pticama. Ilustracija Roberta Bakkera za monograf Johna Ostroma iz 1969. godine, koja prikazuje dromeosaurida Deinonychusa u brzom trku, je među najutjecajnijim paleontološkim rekonstrukcijama u povijesti. Građa dromeosaurida uključuje i relativno veliku lubanju, nazubljene zube, usku njušku i naprijed okrenute oči koje ukazuju na neki stupanj binokularnog vida. Dromeosauridi su, kao i većina ostalih teropoda, imali srednje dug vrat oblika slova "S", a njihov trup bio je relativno kratak i dubok. Kao i ostali pripadnici Maniraptora, oni su imali duge ruke koje su se kod nekih vrsta mogle sklopiti prema tijelu, kao i relativno velike šake s tri duga prsta (srednji prst je bio najduži, a prvi najkraći) koji su završavali s tri velike pandže. Dromeosauridi su na drugom nožnom prstu imali veliku zakrivljenu pandžu. Rep im je bio vitak s dugim kralješcima, kojima su nakon 14. repnog kralješka nedostajali poprečni nastavci (lat. processus transversus) i neuralne kralješne bodlje.
Danas se zna da su barem neki, a vjerojatno svi dromeosauridi bili pokriveni perjem. Ova prilagodba, koja se prvi put pojavila sredinom 1980-ih godina i bila potvrđena fosilnim otkrićima 1999. godine, predstavlja važnu promjenu u načinu na koji se dromeosauridi prikazuju na ilustracijama i u filmu.
Kao i ostali teropodi, dromeosauridi su bili dvonošci; odnosno, hodali su na zadnjim nogama. Međutim, dok su ostali teropodi hodali na tri prsta, fosilizirani otisci stopala nekih dromeosaurida pokazuju da su oni drgi prst noge držali odignutim od tla; samo su treći i četvrti prst nosili svu težinu životinje. Ovo se naziva funkcionalnom didaktilijom. Na uvećanom drugom prstu nalazila se neobično velika, zakrivljena pandža oblika srpa, za koju se smatra da su je koristili za hvatanje plijena i penjanje po drveću. Jedna vrsta dromeosaurida, Balaur bondoc, je također imao i prvi prst izrazito prilagođen slično kao i drugi. I prvi i drugi nožni prst B. bondoca držani su odignuto od tla i nosili su veliku, zakrivljenu pandžu.
Dromeosauridi su imali duge repove. Većina repnih kralježaka imala je koštane ekstenzije, pa i koštane žile kod nekih vrsta. Nakon što je istražio Deinonychusa, Ostrom je pretpostavio da su ove osobine ukrućivale rep tako da se on mogao pokretati samo pri svom početku, pa bi se cijeli rep pokretao kao jedna poluga. Međutim, jedan dobro očuvan primjerak vrste Velociraptor mongoliensis (IGM 100/986) imao je člankovit rep koji je bio vodoravno savijen u obliku slova S. To pokazuje da se rep mogao savijati ustranu s priličnim stepenom fleksibilnosti. Pretpostavljeno je da su rep koristili kao stabilizator ili za protutežu dok su trčali ili skakali; kod Microraptora je na kraju repa postojala lepeza perja u obliku dijamanta. Možda ju je koristio kao aerodinamični stabilizator ili kormilo tijekom jedrenja/leta.
Dromeosauridi su bili dinosauri malene do srednje veličine, dugi od 0,7 m (Mahakala) do preko 6 m (Utahraptor i Achillobator). Neki su možda bili i veći; neopisani primjerci Utahraptora iz kolekcija Univerziteta Brigham Young pripadali su jedinkama koje su možda dostizale do 11 m dužine, ali još uvijek se očekuju detaljnija istraživanja. Velika veličina je izgleda evoluirala barem dvaput kod dromeosaurida; prvi put kod pripadnika Dromaeosaurinae (Utahraptor i Achillobator) i ponovo kod pripadnika Unenlagiinae (Austroraptor dužine do 5 m). Moguću treću grupu divovskih dromeosaura predstavljaju izolirani zubi pronađeni u Engleskoj, na otoku Wight. Zubi su pripadali životinji veličine Utahraptora, ali izgleda da je ona, sudeći prema obliku zuba, bila srodnija pripadnicima Vlociraptorinae.Mahakala je ujedno i najprimitivniji i najmanji dromeosaurid ikada opisan. Ovi dokazi, zajedno s malenom veličinom ostalih primitivnih srodnika poput Microraptora i Anchiornisa, ukazuje na to da je zajednički predak dromeosaurida, trudontida i ptica možda bio veoma malen, dužine oko 65 cm i težine oko 600 grama.
Postoji mnogo dokaza koji ukazuju na to da su dromeosauridi bili pokriveni perjem. Fosili nekih dromeosaurida pokazuju duga pokrivna pera na rukama i repu, kao i kraće perje slično paperju po tijelu. Drugi fosili, kod kojih nisu ostali očuvani otisci perja, imaju izbočine na kostima prednjih udova gdje su se nalazila krila. Raspored perja je veoma sličan onome kod Archaeopteryxa.
Prvi poznati dromeosaur s definitivnim dokazima perja bio je Sinornithosaurus, kojeg su u Kini našli Xu et al. 1999. godine. Mnogi drugi fosili dromeosaurida pronađeni su s tijelom pokrivenim perjem, a neki su imali u potpunosti razvijeno letno perje.  Microraptor čak pokazuje dokaze da je imao drugi par krila na zadnjim udovima. Iako se otisci perja mogu očuvati samo u određenim sedimentima, neki fosili pronađeni u čvršćem kamenju pokazuju prisustvo perja po tome što su na kostima ruku imali izbočine za perje (izbočine u kostima u koje je usađeno krilno perje, osobina nekih ptica). Dromeosauridi Rahonavis i Velociraptor su imali izbočine za perje, što znači da su i oni imali perje iako nisu pronađeni njegovi otisci zajedno sa skeletima ovih životinja. U tom svjetlu, najvjerojatnije je da su čak i veći dromeosauridi imali perje, budući da su i danas sve ptice neletačice pokrivene perjem; poznato je i da su relativno veliki dromeosauridi, kao što je Velociraptor, zadržali pokrivno perje. Iako su neki znanstvenici pretpostavili da su veći dromeosauridi izgubili većinu ili svo svoje perje, otkriće perja kod primjeraka Velociraptora navedeno je kao dokaz da su svi pripadnici ove porodice zadržali perje.
Trenutno postoji neslaganje oko funkcije povećane pandže na drugom nožnom prstu. Kada ju je John Ostrom opisao za Deinonychusa 1969. godine, naveo je pandžu kao oružje slično maču koje je, kao sabljozube mačke svoje očnjake, zabadao u plijen. Adams (1987.) je smatrao da se pandža koristila za vađenje utrobe velikog plijena. Navođenje velike pandže kao oružje za ubijanje odnosilo se na sve dromeosauride. Međutim, Manning et al. su tvrdili da je pandža umjesto toga služila kao kuka, rekonstruisavši keratinski omotač s eliptičnim presjekom, umjesto prije korištenog oblika suze. U Manningovoj interpretaciji, pandža na drugom prstu se koristila za penjanje tijekom napadanja većeg plijena, ali i za ubadanje. 
Ostrom je uporedio Deinonychusa s nojem i kazuarom. Primijetio je da ove vrste ptica mogu nanijeti opasne ozljede nogama. Kazuar na drugom prstu ima pandžu dužine do 125 mm. Ostrom je citirao Gilliarda (1958.) rekavši da se tako može rasjeći ruka ili izvaditi utroba. Kofron (1999. i 2003.) je istražio 241 dokumentovani napad kazuara i otkrio je da su bila ubijena dva psa i jedan čovjek, ali nije bilo dokaza da kazuari mogu nauditi drugim životinjama na gore naveden način. Kazuari koriste svoje pandže za obranu, napadanje neprijatelja i u udvaranju. Karijama također ima veliku pandžu na drugom nožnom prstu koju koristi za kidanje plijena prije gutanja.Phillip Manning i kolege (2009.) su pokušali testirati funkciju pandže i pandži sličnog oblika na prednjim udovima. Analizirali su biomehaniku stresa i izvijanja na pandži i udovima koristeći rentgenske snimke za stvaranje trodimenzionalne konturne mape pandže prednjih udova Velociraptora. Za usporedbu, analizirali su konstrukciju pandže današnje ptice grabljivice, ušare. Otkrili su da su one, na osnovu načina na koji se stres provodio duž pandže, bile idealne za penjanje. Otkrili su i da je vrh pandže služio za ubadanje i držanje, a da je baza služila za ravnomjerno prenošenje stresa.Manningov tim je također usporedio zakrivljenost pandže na stopalu s onom kod današnjih ptica i sisavaca. Prijašnja istraživanja pokazala su da se količina zakrivljenosti pandže razlikuje kod različitih načina života: životinje s jako zakrivljenim pandžama se obično penju po drveću, a ravnije pandže ukazuju na život na tlu. Velika pandža dromeosaurida Deinonychusa ima zakrivljenost od 160 stupnjeva, prilično u rasponu penjača. Pandže na prednjim udovima također su odgovarale navedenoj grupi životinja.Paleontolog Peter Mackovicky komentirao je istraživanje Manningovog tima, izjavivši da su maleni, primitivni dromeosauridi (npr. Microraptor) vjerojatno bili penjači, ali da penjanje nije objašnjavalo zašto su napredniji i veći dromeosauridi poput Achillobatora zadržali vrlo zakrivljene pandže ako su biil preveliki za penjanje po drveću. Mackovickey je teoretizirao da su divovski dromeosauridi možda pandžu koristili za kačenje za žrtve.
Fosili Deinonychusa su otkriveni u malenim grupama blizu ostataka biljoždera Tenontosaurusa, velikog pripadnika Ornithischia. To se navodilo kao dokaz da su dromeosauridi lovili u koordiniranim čoporima kao i neki današnji sisavci. Međutim, ne slažu se svi znanstvenici s time, a jedno kasnije istraživanje Roacha i Brinkmana 2007. godine navodi da su Deinonychusi možda zapravo pokazivali neorganizirano društveno ponašanje. Današnje ptice i krokodili (najbliži srodnici dromeosaura) pokazuju minimalnu kooperativnost u lovu; umjesto toga su obično ili samotnjaci ili se zajedno hrane na lešini, pa se tada često dešavaju konflikti među jedinkama iste vrste. Na primjer, u situacijama kada se grupa komodskih varana zajedno hrani, najveće jedinke jedu prve i ponekada napadaju one manje; ako manja jedinka umre, obično i nju pojedu. Kada se ove informacije prilože lovu u čoporima kod dromeosaura, izgleda da je to bila strategija hranjenja krokodila iil varana. Pronađeni fosilni ostaci Deinonychusa pripadali su neodraslim jedinkama, a nedostajali su im dijelovi tijela koje su možda pojeli drugi Deinonychusi; istraživanje Roach et al.-a to je predstavilo kao dokaze protiv ideje da su te životinje lovile zajedno.
Znanstvenici su 2007. godine opisali prve poznate ekstenzivne otiske dromeosaura u Shandongu (Kina). Osim što su potvrdili hipotezu da je velika pandža držana uzdignuto od zemlje, otisci (koje je napravila velika vrsta veličine Achillobatora) su pokazivali da se šest jedinki otprilike iste veličine kretalo obalom. Bile su odmaknute jedna od druge oko 1 m i išle su prilično sporo i u istom smjeru. Autori članka koji opisuje te otiske naveli su tragove kao dokaz da su neke vrste dromeosaura živjele u grupama. Iako tragovi očito ne pokazuju lov, ideja da su grupe dromeosaura možda lovile zajedno ne može se isključiti.
Sposobnost letenja i jedrenja je dugo predlagana za barem dvije vrste dromeosaurida. Prvi, Rahonavis ostromi (isprva svrstan kao ptica, ali u kasnijim istraživanjima kao dromeosaurid), je možda bio sposoban za aktivni let, zbog dugih prednjih udova s dokazima kvržica za dugo i izdržljivo letno perje. Prednji udovi Rahonavisa bile su snažnije građe od Archaeopteryxovih i postoje dokazi da su postojali snažni mišići za njihovo pokretanje. Luis Chiappe je zaključio da je, uz ove prilagodbe, Rahonavis vjerojatno mogao letjeti, ali bi bio nespretniji od današnjih ptica.
Još jedan dromeosaurid, Microraptor gui, je možda mogao jedriti koristeći dobro razvijena krila i na prednjim i na zadnjim udovima. Istraživanje Sankara Chatterjeea 2005. godine zaključilo je da su Microraptorova krila funkcionirala kao dvokrilac i da se on vjerojatno bacao s nekog visokog mjesta, padao i zatim uzlijetao prema gore, praveći tako liniju oblika slova 'U'. Chatterjee je također otkrio da je Microraptor imao osnovne osobine potrebne za aktivan let.Aktivan let je također predložen za vrstu Cryptovolans pauli ("skriveni letač"), ali je Cryptovolans vjerojatno sinonim za Microraptor.
Dromeosauridi mnoge osobine s ranim pticama. Točna priroda njihove veze s pticama je prošla kroz mnoga istraživanja, a hipoteze o toj vezi su se mnogo mijenjale, zbog novih otkrića na tom polju. Godine 2001. Mark Norell i kolege su analizirali veliki broj fosila pripadnika Coelurosauria i proizveli probni rezultat da su dromeosauridi u najbližem srodstvu s pticama, a da su trudontidi dalji srodnici. Čak su i predložili da bi Dromaeosauridae mogli biti parafiletični srodnici Avialae. Godine 2002. Hwang i kolege su upotrijebili rad Norell et al.-a, uključujući i nove osobine i fosilne dokaze, kako bi odredili da bi bilo bolje smatrati ptice rođacima dromeosaurida i trudontida.Trenutni konsenzus među paleontolozima slaže se s nalazima Hwang et al.-a (2002.); da su dromeosauridi bili u najbližem srodstvu s trudontidima i zajedno s njima formirali kladus Deinonychosauria. Deinonychosauria su opet sestrinski takson pticama, pa time i najbliži srodnici ptica. Konsenzus paleontologa je zaključio da još uvijek nema dovoljno dokaza da se odredi da li su neki dromeosauridi mogli letjeti ili jedriti, ili da li su evoluirali od predaka koji su to mogli.
Dromeosauridi su toliko slični pticama da su naveli neke znanstvenike na pomisao da bi ih se zapravo trebalo svrstati kao ptice. Prvo, budući da su imali perje, dromeosauri (zajedno s mnogim drugim manjim teropodima) su “ptice” pod tradicionalnom definicijom riječi "ptica", tj. da one imaju perje. Međutim, drugi znanstvenici, kao što je Lawrence Witmer, smatraju da nazivanje teropoda poput Caudipteryxa pticom zato što je imao perje možda može proširiti definiciju šire od bilo kojeg korisnog značenja.
Barem dvije škole istraživača su predložili da su dromeosauri možda potekli od letećih predaka. George Olshevsky se obično smatra prvim autorom ove hipoteze. U svom radu, Gregory S. Paul je ukazao na mnoge osobine skeleta dromeosaurida koje je naveo kao dokaze da je cijela grupa evoluirala od letećih dinosaura, možda sličnih Archaeopteryxu. U tom slučaju, veći dromeosauri bili su sekundarno neletači, kao današnji nojevi. Godine 1988. Paul je predložio da su dromeosauridi možda u bližem srodstvu s pticama nego Archaeopteryx. Do 2002. godine, međutim, Paul je svrstavao dromeosaure i Archaeopteryxa kao najbliže međusobne srodnike.Godine 2002. Hwang et al. je otkrio da je Microraptor bio najprimitivniji dromeosaur. Xu i kolege su 2003. godine naveli primitivnu poziciju Microraptora, zajedno s osobinama perja i krila, kao dokaze da su preci dromeosaurida mogli jedriti. U tom slučaju veći dromeosauridi bili bi sekundarno kopneni, izgubivši sposobnost jedrenja poslije u povijesti evolucije.Također 2002. godine Steven Czerkas je opisao Cryptovolansa, iako je to vjerojatno sinonim Microraptoru. On je netočno rekonstruisano fosil sa samo dva krila i smatrao da su dromeosauri bili ptice, a da nisu jedrili. On je kasnije izdao prepravljenu rekonstrukciju.Drugi istraživači, kao što je Larry Martin, vjeruju da dromeosauri, zajedno sa svim pripadnicima Maniraptora, uopće nisu dinosauri. Martin je desetljećima tvrdio da ptice nisu bile u srodstvu s pripadnicima Maniraptora, ali je 2004. godine promijenio mišljenje i sada se slaže da su oni najbliži srodnici. Martin vjeruje da su maniraptore bili sekundarno neleteće ptice i da su ptice evoluirale od arhosaura, pa se većina vrsta nazvanih teropodima ne bi mogla svrstati ni kao dinosauri.
Godine 2005. Mayr i Peters su opisali anatomiju veoma dobro očuvanog primjerka Archaeopteryxa i zaključili da je njegova anatomija bila sličnija teropodima nego što se prije smatralo. Specifično, otkrili su da je Archaeopteryx imao primitivan palatinus, neokrenut hallux i veoma pokretljiv drugi nožni prst. Njihova filogenetička analiza proizvela je kontroverzne rezultate da je Confuciusornis bio srodniji Microraptoru nego Archaeopteryxu, čineći Avialae parafiletičnim taksonom. Također su predložili da su dromeosauridi i trudontidi bili sekundarno neletači (ili izgubili sposobnost jedrenja). Corfe i Butler kritizirali su ovaj rad na metodološkoj osnovi.Izazov svim ovim alternativnim scenarijima došao je kada su Turner i kolege 2007. godine opisali novog dromeosaurida, Mahakalau, koja se danas smatra najprimitivnijim pripadnikom Dromaeosauridae, primitivnijim i od Microraptora. Mahakala je imala kratke ruke i nije mogla jedriti. Turner et al. su također zaključili da je let evoluirao samo kod Avialae i ove dvije točke ukazale su na to da prvi dromeosaurid nije mogao ejdriti ili letjeti. Na osnovu kladističke analize, Mahakala pokazuje da dromeosauridi nisu bili letači.
Autorstvo porodice Dromaeosauridae pripada Williamu Dilleru Matthewu i Barnumu Brownu, koji su je 1922. godine uzdigli kao potporodicu (Dromaeosaurinae) porodice Deinodontidae; tada je sadržavala samo jedan rod, Dromaeosaurus. Dromaeosauridae, zajedno s Troodontidae, čine infrared Deinonychosauria.
Potporodice Dromaeosauridae često mijenjaju svoj sastav zbog novih analiza, ali obično se sastoje od sljedećih grupa. Veliki broj dromeosaurida nije priključen ni jednoj potporodici, često zato što su bili veoma loše očuvani da bi se zasigurno svrstali u filogenetičkoj analizi (vidi "Filogenija" ispod) ili zato što su primitivni srodnici tih potporodica (Mahakala, na primjer, je najprimitivniji poznati dromeosaurid i ispada iz svake podgrupe). Najprimitivnija potporodica dromeosaurida se obično smatra Unenlagiinae. Ova enigmatična grupa ima najmanje podrške među znanstvenicima i moguće je da neki ili svi njezini pripadnici ne spadaju u Dromaeosauridae. Veći pripadnici kao Buitreraptor i Unenlagia pokazuju izražene prilagodbe letu, iako su vjerojatno bili preveliki za polijetanje. Jedan pripadnik ove grupe, Rahonavis, je bio veoma malen, s dobro razvijenim krilima na kojima postoje dokazi pernih kvržica, pa je vrlo vjerojano mogao letjeti. Sljedeći najprimitivniji kladus dromeosaura je Microraptoria. U ovu grupu spadaju mnogi od najmanjih dromeosaura, koji pokazuju prilagodbe životu na drveću. Svi poznati fosilizirani otisci koža potiču od pripadnika ove grupe i svi pokazuju ekstenzivnu pokrivenost perjem i dobo razvijena krila. Kao i pripadnici Unenlagiinae, neke vrste su možda bile u stanju za aktivan let. U potporodicu Velociraptorinae tradicionalno su se svrstavali Velociraptor, Deinonychus, i Saurornitholestes, i iako je otkriće Tsaagana donijelo podršku ovoj grupi, uključivanje Saurornitholestesa još uvijek nije potvrđeno. Dromaeosaurinae se sastoji od vrsta srednje do ogromne veličine, s četvrtastim lubanjama (pripadnici ostalih potporodica imaju uže lubanje).
Sljedeća klasifikacija rodova dromeosaurida bazira se na istraživanja Serenoa (2005.), Sentera (2004.), Makovicky et al.-a (2005.), Norell et al.-a (2006.) i Turner et al.-a (2007.).
Paul Sereno je 1998. godine Dromaeosauridae prvi put opisao kao kladus, kao najinkluzivniju prirodnu grupu u koju spada Dromaeosaurus, ali ne Troodon, Ornithomimus ili Passer. Razne "potporodice" su također bile ponovo definirane kao kladusi. Microraptoria je jedini podkladus dromeosaurida koji nije promijenio svoj status kao potporodice. Senter i kolege su stvorili naziv te potporodice bez sifuksa -inae, koji se inače koristi za potporodice. Sereno je predložio reviziranu definiciju podgrupe koja sadrži rod Microraptor kako bi osigurala da će on pasti u Dromaeosauridae, pa je uzdignuo potporodicu Microraptorinae.
Kladogram ispod slijedi analizu paleontologa Nicholasa Longricha i Philipa J. Curriea iz 2009. godine.
Deinonychus je prikazan u romanu Johna Brosnana Carnosaur i u njegovoj filmskoj adaptaciji, iako je sama knjiga dobila malo pažnje čitatelja. Velociraptor, dromeosaurid, dobio je mnogo pozornosti nakon što je istaknuto prikazan u fimu Jurski park (1993.) Stevena Spielberga. Međutim, dimenzije Velociraptora u filmu su mnogo veće nego i kod najvećih pripadnika tog roda. Robert Bakker je poslije naveo da je Spielberg bio razočaran dimenzijama Velociraptora, pa ga je povećao i nazvao Utahraptorom, koji je bio otprilike te veličine ili veći. Gregory S. Paul je, u svojoj knjizi Predatory Dinosaurs of the World (Dinosauri grabežljivci svijeta), smatrao vrstu Deinonychus antirrhopus vrstom Velociraptora, pa je preimenovao vrstu u Velociraptor antirrhopus. Ovo taksonomsko mišljenje se uglavnom ne slijedi. Michael Crichton je prihvatio ovu sinonimizaciju ova dva roda u svojim romanima, na kojima su se bazirala prva dva filma. Prikaz dromeosaurida u prvom filmu Jurski park, iako je bio ispravan za svoje vrijeme, sada se smatra netočnim u mnogim pogledima, uključujući i nedostatak perja. Iako je u Jurskom parku 3 pokušano ispraviti ove greške dodavanjem perja oko glava nekih dromeosaura (slično kao ćuba), to nije predstavljalo strukturu ili raspored perja dokazan fosilnim nalazima.

Ljudska radoznalost i želja za znanjem dovest će u drugoj polovici 19. stoljeća i na početku 20. stoljeća do novih spoznaja o znanosti i brojnih tehničkih otkrića. Nastupilo je doba velikih promjena u gospodarstvu - Druga industrijska revolucija. Druga industrijska revolucija još je više promijenila svakodnevnicu, a pojavili su se mnogobrojni novi sportovi.
U Sjedinjenim Američkim Državama otkriven je 1859. prvi izvor nafte. Od tada će nafta postupno postati najvažniji izvor pogonske energije u svijetu. Godine 1879. američki izumielj Thomas Alva Edison načinio je prvu električnu žarulju. U SAD-u je radio izumitelj Nikola Tesla. On je 1887. godine izumio motor na izmjeničnu struju. Taj je motor osnova današnje pogonske elektrotehnike. Teslin pronalazak višefaznih struja i transformatora koji stvaraju struju visokog napona omogućio je jeftino prenošenje električne energije na velike udeljenosti i njezinu masovnu primjenu.
Nafta je tekuća smjesa ugljikovodika nastala iz ostataka organizama ispod površine zemlje. Počela se iskorištavati polovicom 19. stoljeća, ali je tek nakon izuma i usavršavanja benzinskog motora iskorištavanje nafte zadobilo onu mjeru koju je zadržalo do danas. Najširu je primjenu benzinski motor zadobio u prometu: automobili, lokomotive, brodovi i zrakoplovi pokretani su njegovom snagom.
Engleski inženjer Sir Henry Bessemer 1856. godine pronašao je postupak za proizvodnju čelika iz rastaljenog sirovog željeza. Taj je pronalazak potaknuo razvoj teške industrije. Njemački inženjer Nicolaus August Otto konstruirao je 1877. godine motor s unutarnjim sagorijevanjem. Njegovi zemljaci Carl Benz i Gottlieb Daimler izradili su 1885. prve moderne automobile s benzinskim motorom. Godine 1883. pojavio se prvi motocikl. Nijemac Rudolf Diesel izumio je 1896. godine motor koji pokreće nafta. Tramvaj s konjskom zapregom, koji se pojavio još 1850. u New Yorku, zamijenjen je postupno električnim tramvajem, a prugom Baltimore - Ohio u SAD-u krenula je 1895. godine prva električna lokomotiva. Na početku 20. stoljeća Amerikanac Henry Ford započeo je serijsku proizvodnju automobila na tekućoj vrpci. Ti su izumi silno unaprijedili promet.
Još 1861. godine Nijemac Johann Philipp Reis načionio je prvi telefon, a prvi upotrebljivi telefon konstruirao je 1876. američki fizičar Alexander Graham Bell. Isprva su telefoni korišteni samo u poslovne svrhe. Kasnije se uvode i po stanovima te ulaze u privatnu uporabu. Taj je izum unaprijedio veze među ljudima.
Godine 1869. otvoren je Sueski kanal koji povezuje Sredozemno more i Crveno more, a 1913. u promet je pušten Panamski kanal koji povezuje Atlantski ocean i Tihi ocean. Do tada se brodovima iz Europe u Aziju moralo putovati oko Afrike ili Latinske Amerike.
U SAD-u je 1869. sagrađena prva transkontinentalna željeznička pruga koja je povezala istočnu i zapadnu američku obalu, a u Rusiji je 1904. dovršena transsibirska željeznička pruga koja je povezala Moskvu s Vladivostokom na Dalekom Istoku.
Iako je još u 18. stoljeću braća Joseph i Jacques Montgolfier u Parizu uzletjela balonom od platna i papira, ispunjenim toplim zrakom, tek na prijelazu iz 19.stoljeća u 20. stoljeće čovjek se prvi put vinuo u zrak. Godine 1891. poletio je Nijemac Otto Lilienthal s jednog brda pomoću zračne jedrilice s krilima, ali je pri tom pokusu poginuo. Nekoliko godina kasnije, prema nacrtima našeg David Schwarza, njemački je časnik Ferdinand von Zeppelin konstruirao zračni brod-cepelin. Tek su 1903. braća Orville i Wilbur Wright u SAD-u prvi uspješno poletjeli zrakoplovom s dvostrukim krilima, a letjeli su nepunu minutu. Francuz Louis Blériot preletio je 1909. takvim zrakoplovom kanal La Manche između Francuske i Velike Britanije.
Godine 1902. talijanski izumitelj Guglielmo Marconi predao je prvu radijsku poruku iz Velike Britanije u Francusku. Bio je to početak radija čije je osnove napravio i otkrio Heinrich Rudolf Hertz.
Braća August i Louis Lumiere udarila su u Parizu 1895. godine temelje kinematografije i filmske industrije.
Njemački liječnik Robert Koch otkrio je pomoću mikroskopa 1882. uzročnika tuberkuloze, a 1884. uzročnika kolere. Obje su bolesti u to vrijeme bile neizlječive.
Francuski biolog i kemičar Louis Pasteur, poznat po nizu znanstvenih otkrića u području medicine i farmacije. Najvažnija su njegova istraživanja o uzrocima bjesnoće i kolere i pronalazak cjepiva koja uspješno liječi te bolesti. Cjepivo protiv bjesnoće otkrio je 1885. i time spasio milijune ljudi od sigurne smrti. Osnovao je institut u Parizu koji je postao središte znanstvenih istraživanja u područji nove discipline - bakteriologije, tj. znanosti o bakterijama, uzročnicima bolesti. U to su doba otkriveni i uzročnici sušice (tuberkuloze) i tifusa, a pronađeni su i prvi vitamini.Njemački fizičar Wilhelm Conrad Röntgen otkrio je 1895. zrake pomoću kojih se može promatrati unutrašnjost ljudskog tijela, takozvane X-zrake ili Rentgenske zrake za koje je dobio Nobelovu nagradu za fiziku 1901. Njegovo otkirće našlo je široku primjenu u fizici, tehničkim znanostima i medicini.
Ruski kemičar Dmitrij Ivanovič Mendeljejev sistematizirao je 1869. kemijske elemente prema atomskoj masi i sastavio poznati Periodni sustav elemenata.
Marie Sklodowska-Curie i njezin muž Pierre Curie otkrili su dva elementa koji imaju sposobnost zračenja: radij i polonij. Kasnije su znanstvenici otkrili kako postoji još takvih elemenata. Tim je otkrićima započeo razvoj novih znanstvenih disciplina: atomske kemije i atomske fizike. Učinjen je prvi korak k atomskom dobu. Bračni par Curie dobio je dvije Nobelove nagrade: jednu iz kemije i jednu iz fizike.
Njemački fizičar Albert Einstein postavio je 1905. poznatu teoriju relativnosti.
U Neandertalu u Njemačkoj otkrivene su 1856. kosti pračovjeka iz starijeg kamenoga doba. Taj je nalaz izazvao među stručnjacima rasprave o prirodnom podrijetlu i razvoju čovjeka.
Već 1859. godine engleski prirodoslovac Charles Darwin objavio je djelo O podrijetlu vrsta pomoću prirodnog izbora. Nasuprot religijskim tumačenjima o božanskoj ulozi u razvoju života, odnosno nastanku vrsta, Darwin je dokazivao da se život na Zemlji oblikovo postupnim razvojem živih bića putem prirodnog izvora i promjena vrsta.
Švedski kemičar Alfred Nobel 1867 izumio je dinamit. Razočaran time što se njegov pronalazak počeo koristiti za ratna razaranja, Nobel je 1895. svoju imovinu oporučno ostavio u fond iz kojega se svake godine dijeli pet nagrada za najznačajnija postignuća i doprinose u fizici, kemiji, medicini, književnosti i borbi za mir u svijetu (od 1969. dodijeljuje se i Nobelova nagrada za ekonomiju). Nobelove nagrade dijele se od 1901. godine.
Druga industrijska revolucija izazvala je velike promjene u načinu života. Nastavljene su migracije sa sela u gradove. Oko velikih industrijskih središta povećavala se gustoća naseljenosti. Najnovija tehnička i druga dostignuća prikazivana su u javnosti na povremenim svjetskim gospodarskim izložbama, npr. u Londonu 1851., Beču 1873. i dr. U povodu stogodišnjice Francuske revolucije u Parizu je 1889. podignut poznati Eiffelov toranj - simbol gospodarskog napretka. Nagli razvoj industrije imao je i svoje loše strane: prezasićenost, borba za tržište i povremene gospodarske krize.
U to su se vrijeme pojavile radničke udruge koje su tražile radnička prava. Nastojeći povezati radnike širom svijeta u borbi protiv kapitalizma, Karl Marx i Friedrich Engels su u Londonu 1864. osnovali Prvu internacionalu - međunarodno udruženje radništva. U ožujku 1871., tijekom francusko-pruskog rata, radnici su u opsjednutom Parizu preuzeli vlast i proglasili Parišku komunu - prvu proletersku državu u povijesti čovječanstva. Postojala je 72 dana. Francuska je vojska u svibnju 1871. uništila komunu i strijeljala mnoštvo radnika. Budrću da je Prva internacionala 1876. prestala s radom, u Parizu je 1889. osnovana Druga internacionala. U spomen na krvavi obračun policije s radnicima tijekom prvosvibanjskog štrajka 1886. u američkom gradu Chicagu, odlukom Druge internacionale 1. svibnja proglašen je međunarodnim praznikom rada. Nakon Marxove i Engelsove smrti socijalisti Druge internacionale napustili su njihove ideje o revolucionarnom preobražaju društva i okrenuli se parlamentarnoj borbi pomoću socijademokratskih stranaka.
