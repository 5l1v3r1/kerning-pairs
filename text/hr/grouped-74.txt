
Jedan je od najvećih industrijskih gradova kroz povijest u Hrvatskoj zahvaljujući rafineriji nafte, željezari, riječnoj luci te mlinskoj i pekarskoj proizvodnji. Prema popisu stanovništva 2011. Sisak ima 47.768 stanovnika, dok uže područje ima 33.322 stanovnika.
Površina: 422,75 km2Grad Sisak smjestio se na utocima rijeka Odre u Kupu i Kupe u Savu, u plodnom i često močvarnom području Panonske nizine, obilježenom umjerenom kontinentalnom klimom. Kroz povijest grad se razvijao uz Kupu, sad s njezine desne, sad s njezine lijeve strane. Razvoju grada osobito je pridonijela činjenica da su Sava i Kupa plovne upravo do Siska, što je potaklo gospodarski razvoj i trgovinu.
Sisak je kroz svoju povijest promijenio više službenih imena, no - nakon ilirsko-keltske Segestice - sva su kasnija imena utemeljena na rimskom imenu Siscija (lat. Siscia). Tako će se u ranom srednjem vijeku grad zvati Siscium, a potom će se pojavljivati razne grafije koje upućuju na kajkavski oblik imena grada: Sissek, Sziszek, Sciteck, Zysek, Sziscium, Scytzyc, Zitech, Scyteck. Na koncu se pojavljuje ime Sziszak i Sisak.
Sisak spada među najstarija naselja središnje Hrvatske, budući da se tragovi njegove urbane naseljenosti mogu pratiti sve do 4. stoljeća prije Krista. Ipak, već i prije znakova urbanog naselja ovaj su kraj obitavali ljudi, te su prilikom arheoloških istraživanja nađeni prapovijesni ostaci oruđa i kipića idola.
U 4. stoljeću prije Krista u ovo područje provaljuju Kelti iz plemena Segestani (grč. Segestanoi) te se miješaju s Ilirskim starosjediocima, a zajedničkom naselju daju svoje ime - Segestica. Čini se da je ovaj grad, smješten s desne obale Kupe, tada bio najveći grad zapadnog dijela Panonske nizine.
Rimljani su u više navrata pokušavali osvojiti Segesticu, no to im je pošlo od ruke tek 35. pr. Kr., kad mladi Oktavijan, koji će kasnije postati rimski car Oktavijan August, nakon jednomjesečne opsade, s vojskom od 12.000 ljudi, osvaja keltsko-ilirski grad, a s lijeve obale Kupe osniva rimski vojni logor - Sisciju. Ovaj je logor ubrzo dobio status grada, a njegov je zemljopisni položaj pridonio jačanju vojnog, prometnog i upravnog značenja toga urbanog središta, a osobito razvoju trgovine i obrta. Rimska je Siscija imala luku na Kupi, a od sredine 3. stoljeća i kovnicu novca koji se koristio na čitavom području prostranog Rimskog Carstva (nekoliko je primjeraka novca kovanog u Sisciji nađeno čak u Palestini), budući da su ga obično koristile vojne postrojbe. Usto, uz obalu Kupe bile su smještene i terme. Također se na području antičke Siscije pretpostavlja postojanje javnih građevina namjenjenih za zabavu stanovništva, kao što su primjerice teatar i amfiteatar.
U doba cara Dioklecijana, rimska provincija Panonija podijeljena je 297. na četiri dijela, a Siscija postaje glavnim gradom provincije Pannonia Savia (Savska Panonija).
U 19. stoljeću su graditelji kolodvora i željezničke pruge bili bez ikakve arheološke svjesnosti namjerno rušili debele bedeme i ceste rimske Siscije da bi dobili građevinski materijal.
Arheološka istraživanja s kraja 20. i početka 21. stoljeća donijela su na vidjelo i dijelove gradskih zidina, osobito njihov krajnji sjeverni i južni dio. Iz toga su razdoblja poznati tlocrti mnogih građevina koje se nalaze ispod današnjeg središta grada, a u Gradskom muzeju, kao i u privatnim zbirkama Siščana mogu se naći brojne kovanice, geme i »rimske cigle«, kao i dijelovi keramičkih posuda.
Studenoga 2013. prigodom radova na kolodvoru Sisak nađeni su važni arheološki ostatci rimske Siscije koji su potvrdili da je sisački kolodvor podignut na prostoru reprezentativne rimske javne arhitekture. To su ostatci rimske stambene arhitekture, ali i pokretnim nalazima od kojih je najznačajniji rimski kapitel kakav već dugo nije pronađen u Sisku.
Zadnjeg tjedna lipnja 2014. arheolozi su u Sisku otkrili nalazište iz vremena starog Rima toliko vrijedno da se razmišljalo o preseljenju kolodvora, da bi se vrijedno nalazište sačuvalo i trajno predstavilo javnosti. Otkrili su glavnu prometnicu grada Siscije čija trasa ide pravcem sjever - jug. Široka je pet metara, popločana kamenom, opremljena je rubnjacima, odvodima i kanalizacijskim cijevima. Datira iz 4. stoljeća. Uz cestu su arheolozi pronašli vrlo mnogo kovanica koje se većinom iskovane u siscijskom kovnici novca, puno keramike, alata, nakita. Na mjestu današnjeg kolodvora, uz cestu su pronašli sjeverni kraj velikog trga iz 4. stoljeća popločana kamenim pločama. Otkriven je forum dužine 70 metara, na istočnom mu kraju je nekoliko kamenih stuba, koje vjerojatno spajaju susjedni viši dio trga. Još nisu utvrdili koliko se trg proteže ka jugu. Smatrali su da se proteže vjerojatno ispod autobusnog kolodvora i parka. Iskopani su i ostatci jedan metar širokih kamenih zidova zgrada iz 1. i 2. stoljeća, te zid debljine 1,45 metara. Još nije utvrđena namjena tih zgrada no zacijelo su bile javne namjene glede debljine zida. 
20. kolovoza 2019. prigodom kopanja kopanja temelja za buduću stambenu zgradu u središtu Siska, pronađeno je na manje od metar dubine novo bogato arheološko nalazište iz vremena rimske Siscije. To se moglo očekivati jer granice starorimske Siscije označene gradskim bedemom podudaraju se sa središtem današnjeg Siska. Našli su očuvane temelje i zidove luksuzne stambene zgrade, kroz povijest u više navrata dograđivane i pregrađivane. Starorimski graditelji su za gradnju koristili rimsku ciglu i kamen i žbuku. Pronađeni su dijelovi mozaika. Zbog toga što su nalazi bili vrlo plitko i time dostupni, u srednjem vijeku su vadili građevinsko tvorivo s ove lokacije, česa su svjedoci pronađena oruđa koja su ostala. Tu su i ulomci keramike, neki metalni predmeti i kovani novac. Obrađeno je nalazište do dva metra dubine.
Kršćanstvo se rano javlja u ovom području. U Sisciji je već krajem 3. stoljeća sjedište biskupije. Prvi nama poznati biskup bio je Kvirin, koji je bio biskup od 284. do 303., a za vrijeme Dioklecijanovog progona kršćana uhvaćen je i mučen. Na koncu je bačen u rijeku Sibaris (mađ. Gyöngyös) u današnjoj Mađarskoj. Sv. Kvirin je zaštitnik grada Siska, a njegov je blagdan, 4. lipnja,  Dan grada.
U 4. stoljeću počeo je blijediti sjaj Siscije, a nakon propasti Rimskog Carstva potpuno je zapuštena. Dolaskom Hrvata u 7. stoljeću grad se ponovo budi i raste, a hrvatski knez Ljudevit Posavski ovdje stoluje početkom 9. stoljeća, utvrđuje grad, te se od 819. do 822. bori se protiv Franaka. Padom panonske hrvatske kneževine Sisak i međuriječje Save i Drave postaje bojnim poljem Mađara i južnih knezova, da bi već za Tomislavove vladavine Sisak ušao u sastav novonastale Kraljevine Hrvatske, što potvrđuju spisi sa splitskog crkvenog sabora. Nakon toga dijeli sudbinu s ostatkom Hrvatske, te nakon turbulentnih događaja sa kraja 11. i početka 12. stoljeća i uspostave personalne unije dolazi pod vlast hrvatsko-ugarskih kraljeva.
Nema točnih podataka o trenutku kad je prestala postojati Sisačka biskupija (premda nikad nije službeno ukinuta), no pretpostavlja se da je to bilo tijekom 10. stoljeća, te će 1094. osnivanjem Zagrebačke biskupije Sisak postati feudalni posjed zagrebačkog biskupa, koji će ga potom, 1215., pokloniti Zagrebačkom kaptolu. U vrijeme hrvatsko-ugarskog kralja Bele IV. Sisak dobiva status gradske općine s gradskom upravom i sudom. Sisak se otada razvija kao trgovište i sjedište županije, čijeg je župana Kaptol birao svake godine na Lovrijenčevo.
Sisak (Siscia) je obilježen na srednjovjekovnim kartama svijeta, Ebstoforskoj iz 1235. i Hereforskoj iz 1280. godine.
Podrobniji članak o temi: Bitka kod Siska1591. godine turski sultan Murat III. imenuje Hasan-pašu Predojevića bosanskim beglerbegom, a upadi Turaka prema zapadu, pa i prema Sisku i Turopolju, sve su češći. Nakon pada Bihaća, Sisak dolazi u nezavidan položaj. Uskoro su se Turci, njih oko 12.000, počeli okupljati kod Petrinje čije su zidine bile spaljene odlukom Hrvatskog sabora, a kršćansku vojsku, koja se sastojala od oko 5.000 Hrvata, Nijemaca i Slovenaca, predvode ban Toma Erdödy, vojvode Ruprecht Eggenberg, Andrija Auersperg, Paradeiser i Roden.
U sisačkoj tvrđavi (danas se naziva i Stari grad), što je već ranije izgrađena uz pomoć građevinskog materijala iz stare Siscije, nalazilo se svega 800 branitelja koje su predvodili kanonici Blaž Đurak i Matija Fintić. 22. lipnja 1593. odigrala se velika bitka u kojoj je poginuo sam Hasan-paša Predojević, kao i veliki dio njegove vojske. Ova je bitka bila prekretnica koja je naznačila zaustavljanje turskog prodiranja dalje u Europu, a imala je i osobiti psihološki utjecaj, jer je njome po prvi puta nakon Krbavske bitke uspostavljena ravnoteža na hrvatsko-turskoj granici. Europu je ubrzo obišao i tiskani letak na kojem je bila prikazana prva velika pobjeda ujedinjenih kršćanskih snaga Srednje Europe protiv turske vojske, a zapovjednike kršćanske vojske pohvalili su papa Klement VIII., njemački car Rudolf II. i španjolski kralj Filip II.
Nedugo nakon pobjede, kršćanske snage kreću dalje u napad na obližnju tursku utvrdu Yenikale (današnju Petrinju), no Hasan-paša, sin velikog vezira Mehmed paše Sokolovića, konačno pristiže 24. kolovoza i već isti dan prelazi Kupu i 30. kolovoza Turci osvajaju Sisak. Sisak, sada turski grad se obnavlja te uz obližnju Petrinju pretstavlja bazu iz koje Turci prodiru sve do okolice Zagreba odakle kanonici u panici bježe sa riznicom Zagrebačke županije u Bolonju. No Hasan-paša dobija hitnu poruku da krene prema Ugarskoj, gdje se već uputio Sinan-paša, te ostavlja grad slabo branjen. To iskorištava Toma Erdödy i 21. srpnja 1594. pravi pontonski most kraj Petrinje, gdje uskoro dolazi nadvojvoda Maksimilijan sa 1000 konjanika te mjesec dana opsjedaju Petrinju. U bezizlaznom položaju, 10. kolovoza turski branitelji Petrinje i Siska bježe prema Kostajnici, pri čemu su prije povlačenja zapalili Sisak. Isti dan, u prazan grad ulaze kršćanske snage i započinju popravak.
Povlačenjem Turaka iz ovih krajeva, početkom 18. stoljeća, prestaje i dugotrajna stagnacija u razvoju grada. Ponovno se otvaraju trgovački putovi, a grad postaje sve značajniji kao riječna luka. Upravo će riječno brodarstvo postati njegovim simbolom.
U 18. i 19. stoljeću grad je podijeljen rijekom Kupom, te se njegov život odvija u dva odvojena naselja, koja međusobno nisu imala mnogo veza. S lijeve obale Kupe nastavlja se razvijati Civilni Sisak (nazivan kasnije i Stari Sisak) koji još uvijek pripada Kaptolu, a s desne obale rijeke raste Vojni Sisak (nazivan i Novi Sisak ili Prečki Sisak) koji je bio pod upravom Banske krajine. Ta je razdvojenost trajala sve do 1874. godine.Na početku ovog razdoblja Sisak je maleno naselje, a stanovništvo živi u drvenim kućama tipičnog pokupskog stila gradnje, smještenim uz obalu Kupe, koja je prvi izvor zarade, zbog luke, ali i zbog splavarenja i ribolova. Prva zidana građevina, nakon zidanja Starog grada u 16. stoljeću, sada je župna crkva sv. Križa, na mjestu gdje su nekad završavale južne zidine stare Siscije i gdje je u rimsko doba bio gradski forum.
29. listopada 1838. Kaptol zagrebački donosi povelju kojom Sisak postaje slobodno trgovište sa svojim statutom, pečatom i grbom. Već od 1828. Sisak ima i svoju urbanističku sistematizaciju koja počiva na regulatornoj osnovi grada što ju je izradio arhitekt Ivan Fistrović. Taj je plan predviđao nastavak rasta grada prema rasteru ulica koje su u temelju počivale na rasporedu ulica drevne Siscije. Stoga će i ostaci Siscije ostati zakopani ispod kasnijeg grada, a do saznanja o njima dolazit će se postupno prilikom kasnijih građevinskih radova. Fistrovićev plan ulica predviđa četiri uzdužne ulice (sjever-jug), koje prate obalu Kupe. Bez obzira na njihove kasnije nazive, koji su se mijenjali s političkim promjenama, Siščani ih uvijek zovu jednostavno Prva, Druga, Treća i Četvrta ulica (brojeći od Kupe). Ove su četiri ulice međusobno povezane uz pomoć više poprečnih ulica.
Uz obalu Kupe počinju rasti žitna skladišta, ali i ostale trgovačke zgrade, koje će bitno odrediti izgled i današnjeg grada. Trgovci su se međusobno natjecali, ne izgledom svojih kuća, nego izgledom i kvalitetom gradnje skladišta, te će ona postati gotovo statusni simbol. Tek će se nakon toga misliti na izgradnju gradskih palača, a grade ih opet imućni trgovci koji su u svemu imali odlučujuću ulogu u gradu. U gradu se povećava i broj gostionica i svratišta. Tako krajem 18. i početkom 19. stoljeća postoji Stara ili Rimska pivnica s velikim podrumom, potom zidana mala krčma na kat - današnja gostionica Lovački rog u Kranjčevićevoj ulici, te drvena krčma na mjestu Velikog Kaptola i gostionica Mali Kaptol. 1832. otvoreno je i veliko zidano svratište Veliki Kaptol. U blizini željezničkog kolodvora otvara se hotel »Toplak«, te svratište »Lloyd« uz pristanište na Kupi. U Vojnom Sisku postojao je hotel »K caru austrijanskom.«
Holandska kuća je građena polovicom 19. stoljeća i jedno je od posljednjih velikih skladišta koji su u to vrijeme izgrađeni u gradu. Kuća se nalazi u glavnoj gradskoj ulici grada Siska i svojim specifičnim pročeljem razlikuje se od ostalih objekata. Upravo prema tom pročelju dobila je i naziv „Holandska kuća“. Donji dio kuće služio je kao trgovački prostor, dok je gornji dio služio kao skladište. Ima jednostavan pravokutan tlocrt, masivno zidani podrum i četiri kata s otvorenom drvenom međustropnom konstrukcijom. Očuvana gredna konstrukcija prostoru daje izraziti ambijentalni ugođaj.
Prvi drveni most na rijeci Kupi izgrađen je tek 1862., a kad je preopterećen prometom dotrajao, zamijenio ga je 1934. zidani most, koji će postati jedan od simbola grada, a Siščani će ga nazvati Stari most. U vrijeme kad je beton već bio u širokoj uporabi, ovaj je most izgrađen od tradicionalnih sisačkih materijala, kamena i opeke, te se ističe svojim skladnim oblicima.
Godine 1874. konačno su ujedinjeni Civilni i Vojni Sisak pod jedinstvenu upravu, a prvi gradonačelnik jedinstvenoga i otada slobodnog kraljevskog grada bio je ugledni trgovac Franjo Lovrić. Kroz 25 godina svoga gradonačelnikovanja postao je jedna od najomiljenijih osoba u gradu, a Sisak je od trgovačko-obrtničkog središta uspio dovesti do suvremenog izgleda i do kontura koje su u središtu grada i danas prepoznatljive. Krajem ovog razdoblja počinju se razvijati i gradski parkovi, od kojih je najstarije Šetalište Vladimira Nazora iz 1876., a slijedio ga je park na Trgu Ljudevita Posavskog iz 1885.
1862. izgrađena je i 1. listopada iste godine puštena u promet prva željeznička pruga u Hrvatskoj, koja je povezivala Sisak i Zidani Most, a suodnos riječnog i željezničkog prometa postaje pretpostavka snažnog industrijskog razvoja grada.
Načinom na koji su se iz ugarskih interesa razvijale Mađarske željeznice, Sisak je ostao izvan glavnih prometnih tokova, što je oslabilo položaj trgovine, ali i dovelo do značajnog razvoja industrije. Industrijska postrojenja, koja su osobito nikla nakon Prvog svjetskog rata, građena su izvan stare gradske jezgre, a osobito na Capragu, gdje se smješta postrojenje Shella, a u blizini i ono za preradu željeza. Oko njih su ubrzo izrasla i prigradska naselja, koja se načinom izgradnje bitno razlikuju od dotadašnje slike Siska.
Drugi svjetski rat nije zaobišao ni Sisak, gdje je 22. lipnja 1941. osnovan i prvi partizanski odred na području bivše Jugoslavije (vidi: Dan antifašističke borbe). Prvih noći travnja 1941. srušen je spomenik kralja Petra Karađorđevića, a za taj čin osumnjičeni su sisački komunisti i tako zvani „frankovci“ (kasnije su se prozvali ustašama), jer bili istih namjera u odnosu na Kraljevinu Jugoslaviju. Kratko su zajedno bili u zatvoru i u vremenu travanj – lipanj između sisačkih komunista i ustaša nije bilo nekih većih problema zbog pakta Hitlera i Staljina. Hitlerovim napadom na SSSR nastaju ozbiljni problemi i komunisti se odlučuju povući u ilegalnost. Odlučili su da mjesto skrivanja bude Žabenska šuma, a oružje su skrili u potkrovlju kapele sv. Fabijana u selu Vurotu. Dva skloništa su uspostavili ondje, Šikaru gdje su se sklonili Vlado Janić i Marijan Cvetković i poslije Nada Dimić, a pola kilometra dalje Mali Kolićevac desetak ustanika na čelu s Mikom Špiljkom. Kratko ih je posjetio i Ivan Rukavina. Drugo skrovište je otkriveno pa ih je 22. srpnja napala vojska NDH.U Sisku je tijekom rata postojao logor za djecu. Riječ je bila većinom o djeci s Kozare, koja su u tom logoru sabirana do njihova prebacivanja na druge lokacije. Mnoga su od te djece, zbog neljudskih životnih uvjeta, zbog nedostatka hrane, vode i liječničke skrbi, u tom logoru izgubila život. Brojni Siščani, unatoč opasnosti zbog ustaških vlasti, obilazili su logor donoseći hranu, mlijeko i vodu. Pred kraj rata grad su bombardirali Saveznici, a osobito njegova prigradska naselja, željezničku prugu i industrijska postrojenja koja su gotovo u potpunosti uništena. Nijemci su, prilikom povlačenja, namjeravali srušiti i Stari most, no nekoliko je Siščana omelo tu njihovu nakanu.
Nakon rata započela je ubrzana  obnova i industrijalizacija grada, a glavne grane ostaju metalurška, naftna, kemijska, prehrambena i drvna industrija. Veliku važnost i dalje ima sisačka luka. U vrijeme Hrvatskog proljeća u Sisku je bila izuzetno živa politička aktivnost, budući da su u gradu bili moćni pripadnici obiju strana. Općenito su »proljećari« bili okupljeni oko Rafinerije i njezine uprave, a njihovi protivnici oko Željezare, što je odražavalo i nacionalnu strukturu zaposlenih u tim poduzećima.
U velikosrpskoj agresiji na Hrvatsku ponovno su došla pod udar industrijska postrojenja, osobito sisačka Rafinerija, ali i stambene zgrade i crkve, a mnogi su Siščani poginuli. U gradu je imala svoje sjedište postrojba »Gromovi«. Petrinja, koja je udaljena tek nešto više od 10 km, bila je okupirana, a Sisak je bio pod gotovo neprekidnom općom opasnosti.
5. siječnja 2018. godine zagrebačko Županijsko državno odvjetništvo je zbog raketiranja šireg područja Siska 1993. (10. rujna 1993.) i 1995., u kojima je u ubijeno osam civila i pogođeno više civilnih objekata, u čijoj blizini nije bilo legitimnih vojnih ciljeva, pokrenulo istragu protiv šestorice visokih zapovjednika t.zv. Srpske vojske Krajine: generala Milana Čeleketića kojemu se u odsutnosti već sudi i za raketiranje Zagreba 1995., Slobodana Tarbuka, ratnog zapovjednika petrinjskog garnizona, ranije pravomoćno osuđena zbog zločina nad hrvatskim civilima na petrinjskom području, Ilije Isaka, zapovjednika 39. banijskog Korpusa tzv. Srpske vojske Krajine, pukovnika Žarka Gačića (10. prosinca 1994. Čeleketić je 40. kadrovskom centru Generalštaba VJ generalu Momčilu Perišiću uputio pismo s prijedlogom za unaprijeđenje pukovnika Gačića u čin general-majora VJ), Milorada Jankovića, zapovjednika 31. petrinjske brigade i Jovana Pavlice, zapovjednika Mješovitog artiljerijskog diviziona 31. petrinjske brigade.U poslijeratnom razdoblju, kroz pretvorbu, prisutnost teške industrije u gradu nije olakšala tranziciju, te su mnogi ostali bez posla. Osobito je za to razdoblje karakterističan slučaj Željezare i višestruki pokušaji njezina spašavanja.
Gradsko vijeće je predstavničko tijelo građana i tijelo lokalne samouprave koje donosi akte u okviru djelokruga Grada, te obavlja druge poslove u skladu sa Zakonom i Statutom Grada Siska. Gradsko vijeće ima 25 vijećnika. Većinu u Gradskom vijeću ima koalicija "Hrabrost za promjene" (SDP, HNS, HSU i po dva vijećnika Laburisti i HSP) koji imaju 14 vijećnika. Uz njih, gradsko vijeće čini 11 vijećnika koalicije "Za sigurno sutra" (HDZ,  HSP AS, HSS, HSLS, SP i BUZ).
Gradonačelnik ima dva zamjenika. Gradonačelnica Siska je Kristina Ikić Baniček (SDP), koja je 2. lipnja 2013. izabrana u drugom krugu izravnih izbora za gradonačelnika, pri čemu je osvojila 51,12% glasova, dok je dotadašnji gradonačelnik Dinko Pintarić (HDZ) osvojio 46,10% glasova. Zamjenici gradonačelnice su Vlado Andučić (HNS) i Marko Krička (SDP).
Sisak se sastoji od 35 naselja: Blinjski Kut, Budaševo, Bukovsko, Crnac, Čigoć, Donje Komarevo, Gornje Komarevo, Greda, Gušće, Hrastelnica, Jazvenik, Klobučak, Kratečko, Letovanci, Lonja, Lukavec Posavski, Madžari, Mužilovčica, Novo Pračno, Novo Selo, Novo Selo Palanječko, Odra Sisačka, Palanjek, Prelošćica, Sela, Sisak, Stara Drenčina, Staro Pračno, Staro Selo, Stupno, Suvoj, Topolovac, Veliko Svinjičko, Vurot i Žabno.
Industrija u razvoju Siska ima veliku ulogu. Tu je INA d.d. - Rafinerija nafte Sisak, CMC Sisak d.o.o. (nekadašnja Željezara) te ostala industrijska postrojenja. Ovakva značajna uloga industrije u gradu uvjetovala je i profiliranje školstva i smjer cjelokupnog razvoja grada.
Rafinerija nafte Sisak nalazi se u dijelu grada koji se zove Caprag, uz desnu obalu Kupe, u blizini njenog utoka u Savu. Dio je poslovnog sustava INA - Industrija nafte, a godišnje je mogla preraditi oko 4 milijuna tona nafte. Danas prerađuje oko 2 milijuna tona nafte. Rafinerija koristi izuzetno povoljan geostrateški položaj Siska, transportne puteve, plovne rijeke i naftovod. Prvih godina 21. stoljeća vode se intenzivni pregovori između grada i Rafinerije o zaštiti okoliša, a osobito o smanjenju zagađenja zraka.
Segestica, tvornica alkoholnih i bezalkoholnih pića osnovana je 1918., a smještena je uz sam željeznički kolodvor i u blizini kupske luke.
Radonja kemijska industrija Sisak bila je poznata tvornica kemijske industrije Hrvatske i Jugoslavije. Osnovana je Rješenjem Vlade NR Hrvatske od 10.09.1946. kao Tvornica vinske kiseline Zagreb. Već u 1947. donosi se odluka o preseljenju Tvornice u Sisak, u objekt Tvornice modre galice u izgradnji, na lokaciji u sjevernoj industrijskoj zoni Siska. Tvornica je počela s proizvodnjom početkom 1948. Nakon uhodavanja, tvornica uspješno posluje i brzo proširuje svoj proizvodni program. Prvo proširenje bilo je 1949., pripajanjem Tvornice kisika Sisak. Istovremeno tvornica mijenja ime i sada se tvornica zove Radonja tvornica vinske kiseline i kisika Sisak.Proizvodni program se zatim proširuje s proizvodnjom artikala na bazi vinske kiseline (Eska i dr.).
Radonja 1956. ulazi u proizvodnju pomoćnih sredstava za gumarsku industriju i ditiokarbamata kao fungicida.
Radonji je 1957. pripojen pogon joda. Od tada tvrtka posluje pod novim imenom Radonja kemijska industrija Sisak. Ovo ime bilo je poznato kako u Jugoslaviji tako i širom svijeta.
Program se dalje proširuje usvajanjem proizvodnje cijele palete sredstava za zaštitu bilja. Prvo se usvaja proizvodnja organoživinih fungicida. U grupi proizvoda sredstava za zaštitu bilja, posebno se je razvila proizvodnja herbicida atrazina (sinteza i formulacija). Za ovu proizvodnju sagrađeni su novi suvremeni pogoni sinteze i formulacije kao i pomoćni energetski objekti. Sredstva za zaštitu bilja postala su osnovna proizvodna orijentacija Radonje. U proizvodnji sredstava za zaštitu bilja  Radonja je zauzela vodeće mjesto u Jugoslaviji  i postala značajni izvoznik. Za ovu proizvodnju poduzeće je razvilo suvremena tehnološka rješenje s vlastitim razvojnim službama.
Radonja 1965. ulazi u proizvodnju test reagenasa, pomoćnih sredstava za potrebe kliničke dijagnostike. U tu svrhu sagrađena su dva proizvodna pogona.
Kao dopunski proizvodni program, tvornica proizvodi artikle kemije široke potrošnje.
Kao zamjena za napuštenu proizvodnju Pelofosa, Radonja ulazi u proizvodnju metalurškog cementa i hidrauličkog vapna te betonskog crijepa i pomoćnog praškastog građevinskog materijala.
Radonja je raspolagala s kvalitetnim rukovodećim i stručnim kadrom koji je osmislio i razvio tvrtku koja je bila visoko akumulativna i sposobna da prati najnovija tehnološka rješenja tada poznata u svijetu. Radonja je svoje zlatne godine ispisala sedamdesetih i osamdesetih godina dvadesetog stoljeća.
Poslije 1988. dolazi do promjene rukovodstva te promjene poslovne politike. Također, 1992. tvrtka mijenja ime u Herbos d.d. za proizvodnju kemikalija i kemijskih proizvoda. Pod ovim imenom izvršena je netransparentna privatizacija, poslovanje se urušava, društvo ide u stečaj, a 2013. u likvidaciju.HEP - Termoelektrana Sisak nalazi se na području Čret, na desnoj obali Save, 4 km nizvodno od urbanog područja Siska. To je kondenzacijska termoelektrana s dva bloka ukupne snage 420 MW, a radi na teško lož ulje i plin. Proizvodi električnu energiju i tehnološku paru. Prvi je agregat izgrađen 1970., a drugi 1976.
Mlin i pekare Sisak je poduzeće osnovano 1967. godine pod nazivom »1. maj Sisak«. Silosi u vlasništvu ove tvrtke kapaciteta su oko 30.000 tona žita. Osim skladištenja žita tvrtka se bavi i proizvodnjom i prodajom brašna te finalnih pekarskih proizvoda. Silosi i mlin nalaze se u blizini željezničkog kolodvora i kupske luke.
Dunavski Lloyd - Sisak najveći je hrvatski riječni brodar, a sjedište mu je uz sisačku luku na Kupi. Bavi se prijevozom robe europskim rijekama.
Od kraja 2005. godine u gradu djeluje i poduzeće u vlasništvu grada »Poslovne zone«, čija je svrha osigurati pretpostavke za razvoj gospodarstva i poduzetništva u gradu, te stvoriti podlogu za strateško planiranje njegovog razvoja. Poslovne zone koje trenutno djeluju smještene su uz izlaz iz grada prema Zagreb (Komunalna zona), uz gradsku zaobilaznicu (zona Tanina-Gorički), te na južnom rubu grada (Južna industrijska zona na prostoru Željezare, Novog Pračna i Crnca). Grad ima u planu osnovati zonu Barutana te zonu u Stupnu.
Ipak, unatoč naizgled visokoj industrijalizaciji i velikim mogućnostima, nezaposlenost je u gradu visoka, pa prema podacima Hrvatskog zavoda za zapošljavanje od rujna 2007. u gradu ima 4.882 nezaposlenih.
Krajem 20. i početkom 21. stoljeća u Sisku se sve više razvija i turizam, osobito zahvaljujući zaštićenom močvarnom području Lonjskog polja, raritetnoj ruralnoj drvenoj arhitekturi, sisačkom Starom gradu, te privlačnom središtu grada uz obalu Kupe i arheološkom parku »Siscia.« Ovamo valja pribrojiti i lovni turizam u okolnim šumama. Ipak, turistička je djelatnost još uvijek nedovoljno razvijena i ne koristi sve mogućnosti koje joj se pružaju. Osobito je zamjetan nedostatak smještajnih kapaciteta. Početkom 21. stoljeća turizam se sve više i više razvija, to pogoduje ugodnoj klimi tijekom cijele godine, šarolikoj znamenitosti i ljubaznošću građana.
U godinama pojačanog industrijskog razvoja, od kraja Prvog svjetskog rata, pa do 1931. broj stanovnika grada više je nego udvostručen, pa je porastao s 4.000 na čak 11.000 stanovnika.
Područje grada Siska prema popisu stanovništva iz 2001. , ima 52.998  stanovnika, od čega na užem 
području grada živi 37.417. Prosječna je starost stanovništva bila 40,4 godine, indeks starenja 104,5, a koeficijent starosti 22,7.
ostali: 4142 (7,93%)S obzirom na materinski jezik 50.696 (97,05%) stanovnika izjasnilo se da im je materinski jezik hrvatski.
Dok se u razdoblju prije 19. stoljeća ne može govoriti o nekoj značajnijoj kulturnoj djelatnosti, od prve polovine 19. stoljeća, potaknuti i trgovačkim, a onda i industrijskim napretkom, razvijaju se najprije kultura, pa onda i šport.
U Sisku je 2. listopada 1839. godine u zgradi Velikoga Kaptola (danas sjedište ordinarijata Sisačke biskupije) prikazana prva kazališna predstava na hrvatskom jeziku i štokavskom narječju. Bila je to drama Juran i Sofija ili Turci pod Siskom Ivana Kukuljevića Sakcinskog. Do tog vremena predstave su izvođene na njemačkom ili mađarskom jeziku.
Dom kulture »Kristalna kocka vedrine« ustanova je koja pokriva četiri glavne grane kulture: kazalište i glazba, objavljivanje knjiga, izložbe, te kinematografija.
Gradski muzej Sisak smješten u Tomislavovoj ulici, na mjestu gdje je nekad bila radionica majstora Karasa u kojoj je bravarski zanat izučio Josip Broz Tito. Danas muzej sadrži arheološku zbirku prapovijesti; arheološku zbirku antike; arheološku zbirku ranog srednjeg vijeka; numizmatičku zbirku; zbirku 13.-17. st.; povijesnu zbirku 18. i 19. st.; povijesnu zbirku 20. st. Usto, muzej vodi brigu o Starom gradu, zgradi Velikog kaptola, te omogućuje obilazak grada uz stručnu pratnju. Redovito se organiziraju tematske izložbe i predavanja. Muzej ima i vlastite publikacije.
Glazbena škola »Fran Lhotka« utemeljena je 28. lipnja 1894. odlukom kraljevske zemaljske vlade, a nakon Drugog svjetskog rata ponovno je otvorena 27. kolovoza 1948. Od 1967. škola djeluje u zgradi nekadašnje sisačke sinagoge. Danas je to javna i umjetnička škola s djelatnošću osnovnog i srednjeg glazbenog obrazovanja.
Plesni studio Doma kulture Kristalna kocka vedrine osnovan je 1979. godine pod vodstvom Jasminke Petek Krapljan. Do sada je sudjelovao na festivalima u Švicarskoj, Austriji, Njemačkoj, Indiji, Bosni i Hercegovini i Belgiji, a u Hrvatskoj na Eurokazu, Tjednu suvremenog plesa,  te Susretima plesnih ansambala.
Kazalište D.A.S.K.A. i alternativni kulturni centar Daskalište djeluje od 1976., a po njemu je Sisak postao međunarodno poznat na području istraživačkog, eksperimentalnog kazališta. Ova se ustanova bavi i dramskim odgojem djece i mladih.Uz ove i druge ustanove, u Sisku djeluje i niz umjetnika iz raznih područja. Tu je poznati akademski slikar Slavko Striegl, a u pripremi je otvaranje stalnog postava njegove galerije.
Od 1995. djeluje i sastav The Bambi Molesters koji svira garage i surf glazbu, a postigao je zapaženi uspjeh u svijetu.
U Sisku se od 1999. održava i Međunarodni festival dječjih kazališta Maslačak‎.
Grad Sisak je tradicionalno vezan uz sportske aktivnosti, a za naglasiti je povijesni značaj nekih športskih grana koje su u Sisku prvi puta organizirane, ne samo na području Republike Hrvatske nego i ovom dijelu Europe. Među takvim športovima treba istaknuti konjički sport na području Galdova, koje je danas dio gradske jezgre.
Ime grada Siska vezano je i uz  prvu hokejašku utakmicu, gombalački sport (hrvanje), kao i najstariji nogometni klub na području Republike Hrvatske, koji i danas vrlo uspješno djeluje.
Hrvatski nogometni klub "Segesta" osnovan je daleke 1906. godine i u dugogodišnjem djelovanju ovaj sportski kolektiv prošao je sva ligaška natjecanja. Od 1992. do 1997. godine član je 1. hrvatske nogometne lige, a od 1997. nastupa u 2. i 3. HNL. Uz HNK Segestu u gradu postoji ŠNK Frankopan i NK Metalac. Romi su organizirani u RNK Roma Sisak.
Uz nogomet, koji se igra na ovom području gotovo stoljeće, te šah koji u 1998. godini bilježi 90 godina organiziranog djelovanja, Sisak je poznat i po kuglačkom, ronilačkom, košarkaškom, kao i borilačkim sportovima, čiji se predstavnici natječu u 1. odnosno 2. ligama i postižu zapažene sportske rezultate. Uz njih zapažen je Hokejski klub INA Sisak, a djeluju i Ragbi klub Sisak, Baseball klub Sisak storks, hrvački klub "Sisak", vaterpolski klub "Siscia", i Košarkaški klub Sisak.
Sportsko društvo "Metalac" osnovano je 27. ožujka 1982. godine, u čijem su sastavu djelovale odbojkaška, rukometna, kuglačka, stolnoteniska, nogometna i sportsko ribolovna sekcija, koje su zajedno nosile naziv "Metalac" Sisak, te streljačko društvo "Željezara". SD "Metalac" je trenutno ugašen, a funkcioniraju dijelovi sportskog društva kao samostalne udruge građana, i to sportsko ribolovno društvo.
2003. godine osnovan je i Rukometni klub "Siscia" koji je već u prvoj godini rada, nakon osvajanja naslova prvaka 3. HRL, ušao u 2. hrvatsku rukometnu ligu zapad. Već 2007. godine klub osvaja prvo mjesto, te kroz kvalifikacije stječe pravo na ulazak u Prvu hrvatsku rukometnu ligu. RK "Siscia" tri godine za redom, proglašen je najuspješnijom momčadi Grada Siska.
Ukupan sportski život odvija se na sportskim objektima koji su u sastavu Sportsko-rekreacijskog centra "Sisak", gradskom nogometnom stadionu, zatvorenom olimpijskom bazenu s dvoranskim prostorima, otvorenom klizalištu, četverostaznoj automatskoj kuglani, te objektima koji su izvan športske ustanove, nogometnom stadionu "Metalac", športskoj dvorani "Brezovica", kao i otvorenim i zatvorenim športskim terenima poduzeća za sportsku djelatnost "Silax" d.d. i športskim dvoranama.
Primjena informacijske tehnologije u poslovanju (organizira Fakultet organizacije i informatike u Varaždinu)Visokoškolska naobrazba:
Stari kran - drvena dizalica iz stare sisačke luke, danas postavljen kao muzejski primjerak uz obalu Kupe
Lonjsko polje - park prirode; močvarno područje s poznatim europskim selom roda, Čigoćem
Stara gradska jezgra s trgovačkim kućama i palačama u baroknom i secesijskom stilu
Ivo Maroević, Sisak, grad i graditeljstvo, Matica hrvatska Sisak, Muzej Sisak, Sisak 1970. (1998. u izdanju Kristalne kocke vedrine)
Zdenko Burkowsky, Sisak u prapovijesti, antici i starohrvatskom dobu, Gradski muzej Sisak, Sisak 1999.
A. Denich, Vrtno-parkovno naslijeđe grada Siska, Parkovna arhitektura grada Siska (ur. B. Arnautović), Društvo za poljepšavanje grada Siska: 7, Sisak 2001.
Buovac Marin: Amphitheatres in the Republic of Croatia, 13th Annual Meeting of the European Association of Archaeologists, Sveučilište u Zadru, Zadar 2007.
Branko Burazor, Bogomir Milutinović, Monografija Radonje kemijske industrije Sisak 1946. - 1988.

Sisavci (Mammalia) su jedan od razreda unutar velike skupine životinja s kralježnicom, a u tradicionalnoj sistematici su razvrstani u razred. U najuočljivije osobine sisavaca spadaju krzno i hranjenje podmlatka mlijekom - sisanje. Na svijetu danas postoji 5.500 različitih recentnih vrsta, koje se po nekim podjelama svrstavaju u 3 podrazreda: prasisavci (Prototheria), tobolčari (Metatheria) i placentalni sisavci (Eutheria) u koju, zoološki promatrano, spada i čovjek.
Sisavci spadaju u kopnene kralježnjake (Tetrapoda) unutar taksona kralježnjaka (Vertebrata) i time su im zajedničke osobine koje ovdje nisu pojedinačno navedene.
Krzno od dlaka je jedno od najznačajnijih obilježja sisavaca. Iako neke vrste uopće nemaju dlake (primjerice kitovi), i one su se razvile od predaka koji su imali krzno, a imaju ga još uvijek u fazi embrionalnog razvoja. Većina sisavaca imaju za vrijeme čitavog života gotovo cijelo tijelo prekriveno dlakama. Dlake su građene od keratina. Krzno kod životinja ima više funkcija:
Krzno služi kao dobar regulator topline, izolira hladnoću, a ponekad štiti i od vrućine. To izoliranje je važan preduvjet održavanja stalne tjelesne temperature (homoiotermija).
Boje i šare krzna služe za optičku zaštitu, vizualno stapanje s okolišom (maskiranje) kako plijenu tako i lovcu (primjer bijeli zec, polarna lisica). Upadljiva šara na krznu može služiti i kao znak upozorenja neprijateljima ( kao na primjer skunkovi)
Dlake mogu služiti i kao sredstvo sporazumijevanja, na primjer, nakostriješena dlaka na vratu i leđima vuka znači agresivnost, ili uspravljeni rep bjelorepog jelena kao znak povlačenja, bijega.
Dlake igraju važnu ulogu i za osjetilo opipa. Ta je uloga posebno izražena kod brkova (Vibrissae), koji se pokreću posebnim mišićima i opremljeni su osjetljivim živčanim stanicama.
Kod čitavog niza sisavaca, kao na primjer ježeva , bodljikavih praščića i ježaka dio dlaka se razvio u bodlje koje služe kao dodatna obrana od neprijatelja.
U pravilu, odlika sisavaca je heterodontno zubalo koje karakteriziraju četiri različita tipa zubi. Sprijeda su sjekutići, do njih se nalaze očnjaci, a zatim slijede dva različita tipa kutnjaka (pretkutnjaci i kutnjaci). Takvo heterodontno zubalo je jedna od važnijih razlika u odnosu na, recimo, gmazove, koji imaju homodontno zubalo, što znači da im svi zubi imaju jednaki oblik. Poznavanje tih razlika važno je kod određivanja porijekla fosila. Većina sisavaca mijenja zube. Prvo narastu mliječni zubi, koje kasnije zamijene trajni. Ta pojava zove se Diphyodontia. 
Neke vrste sisavaca imaju zube bez korijena, koji rastu neprekidno tijekom čitavog života a "troše" se neprekidnim korištenjem. To su, recimo, prednji zubi glodavaca, kao i kljove kod slonova , morževa  i narvala (kojeg zovu još i jednorogi kljovan) i drugih.
Jednootvorni ili, kako su ih ranije zvali prasisavci, današnje vrste kao odrasle nemaju zube, ali kod valjenja iz jaja imaju jednu izraslinu uz pomoć koje otvaraju ljusku da bi izašli iz jaja, slično pticama. U toj skupini su danas živuće vrste još samo tri (neki smatraju četiri) živuće vrste, a najpoznatiji među njima je čudnovati kljunaš.Zubalo tobolčara se u nekim aspektima razlikuje od onog kod viših sisavaca. Tako svi osim zdepaša (ili vombata, ime pod kojim je kod nas poznatiji) imaju različit broj sjekutića u gornjoj i donjoj čeljusti. Te životinje imaju najčešće 40 do 50 zuba, bitno više nego što ih imaju viši sisavci.Rani viši sisavci imali su ukupno 44 zuba. Tako organizirane zube možemo još i danas naći kod nekih vrsta, primjerice kod divljih svinja. Međutim, kod većine vrsta je specijalizirana prehrana dovela do smanjenja broja zubi. Neke vrste su potpuno izgubile zube, kao mravojedi ili, primjerice, ljuskavci koji uopće više nemaju zube. Ali postoje i slučajevi obrnutog razvoja, kad se samo u nekoliko slučajeva dogodilo, da je broj zubi tijekom evolucije povećao: to su divovski ljenivci, posljednji iz ove skupine izumro oko 1550. a imao je oko 100 zuba u čeljusti u obliku cijevi što je apsolutno najveći broj zuba kod kopnenih sisavaca. Sasvim posebnan slučaj predstavljaju kitovi zubani čiji zubi su ponovo poprimili oznake jednakog oblika svih zuba (odnosno homodontnog zubala), a čiji broj kod nekih vrsta dupini može biti i do 260.
Jedno od obilježja svojstvenih samo sisavcima su tri slušne kosti: čekić (Malleus), nakovanj (Incus) i stremen (Stapes) . One se nalaze u srednjem uhu. Prihvaćaju vibracije s bubnjića i prenose ih u ovalni prozor unutrašnjeg uha.
Stremen se nalazi već na početku evolucije kopnenih kralježnjaka. To je kod vodozemaca, gmazova i ptica jedina slušna kost i naziva se Columella.  On je kod riba još kao tzv. Hyomandibulare sastavni dio donje čeljusti.
Donja čeljust (Mandibula) se kod sisavaca sastoji od samo jedne kosti (Dentale). Kod predaka sisavaca, a kod gmazova još i danas, sastoji se od više kostiju. Čekić i nakovanj su nastali od dvije kosti koje gmazovi još i danas imaju u svojoj donjoj čeljusti. Kod drugih kralježnjaka te dvije kosti predstavljaju još "primarni" čeljusni zglob koji se kod sisavaca tijekom fetalnog razvoja zamjenjuje jednim na drugom mjestu nastalim "sekundarnim" čeljusnim zglobom.
Ekskluzivna osobina sisavaca je dojenje mladunaca majčinim mlijekom. Pobliže o tome u odjeljku o razmnožavanju.
Sisavci su jedina grupa životinja koja ima dijafragmu, plosnati mišić koji razdvaja prsnu od trbušne šupljine.
Građa lubanje je ranije imala "prozor", bila je otvorena preko očiju, a u međuvremenu je taj prostor zatvoren. Danas se može razaznati na mjestu gdje postoje sljepoočnice.
Sisavci, kao i ptice, imaju zatvoreni, "dvostruki" krvotok. Srce je podijeljeno na dvije klijetke i dvije pretklijetke, a lijeva i desna strana srca su razdvojene.
Tijekom svog razvoja, sisavci su naselili gotovo sva životna područja na Zemlji i pri tome razvili vrlo različite oblike. Čitav niz vrsta prilagodio se životu u vodi kako građom tijela tako i organa tom okolišu. Najbolje prilagođeni životu u vodi su kitovi. Njihova građa tijela više nalikuje ribljoj nego ostalim sisavcima. Prednji udovi su se oblikovali kao peraje, stražnji udovi su se izgubili, a rep se preoblikovao u repnu peraju. Druge vrste, kao perajari, (ili poznatije kao foke, tuljani) i morske krave (poznatije kao sirene) nisu se tako potpuno prilagodile kao kitovi.
Netopiri, ili šišmiši, su, osim ptice, jedini kralježnjaci koji su sposobni aktivno letjeti. Oni imaju jako izdužene kosti prstiju između kojih su razapete letne kožice. Tako je čitav niz sisavaca, neovisno jedni od drugih, razvio letne kožice, u ovom slučaju bi se moglo reći - letne membrane. Tu spadaju leteće vjeverice i bodljorepe vjeverice iz reda glodavaca, kožuškari ali i kod nekih vrsta tobolčara su se također razvile letne kožice.
Različiti sisavci su se prilagodili i životu pod zemljom. Imaju valjkasta tijela kratkih udova, koji često imaju produžetke poput alata za kopanje. Mnoge vrste su se, opet, prilagodile u potpunosti životu na drveću pa su im šape razvile palac postavljen suprotno od ostalih prstiju kako bi im omogućio čvršće i sigurnije prihvaćanje grana (nasuprotnost) i rep kojim se također pridržavaju. Stanovnici travnjaka i drugih otvorenih površina su smanjili broj prstiju i razvili koštana kopita, dok su drugima znatno jače razvijeni stražnji udovi i kreću se skačući. Mnoge vrste, ponajčešće malene, koje se neprekidno skrivaju, razvile su zbijeno tijelo kratkih nogu, među njima puno glodavaca i kukcojeda.
I u odnosu na veličinu tijela postoje ogromne razlike: najmanjim sisavcima smatraju se svinjoliki šišmiš i etrurski mali miš, koji su svaki teški samo 2 grama, dok je plavi kit vjerojatno najveća, ne samo danas nego ikada živuća životinja na Zemlji. Oni mogu težiti do 150 tona, što je 75 milijuna puta više od najmanjih sisavaca.
Sisavci su rasprostranjeni na cijelom svijetu. Ima ih na svim kontinentima, u svim oceanima i na većini otoka. Prasisavci su ograničeni samo na Australiju i Novu Gvineju, a tobolčari žive na dijelu otoka Oceanije kao i u Sjevernoj- , Srednjoj- i Južnoj Americi. Jedino u Australiji je, do dolaska prvih ljudi, bilo vrlo malo viših sisavaca: to su bile samo neke vrste šišmiša i miševi. Na udaljenim otocima je bilo vrlo malo sisavaca, tako da su na puno otoka (među njima Novi Zeland) šišmiši bili jedini viši sisavci.
Sisavci su naselili gotovo sva područja Zemlje. Nalazi ih se kako u pustinjama i kišnim šumama, tako i u visokom gorju i polarnim područjima. U rijetka područja gdje sisavci ne žive spadaju˙(bar prema današnjim spoznajama) velike morske dubine i unutrašnjost Antarktika .
Koliko su sisavci različiti građom tijela i okolišom u kojem žive, toliko su im različiti i načini života. Postoje životinje koje su aktivne po danu, one koje su aktivne u sumrak i zoru, zatim noćne životinje, ali postoje i takve koje su aktivne i danju i noću. U odnosu na svoje društveno ponašanje postoje također značajne razlike. Pored vrsta koje su izraženi samotnjaci, ima i takvih koje žive u grupama koje se mogu imati i  do tisuću jedinki. Neke su vrste razvile vrlo kompleksne oblike ponašanja i njeguju stroge hijerarhijske odnose između sebe a sporazumijevaju se glasanjem i govorom tijela. Iako iznimka, ipak postoje i sisavci koji za lov ili u obrani koriste otrov.
Osjetilo njuha igra važnu ulogu u životu sisavaca, između ostalog služi za potragu za hranom ali i kod razmnožavanja. Feromoni igraju vrlo važnu ulogu u signaliziranju spremnosti za parenje, što je kod izraženih samotnjaka možda najvažnije. I kod obilježavanja teritorija je njuh također vrlo značajan. Velik broj vrsta obilježava "svoj" teritorij urinom, izmetom ili posebnim žlijezdama.
Općenito, sisavci imaju dobro razvijen sluh. Poseban oblik je korištenje ultrazvuka. Registriranjem povratka odaslanog zvuka, određuju svoj položaj u prostoru ali i položaj plijena u odnosu na sebe. Dvije su vrste posebno dobro razvile korištenje ultrazvuka, kitovi zubani i šišmiši, ali i neke druge vrste ga upotrebljavaju, samo ne tako izraženo. 
Osjetilo opipa je također jedan način doživljavanja svoje okoline. U tu svrhu su mnoge vrste razvile posebne vrste dlaka osjetljive na dodir (Vibrissae) koje se mogu i pokretati posebnim mišićima (kod nekih vrsta se zovu brkovi - primjerice kod svih mačaka - a kod drugih čekinje - kod perajara kao kod  tuljana). I koža sama po sebi može biti osjetilo opipa, kao na primjer vršci prstiju kod primata ili područje nosa ili surle kod nekih drugih vrsta. Općenito se smatra da najbolje razvijeno osjetilo opipa imaju krtice. U tom kontekstu se često spominju kljunovi jednootvornih kralježnjaka, koje još zovu i prasisavcima. Oni imaju u kljunovima receptore kojima primaju električne signale koji nastaju uslijed mišićne aktivnosti plijena. Osjetilo opipa je važno i u socijalnim kontaktima, mnoge životinje njeguju uzajamno "trijebljenje nametnika" iz krzna.
Jedna od zajedničkih osobina svih sisavaca je da im je potrebna veća količina energije nego drugim životinjama usporedive veličine. To proizlazi iz činjenice da su sisavci toplokrvne životinje i moraju održavati stalnu temperaturu tijela, za razliku od, recimo, kornjača koje koriste sunčevu toplinu da postignu temperaturu tijela potrebnu za uobičajene aktivnosti. Iz toga slijedi činjenica da moraju relativno puno jesti, tako da neke vrste pojedu dnevno hrane u težini vlastitog tijela. Sisavci se hrane svim vrstama hrane: postoje biljožderi (Herbivora) , mesožderi (Carnivora) ali i izraziti svežderi (Omnivora). Građa zubi kao i probavnog sustava koje su pojedine vrste razvile, odraz su njihove prehrane. Mesožderi imaju kratka crijeva kako bi izbjegli otrove koji se stvaraju truljenjem hrane koju uzimaju. Biljožderi su razvili niz strategija da svoju hranu, koja je općenito teško probavljiva, iskoriste na najbolji mogući način. Tu spadaju, između ostalog, duža crijeva, želudac s više komora (primjerice kod preživača ili klokana) ili ponovno probavljanje određene vrste izmeta kod glodavaca i zečeva. Vrste životinja koje se hrane isključivo lišćem (Folivora), kao što su na primjer koale i ljenjivci, koriste svoju slabo hranjivu hranu na najbolji mogući način tako, da imaju izrazito dugačka razdoblja tjelesnog mirovanja.
Većina sisavaca su ili poligini (jedan se mužjak pari s više ženki) ili promiskuitetni (i mužjaci i ženke se pare s više patrnera). S obzirom da je skotnost i dojenje za ženke i vremenski i energetski vrlo intenzivno, mužjaci mogu imati više mladunaca nego ženke. Iz toga se kod mnogo vrsta razvilo poligino ponašanje. Relativno malo mužjaka se pari s više ženki, a mnogo mužjaka se uopće ne pari. Posljedica toga su česte i žestoke borbe rivalizirajućih mužjaka za pravo na parenje, a u nekim slučajevima je mogućnost izbora prepuštena ženkama. Iz toga proizlaze kod mnogih sisavaca kompleksni oblici ponašanja ili anatomska obilježja vezana za razmnožavanje. Mnoge vrste karakterizira spolni dimorfizam (mužjaci su često značajno veći i teži od ženki), i kao posljedica selekcijskog pritiska na mužjake kako bi poboljšali svoje izglede za parenje.
Prema nekim procjenama samo oko tri posto svih sisavaca živi u monogamnim odnosima u kojim se u čitavom razdoblju parenja mužjak pari samo s jednom ženkom. U tim slučajevima mužjak uglavnom barem djelomično sudjeluje u uzgoju mladunaca. Takav oblik ponašanja obično ovisi o uvjetima u okolišu: ako su resursi skromni, mužjak se pari samo s jednom ženkom i pomaže joj u podizanju mladunaca, a kad je količina hrane obilna, ženka može i sama podići mladunce, pa se mužjak pari s više partnerica.
Poliandrija (parenje jedne ženke s više mužjaka) se samo rijetko sreće u svijetu sisavaca, primjerice kod nekih vrsta iz porodice majmuna pandžaša. Kod tih životinja se o podmlatku uglavnom brine samo mužjak, a mladunčad donosi majci samo na dojenje.
U ovom kontekstu treba spomenuti još jedan, za sisavce vrlo neobičan oblik socijalnog života. Prisutan je kod nekih vrsta afričkih podzemljaša, jedne porodice glodavaca koji žive u Africi, kao što su goli i sivi krtičji štakor. One žive eusocijalno orgaiziramin životom, inače poznatim uglavnom samo kod nekih porodica kukaca. U koloniji je samo jedna ženka, "kraljica", plodna i pari se s više mužjaka iz kolonije, dok su ostale životinje neplodne i kao radnici obavljaju sve aktivnosti koje su potrebne za preživljavanje zajednice.
Oznaka prasisavaca je jedan tjelesni otvor koji istovremeno služi i za izbacivanje izmeta i kao organ za razmnožavanje koji se naziva kloaka. Mužjakov penis služi isključivo za provođenje sjemena i na vrhu je rascijepljen. Od svih drugih sisavaca se razlikuju time da ne kote žive mlade nego legu jaja. Ona su mala (u promjeru imaju 10 do 15 milimetara) i svojom kožastom ljuskom i velikim žumanjkom više nalikuju jajima gmazova nego ptičjim. Ženka leži na jednom do troje jaja točno 10 dana. Novoizleženi prasisavci su goli i maleni, i u takvom su stadiju razvijenosti koje podsjeća na embrio da su uporedivi novorođenim tobolčarima.
Građom svojih organa za razmnožavanje tobolčari se bitno razlikuju od viših sisavaca. Kod njih su ti organi dvostruki. Ženke imaju dva maternice i dvije rodnice, a mužjaci imaju rascijepljeni, dvostruki penis i skrotum. Ženke vrlo kratko (12 do 43 dana) nose mladunče. Većina vrsta ne razvija posteljicu, ali kod nekih tobolčara postoji primitivna maternica (na primjer kod koale). Mladunčad dolazi na svijet kroz porođajni kanal koji kod mnogih vrsta postoji samo za tu svrhu, a kote se u puno nerazvijenijem obliku nego mladunčad viših sisavaca. Porođajna težina im je manje od 1% težine majke i organi su im prisutni tek u samom začetku. Dobro su im razvijeni samo prednji udovi jer podmladak mora vlastitim snagama prepuzati put od izlaza iz porođajnog kanala do majčinih dojki, a majka im uopće ne može pri tome pomoći.
Viši sisavci ili životinje sa posteljicom obuhvaćaju  daleko najveći broj vrsta. Ključna osobina viših sisavaca je vanjski sloj stanica oko oplođenog jajašca. Taj sloj predstavlja imunološku zaprjeku i omogućuje dugotrajan rast ploda u majčinom tijelu. Tobolčari nemaju taj sloj stanica ( Trophoblast ) pa trudnoća mora završiti prije nego što obrambeni imunološki sustav majke postane dovoljno djelotvoran da prekine trudnoću i izbaci plod "smatrajući" ga nepoženjnim stranim tijelom. 
Trajanje trudnoće (kod mnogih životinja koristi se izraz "skotnost"), kao i broj mladunčadi, ovise o načinu života pojedine vrste. Čučavci (na primjer zvijeri i glodavci) imaju kraće razdoblje skotnosti i veći broj mladunaca, dok potrkušci (primjerice parnoprstaši i kitovi) dugo nose mladunčad i imaju manji broj mladunaca. Tako na primjer skotnost kod nekih vrsta hrčaka traje samo 16 dana, dok kod slonova može trajati do 25 mjeseci.
Osobina koja je čitavoj skupini dala ime sisavci je da majka hrani novorođeno mlado mlijekom, hranjivom tekućinom koju luče mliječne žlijezde. Ona se sastoji od izvana vidljivo ograđenog područja žlijezde koje svako uglavnom završava bradavicom. Iznimka su prasisavci gdje mladunče liže mlijeko direktno iz mliječne žlijezde s majčinog krzna. Broj kompleksa mliječnih žlijezda se razlikuje prema vrstama i direktno ovisi o prosječnom broju mladunaca. Tako ljudi ili konji imaju dva takva kompleksa, a, recimo, domaća svinja ih ima dvanaest. Hranjenje mlijekom traje tako dugo, dok mladunac može početi jesti tvrdu hranu.
Posljedice sisanja su vrlo velike i za mladunče i za majku. Novorođenčad bez puno truda dobija masnu i vrlo hranjivu hranu koja osigurava brzi rast, ali su potpuno ovisni o prisutnosti majke. Da se životinje ponašaju kao dojilje, što znači da neka ženka dozvoljava sisanje tuđoj mladunčadi, poznato je samo kod vrlo malog broja vrsta (to rade, recimo, lavice). U većini slučajeva je uz sisanje povezana i vrlo intenzivna njega mladunaca i brižan odnos prema njima. Za ženke sisanje znači da u podizanje mladunaca mora uložiti mnogo energije i vremena.
Sistematizacija danas postojećih sisavaca. Ovo je jedna od aktualnih suvremenih klasifikacija budući da je u tijeku revizija prema potpuno filogenetskom kriteriju. 
podrazred prasisavci (Prototheria)red jednootvori (Monotremata)podrazred tobolčari (Metatheria)nadred Ameridelphiared oposumi (Didelphimorphia)
red rovkoliki oposumi (Paucituberculata)nadred Australidelphiared (Microbiotheria)
red (Diprotodontia) tj. klokani, penjaši, zdepaši, koalapodrazred  viši ili placentalni sisavci (Eutheria)nadred Afrotheriared tenreci (Afrosoricida)
Kao što su različiti oblikom i načinom života, isto tako i žive različito dugo. U pravilu, manje vrste žive kraće od velikih, ali šišmiši čine iznimku od tog pravila. Veći sisavci mogu doživjeti starost od više desetljeća. Kopnene vrste ne dosežu starost čovjeka koji živi sve duže zahvaljujući novijoj medicini. Jedini sisavac sa životnim vijekom koji je dug približno koliko i čovjekov je slon, koji može doživjeti i do 80 godina. Jedino neke vrste kitova mogu živjeti značajno duže - najstariji poznati sisavac bio je jedan grenlandski kit koji je uginuo u starosti od 211 godina.
Iako i čovjek po zoološkom vidu pripada sisavcima. U ekološkom smislu, tematizira se ponašanje čovjeka prema drugim sisavcima i obrnuto. Bez sumnje su sisavci znatno oblikovali povijest i samog čovjeka. Već godinama su ljudi jeli njihovo meso i koristili njihovu dlaku i  kosti, koje su prerađivali i koristili ili prodavali. Imali su i značajnu ulogu kao pomoćnici za prevoženje i jahanje; do danas se koristi njihovo mlijeko kao piće, ali se koriste i u laboratorijima i u znanstvenim pokusima. Obratno, i ljudi imaju važnu ulogu u životu sisavaca. Neke vrste sisavca ljudi su prenijeli na druge kontinente i razmnožavali su se na drugim mjestima; no, ljudi su i smanjili broj nekih životinja, tako da sad imamo neke vrlo rijetke vrste sisavaca (pande, na primjer). Mnoge vrste  sisavca su direktno ili indirektno nestali zbog djelovanja ljudi.
Neke vrste sisavca ljudi drže zbog njihovih korisnih osobina. Zbog toga se domesticiraju  (pripitomljavaju), i postaju korisne. Dalje se love i divlje životinje, koje nemaju posebne koristi.
Jedan od najvažnijih razloga za pripitomljavanje i lov sisavca jeste njihovo meso, koje sadrži dosta bjelančevina i masti. U zapadnom svijetu je često meso od goveda i svinja. U manjim mjerama se jede i meso od domaćih ovaca, koza, konja, pa i nekih zečeva. U Južnoj Americi se meso pasanaca smatra delikatesom, ješci se rado jedu na Novoj Gvineji. Općenito, u svakom podneblju i kulturi ljudi su razvili različite prehrambene navike ovisno o vrstama sisavaca koje žive u njihovoj blizini.Ljudi koriste i dlaku i kožu nekih sisavaca. Ovčja dlaka koristi se za pravljenje vune. Od dlake glodavca i kuna se pravi krzno, a koža goveda se koristi za izradu odjeće i obuće. Krzno je simbol za luksuz, no ipak svi ljubitelji životinja apeliraju da se odbaci nošenje krzna.Uz krzno i meso sisavca, ljudi koriste i druge dijelove njihovog organizma. Na primjer, kljove od slona se koriste za dekoraciju, kao i za pravljenje bilijarskih kugli. Mnoge azijske kulture smatraju da rog od nosoroga donosi sreću, ali i kao sredstvo za poboljšanje potencije. To je ove životinje dovelo na rub istrijebljenja.Ono što je isto važno za korištenje sisavca, jeste mlijeko pojedinih životinja. Mlijeko pripitomljenih krava se najviše pravi i prodaje: 85% domaćeg mlijeka jeste od goveda. U nekim dijelovima svijeta se i pije mlijeko od ovaca, koza, konja, deva, pripitomljenih magarca, bivola i jelena.
Hyaenodon ("hijenozubi") je izumrli rod iz porodice Hyaenodontidae, unutar skupine Creodonta.

Skateboarding (u nas poznat i kao skejtanje) naziv je za ekstremni šport u kojem osoba (skejter) stoji na posebnoj dasci s kotačima na dvije osovine (skateboardu ili skejtu) te pritom izvodi razne trikove. Sam naziv dolazi od dvije engleske riječi: skate, što znači "klizati" te board, što znači "daska".
Skateboarding se razvio 1970-ih godina u SAD-u, a zamah je doživio sredinom osamdesetih, nakon povećanja dužine i raspona daske, a samim time i kotača. Dominantna su dva stila skejtanja: street, skejtanje na ulici pri čemu se za trikove koristi bilo što po čemu se daska može voziti te vert (od vertical = "okomito"), stil koji je tipičan za razna natjecanja i kojeg karakteriziraju veći skokovi i veća visina izvođenja trikova, obično u posebno izrađenim "polucijevima" - half pipe.
Osim što je ekstremni šport, skateboarding može biti i rekreacija te svojevrstan način umjetničkog izražavanja. Tradicionalno se povezuje s drugim urbanim supkulturnim aktivnostima, kao što su BMX biciklizam, grafiti, punk (postoji i cijeli glazbeni pravac nazvan skate punk), grunge, hip hop itd. Također, daska za skejt može služiti i kao prijevozno sredstvo.
Skateboarding je česta tema filmova i videoigara. Neka od najpoznatijih imena skejtanja su Rodney Mullen, Tony Hawk, Stacy Peralta, Steve Caballero, Bob Burnquist i drugi. Shaun White, dvostruki olimpijski pobjednik u snowboardu - disciplina half pipe, također je prvak u skateboardingu na X Games, igrama ekstremnih športova.
Skateboarding je nastao 1940-ih i 1950-ih u Kaliforniji i isprva se zvao "ulično surfanje", pošto su surferi tražili aktivnost kojom bi se zabavili dok nema velikih valova. Prvi su skejtovi bile obične daske s pričvršćenim kotačima koturaljki. Nakon što je nova zanimacija postala popularna, neke su tvrtke počele s proizvodnjom dasaka, obično napravljenih od nekoliko slojeva slijepljenih drvenih ploča, koje su na oba kraja bile lagano podignute. Ti se prvi skejtovi, osim po dimenzijama, nisu previše razlikovali od današnjih. Stav na skejtu (stance) bio je sličan stavu na dasci za surfanje, jer su prvi skejteri bili surferi.
Popularnost skejtanja stalno je rasla te 1965. godine nova aktivnost dobiva i svoj časopis, Skateboarder Magazine, koji redovito izlazi od 1970-ih, kada skateboarding poprima obrise onoga što je danas. Tih je godina razvijen skejt s kotačima od poliuretana, koji su trajnošću i upravljivošću daleko nadmašivali prijašnje kotače napravljene od čelika ili plastike. To je donekle smanjilo i troškove proizvodnje, a uvelike je povećalo pristupačnost skejta svakome. Pažnja se počela posvećivati i dizajnu daske, tako da su oslikani skejtovi često bili prava umjetnička djela. Osovine kotača (kod skejtera poznate kao "mostovi") postale su kvalitetnije i "mekše", čime je daska bila upravljivija te su se stvorili preduvjeti za razvitak složenijih trikova.
Godine 1976. suša u Kaliforniji ispraznila je brojne bazene, u kojima su zatim skejteri počeli voziti, što se uzima za početak vert skejtanja. Godine 1978. skejter Alan Gelfand izumio je trik kojim je na određeni način revolucionirao skateboarding. Pritiskom stražnje noge na rep skejta i istovremenim povlačenjem prednje noge po dasci postiže se skok - ollie, koji je osnova za sve daljnje trikove. Počeli su se pojavljivati skate parkovi koji su sadržavali sve popularne objekte za skejtanje, kao što su ovalni bazeni, half pipe, duge cijevi za grind i sl. Sa sve većim visinama koje su skejteri postizali pojavilo se pitanje sigurnosti, što je dovelo do toga da su se (posebno u vertu) počele koristiti kacige te štitnici za laktove i koljena. Unatoč tome, ozljede su do danas ostale jedno od obilježja skateboardinga: Tony Hawk, jedan od najpoznatijih skejtera, priznaje da je u skejtanju slomio lakat te imao mnogo ogrebotina, iščašenja i uganuća. Sigurnost je bila glavni razlog zatvaranja većeg broja skate parkova krajem 1970-ih, jer su vlasnici bili prisiljeni plaćati velike troškove osiguranja.U osamdesetima je skateboarding postao dijelom popularne kulture i značajno je utjecao na glazbu, modu i druge aspekte življenja. S pojavom video kamera pojavili su se i video spotovi o skateboardingu, i danas najpopularniji način pokazivanja vještina pojedinih skejtera. Nekolicina vrhunskih vozača (Caballero, Hawk, Mullen i drugi) prešla je u profesionalce te im je skateboarding postao glavni izvor prihoda. Premda je skateboarding krajem 1980-ih izgubio na popularnosti, s pojavom X Gamesa 1995. ponovo je dospio u žižu javnosti. U novom je mileniju skateboarding postao izuzetno popularna aktivnost, prisutna u filmovima, videoigrama i općenito u popularnoj kulturi.
S pojavom skate parkova i kvalitetnijih skejtova, skejteri su stvorili brojne trikove koji se dijele u nekoliko osnovnih kategorija. Većina trikova započinje osnovnim skokom (ollie).
Flip trikovi su oni trikovi koje skejter izvodi okrećući dasku u zraku nogom. Daska se može okrenuti prednjom ili stražnjom nogom. Osnovni su trikovi kickflip, heelflip i pop shove-it.
Grab (eng. za "hvatanje") trikovi uglavnom zahtijevaju veću visinu pa se pretežno izvode na half pipeu, na način da skejter u zraku rukom hvata skejt. Najpoznatiji su indy grab, airwalk, madonna, benihana, tail grab itd.
Grind (eng. za "mljevenje") trikovi izvode se pri kontaktu jedne ili obje osovine ("mosta") skejta s rubom zida ili ogradom. Pri izvođenju ovih trikova izuzetno je važan osjećaj za ravnotežu. Poznati su 50-50, 5-0, nosegrind, crooked grind itd.
Slide (eng. za "klizanje") trikovi slični su grind trikovima, samo što umjesto osovina, kontakt s podlogom ima daska ili kotači (na kojima se u tom slučaju klizi, a ne vozi). Kao i kod grinda, osjećaj za ravnotežu presudan je za izvođenje ovih trikova. Poznati trikovi su tailslide (klizanje na "repu" daske), noseslide (klizanje na "nosu" daske), frontside lipslide i drugi.
Aerial (doslovce: "zračni") trikovi izvode se većinom na vert natjecanjima i često uključuju veliku pogibelj. Obično se sastoje od kombinacije rotacije i grab trikova. Poznati aerial trik, kojeg izvodi Tony Hawk, naziva se "900", zbog toga što se skejter dva i pol puta okrene oko svoje osi, odnosno izvede okret od 900 stupnjeva.
Lip trikovi izvode se na rubu bazena ili half pipea na način da se sredina daske na trenutak zadrži na rubu.
Freestyle ili slobodni način je zajednički naziv za brojne trikove koji se izvode na ravnoj površini. Često ti trikovi mogu biti dio koreografije na određenu glazbu. Poznati freestyle trikovi su manual (trik u kojem se skejt vozi na jednom ili dva kotača), handstand (stoj na rukama na dasci) itd. Autor najvećeg broja freestyle trikova je Rodney Mullen.
Stav (eng. stance) označava položaj skejtera na dasci. Može biti prirodni (regular), kod kojeg je lijeva noga naprijed, a desna natrag, te "naopaki" (goofy, doslovce "šašavi"), kod kojeg je desna noga naprijed, a lijeva natrag. Ovo važi i za ostale športove na dasci, kao što su snowboard te surfing. Većina skejtera vozi prirodnim, a oko četvrtine naopakim stavom. Ukoliko skejter jednako vješto barata s oba stava, to se naziva switch-foot. Trik koji vozač izvodi dok je u "slabijem" stavu također se naziva switch. S druge strane, fakie (od eng. fake = "lažno") označava izvođenje trikova dok se vozač u prirodnom stavu kreće unatrag. Tako je trik nollie zapravo ollie izveden pritiskom na prednji umjesto na stražnji dio skejta, čime se postiže skok unatrag.
Položaj torza vozača također ima svoje nazivlje: frontside (eng. front = "prednji") označava da je gornji dio tijela okrenut prema smjeru kretanja, dok backside (eng. back = "stražnji") znači da je vozač leđima okrenut smjeru kretanja.
Daska - obično je napravljena od šperploče, odnosno 7 do 9 slojeva drva slijepljenih zajedno te ima blago uzdignut nos i rep. Sjevernoamerički proizvođači kao materijal najčešće koriste javor, no česte su i daske od stakloplastike, bambusa, smole, kevlara, karbonskih vlakana, aluminija te plastike. Na gornju stranu daske lijepi se brusni papir, s ciljem povećanja trenja između tenisica i daske, čime se olakšava i pospješuje upravljanje skejtom. Brusni je papir obično crn, no pojavljuje se i u drugim bojama, u zavisnosti od dizajna skejta.
Mostovi (osovine) skejta (eng. trucks) - pričvršćuju se na dasku i povezuju je s kotačima. Najčešće su izgrađeni od aluminijske slitine kako ne bi bili preteški. Most se sastoji od dva dijela: baze (pričvršćene vijcima za dasku) i nosača kroz kojeg prolazi osovina. Između njih nalaze se umetci od (najčešće) gume, koji služe za lakše okretanje skejta. Mijenjanjem tvrdoće umetaka postiže se lakše, odnosno teže skretanje skejta, a pravu mjeru svaki vozač treba odrediti sam.
Kotači - najčešće su napravljeni od poluretana i dolaze u različitim bojama i veličinama u zavisnosti od tipa skejtanja. Veći kotači (54–85 mm) brže se okreću te lakše prelaze preko neravnina. S druge strane, manji kotači drže dasku bliže tlu i traže manje snage za ubrzanje, ali je zato skejt s takvim kotačima sporiji. Također se kotači dijele prema tvrdoći. Raspon je od veoma mekih (indeks 75 na "Shore A" ljestvici) do veoma tvrdih (101 na "Shore A" ljestvici). Uobičajeno, street skejteri koriste manje i tvrđe kotače, pošto se s njima lakše izvode flip trikovi (lakše se okreće skejt). Vert skejteri koriste srednje velike kotače (55-65 mm) kako bi postigli veću brzinu potrebnu za izvođenje viših skokova. Najveće i najmekše kotače koriste skejteri u disciplinama slalom i spust, jer se tu postižu najveće brzine, a kotači moraju dobro prijanjati površini zbog potrebe za naglim promjenama smjera.
Premda ne postoji službeni kodeks odijevanja skejtera, dosta se odjevnih predmeta može okarakterizirati tipično skejterskim. To su u prvom redu preširoke (baggie) hlače ili isprane traperice, košarkaški dresovi, majice dugih rukava s kapuljačom, majice kratkih rukava s natpisom koje se nose preko majice dugih rukava, kape "šilterice" s logom proizvođača skejta te platnene tenisice s debelim i ravnim đonom. Također se nose i debele "karirane" košulje po kojima su početkom 1990-ih bili prepoznatljivi pripadnici grunge pokreta (Shaun White je nosio takvu košulju prilikom osvajanja zlatne medalje u snowboardu na ZOI 2010. u Vancouveru). Takva je odjeća popularna kod pripadnika mlađe populacije, čak i ako nisu izravno vezani uz skateboarding, a brojni proizvođači odjeće specijalizirali su se za ovu modu. Profesionalni vozači kod verta i skate spusta nose i kacige, štitnike za laktove i koljena te često i rukavice.
Isprva je skateboarding bio vezan uz surfersku kulturu, no kako se širio diljem SAD-a u područja gdje surfanje nije bilo poznato, razvio je vlastitu sliku. Primjerice, kratki film Video Days iz 1991. prikazuje skejtere kao smione pobunjenike. Ta se slika donekle promijenila posljednjih godina, popularizacijom skejtanja. No i dalje postoji određeni otpor prema skejterima u javnosti, tako da se brojni gradovi protive izgradnji skate parkova, u strahu da bi takav park mogao pridonijeti porastu kriminala i zlouporabe opojnih droga u tom području. Nadalje, kako sve više profesionalnih skejtera koristi hip-hop, reggae ili hard rock glazbu u svojim videima, a što privlači mlade koji slušaju te vrste glazbe, polako se gubi predodžba o skejterima kao pobunjenicima koji slušaju samo punk glazbu.
U Norveškoj je od 1978. do 1989. bilo zabranjeno posjedovati, voziti ili prodavati skateboard. Zakon je izglasan zbog potencijalne opasnosti od ozljede pri vožnji skejta. Norveški su skejteri u ovom razdoblju gradili skejt rampe u šumama i zabačenim područjima kako bi izbjegli policiju.
Podrobniji članak o temi: X GamesOd 1995. održavaju se natjecanja u skateboardingu na X Games, igrama ekstremnih športova. Slijedi popis pobjednika u disciplinama vert, street/park i Big Air:
U Hrvatskoj postoji vrlo malo razumijevanja u institucijama vlasti za izgradnju skateboarding sadržaja te je lokalna vlast u Fažani početkom 2010. čak i srušila jedan zid koji su lokalni skejteri koristili, na što su ovi organizirali prosvjede.Športska udruga Atlantis iz Splita svake zime i ljeta je organizirala natjecanja, Winter, odnosno Summer Challenge. Skate natjecanjima u Splitu se sad bavi "Xstatic". U Rijeci na Krnjevu se u svibnju 2009. održalo otvoreno prvenstvo Hrvatske u skateboardingu, koje je privuklo gotovo tisuću posjetitelja. U Zagrebu se lokalni skejteri okupljaju većinom ispred muzeja Mimara, na Jarunu, ispred zgrade INA-e, u Vukovarskoj te, do 2009., u improviziranom skate parku u Španskom, kojeg su gradske vlasti tada uklonile. Splitski se skejteri okupljaju ispred zgrada Stande i Dalme, u Đardinu te u Spinutu u skate parku "Urban Element" i u skate parku na Žnjanu, a 2005. je u domu mladeži "Klub Kocka" otvoren i indoor skate park. Osijek također ima svoj skate park, a u Dubrovniku i Puli postoji betonski skatepark.

Skijanje je način kretanja zasniježenim površinama uporabom skija koje su skijaškim vezovima pričvršćene za noge skijaša. Iako je skijanje prvenstveno nastalo kao način transporta odnosno kretanja po snijegu, kroz 20. stoljeće je preraslo u popularni način rekreacije i sport. Osim skijanja na snijegu, poznato je i skijanje na vodi, pri čemu skijaš koristi vučnu silu motornog čamca ili vučnice da ostvari brzinu potrebnu za održavanje na vodi.
Počeci skijanja se, prema nedavno pronađenim crtežima u spiljama otkrivenim nakon povlačenja ledenjaka, vežu uz lovce koje povjesničari smještaju u doba egipatskih faraona. Tehnike skijanja u to doba su najvjerojatnije sličile načinu skijanja kojeg danas nazivamo skijaškim trčanjem ili nordijskom skijaškom disciplinom.
Ocem modernog skijanja smatra se Norvežanin Sondre Norheim. On je u 19. stoljeću  konstruirao skijaški vez koji je omogućio upravljanje skijom, i to tehnikom koja se danas naziva telemark. Kasnija usavršavanja skijaškog veza i skijaške cipele odnosno pancerice dovela su do daljnjeg usavršavanja skijanja i pojavu tzv. alpskih skijaških disciplina. Ranih godina 20. stoljeća Austrijanac Hannes Schneider prezentirao je tehniku upravljanja skijom rotacijom gornjeg dijela tijela koja se po imenom Arlberg tehnika (nazvana prema kraju iz kojeg je potjecao) vrlo brzo raširila kao popularna rekreacija i sport.
Danas je skijanje na snijegu te skijanje na vodi raširen vid rekreacije i natjecateljskog športa.
Danas je skijanje vrlo rijetko način transporta, već je uglavnom popularan vid rekreacije. Većina skijaša danas su rekreativci koji na uređenim skijaškim stazama korištenjem žičara kako bi se popeli na vrhove planina provode slobodne trenutke uživajući u spuštanju niz snježne padine. Skijanje je toliko raširen način zimskog odmora da pojedine države veći dio turističke ponude zasnivaju upravo na rekreativnom skijanju. Najbolji primjer takve države je Austrija, koja posjeduje preko stotinu uređenih skijališta. Ostale države koje imaju brojna uređena skijališta su Francuska, Italija, Švicarska, SAD, Novi Zeland, itd. U Nordijskim zemljama rašireno je i skijaško trčanje kao popularan vid rekreacije, iako se staze ua skijaško trčanje mogu naći i u svakom alpskom skijalištu.
Posebno je zanimljiva ponuda dvoranskog skijanja, gdje se u pojedinim bogatijim državama (primjeri su Japan ili Saudijska Arabija) zbog nedostatka prirodnih skijaških staza i dovoljnog broja sniježnih dana u godini čak izrađuju skijaške staze u velikim dvoranama, opremljene umjetnom klimom te umjetnim snijegom.
Za skijanje na vodi potrebno je što mirnija vodena površina (more, jezero) te vanjski vučni pogon koji skijaša na vodi vuče brzinom dovoljnom da se održi na vodi.
Skijanje je i atraktivan šport, gdje se natječu u brojnim disciplinama natjecatelji iz sve većeg broja zemalja i gotovo svih kontinenata.
Skijanje je standardni olimpijski sport na zimskim Olimpijskim igrama. Skijaške discipline dijelimo na alpske i nordijske. Iako postoje i varijante štafetnih utrka u nordijskom skijanju, skijanje je uglavnom pojedinačni sport. Često se u skijaške sportove ubraja i snowboard, koji je od 1998. godine također uključen u obitelj olimpijskih sportova. Oprema za taj sport se bitno razlikuje od skijaške opreme po tome što se ne koriste dvije skije već jedan board odnosno daska za skijanje na kojoj border stoji u sličnom položaju kao u daskanju na valovima.
Alpske natjecateljske skijaške discipline su: slalom, veleslalom, spust, super-veleslalom, alpska kombinacija i paralelna natjecanja. Neslužbeno bi ih mogli kategorizirati na tehničke (slalom i veleslalom) i brzinske (spust i super-veleslalom) discipline. Sva pravila te organizacija i kontrola skijaških natjecanja su pod upravljanjem Međunarodne skijaške federacije (FIS) sa sjedištem u Bernu (Švicarska).
Nordijsko skijanje uključuje discipline skijaško trčanje i skijaški skokovi. Skijaško trčanje se prakticira na različitim duljinama staze, u dvije osnovne kategorije: klasični stil i slobodni stil. Jedna varijanta skijaškog trčanja je i biatlon, u kojoj se kombinira skijaško trčanje s streljaštvom.
Skijaški letovi se izvode na specijalno pripremljenim skijaškim skakaonicama, a cilj je natjecanja ostvariti što veću duljinu skoka uz dodatne ocjene za stil izvedbe skoka. Postoji i disciplina nordijske kombinacije, koja uključuje skojaške skokove i skijaško trčanje.
Snowbord se izvodi u nekoliko različitih disciplina. Alpske discipline obuhvaćaju npr. slalom utrke, i održavaju se na strandardnim uređenim skijaškim stazama. Međutim,  popularnije su discipline slobodnog stila ili slobodne vožnje, koje se mogu odvijati u specijalnim half-pipe stazama ili na neuređenim strminama. Natjecatelji slobodnog stila se najčešće okupljaju i natječu na igrama ekstremnih sportova pod nazivom X-games.
Skijanje na vodi je također natjecateljski šport, koji ima nekoliko disciplina kao što su slalom, izvođenje trikova te skijaški skokovi na vodi.
pancerice ili skijaške cipelePostoji još i cijeli niz specijalizirane skijaške opreme, kao što su skijaško odijelo, kaciga, naočale, rukavice. Ta dodatna oprema se vrlo razlikuje ovisno o skijaškoj diciplini, vremenskim uvjetima a u novije vrijeme i o modnim trendovima, pogotovo kod rekreativaca. Nemojmo zaboraviti i kreme sa UV zaštitom.
Ovisno o disciplini, skijati se može gotovo na svakoj površini prekrivenoj snijegom: na ravnijima se prakticira skijaško trčanje, na strmijim neka od alpskih disciplina. 
Kao što i ime govori, najpoznatije skijaške staze za alpske discipline nalaze se u Alpama, iako se velik broj kvalitetnih alpskih skijališta nalazi u Sjevernoj i Južnoj Americi, Novom Zelandu, Aziji. Uobičajeno je da se skijaške staze klasificiraju prema strmini i dužini, da bi se olakšalo rekreativnim skijašima odabir staze koji odgovara njihovom skijaškom znanju i stilu skijanja. U Europi se najčešće koristi sustav boja, pa je npr. crna boja oznaka najzahtjevnije strme staze koja je najčešće rezervirana samo za natjecanja i vrhunske skijaše. Crvena je staza nešto blaža, ali još uvijek zahtjevna. Početnici će birati između staza označenih kao plave (male strmine) odnosno bijele staze. Bijele su staze gotovo potpuno položene te dakle osiguravaju sigurno skijanje čak i potpunim početnicima. Postoji i tzv. slobodno skijanje po neuređenim stazama, međutim ono je rezervirano isključivo za vrhunske skijaše koji odlično poznaju skijaške tehnike i imaju odgovarajuću opremu. Ne treba posebno napominjati da je slobodno skijanje povezano s stalnom opasnošću od snježnih lavina, odrona snijega ili terena, padovima na oštre stijene ili provalije, te nije rijetkost da slobodni skijaši koji precijene svoje znanje ili podcijene pojedinu strminu stradaju, pa čak i smrtno.
Skijaško trčanje zahtijeva položenije staze, te je dakle opasnosti od padova ili snježnih lavina svedena na minimum. Ovaj vid skijanja je posebno pogodan za rekreativce slabije fizičke snage, starije skijaše i sve one koji žele tempo skijanja prilagoditi sebi a ne primjerice strmini alpske staze. Ipak, skijaško trčanje može za ambicioznije biti i vrlo efikasan način postizanje odlične fizičke spreme, jer je poznato da su po općim karakteristikama pripremljenosti (fizička kondicija) skijaši trkači uz atletičare na dugim prugama i bicikliste jedni od najspremnijih sportaša uopće. Najviše uređenih staza za skijaško trčanje se može pronaći u Nordijskim zemljama, iako je moguće trčati na skijama i na neuređenim stazama.
Za skijaške letove koriste se posebno pripremljene skijaške skakaonice, koje se ovisno o veličini nazivaju i skijaškim letaonicama. Ove su skakaonice jasno rezervirane isključivo za profesionalce koji se bave tim sportom, jer na nekim skakaonicama skijaši skakači ostvaruju skokove (odnosno letove!) duljine od preko 200 metara!
Snowboarderi mogu koristiti standardne skijaške staze, iako se većina odlučuje za neuređene strmine. Zanimljivost je half-pipe, uređen dio staze u obliku jarka od nekoliko metara vrlo glatkih i strmih zidova.
Skijanje na vodi se izvodi na mirnim vodenim površinama, posebno određenim za tu namjenu. Zbog opasnosti važno je da u blizini skijaša na vodi ne bude plivača odnosno drugih plovila ili predmeta na vodi.

Naranča je suptropska biljka iz porodice Rutaceae.  Može živjeti do 500 godina. Plod je ukusan i sočan, ovalnog oblika. Zimzeleno je drvo iz jugoistočne Azije, iz roda Citrus. Uzgaja se u regijama s toplom klimom poput Sredozemlja, Južne Afrike i Kalifornije. U zemlji podrijetla Indiji, na sanskrtu se naziva na rangi ili naranja, dok su Englezi prijevod norange pretvorili u današnji orange.  U dosta jezika naranča se naziva "kineska jabuka" (npr. u nizozemskom "Sinaasappel", te u njemačkom "Apfelsine"). Po riječi naranča nazvana je narančasta boja.
Ima mirisne bijele cvjetove i okruglo voće s žućkastom i crvenkastom korom i kašastim sadržajem podijeljenim u kriške. Stablo je visoko do 12 m, a zimzeleni listovi su veliki 4-10 cm. Narančino stablo u prosjeku daje plodove čak sto godina. U povijesti je, međutim, poznato tzv. Constableovo stablo, narančino stablo koje je donešeno u Francusku 1421. godine i živjelo je čak 473 godine. Ističu se Citrus sinensis -  slatka naranča, i Citrus aurantium - seviljska ili kisela naranča, a postoji više vrsta naranača koje se razlikuju po veličini, boji i kakvoći.
Ovo voće ima slatkasto - kiselkasti sok, a ima pH vrijednost od 2,5 do 3, ovisno o dobi i veličini, a voda čini 85 % naranče. Naranče su zelene prije nego procvatu, no neke naranče u jugoistočnoj Aziji su zelene kore i narančaste su iznutra.
To je citrusno voće. Jedno stablo u povoljnim uvjetima može roditi i do 1000 plodova, a najčešće daje 500 plodova godišnje. Plodovi rastu od studenog do svibnja. Svrstavaju ga i najplodnije voće poslije grožđa i banana. Pradomovina naranče su Indija i Kina. Najčešće uspijeva u toplijim ili južnim krajevima.
Kisela naranča (lat. Citrus aurantium) se često koristi za proizvodnju marmelade i likera, a koristi se i u farmaceutskoj tehnologiji. Drugi nazivi su bigarada i seviljska naranča. Uzgaja se na području tropske i suptropske klime, u Kini i Indiji. Često se koristi u kubanskoj kuhinji kao marinada za meso. Usplođe gorke naranče je sastavnica gorkih čajeva. Plodovi ove vrste nisu jestivi, te su manji i gorči nego u slatke naranče, a eterično ulje ima oporiji miris.
Velika naranča nastala je 1820. mutacijom u jednom voćnjaku u Brazilu. Mutacijom je nastao diploidni plod, u kojemu se manji plod nalazi unutar kore većeg ploda, i nema sjemenke.
Potom je velika naranča dovedena u Kaliforniju 1870. nakon čega postaje popularna i širi se po svijetu.
Naranča valencija je vrsta naranče koju je stvorio  kalifornijski agronom William Wolfskill, na njegovu imanju Santa Ana. Ime dolazi od španjolskog grada Valencije, poznatom po odličnim narančama. Plod je prosječna promjera 2,7 - 3 cm (70 - 76 mm). Komercijalna žetvena sezona traje od ožujka do lipnja. Ove naranče su jedine u svijetu koje narastu za vrijeme ljeta. Prvenstveno se uzgajaju za proizvodnju soka.
Crvena naranča sadrži pigment antocijanin, pa je zbog toga crvene boje. Smatra se da je hibrid mandarine i grejpa. Nema koštice i gorka je okusa. Sok joj je gorak i crvene boje te često se koristi za pravljenje koktela. Koristi se također i za pravljenje sorbeta te za aromu piva. Obrok jedne crvene naranče sadrži 28% preporučenih dijetalnih vlakana, a ima više šećera nego slatka naranča. U nekim zemljama crvene naranče vide kao simbol Isusove smrti.
Bergamot naranča (lat. Citrus bergamia Risso) je malen, kruškoliki mirisni agrum koji je dobio ime po talijanskom gradu Bergamo, u čijoj se okolici uzgaja ta vrsta. Uzgaja se u Italiji, Brazilu i SAD-u, a potječe iz Francuske. Raste na malom drvetu u proljeće. Njegova esencijalna ulja koriste se u aromaterapiji za pripremu parfema. Iako ima mnogo koristi, bergamot je fototoksičan, čini kožu osjetljivijom na UV zrake, pa poslije nanošenja preparata sa aromatičnim uljem bergamota se ne smije izlagati suncu.
Jaffa je vrsta naranče koja raste u Izraelu i suptropskoj regiji. Ima sladak okus i lijep miris. Svjetle je kore. Sazrijeva u proljeće. Po njoj su nazvani jaffa keksi. Ove naranče su jako popularne i u Velikoj Britaniji, gdje je Rikard I. Lavljeg Srca proveo zimu 1191. među jaffa narančama za vrijeme križarskih ratova.
Naranče potječu iz Indije i Kine, a neke vrste su vjerojatno nastale na sjeveroistoku Bangladeša prije 7000 godina. Prije 16. stoljeća samo su kisele naranče rasle u Italiji, gdje su se pojavile za vrijeme Rimskog Carstva, oko 150. g. prije Krista . Slatke naranče su u Italiju, Španjolsku, Portugal i Francusku donijeli portugalski trgovci u 15. stoljeću. Potom su iz Europe naranče prenesene u Sjevernu i Južnu Ameriku, Australiju i Afriku.
Stablo naranče je u mnogim kulturama simbol braka i ljubavi. Naranče se ponekad nalaze na renesansnim slikama bračnih parova. Na vjenčanjima mladenke često stavljaju narančin cvijet u kosu ili nose bukete od tih cvjetova na vjenčanju, a cvjetovi često služe i kao dekoracija na vjenčanim tortama. Na Siciliji se slika Djevice Marije ukrašava grančicama naranče. Narančin cvijet je državni cvijet Floride. Naranča je navodno sudjelovala u početku trojanskih ratova, jer je "zlatna jabuka" (Hesperidum mala) koju je Paris dao Afroditi vjerojatno bila naranča.  Prema mitologiji, jedan od 12 zadataka koje je Herkulu zadao Euristej je bio da donese zlatne jabuke iz vrta Hesperida, sa stabla koje je čuvao zmaj. Zapisi o narančama na grčkim i rimskim freskama i u prvim japanskim pjesmama.  Izložba naranči na kinesku Novu godinu objavljuje želju za sreću i prosperitet tijekom sljedećih 12 mjeseci. 
U feng shuiu narančino stablo se smatra simbolom bogatstva i blagostanja.  Malteška naranča potječe od dolaska Arapa od 870. do 1090. Arapi su sadili naranče i uveli niz poljoprivrednih inovacija, osobito u pitanjima navodnjavanja i žetve.
U Španjolskoj se osušeni cvjetovi naranče koriste za kuhanje čaja. Drvo naranče koristi se kao rašpica za nokte. Ušećerena (kandirana) kora dodaje se kolačima. U Dalmaciji od narančine se kore radi desert arancini. Naranča se koristi u pripremi raznih jela. Pčele koje oprašuju narančin cvijet, mogu dati med koji ima blagi okus naranče. Arapi često koriste narančin cvijet u pripremi raznih jela. Uz to, koristi se u pravljenju parfema. Naranče se često koriste u proizvodnji kozmetike.
Od naranača se često proizvodi sok, čiji je najveći proizvođač Brazil. Gotovo 90% naranača se prerađuje u sok.  Sok od naranče je izvor vitamina C, kalija, folne kiseline i flavonoida, a sadrži najmanje 20 aminokiselina. PH vrijednost soka od naranče je obično 3,5.  Od jedne naranče se najčešće dobije 90 grama soka. Proizvođači često dodaju u sok limunsku kiselinu. Sok od naranče je dobar za zdravlje, ali ako se pije na prazan želudac, može izazvati želučane probleme. Narančin sok se kao lijek primjenjuje od 10. stoljeća.
Narančin žele se nalazi u jaffa keksima, koje je 1927. vjerojatno stvorio John Langlands, tadašnji vlasnik tvrtke McVitie. Keksi su kružnog oblika, opseg im je 54 mm. Imaju tri sloja: biskvit, narančin žele i čokoladni preljev. Neki ih nazivaju kolačima, a neki keksima, pa se često pitaju kako bi se bolje trebali zvati.
Od naranača se pravi eterično ulje. Ono se dobiva na tri načina: tješnjenjem iz svježih plodova, parnom destilacijom iz svježeg usplođa i destilacijom nusprodukta, koji zaostaje prilikom industrijske proizvodnje.  Usplođe slatke naranče sadrži 1,5 - 2% eteričnog ulja kojem je glavna sastavnica limonen (96%). Već su drevne civilizacije poput poznavale neka umijeća korištenja narančinog eteričnog ulja. Djeluje fungicidno i baktericidno i tonizira rad srca.
Naranča ima puno fitokemikalija, koje djeluju kao antioksidansi i pomažu uklanjanju stanica karcinoma. Poboljšava rad probavnog sustava, ali može kod osjetljivih osoba izazvati tegobe, ako se previše konzumira. Odlično djeluje protiv alergija, upala i virusa. Također, pomaže radu imunološkog sustava. Znanstvena istraživanja Organizacije za znanstvena i industrijska istraživanja Commonwealtha (CSIRO) pokazuju, da jedan obrok citrusnog voća dnevno smanjuje rizik od moždanog udara za 19 %. Narančina kora pojačava apetit, te pomaže kod nadutosti i grčeva u želucu. 

"Smells Like Teen Spirit" je pjesma američkog grunge sastava Nirvana s njihova drugog studijskog albuma Nevermind. Napisali su je Kurt Cobain, Krist Novoselic i Dave Grohl, a producirao ju je Butch Vig. Smatra se njihovim prvim i najuspješnijom hitom, a nalazila se na 6. mjestu Billboard Hot 100 top ljestvice te na visokim pozicijama na top ljestvicama diljem svijeta 1991. i 1992. godine. 
Objavljivanje ove pjesme mnogi također smatraju trenutkom kada je alternativni rock stekao široku popularnost.Pjesma je dobila mnoge pohvale glazbenih kritičara, a videospot je dobio dvije nagrade na MTV Video Music Awardsu. I nakon Cobainove smrti, slušatelji i kritičari smatraju je jednom od najboljih rock-pjesama svih vremena.
U siječnju 1994. u intervjuu za časopis Rolling Stone Cobain je izjavio da je "Smells Like Teen Spirit" bio pokušaj da napiše pjesmu u stilu sastava Pixies, kojima se divio, te ju je počeo pisati par tjedana prije početka snimanja njihovog drugog studijskog albuma Nevermind. Kad je prvi put predstavio pjesmu ostalim članovima sastava, odsvirao je samo glavni riff, te refren, što se isprva nije svidjelo basistu Kristu Novoselicu. Kao odgovor, Cobain je natjerao sastav da sat i po neprekidno sviraju riff. Dok su svirali, Krist je predložio da bude sporiji, te kad su ga ponavljali Dave Grohl je dodao i bubnjarski ritam. Kao rezultat toga, postala je jedina pjesma na albumu za koju su kao suatori potpisana sva tri člana.
Cobain je ime pjesme smislio kada je njegova prijateljica Kathleen Hanna, tada pjevačica riot grrrl sastava Bikini Kill, napisala sprejem na zidu "Kurt Smells Like Teen Spirit". Budući da su tada raspravljali o anarhizmu, punk rocku i sličnim temama, Cobain je smatrao da slogan ima revolucionarno značenje. No Hanna je zapravo njime htjela reći da Cobain miriše poput dezodoransa "Teen Spirit", kojega je nosila njegova tadašnja djevojka Tobi Vail. Kurt je kasnije izjavio da nije znao za to do nekoliko mjeseci nakon objavljivanja singla."Smells Like Teen Spirit" je kao i "Come as You Are" bila jedna od rijetkih novih pjesmi koja je napisana nakon prvog snimanja 1990. godine sa producentom Butchom Vigom. Prije početka snimanja Neverminda, sastav je poslao Vigu demo kazetu sa probama pjesmi, koji je, unatoč lošoj kvaliteti snimke, prepoznao da pjesma ima potencijala. Snimili su je u svibnju 1991. u studiju Sound City u Van Nuysu u Kaliforniji. Uz neke izmjene
koje je dodao Vig, svega tri puta su odsvirali pjesmu, te su odlučili zadržati drugu snimku.
Pjesma je objavljena 10. rujna 1991. kao vodeći singl s albuma Nevermind, koji je bio njihov prvi s izdavačkom kućom DGC Records. U početku se nije nalazila na top ljestvicama, te je prodana samo u regijama SAD-a u kojima su bile ustanovljene fan grupe sastava.Nije se očekivalo da će postati hit, te se predviđalo da će idući singl "Come as You Are" postati popularan. Međutim, pjesma je često puštana na studentskim i rock radio postajama, te se singl počeo dobro prodavati. Videospot je premijerno prikazan na MTV-evoj kasnovečernjoj emisiji 120 Minutes, te se pokazalo
da je toliko popularna, da su je počeli prikazivati i u regularnom dnevnom terminu, te je do kraja godine, kao i album, postala hit.
Osim komercijalnog uspjeha, dobila je i mnoge pohvale od kritičara. Tako su je Village Voice, Pazz & Jop te Melody Maker uvrstili na prvo mjesto najboljih pjesama 1991. godine, a Rolling Stone na drugo. Također, nalazila se na šestom mjestu Billboardove top ljestvice, a album na samom vrhu.  Sa prodanih milijun primjeraka nagrađena je i platinastom nakladom. Unatoč tome, zbog njezinog zvuka mnoge američke radio postaje su je puštale isključivo u noćnom terminu.
Bila je popularna i u ostalim državama, u UK se nalazila na sedmom mjestu top ljestvica. Nominirana je za dva Grammyja, u kategoriji za najbolju hard rock izvedbu, te za najbolju rock pjesmu. No, nagrada za najbolju rock pjesmu pripala je Ericu Claptonu, što je kasnije časopis Entertainment Weekly proglasio jednim od deset najvećih iznenađenja u povijesti Grammyja.Mediji su "Smells Like Teen Spirit" proglasili "himnom generacije", a Cobaina "glasnogovornikom generacije X". U godinama nakon Cobainove smrti 1994., pjesma je i dalje dobivala kritičke aklamacije. U zajedničkoj top listi MTV-a i Rolling Stonea, 
2000. je proglašena trećom najboljom pop pjesmom, iza pjesma "Yesterday" The Beatlesa, te "(I Can't Get No) Satisfaction" Rolling Stonesa. 
Televizijska postaja VH1 ju je 2003. proglasila najboljom pjesmom u posljednjih 25 godina. Godine 2002. NME ju je smjetio na drugo mjesto "100 najboljih singlova svih vremena",Q na treće, a Rolling Stone na deveto mjesto "500 najboljih pjesama svih vremena".
Godine 2006. u anketi britanske postaje VH1, refren "I feel stupid and contagious/here we are now, entertain us", su glasači proglasili trećim najomiljenijim.
Riječi pjesme je većini slušatelja teško razumjeti, kako zbog njihove besmislenosti, tako i zbog Cobainovog načina pjevanja, a čak ni na omotu albuma nisu napisane riječi nijedne pjesme. To je bio i jedan od razloga zašto u početku radio postaje nisu htjele puštat pjesmu; s jedne su Geffenovom promotoru poručili: "Ne možemo puštati ovo. Ne razumijem o čemu pjeva." Na MTV-u su čak puštali verziju spota sa riječima pjesme u titlovima. Stihovi pjesama s albuma su kasnije objavljeni na omotu singla "Lithium" iz 1992.
"Smells Like Teen Spirit" je naširoko interpretirana kao himna tinejđerske revolucije, što je potkrijepljeno i njenim videospotom.
U intervjuu povodom objavljivanja albuma, Cobain je izjavio da je pjesma o njegovim prijateljima, objašnjavajući: "Mi se još uvijek osjećamo kao da smo tinejđeri, jer ne prihvaćamo pravila koja se očekuju od nas kao odraslih". U idućim intervjuima je promijenio svoje objašnjenje pjesme, te je rijetko kad govorio o njenom značenju.. U biografiji Michaela Azerrada izjavio je da je osjećao dužnost da "opiše što osjeća o svojem okruženju, te o svojoj generaciji i ljudima njegove dobi."U knjizi Teen Spirit: The Stories Behind Every Nirvana Song opisana je kao "tipično sumorno Cobainovo istraživanje o smislu i besmislu". Azerrad ističe suprostavljanje Cobainovih kontradiktornih stihova, kao npr. "It's fun to lose and to pretend" ("Zabavno je gubiti i pretvarati se"), te kaže kako "smisao koja proizlazi nije samo konflikt dviju suprotstavljenih ideja, nego zbunjenost i ljutnja koju konflikt uzrokuje kod pripovjedača- on je ljut
što je zbunjen". Azerrad zaključuje da je pjesma "sarkastična reakcija na ideju o pokretanju revolucije, no prihvaća tu ideju.Cobain je također slično izjavio: "Cijela pjesma je sastavljena od kontadiktornih ideja [. . .] To je samo ismijavanje pomisli o revoluciji. No, to je lijepa pomisao." Bubnjar Dave Grohl tvrdi da ne vjeruje da pjesma sadrži neku poruku: "Vidjevši Kurta kako piše riječi pet minuta prije nego što ju je prvi put otpjevao, teško je zamisliti da pjesma govori o nečemu. Trebaš slogove da ispuniš prostor ili nešto što se rimuje.
Videospot za pjesmu bio je prvi za redatelja Samuela Bayera. Bayer vjeruje da su njega zaposlili zato jer je sastav očekivao da će njegova produkcija biti "punk" i "ne korporativna". Spot počinje školskim koncertom koji završava u anarhiji i neredima. Inspiracija je preuzeta iz Kaplanovog filma iz 1979. Over the Edge, te filma Ramonesa Rock 'n' Roll High School U spotu, snimanom u Culver Cityju, sastav svira u zadimljenoj sportskoj dvorani srednje škole pred učenicima te navijačicama u crnim uniformama sa anarhističkim simbolom, zaokruženim slovom A. Pri kraju
spota, u sveopćem kaosu, učenici razbijaju set te instrumente sastava. Cobainu se nije svidjelo Bayerovo konačno izdanje, te je osobno izmjenio neke stvari. Jedna od najvećih izmjena je u predzadnjoj sceni, u kojoj je izbliza snimljeno njegovo lice.
Kao i sama pjesma, i videospot je hvaljen od strane kritičara. David Fricke, pisac za Rolling Stone je izjavio da spot izgleda kao "najbolja gaža koju možete zamisliti". Sastav je za spot dobio dvije nagrade na MTV Video Music Awardsu 1992., za najboljeg novog izvođača, te za najbolji alternativni sastav. Godine 2000. Guinnessova knjiga rekorda proglasila ga je najemitiranijim videospotom na MTV Europe.U narednim godinama, Amy Finnerty, bivša zaposlenica MTV-a je izjavila da je video "potpuno promijenio izgled MTV-a". VH1 ga je proglasio 18. najvećim rock & roll trenutkom na televiziji.,
a 2001. četvrtim najboljim videospotom svih vremena.Snimljene su bar dvije parodije na spot, Weird Al Yankovic za pjesmu "Smells Like Nirvana" i Bob Sinclair za "Rock This Party (Everybody Dance Now)".
"Smells Like Teen Spirit" je prvi put odsvirana uživo 17. travnja 1991. u OK Hotelu u Seattleu. Snimka tog nastupa nalazi se na DVD boks setu With the Lights Out, dok su kratki isječci dostupni i na DVD-u Classic Albumsa Neverminda, te u dokumentarcu Hype!. 
Budući da tada nisu još bile u potpunosti napisane riječi pjesme, primjetna je razlika između konačne verzije. Tako su primjerice prvi stihovi "Come out and play, make up the rules" umjesto "Load up on guns, bring your friends."  Snimanje prijašnje verzije nalazi se na albumima With the Lights Out te na Sliver: The Best of the Box. Također, sličan nastup uživo nalazi se i na dokumentarcu 1991: The Year Punk Broke, snimanom na ljetnoj turneji u Europi 1991. sa sastavom Sonic Youth.
Sastav je često mjenjao riječi pjesme te tempo na nastupima uživo. Jedan od njihovih poznatih nastupa je bio na BBC-ovoj emisiji Top of the Pops 1991. godine, kada je sastav odbio nastupati na snimljenu matricu, te je Cobain, pjevajući dubokim glasom promijenio riječi (npr. umjesto  "Load up on guns, bring your friends" otpjevao je "Load up on drugs, kill your friends"). Novine The Observer su konstatirale da je Nirvanin nastup bio zaslužan što se pjesma idući tjedan našla među prvih deset na top ljestvicama.
Pjesmu su obradili mnogi glazbenici i sastavi, prva je bila Tori Amos, koji je snimila akustičnu verziju na klaviru. Od ostalih glazbenika, obradio ju je jazz trio The Bad Plus, sastavi Xorcist, Melvins, The Moog Cookbook, The Flying Pickets koji su snimili a cappella verziju, Blanks 77, Flyleaf, glazbenica Patti Smith, Paul Anka koju ju je snimio u swing stilu, te mnogi drugi.
Također, snimljeno je i nekoliko parodija na pjesmu, najpoznatija je "Smells Like Nirvana" Weird Al Yankovica, iz 1992. u kojoj ismijava to što ne razumije riječi pjesme, kao ni njihov smisao. Yankovic je izjavio da mu je Cobain, kad je čuo parodiju rekao da je shvatio da je Nirvana uspjela.
Azerrad, Michael. Come as You Are: The Story of Nirvana. Doubleday, 1994. ISBN 0-385-47199-8
Berkenstadt, Jim; Cross, Charles. Classic Rock Albums: Nevermind. Schirmer, 1998. ISBN 0-02-864775-0
Crisafulli, Chuck. Teen Spirit: The Stories Behind Every Nirvana Song. Carlton, 1996. ISBN 0-684-83356-5
Starr, Larry; Waterman, Christopher. American Popular Music: From Minstrelsy to MTV. New York: Oxford University Press, 2003. ISBN 0-19-510854-X

Snježno kraljevstvo (eng. Frozen) američka je trodimenzionalna računalno-animirana glazbena fantastična komedija koju je producirao studio Walt Disney Animation Studios, a realizirao Walt Disney Pictures. To je 53. animirani film u seriji "Animiranih Disneyjevih klasika". Nadahnut bajkom Snježna kraljica Hansa Christiana Andersena, film govori o hrabroj i neustrašivoj princezi Anni koja kreće na opasno putovanje s robusnim prodavačem leda, njegovim odanim ljubimcem sobom i naivnim snjegovićem kako bi pronašla svoju otuđenu sestru čije ledene moći nehotice zarobljuju kraljevstvo u vječnu zimu.Snježno kraljevstvo doživjelo je nekoliko prepričavanja i neuspjelih pokušaja filmske ekranizacije prije nego li je 2011. Jennifer Lee napisala scenarij i s Chrisom Buckom režirala film. Christophe Beck skladao je glazbu za film, a bračni par Robert Lopez i Kristen Anderson-Lopez napisali su pjesme. U engleskoj inačici glasove su likovima dali Kristen Bell, Idina Menzel, Jonathan Groff, Josh Gad i Santino Fontana.
Snježno kraljevstvo se premijerno prikazalo 19. studenog 2013. u kazalištu El Capitan u Hollywoodu, u Kaliforniji, s koje je na filmsku premijeru 27. studenog 2013. otišlo s pozitivnim mišljenjima i vrlo dobrim kritikama, govoreći kako je Snježno kraljevstvo najbolji Disneyev animirani glazbeni film, još od Disneyjeve renesanse, koja je trajala od 1989. do 1999. Film je ostvario veliku gledanost i ogroman uspjeh, a time i visoku zaradu od 1,279 milijardi dolara. Od toga je 1,3 milijarde $ od Box office prihoda, a samo u SAD-u i Kanadi ostvarena je zarada od 247 milijuna $, a u Japanu gotovo 400 milijuna $. Zog toga se film našao na popisu najuspješnijeg animiranog filma ikad, trećeg najuspješnijeg filma u Japanu i najuspješnijeg filma snimljenog 2013. S gotovo 18 milijuna prodanih DVD-a u SAD-u 2014., Snježno kraljevstvo je dobilo naslov najprodavanijeg filma u SAD-u 2014. godine. U siječnju 2015. film je postigao najbolju prodaju Blu-ray diskova ikad u SAD-u.Snježno kraljevstvo osvojilo je dva Oscara: Oscara za najbolji animirani film i Oscara za najbolju originalnu pjesmu "Let It Go", Zlatni globus za najbolji animirani film, nagradu BAFTA za najbolji animirani film, pet nagrada "Annie" (eng. Annie Award) među kojima i onu za najbolji animirani film, dva Grammyja i dvije Nagrade filmskih kritičara za najbolji animirani film i najbolju originalnu pjesmu ("Let It Go").Animirani kratki sedmominutni nastavak, Snježna groznica, premijerno je prikazan 13. ožujka 2015. Dan prije najavljeno je snimanje nastavka, koji će režirati Chris Buck i Jennifer Lee, a Peter Del Vecho ponovno će biti producent. Sljedio je 21-minutni animirani specijal 23. studenog 2017. Snježno kraljevstvo: Olafova pustolovina. Nastavak filma imenom Snježno kraljevstvo 2 će doći 21. studenog 2019. u hrvatska kina.
Elsa, princeza Arendella, posjeduje posebne natprirodne moći, pomoću kojih je u mogućnosti manipulirati ledom i snijegom, i od njega graditi i stvarati sve što poželi. Pomoću tih moći, svakodnevno uveseljava mlađu sestru Annu, radeći joj dvorce od snijega, snjegoviće i snježne brijegove, u čemu obje uistinu uživaju. 
Nakon što Anni bude jedne noći jako dosadno, uspjeva nagovoriti Elsu da se zajedno igraju. Dok je Anna skakala po brežuljcima koje je Elsa stvarala, Elsa se poskliznula i slučajno ozlijedila Annu. Elsa, sva uplakana i prestrašena, zove roditelje, koji ih odvode k svojim prijateljima trolovima. Djed i kralj Trolova je uspio izliječiti Annu, ali joj je morao izbrisati sjećanja da Elsa posjeduje čarobne moći stvaranja i manipuliranja ledom. Nakon povratka kući, roditelji izoliraju Annu od Else, dok ova ne nauči kontrolirati svoje moći. Bojeći da opet ne rani Annu, Elsa većinu svoga vremena provodi sama u svojoj sobi, odbijajući čak i razgovarati sa svojom sestrom. Tijekom godina izolacije, jaz između sestra se produbljuje, a odnos postaje sve teži. Jedne večeri roditelji brodom kreću na važan put, ali zbog jakog vjetra i oluje poginu na moru. Nakon smrti njihovih roditelja stanje u Arendellu postaje još teže. 
Kad Elsa postaje punoljetna, cijelo se kraljevstvo počelo pripremati za njezinu krunidbu. Dvori se ponovo širom otvaraju, a ubrzo počinju stizati brojni svečani gosti iz obližnjih kraljevstava. Osim brojnih izaslanika, među gostima je i vojvoda od Šmizlograda, koji s Arendellom želi uspostavti jače trgovačke veze i tako ostvariti prihod, a osim profita želi saznati i mračne tajne grada Arendella. Na dan krunidbe Anna ne može sakriti svoje veselje, pa trči ulicama grada pjevajući od radosti, sve dok ne naleti na princa Hansa od Južnih mora. U njihovom slučajnom susretu rađa se obostrana ljubav, koju su željeli objaviti Elsi. Iako se Elsa bojala, krunidba je prošla bez problema i izgreda. Tijekom prijama kod kraljice, Hans i Anna objave Elsi svoju ljubav, tražeći od nje blagoslov. Elsa odbija dati blagoslov i zabranjuje njihov brak. Radi odbijanja blagoslova Anna i Elsa se posvađaju, zbog čega Elsa doživi izuzetn stres i nije u stanju više kontrolirati svoje moći. 
Od straha pred građanima Arendella i vojnika, te vojvode od Šmizlograda, u panici Elsa bježi na Sjevernu goru. Nakon što se u samoći prepušta svojim moćima uviđa ljepotu stvaranja ledom i snijegom, te izgradi svoj vlastiti ledeni dvorac iz snova. Tada sama sebi obeća de se nikad neće vratiti, nego će uživati u ljepoti prirode. No, u svom bijegu Elsa zaogrne Arendell u vječnu zimu. U međuvremenu, Anna ovlasti predaje Hansu i kreće u potragu za svojom sestrom, kako bi se pomirila i zaustavila vječnu zimu u Arendellu. Prvog dana puta, nakon što se izmorila, pronalazi malu trgovinu u kolibi, gdje upoznaje dostavljača leda Kristoffa i njegova ljubimca soba Svena, koji obožava jesti mrkvu. Nakon što je Anna Kristoffu nabavila opremu za posao, upute se na Sjevernu goru, kako bi pronašli Elsu i prekinuli zimu usred ljeta. 
Na putu upoznaju naivnog i šaljivog snjegovića Olafa, koji silno želi doživjeti ljeto i toplinu. Kad se napokon uspnu na Sjevernu goru, ostanu zadivljeni ugledajući prekrasni ledeni dvorac. Iznenađena Elsa pristaje razgovarati s Annom, ali na spominjanje povratka u Arendell, se uznemiri i nije u stanju kontrolirati svoje moći. Slučajno pogodi Annu u srce i doživi psihički slom, u kojem stvori velikog snježnog diva, koji potjera Annu, Kristoffa, Olafa i Svena niz goru. Dok bježe, Kristoff primjećuje da Annina kosa postaje bijela i zaključuje da joj se stanje pogoršava. 
Odlaze potražiti pomoč kod trolova, njegove posvojiteljske obitelji, koja Kristoffov dolazak shvati kao poziv na vjenčanje. Kad Kristoff objasni poglavici trolova da je Anna u životnoj opasnosti, oni kažu da Annu može spasiti samo pravi "čin istinske ljubavi". Vjerujući da samo Hans može spasiti Annu, Kristoff se sa njom brzo vraća u Arendell. U međuvremenu, Hans, koji predvodi potragu za Annom, stiže do Elsinog dvorca. Tamo narede Elsi da se preda jer je zaogrnula Arendell u vječnu zimu, te ju pokušaju ubiti. Kad u tome ne uspiju, jedan od vojnika slučajno pogodi luster iznad Else, koji padne na nju i onesvijesti ju, te ju princ Hans zarobi u Arendellu. Kad je Kristoff uspio vratiti Annu, posluga je brzo odvodi do Hansa, da je ovaj poljubi. No, Hans to odbija, i otkriva da je udaja bila njegova namjera da preuzme vlast u Arendellu, jer kao trinaesto dijete u kraljevskoj dinastiji, nema nikakve šanse postati prijestolonasljednik. U sobi gdje je s Annom, izgasi vatru, širom otvori prozore kroz koje sada puše hladni zrak i odgrne Annu kako bi iscenirao njezinu smrt. Potom zaključa vrata i ostavlja Annu samu u hladnoj sobi, te glumeći žalost ode do ostalih svečanih gostiju, gdje im objavi Anninu smrt. Zbog Annine smrti Elsu optužuje za izdaju Arendella i smrt princeze Anne, te naloži njezino pogubljenje. 
Istovremeno Elsa uspijeva pobjeći iz tamnice, te se u mećavi kreće fjordom. Za to vrijeme Olaf nalazi Annu i brzo naloži vatru, te pokušava pronaći izlaz iz zaleđenog dvorca. Nakon što shvate da samo Kristoff koji uistinu voli Annu bi je mogao spasiti, Olaf i Anna odlaze na fjord. Tamo Elsa bježi pred ljutitim Hansom koji ju okrivljuje za Anninu smrt. Očajna tom vijesti Elsa pada na koljena i mećava utiša. Nakon što oluja prestane, Kristoff i Anna se pronađu, ali kad Anna ugleda kako Hans poseže za mačem da bi ubio Elsu, odlući potrčati prema sestri i blokira Hansov napad, trenutak prije nego se zaledi. Zaleđenje odbacuje Hansa podalje od Else, dok ova odjednom viđa svoju zaleđenu sestru. Kada Elsa u svojoj tuzi zagrli zaleđenu Annu i gorko zaplače, Anna se počne otapati, jer je njena odluka da se žrtvuje za sestru bila "čin prave i istinske ljubavi". Shvativši da je ljubav je ključ za kontroliranje svojih moći, Elsa uspjeva otopiti kraljevstvo i pomogne Olafu, stvoreći mali oblačak snijega koji će ga uvijek pratiti i sprječavati da se otopi. 
Hans je deportiran u svoje kraljevstvo, gdje će se morati suočiti sa kaznom za svoje zločine koje je učinio protiv kraljevske obitelji Arendella, a Elsa prekine sve trgovačke veze sa Šmizlogradom. Kasnije, presretni Anna i Kristoff se poljube, a sestre Anna i Elsa si obećaju da više nikada neće zatvarati dveri.
Kristen Bell kao Anna, 18-godišnjakinja, princeza od Arendella i Elsina mlađa sestraLivvy Stubenrauch kao petogodišnja Anna  Anna
Idina Menzel kao Elsa, 21-godišnjakinja, Snježna kraljica od Arendella i Annina starija sestraEva Bella as kao osmogodišnja Elsa
Walt Disney Animation Studios prvi je počeo istraživati mogućnost izrade akcijskog ili biografskog filma na temelju bajki Hansa Christiana Andersena, još od 1937., prije premijere filma Snjeguljica i sedam patuljaka, svog prvijenca među dugometražnim animiranim filmovima. U ožujku 1940 Walt Disney je predložio koprodukciju s producentom Samuelom Goldwynom, gdje će njegov filmski studio Samuel Goldwyn Productions snimiti, a Disneyev studio animirati crtiće, temeljene na bajkama Hansa Christiana Andersena. Tako su bajke Mala sirena, Djevojčica sa šibicama, Ružno pače, Palčica, Kositreni vojnik i Carevo novo ruho doživjeli i po nekoliko ekranizacija. Ipak, studio je imao mnogo poteškoća s bajkom Snježna kraljica, jer nije mogao napraviti pogodnog lika ili radnju koji bi činili dobar animirani film. Nakon napada na Pearl Harbour, SAD ulazi u Drugi svjetski rat, te se mediji okreću ratnoj propagandi, zbog čega se Disney-Goldwyn produkcija potpuno se okreće tom zadatku, a prestaje ulagati u crtiće. Disneyeva propaganda u Drugom svjetskom ratu uključivala je brojne filmove koji su ismijavali Adolfa Hitlera, nacizam, fašizam i njegova pokornika Mussolinija. Nakon završetka rata Disney se opet okreće stvaranju animiranih filmova. Goldwny je 1952. odlučio proizvesti vlastiti film pod imenom Hans Christian Andersen, u kojem je  Danny Kaye glumio Andersena, Charles Vidor je režrao, Moss Hart napisao scenarij, a Frank Loesser skladao glazbu za film. U flmu se prikazane sve Andersenove bajke kroz ples, pjesmu i balet, a film je imao šest nominacija za Oscara. Poslije toga, Goldwyn se vratio i s Disneyem počeo raditi planove za nove projekte.
Završetkom tzv. Disneyeve renesanse i ulaskom u novo tisućljeće Walt Disney Feature Animation počinje razvijati novu adaptaciju Snježne kraljice, koja je postala zaboravljena nakon Drugog svetskog rata. No, 2002. projekt je potpuno otipisan, nakon što je navodno Glen Keane napustio projekt, i ostišao raditi na projektu Vrlo zapetljane priče (eng. Tangeld). Čak i prije toga Harvey Fierstein predložio je svoju verziju ekranizacije Snježne kraljice, ali je odbijen. Pavao i Gaëtan Brizzi, Dick Zondag i Dave Goetz su također predlagali svoje verzije, ali su sve bile redom odbijene. Nakon niza neuspješnih pokušaja od 2000. do 2002. Disney je opet pokrenuo projekt. Tijekom jednog od tih pokušaja, Michael Eisner, tadašnji predsjednik i glavni izvršni direktor The Walt Disney Company, ponudio je svoju podršku projektu i predložio suradnju  s Oscarom nagrađenim redateljem Johnom Lasseterom uz  Pixar Animation Studios, koji je obnovio ugovor s Disneyem. No, pregovri Pixara i DIsneya su propali u siječnju 2004. godine, a taj ugovor nije obnovljen. Umjesto toga, Eisnerov nasljednik Bob Iger je pregovarao DIsneyevu kupnju Pixara u siječnju 2006. za 7,4 milijardi dolara, a Lasseter je unaprijeđen u glavnog kreatvinog direktora oba studija (i Pixara i Disneya). Sljedeći pokušaj započeo je 2008., kad je Lasseter bio u stanju uvjeriti Chrisa Bucka, režisera Tarzana, za povretak u  Walta Disney Feature Animation iz  Sony Pictures Animation, gdje je režirao film Divlji valovi, koji je bio nominiran za Oscara. U rujnu 2008. Buck je predložio nekoliko svojih ideja, među kojima je i bila ekranizacija bajke Snježna Kraljica. Buck je kasnije otkrio da je njegova početna inspiracija za Snježnu kraljicu nije bila Andersenova sama pria, već da "želi učiniti nešto drugačije o utvrđivanju prave ljubavi." Kad je predložio ideju nadodao je da "je Dinsney to već učinio poljupcima princa u umiruću princezu, no to je ostarjelo, pa ja mislim da je vrijeme za nešto novo."  Na kraju se ispostavilo da je Lasseter bio zainteresiran za Snježnu kraljicu, još dok je Pixar 1990-ih radio Priču o igračkama, ali je nakon Disneyevog raspuštanja projekta i sam odustao. Razvoj ideje filma počeo je pod nazivom Anna i Snježna kraljica (eng. Anna and the Snow Queen), a planirano je da se snimi tradicionalni animirani film. Prema Joshu Gadu, on je prvi put postao uključen u ranoj fazi stvaranja filma, dok je priča još uvijek bila bliskija Andersenovoj bajci i glumici Megan Mullally, koja je trebala svoj glas dati Elzi. Do početka 2010. projekt je ušao u tzv. "razvojni pakao", jer studio nije mogao posložiti priču, koja nije smjela biti kao Andersenova bajka, ali je opet morala imati njezine elemente.
22. prosinca 2011., slijedeći uspjeh Vrlo zapetljane priče, Disney je objavio novi naslov za film, Snježno kraljevstvo (eng. Frozen), i datum završetka filma kao 27. studenog 2013. Mjesec dana kasnije Disney je potvrdio da će se film izrađivati računalnom animacijom, a ne tradicionalnim crtanjem, i to u 3D-u. U siječnju 2012., bračni par Lopez se pridružio projektu i počeo pisati i skladati pjesme za film. 5. ožujka 2012. potbrđeno je da će Buck biti redatelj, a Lasseter i Del Velcho producenti. Nakon DIsneyeve odluke da unaprijede projekt Snježno kraljevstvo, jedan od glavnih izazova je bio ne prikazati Snježnu kraljicu (u filmu Elzu) negatvinim, već samo neshvaćenim i izoliranim likom. Disneyev studio ima dugu tradiciju ekraniziranja poznatih dječjih priča i bajki, a svaka ekranizacija mora nacrt projekta sastaviti u dvanaest tjedana, a poslije se na sjednicama daju prijedlozi i predlažu se ideje uz konstruktivne bilješke. Buck i Del Velcho predstavili su svoj projekt Johnu Lasseteru, zbog čega je cijela produkcija filma odgođena, kako bi se na zajedničkoj sjednici svih sudionika projekta čulo što drugi misle o projektu. Umjetnički voditelj Michael Giaimo kasnije je priznao da se Lasseter igrao "mjenjača", odnosno da je često mijenjao pojedine detalje u nacrtima:  Produkcijski tim je potom počeo rješavati probleme u filmu, izradivši nekoliko varijanti spornih dijelova, a najbolju varijantu bi svi odabrali na zajedničkom sastanku. Prvi veliki korak je bila odluka da Anna u filmu postane protagonist (na temelju lika "Gerda" iz bajke Snježna kraljica), kao mlađa Elzina sestra, čime je uspostavljena obiteljska dinamika između likova. To je bila rijetkost, jer takav odnos između sestara obično nije glavni element radnje u američkim animiranim filmovima, s iznimkom Disneyeog filma Lilo & Stich. Da bi u potpunosti istražio te dinamične odnose, Diney je sazvao "Sestrinski summit", na kojem su sudjelovale sve žene iz projekta koje su odrastale uz starije ili mlađe sestre, te su bile zamoljene da razgovaraju o svojim vlastitim odnosima s njima.
U ožujku 2012. Jenifer Lee, jedna od scenarista animiranog filma Krš i lom, na scenariju je surađivala s Del Vechom. Lee je kasnije objasnila da nije posebno uživala na projektu "Krš i lom" koji se bližio kraju, ali je bila puna ideja za druge projekte i povezana s onim što misli Del Velcho. Prema Jenifer Lee, Del Velcho i Buck su već zamrznutim srcem otvorili koncept "čina istinske ljubavi koji će odmrznuti zaleđeno srce". Lee je naglasila kako žele prikazati pravu ljudsku ljubav između sestara, a ne romantiku, jer upravo zbog te ljubavi Ana želi spasiti Elzu. Edwin Catmull, predsjednik Disney Animationa, ranije je izjavio o filmu: "Prije svega, morate ispričati tu priču, ali završetak priče morate sami zaraditi... Ako ne, to će za vas biti velik problem, koji će vas isisati." Prije nego što je Lee donijela svoju priču, drugi scenarist je dobro započeo scenarij, a bračni par Lopezje pokušavao napisati pjesme za film, ali svi su radili sporije i s manje zanimacije. Zatim se cijeli scenarij potpuno urušio, kad je bračni par Lopez stavio previše svojih pjesama, od kojih neke niti nisu odgovarali temi. Producentski tim je sve počeo ispočetka, ali je imao samo 17 mjeseci, što je rezultiralo zgusnutom rasporedu i intezivnom radu, a oko nedomuica se raspravljalo kraće.Starije verzije filma mnogo su se razlikovale od novijih. U staroj verziji Elza je od početka negativac, koja si namjerno zamrzne srce, pobjegne s Anninog vjenčanja i potom se na nju vrati sa vojskom snjegovića da zamrzne i njeno srce. U trenutku dolaska Jenifer Lee, priča se promijenila, tako da je Elza namjerno zamrznula Anino srce, a kad je bježala Hansu, Elza ju je pokušavala zaustaviti. Onda je Christian Buck predložio svoju verziju, u kojoj Annu želi prikazati suosjećajnom i osamljenom mlađom sestrom, kojoj nije jasno zašto je najednom Elza prekinula svaki kontakt s njom. Htio je prikazati Annu kojoj nije do vladarskog prijestolja, već do povratka sestrine ljubavi prema njoj, koju je Elza gajila u njenom ranom djetinjstvu. Također, starija verzija priče imala je brži razvoj događaja, te je više nalikovala akcijskoj komediji. Veliki napredak u stvaranju filma bila je pjesma "Let it Go" bračnog para Lopez, koja je prisilila producentski tim da Elzu prikaže složenijom, ranjivijom i osjećajnijom osobom, koja nije namkerno naudila svojoj sestri niti je uživala u tome, već je to izjeda i psihički slama. U novinama The Daily Telegraph moglo se pročitati da se riječ negativac mijenja zbog tekstopisaca, koji su prikazali kao "prepadnutu djevojku koja se bori za kontrolu nad svojim moćima...a njena istinska ljubav prema Anni udahnut će joj dar života". Lee je podsjetila da su "Bobby i Kristen hodanjem u Prospect parku u Brooklynu i sami počeli govoriti da se osjećaju kao Elza. "Zaboravimo negativca. Pitajmo se samo kako bi se ja osjećao. Ona je sama i slobodna, ali je tužna poznajući činjenicu da je ponovno sama." Del Vecho je objasnio da je pjesma "Let it Go" promijenila pogled na Elzu kao osobu, "u njoj samoj vlada strah da svojim moćima ponovo ne povrijedi Annu", zbog čega je i Lee promijenila prvi dio filma, "jer to su likovi kakvi bi živjeli u nama". Još jedan veliki iskorak koji je potpuno promijenio radnju filma bilo je stavljanje negativnosti samo na kraju filma, i to u ulozi princa Hansa. U najranijim nacrtima Hans se nije ni spominjao, potom je bio jedan od najboljih likova, no kad je stavljen kao negativac, otkriveno je da je zlo planirano mnogo ranije u zavjeri. Del Vecho je rekao: "Shvatili smo što je naviše važno, a to je nagli obrat radnje, u kojem će Anna shvatiti tko je zaista bio prava, a tko lažna i prolazna ljubav."Za izgradnju Anninog i Elzinog odnosa kao rođenih sestara, Jenifer Lee je inspiraciju pronašla u svom vlastitom odnosu sa sestrom. Jenifer je rekla kako joj je njezina starija sestra bila velika inspiracija za Elzu, koju je nazvala svojom Elzom i s njom prošla crvenim tepihom na 86. dodjeli Oscara. Lee je otkrila da su se u mladosti udaljile i izgubile jedna drugu, ali su se ponovno našle kao odrasle, što je bila velika prekretnica u njenom životu, a i poslužilo je kao odlična ideja za film. Produkcijski tim je Elzinog antipatičnog i pesimističnog pomogača u nevinog i smiješnog Anninog prijatelja. Lee se na našalila da je Olaf iz prve verzije "ubij,ubij" snješko, a da je ovakav Olaf "sličniji nevinošću i čistoći dječjeg srca". Najveći problem i za scenariste i producente i režisere bio je rasplet radnje, a tu nedoumicu riješio je John Ripa. Sazvao je zajednički sastanak, na kojem je predložio svoju verziju raspleta, koji je bio tako dobar da su svi stajali u tišini dok Lasseter nije rekao "Nikada nisam vidio ništa slično", nakon čega su uslijdeile ovacije. Prije završne montaže, produkcijski tim je još jednom pregledao sve odbačene skice, iz kojih je izvukao nekoliko dobrih detalja, koji su konačnoj verziji dodani na kraju filma, kao što je trol sa brooklynškim naglaskom koji je Elzi objasnio snagu njezinih moći.  Nepotrebni detalji su izbačeni, kako se ne bi prekoračila vremenska granica od 90 minuta. O tome je Del Vecho na kraju zaključio: "Što smo na početku više pokušavali objasniti stvari bilo je složenije."
Glumica Kristen Bell je 5. ožujka 2012. dala glas princezi Anni od Arendella. Jenifer Lee je priznala da je Kristen bila najbolji izbor za Annu, jer je imala iskustva i zbog izvedbe nekoliko pjesama u filmu Mala sirena, uključujući i pjesmu Dio vašeg svijeta (eng. Part of Your World). Za vrijeme snimanja filma bila je u trudnoći, zbog čega se njezin glas osjetno produbilo, iako to nije utjecalo na snimanje pjesama. Kao što je i protkol u Disneyu snimanje pjesama ponovila je dvadesetak puta, kako bi se od svih izvedbi izabrala ona najpogodnija za film. Bell je bila vrlo zadovoljna dobivanje Annine uloge, štoviše oduševljena rekavši "sanjam da sam u Disneyevom animiranom svijetu". K tom je i pridodala: "Uvijek sam voljela Disneyeve animacije, ali je ova žena, Anna, bila nedostižna za mene. Ona je dobra djevojka dobroćudnog stava, a ja osjećam kao da od nje radim stariju, čudnu i neugodnu djevojku. No, ponosna sam na njezin lik i njenu poruku."
Idina Menzel, veteranka Brodwayskog kazališta dobila je Elsin glas. Osim Else, odazvala se i audiciji za film Vrlo zapetljana priča (eng. Tangeld), ali je bila odbijena. Ipak redatelj istoimenog filma Jamie Sparer Roberts snimio je Menzelinu audciju na svoj iPhone, te ostavši zadivljen, zamolio je da ode na audiciju za Snježno kraljevstvo. Prije nego što su službeno dobile uloge, Menzel i Bell, su bili duboko impresionirani čitajući scenarij, te su od sreće zapjevale duet Wind Beneath My Wings, iako cijela glazba još nije bila sastavljena. Bell je sugerirala da ju Menzel posjeti u Kaliforniju, gdje ima kuću, kako bi zajedno pripremili svoje filmske uloge.  Tekstopisci su također bili tamo prisutni, a Anderson-Lopez je, čuvši Bell i Menzel kako pjevaju duet u skladnoj harmoniji, rekao:"Lasseter će biti na nebu." Od toga je trenutka stalno inzistirao govoreći: "Bell i Menzel moraju biti u filmu i moraju ojevati duet." Također, i Jenifer Lee je izjavila:"One pjevaju poput pravih, rođenih sestri, i najednom mi ova kuća više nije prazna i suha." Između prosinca 2012. i lipnja 2013. Jonathan Groff se pridružuje ako bi svoj glas posudio Kristoffu, Alan Tudyk za Vojvodu od Šmizlograda, Santino Fontana kao princ Hans od Južnih mora i Josh Gad kao snjegović Olaf.Nakon dugotrajne i opsežne izrade projekta, Lee je s tekstopiscima  Lopez i Anderson-Lopez i redateljem Buckom radila na završnim detaljima, koji bi mogli ostaviti dojam na film. Lasseter i Catmull unaprijeđeni su kao suredatelji uz Bucka u kolovozu 2012. Njezina promocija najavljena je za 29. studenog 2012., čime je Lee postala prva žena koja je režirala cjelovečernji animirani film u Walt Disney Animation Studios. Lee je uglavnom radila na priči, dok se Buck više fokusirao na animaciju. Kasnije je Lee izjavila: "Jako sam dirnuta zbog onoga što je Chris učinio", te da "dijele istu viziju priče i osjećaje prema njoj." Do studenog 2012. godine, producentski tim se ponadao da će napokon uspjeti pronaći najbolji završetak radnje, ali prema Del Vechu, on je  u veljači 2013. shvatio da cijeli film još nije skladan, jer su neke scene "iskakale" iz cijele kompozicije filma, tako da su se te scene ponovno izrađivale i snimale do lipnja 2013. Objasnio je: "Ponovo smo pisali pjesme, popravljali tekstove, i odjednom je film bio drukčiji, kao da smo uzeli krišku druge torte, ukusnije torte, ali je to bila velika borba." Gledajući unatrag u vrijeme, Anderson-Lopez našalio se da je sa svojom suprugom "Lopez" u to vrijeme mogao završiti na "rođendanskoj proslavi klauna", a kao konačni rezultat bi njihova karijera krenula nadolje. Podsjetili da se sve radilo i popravljalo do zadnje minute. Bračni par je u lipnju dobio zadatak da sklada pjesmu For the First Time in Forever u lipnju 2013., a već pet mjesecci prije bila je najavljena praizvedba filma. Ta je pjesma, prema riječima bračnog para Lopez, bila kotač i pokretač svima da na vrijeme završe film. Istog mjeseca, Disney pustio službeni sažetak (eng. trailer) filma publici podijeljenoj u dvije grupe (odrasli i djeca), koje su u Phoenixu, u Arizoni, prisustvovali anketi, koja je kasnije pomogla pri završetku izrade filma, a na ispunjavanju ankete su osobno prisustvovali Lasseter i Catmull. Kad je vidio pozitivne reakcije ankete cijeli produkcijski tim se sjetio riječi Jennifer Lee, koja je rekla da "kraj moraju zaraditi", što su oni i napravili, a i ona sam im je rekla "uspjeli ste" (eng. You did it!).
Slično i Vrlo zapetljanoj priči, Snježno kraljevstvo spaja značajke raučnalnu animacije sa tradicionalnim crtanjem rukom. Od samog početka Christian Buck je znao da je Giamo najbolji izbor za razvoj tradicionalnog stila animacije, jer je Giamo znao izvući najbolje značajke i obrise Disneyevih klasika iz 50-ih godina 20. stoljeća, Disneyevih zlatnih knjiga i srednjostoljetnoj moderni (eng. Mid-century modern), te je sve te značajke pretočio kao umjetnički producent u Snježnom kraljevstvu. Buck, Lasseter i Giamo su bili stari prijatelji koji su se prvi put sreli na Kalifornijskom institutu za umjetnost, a i Giamo je bio umjetnički producent Disneyevog klasika Pocahontas iz 1995. godine. Kako bi točno i kvalitetno prikazao vanjski prostor, odn. krajobraz, u kojem će se radnja filma odvijati, Giamo je opširno čitao o području Skandidavije i posjetio Dansku, tematski grad Solvang u Kaliforniji, nedaleko Los Angelesa. Ipak, na kraju je izabrao Norvešku, jer mu se ona učinila najpogodnijom za prikazivanje radnje, koja se odvija u hladnom sjevernom prostoru. Disney je sponzorirao tri putovanja, koja su trebala pomoći boljoj izradi filma, ali i podizanju atmosfere kod cijelog osoblja. Na jednom takvom putovanju u Jackson Hole u Wyoming, animatori i stručnjaci za posebne efekte iskusili su hodanje i trčanje u dugoj odjeći (haljinama i suknjama), kako bi si lakše predočili Elsin bijeg po snijegu ili samo trčanje po dubokom snijegu u dugoj ženskoj odjeći. Ekipa za rasvjetu i umjetnički producenti posjetili su "Ledeni Hotel" u Québecu, kako bi doznali kako se svjetlost pomoću fizike lomi na snijegu i ledu. Napokon, Giamo i nekoliko umjetnika otputovalo je u Norvešku, kako bi dobili inspiraciju iz ondašnjih planina, fjordova, arhitekture i kulture. . O tom izletu je Del Vecho rekao:   "Bio je to osjećaj iz filma Lawrence od Arabije, i opsegom i mjerilom", zaključio je Del Vecho.
Tijekom 2012., dok su Giamo, animatori i umjetnici provodili pripremna istraživanja za razvoj cjelokupnog filma, produkcijski tim se još uvijek borio kako bi stvorio uvjerljivi scenarij, što adekvatno nije ostavreno do studenog 2012., a i nacrti i scenarij su zahtijevali izmjene na ponekim mjestima, kako bi se ostavio još bolji dojam na gledatelja filma. Kao rezultat tih sitnih promjena, vrijeme za snimanje preostalih singlova je smanjeno na 12 mjeseci, što je dodatno pritisnulo tektopisce, ali i glumce da ubrzaju snimanje. Drugi filmovi, poput Pixarove Priče o igračkama 2, bili su završeni na vrijeme, ali je to značilo mnogo neprospavanih noći i mnogo stresa. Jenifer Lee je procijenila da je osoblje za izradu filma Snježno kraljevstvo iznosilo 600-650 osoba, "uključujući 70 osoba zaduženih za rasvjetu i scenu, 15-20 umjetnika i nekoliko usmjeravatelja i voditelja". Del Vecho je objasnio kako je tim za animaciju filma bio organiziran:  Disney je doveo i Warner Loughlina, koji je pomogao animatorima da bolje shvate likove koje stavaraju, i da ako su u nedoumici, se stave u njihovu situaciju. Kako bi dobili pregled i vlastiti dojam svake scene, neki animatori su proučavali svoj karakter i prenosili ga na likove, te na kraju analizirali njihov odnos u svakoj sceni. Kreatorica Else radila je zajednom s Wayneom Untenom, koji joj je pomogao pri stvaranju Elsinog složenog karaktera. Unten je pažljivo stvorio plašljiv Elsin karakter, koji je bio u potpunoj suprotnosti s Anninom neustrašivosti. Također, Unten je snimao Menzelino disanje, kako bi se slagalo s Anninim disanjem i tako se u potpunosti poistovijetilo s Idinom Menzel. Što se tiče izgleda i kinematografije filma, Giamo je bio pod velikim utjecajem Jacka Cardiffa i njegovog filma Crni narcis. Prema njeogvim riječima iz tog filma je unio hiper-realnost u Snježno kraljevstvo:  Osim na Cardiffa, i Ted D. McCord ostavio je utjecaj na Giama, koji je uz Lasseterovo odobravanje naložio da se film snima u formatu Cinemascope. Giamo je također želio osigurati da norveški fjordovi, arhitektura i mentalitet ondažnjih ljudi, budu ključni faktori u oblikovanju grada Arendella. Giamo, čija je pozadina u tradicionalnoj animaciji, rekao je da je umjetnost dizajnirati okoliš, tako da izgleda stvarno. Htio je ujediniti Arendell i borove šume, koje ga okružuju, i time stvoriti pozadinu koja je će biti važna za odigravanje radnje filma, a ujedno će i ostaviti veliki dojam na gledatelja. Stoga je Giamo zatražio da u krajoliku prevladavaju zasićene boje, što nije uobičajeno računalnoj animaciji, već više tradicionalnoj. Time je Giamo ujedinio tradicionalnu i računalnu animaciju, bez da bi to na bilo koji način utjecalo na ostatak filma. Kako bi film bio što autentičniji, producenti i animatori su proučavali kretanje i ponošanje sobova, kako bi to iskustvo prenijeli na animiranje soba Svena, vjernog pratioca ledolomca Kristoffa. Drugo važno pitanje, koje je učilo Giama, bilo je kostimografija, za koju je "znao da će biti problem od samog početka". Da bi ostvarili svoju zacrtanu viziju, Giamo je doveo dizajnericu Jean Gillmore, koja je radila kao pomoćni kostimograf na filmu. Dok tradicionalna animacija kostimografiju integrira s karakterom dizajna i tretira odjeću samo kao dio likova, računalno generirane animacije kostim smatraju zasebnim entitetom s vlastitim svojstvima i ponašanjem, a u Snježnom kraljevstvu su se razvijali još neki detalji, poput proreza, dugmadi, podrezivanja i šivanja. Gillmore je objsnila da je likove željela prikazati u modi 1840-ih godina, s detaljima iz norveške nošnje 19. stoljeća. Gillmore je to ostvarila vunenom tkaninom s naglscima baršuna, lana i svile. Kako bi odjeća bila što stvarnijeg i istinitijeg izgleda Giamo je animatorima donosio uzorke norveške nošnje, lana, svile i vune, kako bi im poslužili kao izvor, na temelju kojega su stvarali odjeću za likove. Također, Giamo ih je sve odveo u Disneyevo skladište kostima u Fullertonu u Kalifroniji kako bi stekli iskustvo i dobili inspiraciju za izradu kostima, koje će krasiti likove u Snježnom kraljevstvu. Pri stvaranju digitalne slikane simulacije snježne površine, važnu su ulogu imali pravilna osvijetljenost, duljina i širina scene i naglašenost autentičnih odjevnih predmeta. Tijekom izrade filma, ime filma promijenjeno je sa Snježna kraljica na Snježno kraljevstvo (na engleskom jeziku s The Snow Queen na Frozen). Peter Del Vecho objasnio je da je naslov filma Snježno kraljevstvo (eng. Frozen), došao neovisno o prijedlogu filmske ekipe iz Vrlo zapetljane priče (eng. Tangeld), koja je navodno predložila promijenu naziva filma:
Studio je također razvio nekoliko novih alata za proizvodnju posebnih obilježja snijega i leda, npr. stvaranje prhkog površinskog ili debelog dubokog snijega za interakciju s likovima. Kao što je navedeno kod animacije, nekoliko Disneyevih umjetnika i tehničkih stručnjaka otputovalo je u Wyoming, gdje su u haljinama i suknjama hodali po dubokom snijegu, kako bi dobili osjećaj koji su morali prenijeti na hod likova i posebne efekte u filmu. Dr. Kenneth Libbrecht, profesor sa Kalifornijskog instituta za tehnologiju, bio je pozvan održati predavanje o oblicima snijega i leda, njihovim svojstvima i o jedinstvenosti pahulja. Koristeči ovo stečeno znanje, grupa stručnjaka za posebne efekte stvorila je generator koji je stvarao 2.000 različitih oblika pahuljica za potrebe samog filma.  Još jedan izazov, kojega je tehnološki studio morao izvršiti, bilo je vjerodostojno snimanje tragova nogu tijekom hoda kroz duboki snijeg, uz istovremeni zvuk strizanja leda. U cilju da to postignu, programski inženjeri služili su se naprednom matematikom i fizikom, uz pomoć znanstvenika i istraživača sa UCLA-e, koji su proizveli snježni softverski simulator pod nazivom Matterhorn, koji je sposoban prikazivati stvarno padanje snijega u virtualnom okruženju, zbog čega je bio korišten u 43 scene u filmu. Jedan od inženjera koji su stvorili Matterhorn, Aleksej Stomakhin, rekao je da je "i snijeg bio važan lik u filmu". Zahvaljujući softveru, Snježno kraljevstvo je mnogim filmašima privlačilo pozornost zbog velike realnosti unatoč virtualnoj obradi. Od ostalih alata koji su pomagali stvarateljima i umjetnicima svakako se ističu i posebne prostorije, koji su omogućili daljnja ispitivanja i analize dosad napravljenog dijela filma, na temelju kojih su se donosile odredbe o brisanju ili nadopunjavanju nekih scena ili detalja. Također, umjetnici su tamo izrađivali snjegovića Olafa, te u pažljivo dodali ruke od suhih grana, te su stvarali njegove pokrete i oblikovali njegov hod. Snow Batcher, koji je došao pregledati završni izgled umjetnog snijega, šetnjom kroz prostoriju ispunjenu snijegom, također je dodatno pomoglo da umjetnici i stvaratelji svoj posao obave profesionalno i na vrijeme. Mnogi drugi računalni programi i operativni sustavi pomagali su pri izradi Elsine kose, koja se sastoji od 420.000 računalno proizvedenih pramenova odn. vlasi, dok ih prosječan čovjek na kosi ima oko 100.000. Snježno kraljevstvoje po broju simulirane nošnje i odjeće stanovnika Arendella, koji iznosi 245 nošnji 312 komada različite vrste odjeća, daleko nadmašio sve dosadašnje Disneyeve klasike. Pedeset umjetnika i informatičara stvorili su pedeset efekata, koji su korišteni u sceni kada Elsa gradi svoj velebni ledeni dvorac na Sjevernoj gori. Trebalo je 30 sati rada za izradu 3D efekata i gotovo 4.000 različitih virtualnih vrsta materijala, kako bi se ta scena napravila i snimila na vrijeme. Osim 3D efekata, informatičari su koristili i 2D ilustracije i crteže za određene elemente i sekvence u filmu, uključujući Elsinu magiju snježnih skulptura, kao i zamrzavanje vodoskoka i kata dvorca. Evan Goldberg, glavni tehnolog i menadžer rekao je o važnosti tehnologije u stvaranju Snježnog kraljevstva:
Cijeli film je pod utjecajem norveških kulturnih običaja, koji dolaze iz skandinavske kulture. Nekoliko se stvarnih spomenika pojavljuje kao inspiracija gradnji u filmu, poput tvrđave Akershus, u Oslu, katedrala Nidaros, u Trondheimu, te Bryggen u Bergenu. Također, i brojni drugi tipični kulturni skandinavski elementi su bili uključeni u filmu, poput sredonjovjekovnih crkava, trolova, vikinških brodova, fjordova , divljih konja, vunena odjeća i hrana poput lutefiska. Skandinavski običaji, poput igre Svibanjska motka (eng. Maypole) također su prikazani u filmu, a na kućama i u Elsinim knjigama se može iščitati i staro pismo rune. Također, u filmu postoji scena u kojoj se dva muškarca svađaju je li bolje da kora drveta za ogrjev stoji prema gore i prema dolje, je stara norveška rasprava, u kojoj svaka obitelj na drukčiji način tumači kako najbolje skladištiti drva za ogrjev. Osim skandinavskih, u filmu se javljaju i neki laponski (Sami) elementi, kao što je korištenje saonica za prijevoz leda, načini odijevanja i glazba. Neke dekoracije, poput dvorskih stupova i Kristoffovih saonica, također su inspirirani laopnskom arhitekturom. Tijekom svog terenskog rada u Norveškoj, Disneyev tim je posjetio Rørosrein i laopnsku obiteljsku tvrtku, koja peče meso od soba i organizira turističke obilaske. Grad Arendell je napravljen po uzoru na Nærøyfjord, najduži norveški fjord, koji je na UNESCO-vom popisu svjetske baštine, dok je dvorac u Oslu s ručno oslikanim uzorcima na sva četiri zida poslužio kao inspiracija za kraljevski zamak. Stvaratelji filma su u Norveškoj stekli veliko iskustvo i znanje o ondašnjoj arhitekturi i kulturnoj baštini, te su se bolje upoznali s odbijanjem svijetla i boje na snijegu i ledu, a naučili su i mnogo toga o vremenskim uvjetima i promjenama. Sa putovanja u Norveškoj su na film prenijeli tri važna čimbenika: fjordovi, koji su kao masivni zaljevi štitili Arendell od otvorenog mora, srednjovjekovne skandinavske crkve, prepoznatljive po trokutastim krovovima i šindrama i norveška narodna nošnja i kulturna baština koji su uvelike pridonijeli u oblikovanju vanjskog prostora.
Tekstove za pjesme u Snježnom kraljevstvu napisali su Robert Lopez i Kristen Anderson-Lopez, a oboje njih je 2011. sudjelovalo u izradi filma Medvjedić Winnie u produkciji Petera Del Vecha, koji ih je nakon tog projekta angažirao za film Snježno kraljevstvo. Osim Medvedića Winnia bračni par Lopez pisao je i za animirani film Nemo 2007. godine, ali je Disney bio jako nestrpljiv, pa ih je sa produkcijskim timom poslao u New York, gdje se bračni par posvetio svojim dvjema kćerima. Kristen Anderson Lopez je smatrala da je Disney bio zainteresiran za suprugov glazbeni i literarni talent, jer je znao napisati jako snažne i uvjerljive priče, ali je više volio skladati glazbu. Ukupno 23 minute filma popraćeno je ili potpuno posvećeno glazbi. Iako par Lopez živi u New Yorku, blisko je surađivao s produkcijskim timom u Burbanku u Kaliforniji, a gotovo svaki dan su imali zajedničke transkontinentalne videokonferencije tijekom sljedećih 14 mjeseci. Za svaku pjesmu koju su skladali, bračni par Lopez je snimio demo snimku u svom kućnom studiju, a zatim ju e-poštom poslali na sljedeću videokonferenciju u Burbank. Bili su svjesni da je njihov posao bio u usporedbi s onim Alana Menkena ili Howarda Ashmana iz vremena Disneyeve renesanse, stoga su se u svakoj nedoumici pitali: "Što bi Ashman učinio?". Na kraju su napisali 25 različitih pjesama za film, od kojih je osam uklopljeno u završnu verziju Snježnog kraljevstva. Jedna od tih pjesama, imena Po prvi put zauvijek (eng. For the First Time in Forever) je s pjesmom Let it Go stekla najveću popularnost među odabranim pjesmama za film. Ostalih 7 od 17 pjesma su kasnije pušteni na luksuzno izdanje na nosaču zvuka. U veljači 2013., Christophe Beck, bio angažiran, temeljem svog dobrog rada na prijašnjem filmu Paperman, odrediti konačni raspored pjesama u filmu, te ih nakon usuglasavnja ostalih djelatnika na izradi filma, uklopiti ih u flim. 14. rujna 2013., Sami glazbenik Frode Fjellheim, dao je dopuštenje da njegova pjesma Eatnemen Vuelie nude uvodna pjesma u filmu, jer sadrži elemente samskog pjevanja "joik". Također, glazbeni producent je pozvao norveškog jezikoslovca da prilagodi stihove pjesme za Elsinu krunidbu staronorveškom jeziku, i otputovao u Trondheim kako bi snimio ženski pjevački zbor Cantus, koji je izvodio pjesmu inspiriranu tradicionalnom Sami glazbom. Pod nadzorom zvuka inženjer David Bouche, započeo je snimati vokalne izvedbe za film, u listopadu 2012. godine, u studiju u Hollywoodu, gdje su prije snimanja preslušavali demo snimke bračnog para Lopez. Većina dijaloga snimljena je u Disneyrvom studiju u Burbanku, gdje je Gabriel Guy praznim dijalozima dodavao zvučne efekte. Neki dijalozi, zabilježeni nakon snimanja pjesama u oba studija (Sounset Sound i Capitol Studios), uključujući one dijaloge između Anne i Else, išli su na vokalnu izolaciju, kako bi se izbjegle tonske smetnje i poboljšala kvaliteta zvuka. Dodatni dijalozi zabilježeni su u Walt Disney studiju u Burbanku i u New Yorku, budući da je producenstki tim bio vrlo zauzet oko rasporeda filma i uključivanja glumaca, poput Sanitna Fontane. Bračni par Lopez je svoje pjesme u pratnji glasovira poslao u Salem u Oregonu, kako bi na temlju pjsama  Dave Metzger napisao aranžman s orkestrom. Metzger je aranžman izradio s Beckom, kako bi ga prilagodio modernom glazbenom izričaju. Za orkestralnu filmsku gazbu, Beck je prednost dao norveškoj i laponskoj glazbi, a izričito je tražio uključivanje instrumenta bukkehorn i tradicionalnog voklane tehnike pjevanja, kao što je kulning. Beck je mnogo radio s bračnim parom Lopez na sjedninjavanju njihovih aranžmana u jednu pjesmu, koja će postići dobar rezultat u filmu. Od početka do kraja bilo je važno imati glazbeni trio, koji se na kraju usuglasio oko najboljeg aranžmana. Isto tako Beckov pomoćnik Casey Stone, nadgledatelj snimanja pjesama i filmske glazbe,  radio je mnogo s Beckom na namještavanju glasnoće pojedinih dijelova pjesama, kako bi se dobili prijelazi iz tišeg u glasno i obrnuto, a rezultat toga bila je besprijekorna glazbena rečenica koja je dinamiku prilagođavala ugođaju filma. Na kraju je dobiven dobar spoj vokalne i orkestralne glazbe, koja nije ugrožavala pjevački solo. U Warner Bros studiju u Burbanku smjestilo se 80 svirača orkestra i 32 pjevača, među kojima je i bio rođena Norvežanka Christine Hals. Od 22. do 24. srpnja 2013. Boucher je nadzirao snimanje pjesama s bračnim parom Lopez, a potom su Stone i Beck preuzeli nadzor od 3. do 6. i 9. - 10. rujna na pozornici Eastwood, nakon kojega je Beck doma sve snimke preslušao i dodavao im potrebne efekte u Santa Monici u Kalfironiji. Što se tiče zvuka u filmu, Jenifer Lee je izjavila:  Da bi što bolje prenio zvukove snijega i leda na film, dizanjer zvuka i stručnjak za zvučne efekte Odin Benitez otputovao je u planinske dijelove Kalifornije, kako bi snimio te zvukove na zamrznutom jezeru. Snimanje posebnih zvukova, koji su se dodavali singlovima dijelom je odradio i Warner Bros. Records. Također, Disney je za dnevnicu od 50 funti unajmio nekoliko filmskih tehničara, da pomognu pri stavaranju snijega i oblikovanju vanjskog krajolika. Producentski tim je izradio pet različitih vrsta snijega, te je nakon isprobvanja svih vrsta na odgovarajućoj sceni, odabrana najbolja vrsta, koja je umetnuta u film. Najveći problem je bilo oponašanje Elsinog hoda po kristalnoj i ledenoj palači, koje je nakon osam poku+šaja, koji su uključivala tuckanje o čaše za vino i udraranje metalnih noževa po ledu, a problem je riješen mješavinom triju različitih zvukova. Iako su  vokal, glazba, zvučni efekti i većina dijaloga snimljeni na drugim mjestima, završni remiks na Dolby Atmos formatu izvedeno je u Disneyu, a izvođač je Casey E. Fluhr iz Disney Digital Studio Services (hrv. Disneyeve digitalne studijske usluge).
Kao i mnogi drugi uspješni Disneyevi animirani klasici, film Snježno kraljevstvo preveden je na 41 jezik, po čemu je jedan od najprevođenijih Disneyevih filmova (za usporedbu, film Kralj lavova preveden je na 15 jezika). Najveći problem bio je pronaći sopranisticu, koja, kao i Idina Menzel, ima raspon glasa od tri oktave, pa je svaka sinkronizacija morala pronaći osobu najsličnijih vokalnih mogućnosti.Rick Dempsey smatra proces prevođenja filma "jako zahtjevnim", te je to opisao kao "žongliranjem kako bi se dobro preveo tekst, ali da ne ugrožava rimu, ritmičnost i melodiju. Lopez je kasnije rekao da ih je Disney zamolio da iz svojih pjesma maknu neke metaforične izraze i igre riječi, kako bi se što više olakšao proces sinkronizacije Snježnog kraljevstva i kako bi film bio lako prevediv na globalnoj razini. Također, Disney je imao i audicije na sinkronizaciju na njemački, francuski, španjolski, portugalski jezik, te za sve ostale jezike. Od gotovo 200 različitih kandidata, 41 je izabran (za svaki jezik) kako bi dali glas Elsi na svom materinskom jeziku.  Tako je u hrvatskoj verziji Elsi glas posudila Kristina Krepela, kojoj su djeca dala nagradu "Sinki" za najbolji posuđeni glas. Gotovo 900 ljudi u 1.300 snimanja radilo je na sinkronizaciji na nekim poznatijim svjetskim jezicima.
Distribucija Snježnog kraljevstva u SAD-u započela je 27. studenog 2013., s kratkim animiranim filmom Get a horse iz novog serijala filmova o Mickey Mouseu. Tjedan dana prije, 19. studenog 2013., u kinoodvorani El capitan, u Hollywoodu, održana je premijera filma na kojoj su nazočili Peter Del Vecho, Idina Menzel, Kristen Bell, Chris Buck i mnogi drugi koji su pune dvije godine radili na izradi filma, a petodnvno ograničeno izdanje premiere filma (eng. limited release) trajalo je do 22. studenog 2013., prije odlaska u američka i kanadska kina. Prije filmskog izdanja u kinima, pjesma Let it Go mogla se poslušati na izložbi Disney Expo 23, u ljeto 2013., a pjesmu je izvela sama Idina Menzel na pozornici. Službeni sažetak filma (eng. official trailer) završen je 18. lipnja 2013., a na tržište pušten 26. rujna 2013. Film je također dobio i svoje mjesto u nekoliko Disneyevih tematskih parkova, kao Fantasyland, Svijet boja, Norveški paviljon, Disneyevo putovanje Kalfiornijom, a našao se i u Epcotu i pariškom Disneylandu. I Disneyland i EPcot nude prijam djece i posjetitelja u kostimima Else, Anne, Kristofa i Olafa. Dana 6. studenog 2013. Disney Consumer Products je pustio u prodaju seriju igračaka vezanih uz film u sve maloprodajne i veleprodajne trgovine. 31. siječnja 2014. godine u 2057 kina u SAD-u objavljena je Sing-along (karaoke) verzija pjesama iz filma, a gledatelji su uz ritam padanja pahuljica, pjevali tekst pjesme napisane na zaslonu. Nakon širokog puštanja filma u Japanu 14. ožujka 2014. godine, također je obavljena karaoke verzija, ali na japanskom jeziku. Karoke verzija uz film u britanskim kinima puštena je 28. rujna 2014.  U hrvatska kina film je došao 28. studenog 2013. sa sinkronizacijom i izašao u 2D i 3D obliku, a film su distribuirali CineStar i neka nezavisna kina. Već u prva četiri dana prikazivanja u Hrvatskoj film je pogledalo 13.092 gledatelja, ostvarivši prihod od 385.942,00 kn.
Film se 25. veljače 2014. pojavio na trgovini Google Play, uz mogućnost digitalnog preuzimanja, na iTunes Storeu i Amazon Instant Video. 18. ožujka 2014. Walt Disney Studios Home Entertainment pustio je u slobodnu prodaju film na Blu-ray Disku i DVD-u. Posebni dodaci za Blu-ray Diskove uključuju i kratki trominutni film The Making of Frozen, koji govori o cijelom procesu nastajanja i razvoja filma, D'frosted, pogled u Disneyevo nastojanje da ekranitira Andersenovu bajku Snježna kraljica, izbrisane scene, službeni kratki sažetak filma (eng. official trailer) i pjesmu Let it Go, u čijem se spotu pojavljuju Demi Lovato, Martina Stoessel, i Marsha Milan Londoh., dok DVD izdanje uključuje  kratke filmove Get a horse i The Making of Frozen, izbrisane (smiješne) scene i pjesmu Let it Go. Prvog dana prodaje filma u obliku Blu.ray Diskova i DVD-a, prodano je 3.2 milijuna primjeraka, čime je Snježno kraljevstvo najprodavaniji film kućnih medija (DVD, Blu-ray, CD) u drugom desetljeću 21. stoljeća i na Amazonu najprodavaniji animirani film svih vremena. Također, Snježno kraljevstvo je film s najviše preuzimanja putem inetrneta uopće, od samog postojanja interneta.Film je nakon prvog tjedna prodaje zauzeo br.1 (eng. No.1) pop prodaji u SAD-u, prodavši 3.969.270 Blu-ray DIskova u vrijednosti od 79.266.322 dolara tijekom prvog tjedna prodaje, što je činilo preko 50% ukupne prodaje kućnih medija tijekom tog tjedna. Time je Snježno kraljevstvo bilo na vrhu ameičke ljestvice punih 6, odnosno nepotpunih 7 tjedana, do 4. svibnja 2014. I u Ujedinjenom kraljevstvu je film zauzeo 1. mjesto najprodavanijeg filma na Official Video Chart Prema Official Charts Company već se u prva dva dana (31. ožujka 2014. i 1. travnja 2014.) film prodao u više od 500.000 Blu-ray Diskova , a u prva tri tjedna je ukupno prodano 1.45 milijuna primjeraka filma, što ga čini najprodavanijim filmom u Ujedinjenom kraljevstvu 2014. U prva 4 tjedna u Japanu prodano je 2.025.000 Blu-ray Diskova, i time je film nabrže prekoračio brojku od dva milijuna prodanih primjeraka u Japanu. Samo u SAD-u film je u cijeloj 2014. godini zaradio 308,026,545 $. Ukupno se u 2014. godini prodalo 18 milijuna primjeraka filma, što ga čini najprodavanijim filmom svih vremena.  Slijedeći prijašnji uspjeh, 12. kolovoza 2014., na posebnom DVD-u su izdane karaoke sa pjesmama iz filma. 10. svibnja 2015. Film je u Hrvatsku došao u obliku sinkroniziranog DVD izdanja.
Krajem prosinca 2013. godine, Walt Disney Company podnio je tužbu federalnom sudu u Kaliforniji  tražeći zabranu nastavka distribucije francuskog filma The Legend of Sarila (hrv. Legende o Sarili) u produkciji 10th Ave Productions i CarpeDiem Film & TV, koji je distibuirao Phase 4 Films, jer je prekršio autorska prava filma Snježno kraljevstvo. Disney u tužbi navodi da je samo tri tjedna nakon premijere njihova filma, Phase 4 Films svečano najavio i objavio premijeru Legende o Sarili, koja je ostvarila "minimalnu zaradu i ničime nije privukla značajniju pozornost" te oponašajući Disneyev animirani film "redizajnirao umjetnička djela, pakiranje, logotip i ostale promotivne materijale za reklamiranje i oglašavanje filma Snježno kraljevstvo i srodnu robu". Iako se filmski naslovi ne mogu zaštiti, Disney je dokazao veliku sličnost između logotipa i oblikovanja slova u naslovu. Do kraja siječnja 2014. godine sklopili su dogovor, prema kojem je sporni film Legende o Sarili morao prvo izraditi, a potom koristiti i zaštiti svoj originalni logotip, marku i druge detalje iz filma koji su zbunjujuće podsjećali na Disney. Prema nagodbi je Phase 4 Films bio dužan platiti Disneyu 100.000 $ prije 27. siječnja 2014., i potruditi se u određenom vremenskom periodu ukloniti kopije detalja, likova ili krajolika iz filma.
Prema stranici Excipio, koja prati internetsko piratstvo, Snježno kraljevstvo bilo je drugi film 2014. (iza Vuka s Wall Streeta), s 29,9 milijuna nelegalnih prenošenja datoteka filma s raznih torrent stranica.
Snježno kraljevstvo samo je na prostoru Sjeverne Amerike zaradilo 400,7 milijuna $, a na ostalim tržištima 873,5 milijuna $, što čini zaradu od 1,274 milijarde američikh dolara. Internetska stranica Deadline.com izračunala je i objavila da je film prešao zaradu od 400 milijuna $. To ga čini osmim najbrže rastućim filmom i najbrže rastućim animiranim filmom uopće i najbrže rastućim filmom 2013. i trećim najbrže rastućim filmom režiranim u Walt Disney Animation Studiosu. Samo u vikendu nakon premijere filma zarađeno je 110,6 milijuna $. 2. ožujka 2014., 101. dana nakon premijere, zarada od filma prešla je brojku od milijardu američkih dolara, postavši time 18. film s najvećom dobiti, 7. Disneyev film po dobiti i drugim Disnyevim filmom 2013. (poslije Iron Mana 3) i prvi film koji je uspio preći zaradu od milijardu od Priče o igračkama 3.Časopis Bloomberg Business ustanovio je u ožujku 2014. kako je financijskim analizama izračunato da ukupna cijena izrade filma iznosi od 323 do 350 milijuna $ za izradu, oglašavanje, isporuku u kina, te je procijenio da je od prodaje box office ulaznica, skidanja preko interneta, kupovanja diskova i televizijskih prava film zaradio preko 1,3 milijarde američkih dolara.
Američka korporacija za prodaju ulaznica Fandango objavilo je da je prodaja kinoulaznica za Snježno kraljevstvo oborilo sve rekorde koje je do tada držao animirani film Merida Hrabra i time postalo najprodavaniji animirani film u povijesti tvrtke krajem siječnja 2014. Karaoke verzija filma s najvažnijim pjesmama iz njega, također je skočila na vrh prodaje i održala se kao najprodavanija i najtraženija roba sljedeća tri dana. Nakon svečane premijere 22. studenog 2013. u kazalištu El Capitan Theatre u Hollywoodu, film je odmah u prvih pet dana i prije javnog puštanja u američka kina zaradio 342,839 $ samo do 27. studenog 2013. uljučujući 1,2 milijuna $ sa predstavljanja filma u utorak, čime je film oborio rekord za najveću zaradu na predstavljanju i večernjoj zabavi iza Vrlo zapetljane priče (11,9 milijuna $), koja je odmah iza Igara Gladi:Plamen, koja je apsolutni rekorder sa zaradom od 20,8 milijuna $ samo u jednoj večeri. Tijekom posljednjega vikenda u studenom film je na brojnim predstavljanjima povisio zaradu na 67,4 milijuna $, otvarajući Otvorena vrata Snježnog kraljevstva u zgradi Walt Disney Animation Studiosa. Ubrzo je nakon otvorenih vrata Snježno kraljevstvo proglašeno animiranim filmom s najvećom zaradom tijekom jednog vikenda tog trenutka u svijetu. Udio posjetitelja  ženskog spola na danima filma tijekom vikenda iznosio je 57%, a udio obitelji koje su došle na promociju i zabavni program visokih 81%.Osim 67,4 milijuna $ zarade tokom predstavljanje preko vikenda, tijekom pet dana sljedećega tjedna (srijeda-nedjelja) zarada je dostigla brojku od 93,6 milijuna $. Snježno kraljevstvo je također dobilo naslov filma s najvećom zaradom tijekom tri i pet dana predstavljanja i zabavnog programa, iza drugog nastavka triologije Igara gladi Plamen. Već tijekom drugog tjedna predstavljanja Snježno kraljevstvo je skočilo na prvo mjesta zarada od predstavljanja sa 31,6 milijuna novih $ zarade ispred Priče o igračkama 2 (27,8 milijuna $), i zauzeo 6. mjesto po zaradi u 2013. godini. Film je zauzeo mjesto među top 10 i zadržao ga punih šesnaest tjedana. Od 2002. Disney nije imao tako duga predstavljanja koja su donosila toliku zaradu, a predstavljanja Snježnog kraljevstva u SAD-u trajala su punih dvanaest tjedana.  Tako je Snježno kraljevstvo postalo prvi film koji je nakon Avatara držao prvo mjesto šest ili više vikenda tijekom predstavljanja i zabavne turneje. U Sjevernoj Americi Snježno kraljevstvo zauzelo je 19. mjesto na popisu najbrže rastućih filmova, 3. mjesto na popisu filmova za 2013., 4. mjesto na popisu najbrže rastućih animiranih filmova, najbrže rastući animirani film 2013., peti najbrže rastući 3D film i drugi najbrže rastući film Walt Disney Animation Studios filmsa. Po zaradi i popularnosti u Sjevernoj Americi, to je treći najpopularniji i najprofitabilniji film nakon Potrage za Nemom i doprijašnjeg potpunog rekordera Kralja lavova.
Izvan tržišta Sjeverne Amerike Snježno kraljevstvo je peti najbrže rastući film, najbrže rastući animirani film i najbrže rastući film za 2013. godinu. Također, to je nabrže rastući Disneyev film u Danskoj, Venezueli i Južnoj Koreji., te u više od 45 država i teritorija, uključujući Latinsku Ameriku (posebno Meksiko i Brazil), Ujedinjeno Kraljevstvo, Irsku, Maltu, Rusiju, Ukrajinu, Norvešku, Kinu, Maleziju, Singapur i Australiju.
Iako je u prvom tjednu prikazivanja u ostalim državama Sjeverne Amerike utržio 16,7 milijuna $ iz 16 kino kuća, rezultati na ostalim tržištima donijeli su i dvostruko veću zaradu u prvom tjednu prikazivanja. Samo od 10. do 12. siječnja 2014. Snježno kraljevstvo zaradilo je 27,8 milijuna $ izvan SAD-a. i sjevernoameričkog filmskog tržista, a još jedan "zlatni vikend" dogodio se od 7. do 9. veljače 2014. kada je utrženo 24 milijuna $ čiste zarade. U prvih pet dana prikazivanja u Kini zarađeno je 14,3 milijuna $, a niti na predstavljanju u Rusiji film nije pobacio (11,9 milijuna $ zarade za vrijeme Disneyevog tjedna, ne uključujući ostale filmove), dok se u Japanu u tri dana zaradala popela na 9,73 milijuna $. Film je oborio rekord gledanosti animiranog filma za vrijeme premijernog vikenda i u Švedskoj. Ukupna zarada tijekom prvih nekoliko premijernih vikenda dostigla je naviše brojke u Japanu (246,7 milijuna $) i Južnoj Koreji (76,6 milijuna $) i na zajedničkom tržištu Ujedinjenog Kraljevstva, Irske i Malte (65,7 milijuna $). U Južnoj Koreji Snježno kraljevstvo drugi najbrže rastući film na stranom jeziku, najbrže rastući Disneyev film i prvi animirani film s više od 10 milijuna prodanih ulaznica i pogleda trailera. FIlm je u Japanu dobio status trećeg najbrže rastućeg filma u povijesti Japanske kinematografije, drugi najbrže rastući popuarni film (iza Titanica) i najbrže rastući Disneyev film. Također, film je punih šesnaest tjedana bio prvi na japanskoj ljestvici gledanosti i popularnost sve dok Disney nije objavio realizaciju filma Maleficent.
Snježno kraljevstvo je uglavnom dobilo pozitivne kritike, u kojima je film često uspoređivan sa drugim filmovima Disneyeve renesanse, pogotovo Malom sirenom, Ljepoticom i zvijeri, Aladinom i Kraljem lavova. Neki novinari ovaj film su nazvali početkom Druge Disneyeve renesanse, naglašavajući visoki stupanj kvalitete i obrade filma. Film je često bio hvaljen zbog odličnog spoja glazbe, slike i riječi i odličnih uloga Idine Menzel i Josha Gada. Također, kritičari su dobro prihvatili pjesmu "Let it Go" koja je za mnoge ostavila snažan dojam na film. Internetska stranica Rotten Tomatoes objavila je da je 89% svih kritičara na temelju 214 kritika dalo pozitivne kritike: 
Metacritic, provjerena i cijenjena stranica, koje svoje kritike temelji na 100 kritika 74 filmskih kritičara i 34 zemlje, također je pozitivno ocijenila film. Poduzeće CinemaScore dalo je Snježnom kraljevstvu ocjenu A+, na skali od A+ (kao najbolja ocjena) do F (kao najgora ocjena), temeljenu na kritikama korisnika i kritičara tijekom prvog tjedna prikazivanja i predstavljanja filma. Prema anketi koju je provodila američka korporacija Fandango provedenoj na 1.000 ispitanika, 75% kupaca kinoulaznica reklo je da je već jednom gledalo ovaj film i da idu u kino po drugi put na njega, a 52% kupaca ga je već vidjelo barem dva puta. Također, 55% ispitanika odgovorilo je da im je pjesma "Let it Go" najdraža, dok su ostale dvije pjesme (Do You Want to Build a Snowman? i For the First Time in Forever) najdraže za 30% ispitanika. Prema američkim filmskim kritičarima Richardu Corlissu, dopisniku časopisa Time, i Kyleu Smithu, dopisniku New York Posta, Snježno kraljevstvo je sedmi njabolji film u 2013. godini. 
Tod McCarty iz The Hollywood Reportera opisao je film kao pravi istinski mjuzikl i rekao:
Kyle Smith, kritičar New York Posta, filmu je dao 3,5 do 4 zvjezdice naglasivši: Scott Mendelson je za Forbes napisao: Los Angeles Times je, osim naglaska na kvalitetu spojene glazbe, slike i riječi, napisao i da se raduje "Disneyevom velikom povratku kakav mu je pružio ovaj film." Owen Gleiberman iz Entertainment Weeklya dao je filmu ocjenu B+ dodavši da je "Snježno kraljevstvo zadivljujuća bajka koja vam ujedno pokazuje i veliki napredak računalne animacije u izradi poučnih animiranih filmova." I Michael Phillips iz Chicago Tribunea i Stephen Holden iz The New York Timesa složili su se da je kvaliteta glazbenog izričaja u filmu na viskom stupnju, a mnogi su glazbu uspoređivali s mjuziklom Wicked. Ema Dibdin iz časopisa Digital Spy nagradila je film sa pet zvjezdica prozvavši ga "najboljim modernim Disneyevim klasikom" te kao "radosnu, uzbudljivu ljudsku priču koja toliko često navodi na smijeh koliko je kvalitetna i dirljiva. Uz 90. obljetnicu Disneya, ne znam na koji način bolje čestitai rođendan, nego ovim filmom. Mnogi norveški mediji hvalili su originalnost i visoku kvalitetu kostimografije i spajanja norveške tradicije i suvremene računalne animacije. Jednom od sukompozitora glazbe u filmu, Frodeu Fjellheimu, zahvalio je i čestitao i sam laponski ugledni političar Aili Keskitalo, za sve zasluge u promicanju laponske kulture u filmu tijekom svog novogodišnjeg govora 2014.
Val nagađanja, priča i špekulacija o seksizmu započeo je nakon izjave glavne animatorice Line DiSalvo, koja je izjavila da "Povijesno gledajući animirane ženske likove je jako, jako teško uskladiti u fabulu i pritom koristiti razumnu granicu emocija u kojima se mora sačuvati malo ženske ljepote, malo feminizma." Međutim, Disneyev odvjetnik kasnije je rekao i dokazao da je DiSalvina izjava pogrešno protumačena, navodeći da ona opisuje "neke tehničke detalje vezane za računalnu animaciju ne komentirajući animiranje žena u odnosu na muškarce ili druge likove. I redateljica Jennifer Lee se oglasila rekavši kako su DiSalvine rečenice bezobzirno i pogrešno izvučene iz konteksta, jer one govore o zahtjevima 3D i CG animacije: "Takvi komentari neprihvatljivi su bez obzira na spol. Teško sam se osjećaja zbog njega", izjavila je Lee za Indiewire. U kolovozu 2014. DiSalvo je za intervju ponovno naglasila i objasnila kako nije govorila o neravnospravnosti spolova niti uzdizala ženski spol, već da je govorila o problemima s animacijom, "jer nije jednostavno prebaciti nacrtane dvodimenzionalne likove na 3D model, a da se pritom zadrža karakter i zamišljen opis. Žene je zbog više detalja i odjeće, ponekad teže prebaiti na 3D, ali to se zna dogoditi i sa muškim likovima, pa i snjegovićima i životinjama.Nakoliko gledatelja izvan filmske industrije, kao evangelički pastor i komentatori napali su Snježno kraljevstvo rekavši da promoviraju normalizaciju homoseksualnosti, prikazivajući pozitivnu sliku o mladim LGBT-ovcima, protumačivši pjesmu iz filma "Let it Go" kao i metaforu za gay iskorak (eng. coming out). Na ove izjave ubrzo su došli odgoovori iz LGBT udruga, no niti u tim odgovorima nije pronađena jedinstvenost udruga u borbi protiv tzv. problema s filmom. U ovakvoj situaciji novinari su tražili i redateljicu Lee za mišljenje, u kojem je izjavila: "Ja valjda najbolje znam kako smo radili film, i vjerujte, nismo ga radili da udaljava ljude, već da ih zbližava. Ovaj film ne pripada samo nama, već i cijelom svijetu, svima koji žele shvatiti njegovu poruku. Ako tražite mišljenje, neka se obožavatelji filma izjasne. Mislim da bi to bilo najrazumnije rješenje." Također je spomenula da Disneyevi filmovi ne žele raditi razlike između ljudi, te da će Snježno kraljevstvo kao film iz 2013. imati i gledište iz 2013. godine.
Snježno kraljevstvo bilo je nominirano za više nagarda, uključujući i nekoliko nominacija za Oscara. Film je bio nomiran za dva zlatna globusa, a osvojio je Zlatni globus za najbolji animirani film, postajući tako prvi Disneyev film koji je osvojio Zlatni globus u ovoj kategoriji. Film je osvojio i dva Oscara, Oscara za najbolji animirani film i Oscara za najbolju orignialnu pjesmu ("Let it Go"), te nagradu BAFTA za najbolji animirani film. Snježno kraljevstvo dobitnik je i pet Annie nagrada (ukljućujući nagradu za najbolji animirani film) i dviju nagrada Udruge filmskih kritičara (eng. Broadcast Film Critics Association ili popularnije Critics' Choice Awards) za najbolji animirani film i najbolju originalnu pjesmu. Film je bio nominiran i za više Satellite nagrada, te za brojne druge nagrade drugih udruženja američkih i svjetskih filmskih kritičara. Na 57. dodjeli Grammya, nosač zvuka Snježnog kraljevstva "Let it Go" osvojio je Grammya za najbolju kompilaciju soundtracka i Grammya za najbolji tekst pjesme, koje su otišle bačnom paru Lopez (Kristen Anderson-Lopez i Robert Lopez) kao tekstopiscima pjesama u filmu.

Calvin Cordozar Broadus, Jr. (Long Beach, Kalifornija, SAD, 20. listopada 1971.), bolje poznat po svom umjetničkom imenu Snoop Dogg (ranije poznat kao Snoop Doggy Dogg, a koristio je i ime Snoop Lion), američki je reper, pjevač, glazbeni producent, glumac i tekstopisac. Snoop Dogg je poznat kao MC na hip hop Zapadnoj sceni i jedan od najvidljivijih Dr. Dreovih suradnika. U srednjoj školi je bio član bande Crips. Ubrzo nakon mature, uhićen je za posjedovanje kokaina te je proveo šest mjeseci u zatvoru. Godine 1991. snimio je svoj demo album Over the Counter koji nikada nije objavljen u više primjeraka, te se nije mogao prodavati u javnim trgovinama. Njegova glazbena karijera započela je 1992. godine kada ga je uočio Dr. Dre. Gostovao je na nekoliko Dreovih pjesama sa albuma The Chronic, te na pjesmi "Deep Cover" koja je glavna melodija u istoimenom filmu.
Snoop je svoj debitantski album Doggystyle objavio 1993. godine pod producentskom kućom Death Row Records. Album je u prvom tjednu prodan u 802.858 primjeraka, te brzo zaradio 4x platinastu certifikaciju. Album sadrži nekoliko hit singlova, uključujući "Who Am I (What's My Name)?" i "Gin and Juice". Godine 1996. Snoop je bio oslobođen svih optužba ubojstva Phillipa Woldemariama, te je objavio svoj drugi album Tha Doggfather koji je bio zadnji pod producentskom kućom Death Row Records. Prije nego što je 1998. godine objavio treći album Da Game Is to Be Sold, Not to Be Told , potpisao je ugovor s diskografskom kućom No Limit Records. Kasnije je objavio još dva albuma pod No Limit Recordsom; No Limit Top Dogg iz 1999. i Tha Last Meal iz 2000. godine. Snoop je 2002. godine potpisao ugovor za diskografske kuće Priority Records, Capitol Records i EMI, gdje je objavio svoj album Paid tha Cost to Be da Boss. Godine 2004. potpisao je ugovor za Geffen Records gdje je objavio sljedeća tri albuma R&G (Rhythm & Gangsta): The Masterpiece, Tha Blue Carpet Treatment i Ego Trippin'. Od 2009. do 2011. godine objavio je dva albuma Malice n Wonderland i Doggumentary, pod diskografskom kućom Priority Records. Krajem 2011. godine objavio je album Mac & Devin Go to High School zajedno s Wizom Khalifom.
Uz glazbu, Snoop Dogg je glumio u mnogim filmovima kao što je Dan obuke, te je bio voditelj u nekoliko televizijskih emisija kao što su Doggy Fizzle Televizzle, Snoop Dogg's Father Hood i Dogg After Dark. On je također trener mlade nogometne lige i srednjoškolske nogometne reprezentacije. Zbog nekoliko nevolja zabranjen mu je ulaz u Ujedinjeno Kraljevstvo i Australiju. Ulaz u Ujedinjeno Kraljevstvo je dobio nakon duge pravne bitke. Snoop je rođak Nate Doggu, Dazu Dillingeru, RBX-u i Lil' ½ Deadu, te Brandy Norwood. Snoop je oženjen za Shante Taylor, te s njom ima troje djece; kćer i dva sina. Godine 2009. Snoop je angažiran kao predsjednik u Priority Recordsu. Snoop je u svojoj karijeri osvojio mnoge nagrade. Trinaest puta je bio nominiran za nagradu Grammy ali nijednom ju nije osvojio. U svijetu je prodao preko 35 milijuna primjeraka albuma, a samo u Sjedinjenim Američkim Državama 15 milijuna.
Ime je dobio po svome očuhu, Cordozaru Calvinu Broadusu, Sr. (10. prosinca 1948. - 9. studenog 1985., Los Angeles, Kalifornija). Calvin Cordozar Broadus, Jr. je rođen 20. listopada 1971. u Long Beachu, u bolnici Los Altos kao drugi od tri sina Beverly Broadus (djevojački Tate, rođena 27. travnja 1951., McComb, Mississippi). Njegov otac, Vernall Varnado (rođen 13. prosinca 1949., Magnolia, Mississippi) koji je bio vijetnamski veteran, pjevač i poštar često je bio odsutan od Calvinovog života. Roditelji su Calvinu Broadusu dali nadimak "Snoopy" zbog njegovog izgleda, ali su ga kod kuće zvali Calvin. Njegova majka i očuh su se razveli 1975. godine. Calvin je u ranoj dobi počeo pjevati i svirati klavir u Baptističkoj Crkvi Golgotha Trinity; tijekom pohađanja šestog razreda počeo je repati. Pohađao je srednju školu Long Beach Polytechnic, te je nakon završetka školovanja optužen za prodaju kokaina, pa je proveo šest mjeseci u okružnom zatvoru.
Kao tinejdžer Snoop Dogg je često upadao u nevolje sa zakonom. Snoop je bio član bande Rollin' 20 Crips na istočnoj strani Long Beacha, iako je 1993. izjavio da se nikada nije pridružio bandi. Osuda za prodaju kokaina dovela ga je do situacije da više bude u zatvoru nego izvan njega. Snoop, zajedno sa svojim rođakom Nate Doggom i Lil' ½ Deadom, te prijateljem Warren G-om snimio je kućnu snimku "Sooper Dooper Snooper" za njihovu grupu 213 koja je dobila naziv po pozivnom broju za Long Beach. Bivši član rap sastava N.W.A., The D.O.C. naučio ga je strukturu svojih tekstova spajati u stihove i refrene. U početku godine 1991. producent Dr. Dre je čuo Snoopovu snimku, te ga je pozvao kao gostujućeg vokala na pjesmi "Never Missin' A Beat" i "Pimpology 101". Nakon što su snimili te dvije pjesme, Snoop je odlučio napraviti album i objaviti ga pod nazivom Over the Counter. To mu nije uspjelo jer Death Row Records još nije bila objavljena kao službena diskografska kuća. Više je bila diskografska organizacija Dreovih odgovarajućih partnera.
Kad je počeo snimati glazbu i repati uzeo je umjetničko ime Snoop Doggy Dogg. Snoop je počeo surađivati sa Dr. Dreom 1992. godine na soundtracku za film Deep Cover, te je nastala pjesma "Deep Cover" koja je probila Snoopa na glazbenu scenu. Kasnije je bio gost na albumu The Chronic, gdje je gostovao na gotovo svim pjesmama. Album je proizveo tri singla "Nuthin' but a 'G' Thang", "Fuck wit Dre Day (And Everybody's Celebratin')" i "Let Me Ride", a na svima se pojavljuje kao gost. Singl koji je još više lansirao Snoopovu karijeru bio je "Nuthin' but a 'G' Thang" koji je na top ljestvici Billboard Hot 100 debitirao na poziciji broj dva.Debitantski album Doggystyle je objavio 23. studenog 1993. godine pod diskografskom kućom Death Row Records. Album je doživio veliki uspjeh, te je u prvom tjednu prodan u 802,858 primjeraka. Singlovi s albuma "Who Am I (What's My Name)?" i Gin and Juice su ušli u top deset najemitiranijh pjesama u Sjedinjenim Američkim Državama, a album je na Billboardovim ljestvicama stajao nekoliko mjeseci. Tada je gangsta rap postao središte cenzure kao i sam Snoop Dogg. Doggystyle kao i The Chronic sadrže mnogo suradnja s reperima iz producentske kuće Death Row uključujući Daza Dillingera, Kurupta, Nate Dogga i druge. Rolling Stoneov glazbeni kritičar Touré izjavio je da Snoop ima mekan vokal u odnosu na druge repere: "Snoopov vokalni stil je dio onoga što ga razlikuje od drugih repera, gdje ostali reperi imaju povišen ton glasa, Snoop je smiren te ima ujednačen tok".Godine 1994. objavio je kompilacijski album Murder Was The Case koji sadrži i kratki film. Iste godine nominiran je i za prvu nagradu Grammy za pjesmu "Nuthin' but a 'G' Thang" zajedno s Dr. Dreom u kategoriji za najbolju rap izvedbu. Snoop je 6. srpnja 1995. godine osnovao svoju diskografsku kuću Doggy Style Records koju je registrirao državni tajnik Kalifornije pod brojem poslovnog subjekta C1923139.
Nakon što je Snoop Dogg bio oslobođen optužbi za ubojstvo 20. veljače 1996. godine, zajedno sa svojom ženom, sinom i 20 pit bullova preselio se u 5.000 kvadratnu kuću u Claremontu, Kaliforniji. U kolovozu iste godine za diskografsku kuću Doggy Style Records ugovor je potpisao Charlie Wilson kao jedan od prvih članova diskografske kuće.Snoop je 12. studenog 1996. godine objavio svoj drugi studijski album Tha Doggfather. Te iste godine producent Suge Knight je bio optužen za ubojstvo Snoop Doggovog prijatelja i repera Tupaca Shakura. U ranoj 1996. godini Dr. Dre je napustio Death Row Records zbog isteka ugovora, tako da je Snoop bio isvršni producent na albumu Tha Doggfather zajedno s Dazom Dillingerom i DJ Poohom. Na ovome albumu su znakovite promjene u odnosu na Doggystyle, a na singlu "Snoop's Upside Ya Head" je istaknuta suradnja s Charlijem Wilsonom. Album je bio uspješan, ali ne toliko kao njegov prethodnik. Zaradio je dvostruku platinastu certifikaciju u Sjedinjenim Američkim Državama. Tha Doggfather ima nešto mekši pristup G-funk stilu. Snoop je nakon objavljivanja albuma odbio surađivati sa Suge Knightom, te je nakon isteka ugovora s Death Row Recordsom napisao pjesmu "Fuck Death Row".
Nakon Tha Doggfathera Snoop se počeo udaljavati od gangsta rap stila prema mirnijoj lirskoj estetici. Snoop je 1997. godine nastupio na glazbenom festivalu Lollapalooza gdje su se uglavnom nalazili rock izvođači.
Da Game Is to Be Sold, Not to Be Told, No Limit Top Dogg i Tha Last Meal (1998. - 2000.)
Nakon odlaska iz Death Rowa mijenja ime iz Snoop Doggy Dogg u samo Snoop Dogg. Godine 1998. potpisao je ugovor za Master P-jevu diskografsku kuću No Limit Records (distribuira Priority Records/EMI), te je 4. kolovoza objavio svoj treći studijski album Da Game Is to Be Sold, Not to Be Told. Album je zaradio dvostruko platinastu certifikaciju u Sjedinjenim Američkim Državama. Prvi singl s albuma "Still a G Thang" bio je najuspješniji. Iste godine glumio je i u svom prvom filmu Half Baked u ulozi Scavengera Smokera.Odmah sljedeće godine 11. svibnja objavio je album No Limit Top Dogg. Album je prodan u 1.503.865 primjeraka, te je proizveo četiri singla od kojih je najuspješniji bio "Bitch Please" na kojem gostuje Xzibit i Nate Dogg. Iste godine Snoop objavljuje svoju autobiografsku knjigu Tha Doggfather: The Times, Trials, and Hardcore Truths of Snoop Dogg. Datuma 19. prosinca 2000. godine objavio je peti studijski album Tha Last Meal koji je u prvome tjednu prodan u 397.238 primjeraka. Vodeći singl s albuma je "Snoop Dogg (What's My Name Pt. 2)" koji je na top ljestvici Billboard Hot 100 završio na poziciji broj sedamnaest.
U lipnju 2000. godine Snoop je krenuo na turneju Up In Smoke Tour zajedno s Dr. Dreom, Ice Cubeom, Eminemom, Xzibitom i ostalima. Iste godine gostovao je na televizijskoj emisiji Behind the Music, gdje je govorio o svom životu i karijeri.
Snoop je 2001. godinu započeo glumeći u mnogim filmovima kao što su Dan obuke, Bones i The Wash u kojem je imao glavnu ulogu uz Dr. Drea. U filmu Denzela Washingtona Dan obuke glumio je dilera u invalidskim kolicima. U horor filmu Bones glumio je ubijenog mafijaša koji se vraća iz mrtvih da bi se osvetio onome tko ga je ubio. Godine 2002. Snoop je bio voditelj i glumac u svojoj televizijskoj skeč komediji Doggy Fizzle Televizzle koja se prikazivala jednu godinu.Svoj šesti studijski album Paid tha Cost to Be da Boss objavio je 26. kolovoza 2002. godine pod diskografskim kućama Priority Records, Capitol Records i EMI, te vlastite diskografske kuće Doggy Style Records. Album je prodan u preko 1.300.000 primjeraka, te je zaradio platinastu certifikaciju u Sjedinjenim Američkim Državama. Iste godine je objavio prvi singl s albuma "From tha Chuuuch to da Palace" koji je na top ljestvici Billboard Hot 100 debitirao na poziciji broj 77. Početkom 2003. godine objavio je drugi singl s albuma "Beautiful" koji je bio uspješniji, dosegnuvši poziciju broj šest na top ljestvici Billboard Hot 100.
Snoop je 2004. godine nastavio glumiti u filmovima i serijama. Gostovao je u epizodi "Two of a Kind" televizijske serije Las Vegas. Te iste godine glumio je u filmu Starsky & Hutch kao jedan od glavnih glumaca zajedno sa Benom Stillerom i Owenom Wilsonom. Također je gostovao u televizijskoj seriji Trava u epizodi "MILF Money", te u seriji Entourage. Te godine potpisao je ugovor s diskografskim kućama Geffen Records i Star Trak Entertainment.
Iste godine se pridružio grupi 213 zajedno s Warren G-jem i Nate Doggom. Kasnije su objavili album The Hard Way koji je debitirao na poziciji broj četiri na top ljestvici Billboard 200. U studenome 2004. godine objavio je svoj sedmi studijski album R&G (Rhythm & Gangsta): The Masterpiece. Album je na top ljestvici Billboard 200 debitirao na poziciji broj šest, te je kasnije zaradio platinastu certifikaciju u Sjedinjenim Državama. Album je u većini država svijeta bio uspješan na top ljestvicama. Album je proizveo četiri singla "Drop It Like It's Hot", "Let's Get Blown", "Signs" i "Ups & Downs". Najuspješniji su bili "Signs" i "Drop It Like It's Hot" što je bio ujedno i Snoopov prvi singl na prvome mjestu na top ljestvici Billboard Hot 100. Pjesma je od strane časopisa Billboard proglašena najpopularnijom hip hop pjesmom desetljeća.Pjesma je sljedeće godine dobila dvije nominacije za nagradu Grammy u kategorijama za najbolju rap izvedba u grupi (Best Rap Performance by a Duo or Group) i najbolju rap pjesma (Best Rap Song). Snoop je osnovao vlastitu producentsku tvrtku Snoopadelic Films, 2005. godine. Debitantski film tvrtke je Boss'n Up, inspiriran albumom R&G (Rhythm & Gangsta): The Masterpiece. U filmu također gostuju Lil Jon i Trina.
Snoop Dogg je početkom 2006. godine gostovao na dvije pjesme s Ice Cubeovog albuma Laugh Now, Cry Later, uključujući singl "Go To Church" na kojem također gostuje Lil Jon. Pjesma "Real Talk" je objavljena u ljeto 2006. preko interneta. Namijenjena je kao nepoštovanje prema Arnoldu Schwarzeneggeru, guverneru Kalifornije i kao posveta bivšem glavnom čovjeku ulične bande Crips, Stanleyju Williamsu. Tijekom godine gostovao je na mnogo pjesama, raznih izvođača kao što su Too Short, Coolio, Pharrell, te grupa Pussycat Dolls.
Snoop je svoj osmi studijski album Tha Blue Carpet Treatment objavio u studenom 2006. godine. Album je na top ljestvici Billboard 200 debitirao na poziciji broj pet. Album je prodan u 850.000 primjeraka, te je u Sjedinjenim Američkim Državama zaradio zlatnu certifikaciju. Tha Blue Carpet Treatment je proizveo pet singlova uključujući "That's That" na kojem gostuje R. Kelly, kojeg su kritičari najviše pohvalili. Iste godine bio je nominiran na nagradu Grammy za pjesmu "I Wanna Love You" zajedno s Akonom u kategoriji za najbolju rap suradnju.
U srpnju 2007. godine Snoop je ušao u povijest kao prvi izvođač koji je pjesmu prvo objavio kao ringtone, a tek poslije kao singl. Snoop je 7. srpnja 2007. godine nastupio na Live Earth koncertu u Hamburgu. Snoop je 2008. godine glumio u Indijskom filmu Singh Is Kinng, te je snimio pjesmu za film koja je objavljena  8 lipnja 2008. godine.Snoop je 2008. godine objavio svoj deveti studijski album pod nazivom Ego Trippin' koji je prodan u 400,000 primjeraka samo u SAD-u. Prvi singl s albuma je "Sexual Eruption" koji je na Billboard Hot 100 dosegao sedmo mjesto. Na toj pjesmi Snoop prvi puta koristi autotune. Produkcija na albumu je QDT (Quik-Dogg-Teddy).
Snoop Dogg je 2009. imenovan za predsjednika producentske kuće Priority Records. Njegov deseti studijski album Malice 'n' Wonderland objavljen je 8. prosinca 2009. godine. Album je debitirao na 23. mjestu na top ljestvici Billboard 200 i u prvom tjednu je prodan u 61,000 primjeraka. Singlovi s albuma su "Gangsta Luv" zajedno s The-Dreamom, "I Wanna Rock" i "Pronto" zajedno sa Soulja Boyom. Snoop je ponovno objavio album pod nazivom More Malice. Snoop je 2010. godine surađivao s britanskom hip hop grupom Gorillaz. U svibnju 2010. zajedno s Katy Perry objavio je hit singl "California Gurls" koji se nalazi na albumu Teenage Dream. U studenom 2010. gostovao je na Dr. Dreovom singlu "Kush" sa albuma Detox.
Snoop Dogg je prvi put objavio rad na nastavku albuma Doggystyle tijekom studijske seanse zajedno sa hip hop producentom i reperom Swizz Beatzom. Izjavili su da su snimili osamnaest pjesama za album. Album se trebao zvati Doggystyle 2: The Doggumentary, ali je kasnije preimenovan u Doggumentary.
Snoop Dogg se pojavljivao na televiziji i u filmovima tijekom svoje karijere. Godine 2001. Snoop je posudio svoj glas za animirani film King of the Hill u kojem je on glumio bijelog svodnika "Alabastera Jonesa". Glumio je glavnog lika u filmu The Wash zajedno s Dr. Dreom. U filmu Dan obuke (Training Day) s Denzelom Washingtonom, Snoop je glumio dilera u invalidskim kolicima. Glumio je u horor filmu Bones kao ubijeni mafijaš koji se vraća iz mrtvih da bi se osvetio onome tko ga je ubio.
Godine 2002. Snoop je bio voditelj i glumac u svojoj televizijskoj skeč komediji Doggy Fizzle Televizzle. U studenome 2004. godine glumio je u epizodi "Two of a Kind" televizijske serije Las Vegas. Te iste godine glumio je u filmu Starsky & Hutch kao jedan od glavnih glumaca zajedno sa Benom Stillerom i Owenom Wilsonom. Glumio je u televizijskoj seriji Weeds u epizodi "MILF Money".Snoop je osnovao vlastitu producentsku tvrtku Snoopadelic Films, 2005. godine. Debitantski film tvrtke je Boss'n Up, film koji je inspiriran albumom R&G (Rhythm & Gangsta): The Masterpiece. U filmu glume Lil Jon i Trina. U prosincu 2007. godine objavio je svoj reality show Snoop Dogg's Father Hood. Snoop se pridružio NBA Entertainment ligi. U travnju 2008. godine bio je voditelj na Wrestle Manije. Dana 8. svibnja 2008. Snoop se pojavio u ABC-ovoj sapunici One Life to Live, sa uvodnom pjesmom za dvije epizode.
Snoop je na dan Michael Jacksonove smrti (25. lipnja 2009.) izjavio: "Osjećam da njegova glazba nikada neće umrijeti budući da je imao utjecaja na toliko nas ostalih. Pružio nam je vjeru u to da bismo mogli postati veliki. Sa svojim je fanovima bio vrlo blizak, a to mi se činilo tako posebnim. To je jedna od stvari koje sam kod Mikea volio. Kada sam ga upoznao, osjetio sam taj duh". Godine 2009. Snoop je objavio pjesmu "Dove Of Peace" za film Brüno zajedno sa Bonom, Slashom i Chrisom Martinom iz grupe Coldplay. U prvome mjesecu 2010. godine Snoop je zajedno sa Davidom Beckhamom snimio reklamni spot za novu liniju tenisica Adidas. Snoop je 21. svibnja 2010. godine bio na naslovnici DUB časopisa. Snoop je u lipnju 2010. godine snimo pjesmu za televizijsku seriju True Blood (hrv. Okus krvi). Snoop je 2010. godine htio unajmiti cijelu državu Lihtenštajn za snimanje video spota. Snoop je 17. veljače 2011. godine pustio u prodaju svoju liniju tenisica Adidas.
Calvin Broadus se 12. lipnja 1997. oženio za Shante Taylor. Snoop Dogg ima troje djece, dva sina i kćer. Snoopovi prvi rođaci su Ray J i Brandy. Snoop je fan heavy metal grupe Metallica. 2003. godine uživo na MTV-iju Snoop Dogg je otpjevao njihovu pjesmu "Sad But True", može se pogledati na YouTubeu. DNK test Georgea Lopeza u emisiji Lopez Tonight potvrdio je da je Snoop 0% azijskog, 23% indijanskog, 6% europskog i 71% afričkog podrijetla.Snoop Dogg je obožavatelj Los Angeles Dodgersa i Los Angeles Lakersa. Također je strastveni fan Pittsburgh Steelersa i često nosi njihovu odjeću. Snoop je spomenuo da je njegova ljubav za Pittsburgh Steelerse počela još 1970-ih tijekom odrastanja u Los Angelesu. Godine 2005. Snoop je izjavio da bi volio biti NFL trener. Snoop je certificirani trener sinovog nogometnog školskog kluba John A. Rowland.Snoop je 2009. u muzeju Madame Tussauds u Las Vegasu dobio svoju figuru od voska. Snoop se nalazi na sedmom mjestu Forbesove liste najbogatijih repera "Hip Hop Cash Kings" sa zaradom od 17 milijuna dolara. Snoop je popularizirao sufiks -izzle. Taj izraz je bio već u uporabi ali ni približno koliko je sad to u hip hop kulturi.
Obožavateljem je engleskog komičara Bennyja Hilla. Snoop Dogg je jednom 2011. izjavio da je način na koji je Benny Hill spajao pjesme s humorom "bio ispred svog vremena" te da bi ga rado glumio u biografskom filmu "pa ako treba obojio bi lice u bijelo". Obojici je svojstveno da su ih napadale feministice.
Tijekom snimanja Doggystylea u kolovozu 1993. godine, Snoop je bio uhićen jer je imao veze sa ubojstvom Phillipa Woldermariana, člana suparničke bande kojeg je ubio Snoopov tjelohranitelj, McKinley Lee. Snoop je optužen za ubojstvo zajedno s McKinley Leeom dok je vozio automobil iz kojeg je bilo počinjeno ubojstvo. Snoopa i Leeja je branio Johnnie Cochran. Snoop i Lee bili su oslobođeni, ali je Snoop ostao u pravnoj bitci još tri godine. U srpnju 1993., Snoop je zaustavljen zbog prometnih prekršaja i vatrenog oružja kojeg je policija pronašla tijekom pretrage automobila. U veljači 1997. godine je priznao krivnju te je platio 1.000 dolara kazne i odslužio tri godine uvjetno. Dva puta, u svibnju 1998. i listopadu 2001. bio je uhićen za posjedovanje marihuane. Kažnjen je sa ukupno 398.30 dolara i trideset dana zatvora.Snoop Dogga, Tha Dogg Pound i Gamea je tužio napadnuti obožavatelj u svibnju 2005. godine na koncertu u Auburnu, Washingtonu. Tužitelj, Richard Monroe, Jr., tvrdio je da je pretučen od strane tjelohranitelja dok je trajala montaža pozornice. Tvrdio je da su ga pozvali na pozornicu i da prije nego što je stigao bio je pretučen od strane Snoopovih tjelohranitelja. Snoop i The Game su uključeni u slučaj jer nisu intervenirali. Tužba se fokusira na novčanu kaznu od 22 milijuna dolara i namjerno nanošenje emocionalnog stresa.Dana 26. travnja 2006., Snoop Dogg i njegova pratnja uhićeni su nakon vandalizma u avionu i duty free trgovini pri čemu je ozlijeđeno sedam policajaca. Dana 15. svibnja Snoop Doggu je zabranjen ulaz u Ujedinjeno Kraljevstvo. Nakon peticije Snoop Doggu je u ožujku 2010. godine dopušten ulaz u Ujedinjeno Kraljevstvo. U rujnu 2008. Australija je podigla zabranu prikazivanja Snoop Doggovih video spotova, ali mu je omogučeno korištenje vize za turneju. DIAC je izjavio "Pri donošenju ove odluke, odjel prosuđuje njegove kriminalne radnje tijekom svojih prethodnih ponašanja tijekom boravka u Australiji. Uzeli smo u obzir sve relevantne čimbenike, te je odjel odlučilo odobriti vizu".Snoop Dogg je 7. siječnja 2012. godine ponovno bio uhićen zbog posjedovanja marihuane, koju je policija pronašla u autobusu za turneju na granici s Meksikom u gradu El Pasu, Teksasu. Na istome mjestu zbog marihuane 2010. godine bio je uhićen country pjevač Willie Nelson. Snoop je odmah istog dana pušten iz zatvora uz jamčevinu.
Snoop Dogg je trinaest puta bio nominiran za nagradu Grammy za pjesme "Gin and Juice", "Beautiful", "Drop It Like It's Hot" i mnoge druge, ali ni jednu nije osvojio.
(engl.) Broadus, Calvin (1999.). Tha Doggfather: The Times, Trials, and Hardcore Truths of Snoop Dogg. New York: William Morrow and Company, ISBN 0688171583.
(engl.) Dewese, Mohandas (2003.). There's a God on the Mic. New York: Thunder's Mouth Press, ISBN 9781560255338.
(engl.) Shapiro, Peter (2005.). The Rough Guide To Hip-Hop. London: Penguin, ISBN 1-85828-263-9.
(engl.) Edwards, Paul (2009.). How to Rap. Chicago: Chicago Review Press, ISBN 1556528167.
(engl.) Strauss, Neil (2011.). Everyone Loves You When You're Dead: Journeys into Fame and Madness. New York: HarperCollins, ISBN 9781921758430.

Soljani su selo na jugu Vukovarsko-srijemske županije u općini Vrbanja: s okolnim selima spada u područje Cvelferije. Najbliža veća mjesta su Županja, koja se nalazi 28 km sjeverozapadno od Soljana, i Brčko u BiH, koje se nalazi 18 km zapadno od Soljana. Selo se nalazi u istočnom dijelu županjske Posavine, a leži na ravnome tlu nadmorske visine 86-88 m. Tereni prema rijeci Studvi, graničnoj rijeci sa Srijemom, još su niži.
Soljani su cestovno povezani s još tri cvelferska sela: Vrbanjom prema sjeveru (dalje prema Županji), Drenovcima prema zapadu (cesta prema Brčkom) i Strošincima prema jugoistoku (cesta za Jamenu i Srijemsku Mitrovicu).
Posuđe u obliku zdjela, ćupova i lonaca iz vremena 4. do 3. tisućljeća prije Krista, koje je pronađeno prilikom kopanja temelja lovačke kuće uz rijeku Studvu u blizini Soljana, svjedoči o davnoj naseljenosti Soljana i okolnoga područja. Navedeni pronalasci obrađeni su u znanstvenom radu arheologa dr. sc. Boška Marijana "Jedan nalaz vučedolske kulture iz županjske Posavine". Osim tih nalaza u neposrednoj blizini Soljana koji pripadaju vučedolskoj kulturi, nekoliko je mještana prilikom obrade oranica pronašlo različite predmete, poput sjekire, kamenog pršljena, koštanih igli za pletenje mreže i slično, koji su stari više od 5000 godina, što su potvrdili i arheolozi zavičajnoga muzeja "Stjepan Gruber" iz Županje i Muzeja Slavonije iz Osijeka. Svi ti nalazi govore da je čovjek na ovom području živio od kamenog doba pa kontinuirano kroz sva sljedeća povijesna razdoblja.
U vrijeme Rimskoga Carstva na ovim se prostorima pružala glavna rimska cesta koja je vodila od Aemone (današnja Ljubljana) prema Sirmiumu. U povijesnim kartama na ovom području ucrtano je mjesto Saldis, a to je bila postaja preko koje se dopremala sol iz Tuzle (u starijim hrvatskim izvorima: "Soli"), koja se dalje transportirala u druge dijelove Carstva.
Ovo područje, koje je pripadalo Drugoj Panoniji - Sirmijskoj (Pannonia Secunda ili Pannonia Inferior ili Pannonia Sirmiensis), bilo je mjesto prolaska i burnih događanja u ranom srednjem vijeku. Srijem je oduvijek bio na križanju putova, a posebno u vrijeme dolaska narodâ sa sjeveroistoka na područje Rimskog Carstva. Tako u drugoj polovici 4. stoljeća na ovo područje prodiru Huni, koji su pustošili sve pred sobom. Poslije njih dolaze Goti, a zatim i Veliki Huni, zbog kojih je Rim, kako bi izbjegao sukob s njima, prepustio cijelu Panoniju Istočnom Carstvu. Tako je i bilo sve dok Slaveni nisu počeli naseljavati ove krajeve početkom 7. stoljeća. 
Mađari, koji su Karpate prešli krajem 9. stoljeća, naselili su područje između Save i Drave. Ugarsko plemstvo u 12. stoljeću ima sve više posjeda u Srijemu, pa tako i ugarski plemići francuskog podrijetla Ajnardi, drže i Posjed Morović, a i posjede na današnjem soljanskom ataru. Oni su bili prvi poznati vlasnici ovih posjeda. 1263. godine Morović i morovićko vlastelinstvo prelazi u vlasništvo plemićkoj obitelji Gut-Keled, koja je ovladala velikim područjem oko Bosuta. Prema posjedu Morović, uzimaju ime roda. Potomci začetnika obitelji, Mihaela Morovića (Mihael de genere Gutkheld), uspješni su u širenju posjeda. Nakon njihova izumiranja, njihove posjede je kralj Matija Korvin dodijelio svome sinu Ivanu.
Prvi put se naziv Soljani (Sauly, Sali possesio 1329.) spominje u papinskim kolonalnim spisima. Zanimljivo je da se u različitim vremenima od Rimljana, preko Srednjeg vijeka pa sve do danas na području ovog sela javlja uvijek ime koje potječe od riječi sol: saldis-sauly-sali-zalafalua (mađarski). Povjesničar Stjepan Pavičić smatra da ime Soljani nema u svojem imenu korijen "sol", već da su Mađari stvorili to ime (Szoljan), i to prema čovjeku iz Soli, stare pokrajine na zemljištu današnje Tuzle.. U vrijeme Turaka pojavljuje se imena Salanik i Islanci, ali autor "Popisa sela u turskome Srijemu (Srijemskom Sandžaku)" Bruce W. McGowan, nije siguran gdje se to mjesto nalazi.
U srednjem vijeku na području Soljana se uvijek spominje nekoliko posjeda, gotovo uvijek i naseobina. Medu njima svakako je najvažniji "Zeuzdenreue possesio" 1364. ("Zvjezdani grad"), čiji ostatci temelja postoje i danas s opkopima uz rijeku Studvu. Spominje se da je postojalo čak 10 manjih naseobina uz rijeku Studvu koji su pripadali Morovićima, velikaškoj obitelji koja je izumrla u 15. stoljeću. 
Početkom 14. stoljeća na ovo područje prodiru paterani (bogumili), pa tako i u Morovićkom arhiđakonatu. Ti novovjernici nisu priznavali pečuškog biskupa, niti su mu plaćali daće. Oni su imali obrede na narodnom jeziku, živjeli su pobožno i nazivali se "dobrim krstjanima". Krivovjerstvo se dosto proširilo, pa je Ivan Morović o tomu izvijestio i samog Papu, kojeg moli da morovićku župu uzdigne na razinu odgovornosti izravno Papi, a ne pečuškom biskupu, a sve u cilju lakšeg obraćanja nevjernika na katoličku vjeru. Papa Ivan XXII. na to pristaje, pa je prepozitura osnovana 1414. godine. Soljani u to vrijeme nisu imali svoju župu, nego su pripadali morovićkoj. Dolaskom franjevaca, pokušani su bogumili biti preobraćeni na katoličku vjeru, što je dijelom i uspjelo, ali ih je dosta i ostalo sve do dolaska Turaka, koji ovo područje zaposjedaju 1536. godine.
Soljani su se nalazili u Srijemskom sandžaku, koji je bio jedan od 17 sandžaka Budimskog pašaluka. Srijemski pašaluk bio je podijeljen na kadiluke: Ilok, Nijemci, Mitrovica i Petrovaradin. Svaki kadiluk se sastojao od nahije, u kojima su se nalazii karye-i (sela). Današnji soljanski atar za vrijeme Turaka bio je podijeljen na zapadni dio koji je pripadao nahiji Posavlje i kadiluku Nijemci, i na istočni dio koji je pripadao nahiji Morović i kadiluku Ilok. Nakon oslobađanja od turske vlasti, turska vojska je bježala pred Austro-ugarskom vojskom. 1687. godina je godina protjerivanja Turaka iz Hrvatske, ali se oni već sljedeće godine vraćaju i ponovno osvajaju Morović, gdje ostaju nekoliko mjeseci, ali u sljedećim godinama u nekoliko navrata ponavljaju napade. Pri povlačenju, Turci su pobili mnogo ljudi i popalili kuće. Preživio je samo narod koji se skrivao po šumama. Kako bi lakše preživjeli, austrijske su im vlasti predlagale da se udruže u veće zajednice, pa se prva veća skupina ljudi naselila na području Soljana koje se danas naziva Staro selo. Tamo su sagradili i crkvu, a kako su kasnije uvidjeli da su je sagradili na niskom poplavnom terenu nastavili su graditi selo u obliku slova S, prema višem terenu gdje će sagraditi novu crkvu. Sagrađene kuće su bile velike, jer je u kućama živjelo više obitelji (zadružni način života). Zemljišnik (gruntovnica) sela dobivena je 1804. godine, a prema toj gruntovnici selo je podijeljeno na pet dijelova:
ŠljiviciNakon oslobođenja od Osmanlija, Soljani se prvi put spominuju 1713. godine, kada je osnovana župa u Jamini, a pripojene su joj morovićka filijala Soljani i drenovačka filijala Račinovci.
Nakon ustroja Brodske pukovnije (regimente), Soljani pripadaju 12. satniji (kompaniji) spomenute regimente kojoj je sjedište bilo u Drenovcima. Od tog vremena ovo područje se naziva Cvelferijom, a naziv je dobila po njemačkoj riječi za dvanaest - zwölf (izg. cvelf).
Prvi popisi stanovnika na ovom području vođeni su 1754. godine, a vodila ga je morovićka župa kojoj su tada Soljani i okolna sela pripadali. Prema tom popisu, Soljani imaju 46 bračnih parova i 175 vjernika za pričest (ne broje se djeca koja nisu primila svetu pričest). To je bio katolički popis. Prvi cjeloviti podaci o stanovništvu čuvaju se u Pečuhu u biskupskom arhivu, a govore da su Soljani 1767. godine imali 35 domova, 344 osobe, 67 bračnih parova, 252 osobe koje primaju Sv.pričest, te 111 krizmanih. Tada su popisana i imena i prezimena stanovnika, a u Soljanima je zabilježeno 16 prezimena: Filipiović, Žužić, Žderić, Bartlovoić, Kovanović, Plavšić, Maltaški, Trconić, Pavlović, Ljubičić, Gvozdić, Šimić, Rogić, Galović, Vladisavljević i Vidaković.Sredinom 18. stoljeća, u Soljanima, kao i u drugim mjestima završeno je stjerivanje kuća u red (tzv. ušoravanje). To znači da su kuće pravljene uz cestu u jedan ili dva reda. Zemljište koje je pripadalo zadrugama bila su u cjelovitim zaokruženim posjedima odmah izvan sela i nisu bila raštrkana po ataru. U središtu sela nalazile su se glavne institucije, crkva, krčme i časnički stanovi. Kuće su pravljene od drveta na podzidanim temeljima.
Nagli razvoj Soljana počeo je u prvoj polovici 18. stoljeća i trajao je do 1. svjetskog rata. U tom su se razdoblju počeli graditi stanovi (u Srijemu bi rekli salaši). 
Stanovi su po veličini i uređenosti označavali snagu i bogatstvo zajednice. Do prvog svjetskog rata Soljani su imali oko 85 stanova. Najbolji stanovi u selu tada su bili "Galović stanovi". Izgradnjom stanova razvijalo se pčelarstvo, stočarstvo i voćarstvo. Od voća su se najviše sadile šljive. U tom razdoblju u selo dolaze "drotari" i "pendžeraši". Drotari su migrirali iz Slovačke za boljom zaradom. "Pendžeraši" (od turske riječi "pendžer" što znači prozor) dolaze također iz Slovačke, iz Trenčina i Trnave, a oni su stavljali stakla na prozore i zbog toga dobili takvo ime. Ti Slovaci su bili katoličke vjeroispovjesti. Jedan dio Slovaka došao je i iz Vojvodine, takozvanom sekundarnom migracijom, krajem 18., početkom 19. stoljeća, a oni su bili evangelici. Slovaci katolici brže su se asimilirali među hrvatskim stanovništvom, jer im Katolička crkva nije smatrala potrebnim osigurati obrede na slovačkom jeziku, a i oni to sami nisu tražili. Slovaci evangelici su i nakon doseljavanja u Soljane održavali kontakte sa slovačkom evangeličkom zajednicom u Vojvodini, imali su svoje svećenike i službe na slovačkom jeziku pa su duže vremena odolijevali asimilaciji. Potomci ovih skupina ljudi i danas žive u Soljanima, o čemu svjedoče i njihova prezimena.
Prvi svjetski rat nije se vodio na ovom području iako su ljudi bili vojni obveznici na drugim područjima. Mnogi su izbjegavali vojnu obvezu i skrivali se po šumama gdje su živjeli u kolibama sa svinjama. Sirotinja iz sela išla je u rat za komad zemlje. Mnogi su tako i poginuli. Prema prijeratnom popisu iz 1910. Soljani su imali 1693 stanovnika. Prvi svjetski rat uništio je soljansko gospodarstvo jer su mnogi radno sposobni ljudi morali na bojište. Po popisu nakon rata, 1931. godine, Soljani su imali 1932 stanovnika. 
Nakon Prvog svjetskog rata u Soljane je tadašnji župnik Ivan Barbić doveo tridesetak muške djece iz Hercegovine u dobi od 10 do 13 godina. U Hercegovini je u to vrijeme vladala glad, pa su djeca dovedena u Soljane i raspodjeljena po domaćinstvima kako bi pomagali u  svakodnevnim poslovima. Prvo su dovedeni: Stjepan Romić Šibo, Antun Mihalj Gabrić, Mirko Mihalj, Slavko Šarić Čavkan, Mato Ćurdo, Stipo Miličević Krtica, Pero Miličević i žena mu Ruža (rođ. Radoš), Mate Petrović, Stipe Markota, Stipa Radoš, Jozo Bušić i majka mu Ivka. Svi su oni došli iz Rakitnog u općini Posušje.  Župni ured u Soljanima je 23. siječnja 1918. primio vrlo dirljivo pismo zahvale Rakićana fra Bone Andačića, koji zahvaljuje na primanju hercegovačke djece u Soljane Kasnije su se u Soljane doselile i čitave obitelji, pa tako danas ti ljudi i njihovi potomci čine polovicu stanovništva sela.
Uspostavom Države SHS i postavljenjen Petra Karađorđevića za kralja, raste nezadovoljstvo u Hrvatskoj, a isto tako i u Soljanima, čiji stanovnici mahom odbijaju ići na prisilno vojačenje u trajanju od dva mjeseca, tzv. rezervu. Bježali su iz vojske, nisu se odazivali na vojne vježbe, niti su upisivali konje i kola za vojsku. Zbog toga dolazi do velikih represalija od strane režima, ali Soljanci i dalje nisu prihvaćali novu državu. To su pokazali i na dvama izborima koji su održani 1920. godine. Na prvim općinskim izborima u novostvorenoj državi, 20. ožujka 1920. godine, od 12 izabranih odbornika, njih je 11 bilo Radićevaca, Hrvata, a jedan je bio Srbin ratar, za kojeg bilježnik, u iskazu od 26. kolovoza 1921. u Imeniku općinskih zastupnika u Soljanima, kaže da je jedini politički pouzdan, te ima moralno ponašanje. Na drugim izborima, za Ustavotvornu skupštinu, 28. studenoga iste godine, pobjedu su odnijeli komunisti (SRPJ) s 161 od 331 glasa, koji su se u Soljanima za te izbore najbolje organizirali. Radićeva stranka osvojila je 105 glasova. Ni jedna, ni druga stranka nisu odgovarale režimu u Beogradu, pa je beogradska vlast Obznanom od 30. prosinca 1920. zabranila djelovanje SRPJ-a a odbornici komunisti su smijenjeni s odborničkih mjesta.
Jasnu nacionalnu i vjersku strukturu sela u 1921. godini pokazuje popis obavljen 31. siječnja. Po popisu, u Soljanima je živjelo 1577 stanovnika, od toga 1370 rimokatoličke vjere, 156 evangelističke, 38 pravoslavne, 12 grkokatoličke i 1 muslimanske vjere. Kao svoj materinji jezik 1363 stanovnika su navela hrvatski, 152 slovački, 23 njemački, 20 mađarski, 17 slovenski, 11 poljski, a 41 ciganski.
Tridesetih godina događala su se mnoga suprostavljanja između vladajućih struktura u Općini Soljani, pristaša vlade Kraljevine, i zabranjenog HSS-a, kao i ostalih oporbenjaka, među kojima i pripadnika zabranjene Komunistička partije. Narod je bio nezadovoljan općinskom vlašću, pa je na izborima 1936. godine, od 12 članova seoskog odbora, izabrao većinu "Mačekovaca". HSS je bila stranka koja je prvotno zabranjena, ali je organizirajući udruge potajno djelovala preko njih.Drugi svjetski rat donio je velika stradanja. Poginulo je pedeset mladih ljudi izmedu 15 i 30 godina. (Vidi popis poginulih). Kraj rata donio je promjene u načinu života, a diktirale su ih nova komunistička vlast. Bez suda je poubijano mnogo Soljanaca i Drenovčana i pobacani su u masovne jame. Mladež je tjerana u radne akcije, pjevanje pjesama i u igranje plesova partizanske tematike, kada mnogima zbog ratnih rana nije bilo do toga.Gazdinstva su bila opustošena. Sve su konje iz sela odvele Švabe, a mladih je manjkalo da bi krenuli zemlju ponovno obrađivati. Stoga je došlo do pomanjkanja hrane i za domaće stanovništvo, što je bilo nezamislivo u rodnoj slavonskoj žitnici.
Država već 1946. godine vrši prisilni otkup viškova hrane, koje je malogdje bilo, ali se pod hitno morala prehraniti vojska i radnici u tvornicama koji su podnosili teret obnove Jugoslavije. Do 1952. redovna je bila obveza prisline predaje viškova, bilo njih ili ne. Komitet je mobilizirao sve da milim ili silom u svakoj kući kupe s tavana žitarice, mast, meso; iz dvorišta stoku i štošta drugo. Obiteljima je ostalo samo oniliko koliko ima je bilo dostatno da preživljavaju.Oni koji su u Drugom svjetskom ratu izgubili najmilije, tražili su uglavnom utjehu u crkvi. Dolazi do izražaja antagonizam između KPH i crkve. Država putem članova Partije i službi OZNA-e i UDBA-e vrši represiju nad Crkvom, pa u Soljanima čak dugo ne dopuštaju da se obnovi crkveni toranj porušen za vrijeme rata. Isti je dovršen tek 1954. godine.
Društveni život Soljanaca vrlo je aktivan. 1947. godine osniva se vatrogasno društvo, obnavlja se "Seljačka sloga" i pjevačka skupina. Počinje djelovati Omladinska čitaonica i priređuju su kino predstave.
Nakon Drugog svjetskog rata provedena je agrarna reforma. Gazdama je oduzeta zemlja, pa je tako agrarni maksimum iznosio 10 hektara. 1948. godine počele su se osnivati seljačke zadruge u koju su unošene zemlja, stoka, alati i slično. Već sljedeće godine više od pola sela je bilo u zadrugama, a u selu su postojale dvije: Zadruga Jedinstvo (1947.) i Zadruga Napredak (1948.). U zadruzi Jedinstvo članovi su bili uglavnom siromašni seljaci i bezemljaši, a u zadruzi Napredak bogati seljaci.  Te zadruge su bile kratkog vijeka, pa krajem 1952. godine, seljaci dobivaju svoju zemlju nazad, ali im je dio oduzet, u onolikoj mjeri koliko je zadruga zadužiloa u svom poslovanju s bankom. U to vrijeme je soljanski atar bio vrlo loš jer su u njega slijevale vode s vrbanjskog i drenovačkog atara. Komasacija je bila nužna. Počela je 1946. godine, a dovršena 1958. Od sredine 1950-ih radi se na poboljšanju infrastrukture.  Iskopano je 133 km kanala i izgrađeno 144 kolnih prijelaza (ćuprije). Nakon komesacije, Soljani su postali vodeće selo u proizvodnji hrane u okolici. 1960. godine počelo se s asfaltiranjem ceste prema Strošincima i popravljanjem seoskih cesta. Početkom 1960-ih krenulo se s elektrifikacijom sela, a trošak elektrifikacije snosili su sami mještani kroz samodoprinos koji je plaćan od 1957. do 1980-ih godina.
Kraj stoljeća opet je donio rat u državi, ali Soljani su opet pošteđeni ratnih razaranja. No, ipak je šest stanovnika sela izgubilo život od neprijateljskog oružja. Nakon Domovinskog rata razvoj sela više stagnira nego napreduje. Asfaltirane su preostale seoske ceste i u sve ulice provedena javna rasvjeta. U gospodarskom smislu selo još nije postiglo velik napredak.
U strukturi zemljišnih površina na području gdje su smješteni Soljani prevladavaju oranice i šume. Dominiraju hidromorfna tla sa specifičnim vodnim režimom koji je uvjetovan režimom vodotoka, podzemnih voda i površinskih poplavnih voda. Po uporabnoj vrijednosti zemljišta na soljanskom području zastupljena su ograničeno obradiva tla (sirozem na praporu i pseudoglej na zaravni) i tla privremeno nepogodna za obradu (halomorfna i aluvijalna tla, ritska crvenica i močvarno glejna tla).
Ovo je područje umjereno-kontinentalne klime. ljeta su sunčana i vruća, a zime su hladne i sa snijegom. Padalina ima najviše sredinom ljeta (225 mm ili 28,1%) i u proljeće (220 mm ili 27,5%), a prosječna godišnja količina padalina je 800 mm. Srednji broj dana sa snijegom na tlu je 32,6 dana, najviše u veljači (11,2 dana) i siječnju (10,5 dana). Pojava tuče je koncentrirana na razdoblje od svibnja do srpnja u prosjeku 1 do 2 dana. Prosječna godišnja temperatura je 10,4°C (ljeti 19,7°C, zimi 0,9°C). Ekstremne temperaturne vrijednosti kreću se u rasponu od -28,8°C (izmjereno u veljači) do 39°C (izmjereno u kolovozu).
Soljanima unazad 40 godina kontinuirano opada broj stanovnika. Prema popisu iz 2011. godine Soljani imaju sljedeću strukturu stanovništva:
Ukupno: 1245Broj stanovnika u odnosu na posljednji popis 1991. godine opao je za više od 200 kada je selo imalo 1779 stanovnika. Broj kućanstava u selu je 478, što je 3,25 članova po kućanstvu. Od toga je najviše kućanstava s jednim (102 kućanstva) i s dva (119 kućanstava) stanovnika. Stanovništvo u selu je staro, mladi odlaze živjeti u druga mjesta, tako da se očekuje da će se broj stanovnika i dalje smanjivati.
Početke školstva mjesto bilježi i prije osnivanja mjesne škole. Tako su 1803. godine učenici iz Soljana polazili u Drenovcima njemačku trivijalnu školu ili "Unterschule", koja je osnovana 1780. godine. Drenovačku školu tada je sveukupno polazio 31 učenik, od kojih je četvero bilo iz Soljana. U zapisima koji tome svjedoče, kod svakog polaznika je upisamo iz kojeg je mjesta, kućni broj i status učenikovih roditelja, a to je vrlo značajno jer se i danas po starim kućnim brojevima može odrediti iz koje zadruge je učenik potekao.
Prva škola u Soljanima utemeljena je 1830. godine kao pučka učionica s jednim učiteljem. Prvi učitelj se zvao Ivan Špoljar i bio je iz Soljana. Najprije je to bila drvena školska zgrada, a kasnije je na istom mjestu izgrađena od tvrdog materijala (1852.), koju su učenici pohađali sve do 1894. godine. U zapisima iz kanonske vizitacije župe Drenovci 1833. godine stoji da su Soljani te godine imali narodnu školu sa samo jednom prostorijom za učenike, a podignuta ja 1832. zahvaljujući izdatcima općine. Škola je imala 17 godina starog učitalja Nikolu Đurića iz Bošnjaka, koji je učenike podučavao kršćanskom nauku, molitvi i čitanju i pisanju na hrvatskom jeziku. Zanimljivo je da se u tim zapiima spominje i učiteljska plaća koja je tada iznosila 5 forinti konvencionalne monete mjesečno. 1894. godine je ponovo izgrađena nova školska zgrada i to na novoj lokaciji koja je imala dvije učionice i stan za učitelja. Ta zgrada je bila u uporabi gotovo cijelo stoljeće sve dok nije izgrađena sadašnja zgrada u koju su učenici uselili 1988. godine. Broj učenika koji su pohađali školu postupno se povećavao tako da je početkom 20. stoljeća školu pohađalo oko 290 učenika. Škola tada prerasta u četverorazrednu. 1912. godine u selu je počela s radom i slovačka škola, a 1932. Soljani imaju jedno slovačko odjeljenje s 35 učenika, koje je poučavao jedan učitelj, a imali su i slovačku čitaonicu.
Školske godine 1941./42. u školu je upisan 291 učenik. Pedesetih godina škola prelazi iz četverogodišnje u osmogodišnju osnovnu školu. Broj djece raste, tako da je godine 1971./72. bilo 506 učenika. Nastava se organizira u lošim prostornim uvjetima i u tri smjene zbog pomanjkanja prostora. I broj učitelja se povećava tako da 1971./72. godine u nastavi radi 20 djelatnika. Tijekom osamdesetih i početkom devedesetih broj učenika opada na 197. Prelaskom u novu školsku zgradu uvjeti rada se naglo poboljšavaju. Nastava se izvodi u poluspecijaliziranim učionicama. Osim redovne nastave u školi, učenici dio vremena provode u radu u izvannastavnim aktivnostima gdje postižu i zapažene rezultate. Nakon osnutka Matice slovačke u Soljanima, nastoji se obnoviti nastava na slovačkom jeziku, ali je zbog nedostatka učitelja i nezainteresiranosti djece nastava prekinuta do 2003. godine, kada se uvodi predmet njegovanje slovačkog jezika i kulture za sve razrede.
Prvotno su Soljani i okolna sela pripadali župi Drenovci. U župi drenovačkoj održavale su se mise, krštenja i upisi u matičnu knjigu. Drenovci su dobili crkvu 1797. godine, pa su ih tada prozvali dekanijom za ovih 9 sela. Kamen temejac za filijalnu crkvu u Soljanima postavljen je 15. rujna 1806. godine, a izgrađena je i posvećena 1808. godine. U zapisima kanonske vizitacije soljanske filijale, zapisano je:
Soljani su postali samostalna kapelanija 1899. godine, kada je došao i prvi svećenik u selo, a zvao se Mato Pavić. Te godine samostalne kapelanije postali su također i Gunja, Račinovci, Strošinci, Đurići, Jamena. Godine 1917. sve su se župe odvojile i postale samostalne.
Župna crkva sazidana je 1809. godine na mjestu nekadašnje drvene crkve. Crkva je jednobrodna građevina s polukružnim svetištem, sakristijom uz jugozapadni zid svetišta i zvonikom iznad glavnog pročelja. Svojim tlocrtom, obradom konstruktivnih elemenata kao i obradom pročelja i unutrašnjosti crkva spada u red reprezentativnijih kasnobarokno - klasicističkih sakralnih spomenika nastalih na početku 19. stoljeća. Toj crkvi Nijemci su pri povlačenju srušili toranj 1945. godine, a komunističke vlasti dugo nisu dozvoljavale  da se on obnovi. Završni radovi na tornju urađeni su 1957. godine. Crkveni god je 31. svibnja, na dan Pohođenja BDM.
Osim te katoličke crkve u Soljanima postoji i evangelička crkva čiji su članovi pripadnici slovačke nacionalne manjine. Svoj prvi molitveni dom imali su sagrađen već 1911. godine. Crkvu su izgradili godinu kasnije, a crkva koja se nalazi na današnjem mjestu izgrađena je 1995. godine.
Prvi pisani tragovi o kulturnim zbivanjima u Soljanima mogu se naći u školskoj spomenici o pripremi dječjih priredbi za Božić 1877. godine koje je pripremala učiteljica Adela Dukarić. Soljanska mladež bila je aktivna i 1894. pri izradi školskog barjaka, a tada se spominje i školsko diletantsko društvo. Hrvatska narodna čitaonica osnovana je 1904. godine i osim pučke knjižnice imala je i glazbeni tamburaški zbor, a 1936. godine osnovan je muški pjevački zbor kao ogranak Seljačke sloge pod vodstvom Josipa Radanića. I slovačka nacionalna manjina imala je svoje prostore u Slovačkom čitaoničkom društvu u Soljanima (slv. Slovensky čitaci spolok), osnovanom 1937. godine.
Velika proslava spominje se i 1925. godine u povodu tisuću godina hrvatskog kraljevstva.
1947. godine bilo je osnovano i tamburaško društvo, za kojeg su mještani i antifašističke organizacije (N-F, AFŽ i NOJ) kupili instrumente.. Tamburaško društvo odmah je bilo vrlo aktivno i sudjelovali su na mnogim priredbama više puta godišnje. Soljanska Seljačka sloga obnovljena je poslije Drugog svjetskog rata, a imala je dramsku skupinu, tamburaški orkestar i folklornu skupinu. Okosnica im je bio mješoviti pjevački zbor, koji je dugi niz godina vodila Ema Galović - Kuzmanova. Seljačka sloga bitno je očuvala slavonsku, odnosnu hrvatsku tradiciju i običaje, a vrhunac uspjeha im je 3. mjesto na zagrebačkom festivalu 10. rujna 1949. godine. Sudjeluju i bijehu domaćimi nekoliko smotri, da bi ipak 1952., odnosno 1954. godine, prestali s radom, po navođenju soljanskog učitelja Ivana Parmaća, "uslijed nemarnosti pojedinaca". Početkom 1960-ih obnavlja se rad Seljačke sloge, s dosta mlađim članstvom u nekoliko sekcija koje nastupaju u Soljanima i susjednim mjestima. Sljedbenik tih tradicija je i KUD "Slavonija", koji  je do danas je djelovao s kraćim prekidima. Sudjeluje na kulturnim manifestacijama kao što su Vinkovačke jeseni i Šokačko sijelo. Uspostavljeni su dobri prijateljski odnosi s društvom "Krnčianka" iz Krnče u Slovačkoj i svake godine jedni drugima ukazuju gostoprimstvo.  
U sklopu "Matice Slovačke" djeluje Slovački KUD "Andrija Pekar", osnovan 1993. godine, na inicijativu Andrije Pekara. Počeli su djelovati s pedesetak članova, a aktivne su pjevačka i folklorna sekcija. Sudjeluju na slovačkim smotrama folklora, kao i ostalim manifestacijama diljem Slavonije. U svibnju 2009. bili su i domaćini 15. dječjoj smotri slovačkog folklora. Kako nemaju svoj glazbeni sastav, surađuju s društvom "Slavonija" i KUD-om "Ljudevit Štur" iz Iloka.
U šumi pored Soljana, uz rijeku Studvu, izgrađeno je izletište "Zvjezdangrad" koje se nalazi u blizini negdašnje turske utvrde Zvezdangrad čiji se ostatci i danas vide, ali su zarasli i nisu baš pristupačni.
Iako se za nogomet pokazivalo najviše zanimanja, u Soljanima je od 1950. do 1955. godine djelovao Mačevalački klub "Jedinstvo". Osnovao ga je Stjepan Tomić, veliki zaljubljenik u taj šport, a svoje prostorije su imali u Domu kulture. Mačevalački savez Hrvatske darovao im je dvije opreme, a ponekad slao i trenera. 21 mladić bio je član kluba, a bili su dosta uspješni, kako u treninzima, tako i u natjecanjima. Soljanski mačevalački klub bio je među prvima u Slavoniji. Stjepan Tomić, kao općinski službenik osnovao je i klubove u Vrbanji, Drenovcima i Županji. Županjska sekcija DTO "Partizan" bila je vrlo aktivna i pobjeđivala na natjecanjima do 1968. godine.
Trenutačno je u selu aktivan samo jedan športski klub, i to nogometni: NK "Slavonija" koji je osnovan 1932. godine pod imenom ŠD "Zora". Najveći uspjesi su sudjelovanje u ligi Slavonske nogometne zone i Međužupanijskoj nogometnoj ligi Osijek-Vinkovci, te finale kupa VSŽ 2016. godine. Sada se natječe u I. županijskoj nogometnoj ligi Vukovarsko-srijemske županije.
U Soljanima postoji relativno velik broj različitih prezimena, što je nastalo kao rezultat doseljavanja Hrvata iz bosanske Posavine i Hercegovine i Slovaka iz Vojvodine i Slovačke. Tako uz starosjedilačka, šokačka prezimena: Bartolović, Kovanović, Rogić, Galović, Žderić, Špoljar, Vladisavljević i dr. postoje slovačka prezimena: Ožvat, Sič, Horvat, Čuha, Šproh i Jurik.  Doseljavanjem Hrvata iz Hercegovine došla su sljedeća prezimena: Vukoja, Soldo, Mihalj, Perko, Topić, Tokić, Šušak, Šimić, Barišić i druga, a neka od prezimena došljaka iz bosanske Posavine su: Salatović, Filipović, Lučić, Đukić, Mičić, Lamešić, Stjepanović, Hrgovčić i Tufekčić. Za vrijeme drugog svjetskog rata protjerivanjem iz Like, dolaze sljedeća prezimena: Brkić, Pavelić, Babić, Pavičić,...
Ivica Ćosić, Tomislav Lunka, V. Vidaković: "Vrbanja, Soljani, Strošinci - slike iz prošlosti"
Agroglas - dvotjednik za poljoprivredu, proizvodnju hrane, selo i ljubitelje životinja (br. 19); Glas Slavonije, veljača 2002.
Hrašće - časopis za književnost, kulturu, umjetnost i povijest; br. 14; Drenovci, 1998.
Andrija Kuric i Branka Baksa – 15 rokov zväzu Slovákov v Chorvátskej Republike „Slováci v Chorvátsku včera, dnes, zajtra“, Savez Slovaka u RH, Našice, 2007.
