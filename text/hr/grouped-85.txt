
US Open – punim nazivom The United States Open Tennis Championships – je teniski turnir na tvrdoj podlozi. Taj turnir je zapravo moderna verzija najstarijega teniskoga prvenstva na svijetu, Državnoga prvenstva Sjedinjenih Država, za čiju se titulu tenisači natječu još od davne 1881. godine. Od 1987. godine US Open je kronološki četvrti i posljednji veliki teniski turnir popularnog naziva Grand Slam: ostala tri su Australian Open, Roland Garros i Wimbledon.
US Open se svake godine održava potkraj kolovoza i početkom rujna te traje dva tjedna. Glavni turnir sastoji se od pet zasebnih prvenstava: muškog i ženskog singla, muških i ženskih parova te mješovitih parova s dodatnim turnirima za juniore, seniore i igrače u invalidskim kolicima. Od 1978. godine turnir se igra na akrilnoj tvrdoj podlozi u nacionalnom teniskom centru "Billie Jean King" u Flushing Meadowsu (Corona Park, Queens, New York City). Vlasnik i organizator turnira je neprofitna organizacija Američki teniski savez (engl. United States Tennis Association ili skraćeno USTA). Zaradom od prodaje ulaznica promiče se razvoj tenisa u Sjedinjenim Američkim Državama.
Svaki neriješeni set US Open-a završava u odlučujućoj igri (tzv. "tie-break"), za razliku od preostala tri godišnja Grand Slam turnira na kojima se tie break igra u svakom setu osim onom posljednjem (trećem za žene, petom za muškarce) koji se igra neograničeno, sve dok netko od igrača ne postigne vodstvo od dvije igre (tzv. "game" razlike). Uz podlogu, to je ujedno i najveća razlika u odnosu na ostala tri Grand Slam turnira. Aktualni pobjednici iz 2014. godine su Marin Čilić (muški singl), Serena Williams (ženski singl), Bob Bryan i Mike Bryan (muški dubl), Ekaterina Makarova i Elena Vesnina (ženski dubl) te Sania Mirza i Bruno Soares (mješoviti dubl).
Prvi službeni turnir održan je u kolovozu 1881. godine na travnatim terenima u Newport Casinu (Newport) na Rhode Islandu i na njemu su mogli nastupiti samo oni klubovi koji su bili članovi USNLTA-e (United States National Lawn Tennis Association). Prvi turnir osvojio je Richard Sears koji će u konačnici osvojiti sedam titula za redom. U razdoblju od 1884. do 1911. godine sistem turnira bio je takav da je branitelj naslova iz prethodne godine sljedeće godine automatski igrao finale i čekao protivnika koji se odlučivao tijekom turnira između svih ostalih prijavljenih igrača. 
U prvih nekoliko godina na turniru su se natjecali isključivo muškarci, a naziv turnira službeno je glasio US National Singles Championships for Men (u slobodnom prijevodu "Američki nacionalni turnir za muškarce"). Šest godina nakon održavanja prvog muškog turnira krenulo je i prvo službeno žensko natjecanje u kriket klubu Philadelphia 1887. godine kojeg je osvojila tada 17-godišnjakinja Ellen Hansell (rodom upravo iz Philadelphije); dvije godine potom održano je prvo žensko natjecanje u parovima, a prvo natjecanje u mješovitim parovima održano je 1899. godine. U razdoblju od 1888. do 1918. godine ženski dio natjecanja održavao se po istom principu kao i muški (iznimka je jedino prvenstvo 1917. godine). U razdoblju između 1890. do 1906. godine održavani su regionalni turniri na istoku i zapadu zemlje, a sve u svrhu određivanja koji će parovi nastupiti u play-offu čiji će pobjednici u konačnici igrati u finalu parova protiv branitelja naslova.Godine 1915. nacionalno prvenstvo preseljeno je iz Newporta (Rhode Island) u teniski klub West Side u Forest Hillsu (New York). Već 1911. godine grupa tenisača predvođena Karlom H. Behrom iz New Yorka pokušala je premjestiti turnir u New York, ali su bili nadglasani rezultatom 95:60 u korist Newporta.
Početkom 1915. godine ponovno se pokrenulo pitanje preseljenja mjesta održavanja turnira kada je skupina od otprilike stotinu tenisača potpisala peticiju za selidbu uz argumente da većina teniskih klubova, igrača i gledatelja dolaze iz New Yorka i njegove okolice i da će zbog razvoja sporta biti najbolje za sve da se upravo u tom gradu prvenstvo nastavi održavati. Ovim argumentima usprotivila se grupa igrača koja je uključivala čak osam različitih bivših pobjednika turnira. Ipak, konstantni pritisak u vezi preseljenja turnira postao je prevelik pa je 5. veljače 1915. godine na sastanku USNLTA-e glasačkim rezultatom 128:119 odlučeno da će se turnir preseliti u New York.
U razdoblju od 1921. do 1923. godine turnir se održavao u kriket klubu Germantown u Philadelphiji.
Turnir se 1924. godine vratio u Forest Hills. Iako je do tada već neslužbeno bio poznat kao jedan od najvažnijih teniskih turnira, službeno je priznat kao takav od strane ILTF-a 1924. godine. 
Otvorena era turnira (eng. Open era) započela je 1968. godine kada se svih pet natjecanja spojilo u današnji US Open koji se u to vrijeme održavao u teniskom klubu West Side u Forest Hillsu. Te iste godine turnir je postao po prvi puta otvoren za sve profesionalne igrače tenisa, a na prvom turniru u otvorenoj eri natjecalo se sveukupno 96 tenisača i 63 tenisačice za sveukupni nagradni fond od 100 tisuća dolara.
Godine 1970. US Open postao je prvi Grand Slam turnir koji je započeo koristiti pravilo odlučujuće igre (tzv. tie-break) u situaciji kada u setu dođe do rezultata 6:6 i danas je jedini takav turnir koji i u odlučujućem posljednjem setu također koristi isto pravilo (ostali turniri u odlučujućem trećem setu u ženskoj konkurenciji odnosno petom setu u muškoj konkurenciji nemaju pravilo odlučujuće igre već igrač kako bi pobijedio mora osvojiti dvije igre za redom).
Godine 1973. US Open je postao prvi Grand Slam turnir koji je pobjedniku i pobjednici u pojedinačnoj konkurenciji omogućio osvajanje identične količine novca (te godine pobjednik u muškoj pojedinačnoj konkurenciji John Newcombe i pobjednica u ženskoj pojedinačnoj konkurenciji Margaret Court osvojili su 25 tisuća dolara svaki). Još jednu inovaciju turnir US Open uveo je 1975. godine kada su postavljeni reflektori na stadionu kako bi se omogućila igra po noći (prvi puta u povijesti).
Godine 1978. turnir se iz teniskog kluba West Side u Forest Hillsu (Queens) preselio u puno veći Nacionalni teniski centar USTA u Flushing Meadowsu (Queens), a proces preseljenja također je uključivao i promjenu podloge na kojoj će se igrati - sa zemlje na kojoj se igralo posljednje tri godine na beton. Jimmy Connors jedini je tenisač u povijesti koji je osvojio US Open na sve tri podloge na kojima se turnir igrao (trava, zemlja i beton) dok je Chris Evert jedina tenisačica u povijesti koja je turnir osvojila na dvije različite podloge (zemlji i betonu).US Open je jedini Grand Slam turnir koji se održavao svake godine bez pauze od početka svog postojanja.U prosincu 2012. godine objavljeno je da će se muško pojedinačno finale 2013. i 2014. godine igrati u ponedjeljak umjesto u nedjelju što Savez profesionalnih tenisača nikako nije dobro prihvatilo. Posljednjih pet muških finala bili su odgađani za ponedjeljak zbog loših vremenskih uvjeta. Međutim, od 2015. godine nadalje muška finala ponovno se tradicionalno održavaju nedjeljom.
Turnir US Open igra se na brzoj podlozi koja omogućuje manje trenje i manji odskok loptice za razliku od ostalih podloga (pogotovo one na kojoj se nekada igrao turnir Australian Open). Upravo iz ovog razloga igrači koji prakticiraju igru servisa i voleja bili su poprilično uspješni na turniru do danas.
Glavni teren turnira je stadion Arthur Ashe koji može primiti 22.547 gledatelja, a koji se otvorio 1997. godine. Ime je dobio prema Arthuru Asheu, poznatom afro-američkom tenisaču koji je postao prvim igračem koji je osvojio US Open u otvorenoj eri 1968. godine. Drugi najveći stadion turnira je Louis Armstrong, službeno otvoren 1978. godine. U razdoblju od 1978. do 1996. godine to je bio glavni stadion turnira. U jednom trenutku stadion je mogao primiti 18 tisuća gledatelja, ali taj je kapacitet smanjen na 10.200 nakon što su maknute gornje tribine i nakon što je otvoren stadion Arthur Ashe. Treći po veličini teren je Grandstand kapaciteta 6.000 mjesta.
Godine 2011. otvoren je i sedamnaesti po redu teren s velikim televizijskim ekranima i elektroničkom linijom koja omogućava igračima izazove na sudačke odluke. Budući se nalazi na zemlji, teren je prozvan The Pit. Danas teren može primiti do 3 tisuće gledatelja, a nalazi se u jugoistočnom dijelu zdanja na kojem se kompletan US Open igra. Tereni 4, 7 i 11 imaju kapacitet preko tisuću mjesta.
Svi tereni na kojima se igraju mečevi US Opena su osvijetljeni što omogućava televizijsko praćenje kompletnog turnira tijekom prime-timea kako bi se postigla što veća gledanost. Navedeno je jako dobro iskoristila američka televizijska mreža koja je iskoristila svu svoju moć kako bi žensko finale prebacila na subotu navečer zbog postizanja maksimalne gledanosti svojih televizijskih kanala.
Godine 2005. na svim terenima US Opena postavljena je posebna plava podloga kako bi se putem televizije lakše mogla pratiti loptica tijekom igre; vanjski tereni ostali su zelene boje. Na turniru 2006. godine kompleks je dobio ime USTA Billie Jean King National Tennis Center u čast bivše tenisačice Billie Jean King koja je turnir osvojila četiri puta.
Godine 2006. US Open je uveo mogućnost instantne reprize netom završenih poena kako bi se, na zahtjev igrača i igračica, eventualno preispitale sumnjive linijske odluke sudaca (tzv. challenge). Prema mnogim stručnjacima događaj koji je prevagnuo u korist uvođenja ovakvog načina odlučivanja dogodio se tijekom US Opena 2004. godine, točnije meča između Serene Williams i Jennifer Capriati tijekom kojega su mnoge upitne sudačke odluke donešene u korist Capriati. Svaki igrač ima u jednom setu pravo na tri izazova uz jedan dodatni u slučaju da se set odlučuje u tie-breaku (odlučujućoj igri). Ako se pokaže da je izazov bio opravdan, igrač zadržava pravo na daljnje izazove tijekom seta, a ako se ispostavi suprotno, igrač gubi jedan izazov po setu. Instantna repriza netom odigranog poena u početku je bila omogućena samo na dva glavna stadiona (Ashe i Armstrong), ali je od 2009. godine dostupna i na stadionu Grandstand.
Nakon što igrač zatraži izazov (tzv. challenge) na velikom ekranu kreće 3D kompjuterska animacija koja zahvaljujući mnogobrojnim videokamerama prati lopticu pa igrači, suci, publika na stadionu, ali i ona pred malim ekranima mogu istovremeno vidjeti je li sudačka odluka bila ispravna ili ne. Tijekom US Opena 2011. godine 29.78% izazova tenisača i 30.2% izazova tenisačica pokazalo se ispravnima.
Podrobniji članak o temi: Popis pobjednika US Open - pojedinačna konkurencija-muškarci
Sveukupni nagradni fond za US Open 2013. godine iznosio je 34.252,000 dolara što je otprilike za 10 milijuna više od turnira koji se održao 2012. godine. Nagradni fond turnira raspoređuje se na sljedeći način:
* po paruTurnir US Open ugovorno se obvezao da će povećati svukupni nagradni fond na 50 milijuna dolara do 2017. godine. Kao rezultat toga nagradni fond turnira iz 2013. godine povećan je na sveukupno 33.6 milijuna dolara čime je za rekordnih 8.1 milijun dolara povećan u odnosu na prethodni turnir.
Bodovanje za ATP i WTA ljestvice tijekom godina na US Openu je variralo, a trenutačno se u pojedinačnom natjecateljskom programu bodovi dodijeljuju prema sljedećoj ljestvici:

Uskrs je najveći blagdan kršćanstva, to je dan Uskrsnuća Isusa Krista. Dan na koji se slavi blagdan Uskrsnuća računa se 40 dana od Pepelnice, vrijeme koje se naziva Korizmom.
Uskrs je nastao od riječi uskrsnuti koja vuče korijene iz staroslavenskog u kojem je glagol *krьsnǫti značio rasti i razvijati se. Prefiksacijom uz- dobiven je praoblik od kojeg se razvio današnji hrvatski glagol.
Drugi naziv, Pasha, češći je u drugim povijesnim konotacijama. Hebrejska riječ pasah značila je prolaz (prolaz Židova kroz pustinju nakon 40 godina) preuzeta je u grč. Πάσχα.
Naziv Vazam (kajk. Vuzem) osim Uskrsa obuhvaća cijelo sveto trodnevlje - Veliki četvrtak, Veliki petak i Veliku Subotu, ali često se sinegdohizira samo na nedjelju - Uskrs. Neki (Petar Skok) povezuju ga s riječju uzeti (stsl. vъzęti < uz + imati), odnosno razdobolje suprotno Mesopustu kad se opet počinje uzimati meso. Drugi ga pak povezuju tako da su Ćiril i Metod slavenizirali grčku riječ Pasha (p > v, ozvučivanje s > z) te je tako dobivena riječ Vazam.
Germanski nazivi - engl. Easter i njem. Ostern vuku etimologiju od imena saksonske božice Eostre koja je bila slavljena za vrijeme proljetnog ekvinocija.
Biblija mladih:Po suboti, u osvit prvog dana sedmice, dođe Marija Magdalena i ona druga Marija pogledati grob. I gle, nastade žestok potres, jer anđeo Gospodnji siđe s neba, pristupi i odvali kamen i sjede na njega. Lice mu bijaše kao munja, a odjeća bijela kao snijeg. Od straha pred njim zadrhtaše stražari i postadoše kao mrtvi. Kada dakle žene pogledaše, opaziše da je kamen od groba odvaljen; a bijaše vrlo velik.
Zatim anđeo reče ženama: "Znam, vi tražite Isusa Nazarećanina raspetoga. Zašto tražite živoga među mrtvima? Nije ovdje, nego uskrsnu kako reče! Dođite i vidite mjesto gdje je ležao. Sjetite se samo što vam je navijestio dok je još bio u Galileji, kad je govorio: Sin čovječji treba da bude predan u ruke grešnicima, da bude raspet i da treći dan uskrsne. Potecite žurno i javite njegovim učenicima, i Petru, da je ustao od mrtvih. I gle, on pred vama ide u Galileju, ondje ćete ga vidjeti, kako vam reče. Eto, rekoh vam."
A one se žene sjetiše riječi Isusovih, brzo otiđoše s groba te sa strahom i velikom radošću otrčaše da obavijeste njegove učenike. I gle, Isus im iziđe ususret govoreći "Zdravo!" One poletješe k njemu, obujmiše mu noge i ničice mu se pokloniše. Tada im Isus reče: "Ne bojte se! Idite i javite mojoj braći da pođu u Galileju! Ondje će me vidjeti!"
Jedan od najstarijih izvora koji govore o Uskrsu jest Pashalna homilija iz 2. stoljeća koju je napisao Meliton Sardski. Sokrat Skolastik u 4. stoljeću govori da je slavljenje Uskrsa nastalo iz lokalnog običaja, ali govori i da je samo slavlje ipak bilo univerzalno - samo su pojedinosti vezane uza nj bile lokalizirane.
Kroz povijest postojale su brojne prepirke oko datiranja. Poznat je kvartodecimanizam (izvedenica od lat. quattuordecim = četrnaest) prepirka kad je Polikarp Smirnski slijedivši Ivanovu tradiciju da je Isus razapet u petak, raspravljao s papom Anicetom. Termin se odnosi na praksu da je slavlje Prijelaza (Pashe) za kršćane bio na četrnaesti dan Nisana (prvog mjeseca u hebrejskom kalendaru) u Starom zavjetu. Problem je bio u tome treba li to slavlje ujedno biti i slavlje Isusova uskrsnuća ili bi se trebala odrediti neka nedjelja koja bi tomu bila posvećena. Naime, rimska je praksa bila nastavljanje slavlja sve do kraja tjedna. Ni jedan ni drugi nisu se uspjeli složiti te je pitanje ostalo neriješeno. No, naraštaj poslije, rimski biskup Viktor izopćio je biskupa Polikrata Efeškog i ostatak azijskih biskupa zbog privrženosti slavljenju na 14. Nisan. Izopćenje je poslije opozvano te su se obje strane pomirile zbog intervencije biskupa Ireneja Lyonskog koji je podsjetio Viktora na njegova tolerantnog prethodnika. Sama metoda računanja datuma Uskrsa nije službeno riješena sve do Prvog nicejskog sabora 325. godine, premda se dotada rimski način proširio u većini crkava.
Na Prvom nicejskom saboru 325. odlučeno je da se Uskrs slavi na istu nedjelju u cijeloj Crkvi, ali vjerojatno je da nikakva metoda određivanja nije donesena (nisu sačuvani nikakvi pismeni spisi o koncilu). Problem se premjestio u Aleksandriju - ondje su slavili Uskrs na prvu nedjelju poslije najranijeg četrnaestog dana mjeseca koji bi bio 21. ožujka ili poslije tog datuma. Od srednjeg vijeka to je pravilo pojednostavljeno: Uskrs se slavi na nedjelju poslije punog mjeseca na sam dan ili poslije ekvinocija. No, to baš i nije dosljedno slijedilo crkvena pravila:
Uskrs pada na prvu nedjelju poslije prvog proljetnog punog mjeseca 21. ožujka (dan proljetnog ekvinocija) ili poslije tog datuma (riječ je o proljetnom ekvinociju koji se dobija putem tabličnog računanja, a ne putem astronomskih mjerenja).
Taj puni mjesec četrnaesti je dan tablične lunacije (novi mjesec).Rimska Crkva rabila je vlastite metode datiranja Uskrsa sve do 6. stoljeća kad je preuzela aleksandrijsku metodu. Zbog razlike u porabi gregorijanskog i julijanskog kalendara, zapadne i istočne Crkve imaju različite datume Uskrsa.
Godine 1997. u Siriji je na Svjetskom crkvenom kongresu donesena nova metoda koja bi trebala zamijeniti dosadašnju i ukloniti nesklad između datiranja zapadnog i istočnog kršćanstva. Početak reforme predložen je 2001. godine, ali još nije usvojen.
U zapadnom kršćanstvu priprema za Uskrs jest korizma. Nakon završetka korizme dolazi Cvjetnica, Veliki tjedan koji uključuje Vazmeno trodnevlje - Veliki petak, Veliku subotu i Uskrs. Nakon Uskrsa slijedi Uskrsni ponedjeljak. Tradicionalna priprema započinje Velikom subotom kad se odlazi na bdijenje. Na misi se pali uskrsna vatra na žutoj ili bijeloj uskrsnoj svijeći. Nekoć je Uskrs bio smatran savršenim trenutkom krštenja stoga se na toj misi novi članovi pridružuju Crkvi, a stari članovi obnavljaju zavjete. Sutradan se na samu nedjelju pjevaju veselije i svečanije pjesme te slavi samo uskrsnuće.
Služba svjetlaOva je služba svečani početak vazmenog bdjenja. Prvo se blagoslivlja sveta vatra kojom se pali uskrsna svijeća, simbol uskrsnulog Isusa, te zajednica svečano pali vlastite svijeće i okuplja se. Nakon toga slijedi vazmeni hvalospjev kojim se poziva na uskrsno veselje:Nek usklikne sad nebesko mnoštvo anđela,
Euharistijska službaUskrs je važan iz mnogo razloga: 1) Isus je održao obećanje da će ustati od mrtvih, kako bismo mogli vjerovati da će ispuniti i ostala obećanja, 2) Uskrsnuće daje sigurnost, da će vladar Božjeg vječnog kraljevstva biti živi Krist, 3) Kristovo uskrsnuće daje nam nadu, da ćemo i mi uskrsnuti, 4) Božja sila koja je vratila Krista iz mrtvih dostupna nam je, da bi vratila moralno i duhovno mrtve u život tako, da se možemo mijenjati i rasti (1 Kor 15,12-19), 5) Uskrsnuće daje značenje svjedočanstvu koje Crkva ima pred svijetom. Ne govori se samo o lekcijama iz života dobroga učitelja, već Crkva objavljuje i stvarnost uskrsnuća Isusa Krista.
U istočnom kršćanstvu priprema također počinje korizmom u kojoj se smanjuje zabava i sve nepotrebne aktivnosti sve do Velikog petka. U večeri Velike subote slavi se ponoćna misa nakon 23 sata. Pri završetku sva se svjetla ugase te se pali uskrsna svijeća iz "vječnog svjetla" u crkvi, a potom se svjetlo dalje širi. Procesija se nastavlja oko crkve i u nju vraća u ponoć te se služi pashalna misa. Poslije liturgije običaj je objedovati, a sutradan nema liturgije jer je već proslavljena. Umjesto nje u podne se održava tradicionalno Agape vesper u kojem se čitaju dijelovi Ivanova Evanđelja na raznim jezicima.
Uz slavlje Uskrsa najčešće se vežu brojni simboli i običaji koji variraju od zemlje do zemlje. No većini je zajedničko ukrašavanje pisanica. Česti simboli jesu zečevi i pilići, a također i brojne slastice.
U Sjevernoj Americi Uskrs je dijelom sekulariziran, odvojen od sakralnog. Najpoznatiji je običaj lova na pisanice - roditelji ili rodbina skriju pisanice u kući ili dvorištu/vrtu, a potom ih djeca traže. Naime, djeca vjeruju da ih je preko noći skrio uskrsni zec zajedno s drugim slasticama ili darovima u uskrsnoj košari. Brojne obitelji odlaze na nedjeljnu uskrsnu misu ujutro, a održavaju se i uskrsne parade.Belgija ima slične tradicije kao Amerika ali se češće govori da uskrsna jaja donose zvona iz Rima. Naime, priča govori da zvona sa svake crkve na tihu subotu (stille Zaterdag) ne zvone jer su otišla u Rim.U istočnom dijelu Nizozemske pale se uskrsne vatre u sumrak. U okolici Magdenburga dječacima se simbolički "isprašio tur" da bi se iz njih istjeralo loše ponašanje. Taj je običaj bio čest i u Škotskoj gdje postoji izreka "istučen kao na Uskrs" koja znači da je za neki prijestup dobivena preblaga kazna.U Norveškoj je zanimljiva tradicija da se na Uskrs rješavaju ubojstva - na televizijskim su programima detektivski filmovi, časopisi objavljuju kriminalističke priče, a čak i kartoni mlijeka imaju priče o neriješenim ubojstvima.  Druga je tradicija igranje Yahtzee igara. Norvežani i Danci na Veliku subotu u džepovima nose komadiće beskvasnog kruha umotanog u bijelo platno da bi ga pojeli u ponoć. Sam običaj bio je čest i u vikinško doba kad su Vikinzi nosili sa sobom zizmelene bobice koje su simbolizirale život.U Finskoj i Švedskoj tradicija je bojanje jaja. Malena djeca odjevena kao vještice skupljaju slatkiše od vrata do vrata u zamjenu za ukrašene cice-mace. To je rezultat miješanja ortodoksne tradicije blagoslivljanja kuća s grančicama cice-mace te skandinavske vještičje tradicije.U Brazilu se u pokrajini Minas na Veliku subotu džepovi pune komadićima kvarca koji se na Uskrs ostavljaju kod kuće.U Polineziji se na Veliku subotu krste školjke za koje se vjeruje da su povezane s morskim duhovima. Nakon obreda vraćaju ih u more gdje uskrisuju novi život.U Laponiji se uz pjesmu i ples igraju sa snijegom, prave se snjegovići te se slavi Isusovo uskrsnuće i buđenje prirode.U Rusiji se uz tradicionalna jela veže i običaj čestitanja trostrukim ljubljenjem u obraz.U Meksiku se na ulice postavljaju papirnati likovi Jude Iškariotskog unutar kojih je nepripremljen vatromet.U Bugarskoj i Rumunjskoj na Veliku subotu stavljaju se brašno, sol, kvasac i pisanice na prozore, a od tih se sastojaka na Uskrsni ponedjeljak zamijesi kruh. Potom se kruh blaguje da bi godina bila plodna.Na Lampedusi, talijanskom otočiću na Uskrs se zaboravljaju sve svađe i nesporazumi. Na Veliku subotu Sicilijanci kući nose cvijet pasjeg zuba koji tog dana ima magične moći te donosi veselje i ispunjavanje želja. Sličan je običaj razvijen i u Poljskoj gdje se Uskrs naziva Wielkanoc (velika noć) što upućuje na vjerovanje i održavanje obreda u uskrsnoj noći.U Španjolskoj plutaju splavi s ukrašenim figurama koje predstavljaju likove iz biblijske priče o Kristovu uskrsnuću. Česte su povorke i gozbe.
U hrvatskoj je uskrsnoj tradiciji bojanje jaja, takozvanih pisanica (od ie. korijena *pis- = crtati, šarati; pisanice = šarenice). Pisanice su osim simbola života bile i tradicionalan dar, a često su si ih međusobno darivali zaljubljeni s ljubavnim motivima (srca, dva goluba) ili porukama (ovo se jaje za poljubac daje - Međimurje), kako ljubavnim, tako religioznim i čestitkama. Djevojke bi u Podravini svoje dobivene pisanice ponosno stavljale na prozore, a u Dubrovniku bi mlade zaručniku darovale tucet jaja, a budućoj svekrvi ispekle bi pletenicu od tijesta.
Pisanice su se prije bojale na prirodne načine, a ta je tradicija i danas živa. Najčešće je bojanje jaja pomoću ljuske crvenog luka, a rjeđe od cikle, korijena broča ili crvenog radiča da bi se dobila crvena boja. Pisanice su znale dobiti i crnu boju bojanjem čađom ili bobicama bazge ili duda, a često je bilo i bojanje hrastovom korom da bi se dobila smeđa boja. Uz crvenu, crnu i smeđu, zelena se boja dobivala od raznog bilja, najčešće od špinata, koprive ili poriluka. Pritom se osim potpunog bojanja moglo jaje prešarati voskom, a tek onda obojiti. Nakon kuhanja i bojanja skida se sloj voska ispod kojeg jaje ostaje prirodne boje. Često se jaje umatalo u tkaninu unutar koje se postavila kakva travka ili listić, često djetelina, tako da bi jaje istim postupkom dobilo zanimljiv ukras.
Posebna je tehnika ukrašavanja pisanica, osim šaranja voskom i ukrašavanja biljkama, bilo i ukrašavanje slamom. Jaja bi se omatala slamkama da se dobiju razni oblici ili bi se pak slamke razrezale i lijepile na jaja tvoreći raznolike ukrase i šare.
U sjevernozapadnoj Hrvatskoj često se pale uskrsni krijesovi, tzv. vuzmenke. Vatru pripremaju vjernici ispred crkava koji je pale klesanjem dvaju kamenova. Prije se vatra palila i tako da je svećenik potpaljivao tzv. gubu koja raste na drveću i panjevima ili se pak palila trenjem dvaju drveta čime bi nastala sveta ili živa vatra. Nakon paljenja vatre i blagoslova, muškarci su palili svoj komad drveta i nosili blagoslovljenu vatru kućama, a ostatak bi vjernika ušao u crkvu. Tako bi paljenjem svete vatre u domovima bio prisutan i sam Bog.
U nekim hrvatskim krajevima postoji običaj umivanja na Veliku subotu (negdje i na Cvjetnicu) cvijećem (često ljubicama) i biljem. Za Uskrs se odlazi na jutarnju misu ili se na Veliku subotu odlazi na svečano bdjenje. Na sam Uskrs tradicionalno se blaguje šunka, a domaćice često ispeku kruh te priprave druge slastice. Hrana se prije blagovanja odnosi u crkvu na uskrsnu misu gdje je svećenik blagoslivlja, a potom vjernici odlaze kućama na uskrsni objed i slavlje.
Jedna od najpoznatijih pjesama jest Kraljice neba, ali postoje i brojne druge uskrsne pjesme koje se pjevaju na misnim slavljima i procesijama:

Uskrsnuće Isusa Krista, u kršćanstvu, temeljna je vjerska istina, da je Bog Isusa treći dan uskrisio od mrtvih odnosno da je Isus umro i uskrsnuo (1 Sol 4,14).
U Novom zavjetu Pavao prvi svjedoči, da Raspeti nije ostao u smrti, nego da se nakon svog usksnuća trećeg dana (1 Kor 15,4) u različitim viđenjima ukazao svjedocima uskrsnuća. Evanđelja izvješćuju o ukazanjima uskrslog Isusa, ali i o praznom grobu (Mk 16,1-8). U užem smislu riječi Isusova ukazanja učenicima imaju povijesno, a izvješća o praznom grobu imaju više apologetsko značenje. Među svjedoke Isusova uskrsnuća Novi zavjet ponajprije ubraja apostole (Dj 1,22), među kojima su također skeptik Jakov, rođak Isusov, i nekadašnji Isusov protivnik Pavao (1 Kor 15,7), tako da se vjera u uskrsnuće Isusovo ne može tumačiti kao zamisao Isusovih učenika.
Iz Isusova uskrsnuća kršćani izvode i svoje vlastito uskrsnuće. Uskrsnuće Isusovo sastavni je dio vjeroispovijesti svih kršćanskih konfesija, te je postalo središnjim dijelom svih drevnih simbola vjere (vidi: Nicejsko vjerovanje, Nicejsko-carigradsko vjerovanje). Liberalne usmjerbe od Prosvjetiteljstva nadalje tumače uskrsnuće Isusovo na racionalan način, pokušavajući temeljnu kršćansku dogmu učiniti "prihvatljivijom" svjetovno orijentiranomu zapadnom društvu.
Najraniji pisani zapisi Isusove muke, smrti i uskrsnuća, potječu iz poslanica apostola Pavla, koje je napisao oko dva desetljeća, nakon Isusova uskrsnuća . U njima se vidi vjerovanje prvih kršćana. U Prvoj poslanici Korinćanima sv. Pavao piše: "Doista, predadoh vam ponajprije što i primih: Krist umrije za grijehe naše po Pismima; bi pokopan i uskrišen treći dan po Pismima; ukaza se Kefi, zatim dvanaestorici" (1 Kor 15, 3-5) . Pišući Drugu poslanicu Timoteju, svome vjernom suradnika, apostol Pavao ga potiče, da čuva pravovjerje: "Spominji se Isusa Krista, uskrsla od mrtvih, od potomstva Davidova - po mojem evanđelju" (2 Tim 2, 8).
Prema Evanđeljima, Isus je uskrsnuo od mrtvih i slavno izišao iz groba treći dan, nakon pribijanja na križ . Evanđelje po Mateju navodi, da se anđeo pojavio kraj Isusova prazna groba i objavio Isusovo uskrsnuće pobožnim ženama Mariji Magdaleni i drugoj Mariji, koje su u osvit došle pogledati grob. Žurno su trčale javiti Isusovim učenicima, a putem su srele Isusa (Mt 28, 1-10). Prema Evanđelju po Luki, dva čovjeka u blistavoj odjeći (anđeli), rekoše pobožnim ženama, koje su došle na grob: "Što tražite Živoga među mrtvima? Nije ovdje, nego uskrsnu! " (Lk 24, 5-6). U Evanđelju po Marku, mladić zaogrnut bijelom haljinom poručio je pobožnim ženama, da je Isus uskrsnuo i da jave učenicima i Petru. U nastavku, sv. Marko piše, da se uskrsli Isus prvo ukazao Mariji Magdaleni, koja je to javila učenicima (Mk 16, 5-11). Prema Evanđelju po Ivanu, Marija Magdalena našla je prazan grob i javila to Petru i Ivanu (koji za sebe piše: učenik, kojeg je Isus ljubio). Ivan je prvi došao do groba, ali je iz poštovanja prema Petru, sačekao i pustio njega, da prvi uđe u prazan grob, gdje su našli povoje i ubrus, koji je bio na Isusovoj glavi. Povjeravali su i vratili se kući, a Marija Magdalena je vani stajala kraj groba. Ukazao joj se Isus i prenio vijest za učenike (Iv 20, 1-17).
U sva četiri Evanđelja, pokušava se na slikovit način izraziti iskustvo, koje su Isusovi učenici imali u susretu sa svojom vjerom. Prisustvo jednoga ili dvojice anđela, kao i pri Isusovu rođenju, podjeća na to, da se u tim prilikama objavljuje Bog na Zemlji .
U Djelima apostolskim piše, da se Isus pojavljivao na različitim mjestima raličitim ljudima u četrdeset dana nakon uskrsnuća. Istoga dana, kada je Isus uskrsnuo, dvojica njegovih učenika, išla su u Emaus, gradić sjeverno od Jeruzalema. Dok su razgovarali, pridružio im se Isus, a oni ga nisu prepoznali. Makar su bili pobožni, nisu razumijeli otajstva Isusove muke i uskrsnuća. Isus im je objasnio, što se dogodilo. Prepoznali su ga tek u Emausu za vrijeme objeda, dok je Isus lomio kruh (Lk 13, 35). Prema Evanđelju po Ivanu, Isus se ukazao svojim učenicima uvečer nakon uskrsnuća (Iv 20, 19). Pri tome je rekao apostolima, da svim narodima propovijedaju Evanđelje. 
Prema Djelima apostolskim, Savao (Pavao) iz Tarza, oslijepio je na putu u Damask, kamo je išao progoniti kršćane. Oslijepio je od svjetlosti s neba (munje) i čuo je Isusov glas: "Ja sam Isus, kojeg ti progoniš. Nego ustani, uđi u grad i reći će ti se što ti je činiti." (Dj 95, 6). Pavao se obratio i gorljivo navješćivao Evanđelje po tada poznatom svijetu.
Crkveni oci raspravljali su o muci, smrti i uskrsnuću Isusa Krista. To su bili sv. Ignacije Antiohijski (* 35. ili 50. - † oko 98. - 115.), sv. Polikarp (* 69. - † 155.), sv. Justin Mučenik (* 100. ili 110. - † oko 164.) i dr.
Josip Flavije (* 37. - † 100.) židovski i rimski građanin i povjesničar, napisao je djelo "Hebrejske starine" u kojem spominje smrt i uskrsnuće Isusa: " Kada je Poncije Pilat, po optužbi židovskih vjerskih vođa, osudio Isusa na razapinjanje, oni koji su ga voljeli, nisu ga prestali slijediti, ukazao im se treći dan, ponovno živjeći, kako su Božji proroci prorokovali, usporedno s velikim brojem drugih veličanstvenih stvari vezanih uz njega." Josip Flavije nije bio kršćanin, služio je Rimljanima.
Stotine godina prije Isusova rođenja, starozavjetni proroci prorokovali su, da će doći obećani Mesija. Sagriješili su prvi ljudi Adam i Eva. Bog nije ljude prepustio vlasti smrti, nego je na otajstven način objavio pobjedju nad zlom i čovjekovo uzdignuće iz pada (Post 3,15). To je prvi navještaj Mesije Otkupitelja. Prorok Izaija obznanjuje, da će se roditi Mesija: «Evo, začet će djevica i roditi sina, i nadjenut će mu ime Emanuel (S nama Bog) (Iz 7, 14). Kršćani vjeruju, da su se u Isusu ispunila Izaijina proroštva. Za kršćane je Isus - Mesija, Božji pomazanik. Židovi ne vjeruju, da je Isus ispunio proroštva. Isusovo djelovanje, koje uključuje njegovu muku, smrt, uskrsnuće i proslavljenje, u središtu je kršćanske vjere, jer se spasenjski Božji naum ispunio jednom za svagda otkupiteljskom smrću njegova Sina Isusa Krista .
Sva četiri Evanđelja navode, da je uvečer nakon razapinjanja na križ, Josip iz Arimateje pitao Poncija Pilata, da dozvoli pokop Isusova tijela. Pilat je dozvolio i Josip iz Arimateje zatim ga skinu, povi u platno i položi u grob isklesan u koji još ne bijaše nitko pokiopan (Lk 23, 53). To je bilo prema zakonu, koji je zapovijedao, da osoba obješena na drvo ne smije tamo ostati preko noći, nego mora biti pokopana prije zalaska Sunca. Po Mateju i Ivanu, Josip iz Arimateje, također je bio Isusov učenik. Marko piše, da je Josip ugledan vijećnik, koji također iščekivaše kraljevstvo Božje. Marko navodi, da se prilikom Josipova traženja Isusova tijela, Poncije Pilat začudio, da je Isus već umro i pozvao je satnika, da ga pita, da li je već odavno umro. U Ivanovu Evanđelju, Josipu iz Arimateje, pomagao je i Nikodem, koji je donio smjesu smirne i aloja. Zajedno su povili Isusovo tijelo u povoje s miomirisima, što je bio židovski običaj kod ukopa.
Sinoptička Evađelja (Matejevo, Markovo i Lukino) pišu, da se ukop dogodio u dan Priprave, što je dan prije subote. Grob je bio nov i u njega još nitko nije bio ukopan, a pripadao je Josipu iz Arimateje. Ivan je napisao, da je grob u vrtu blizu mjesta razapinjanja. 
Žene su bile prisutne prilikom polaganja u grob, za koje Matej piše da su bile "Marija Magdalena i druga Marija, a Marko da su bile "Marija Magdalena i Marija, majka Isusova". Luka jednsotavno piše, da su bile žene, koje su došle s njim iz Galileje. Po Evanđelju po Mateju, veliki svećenici i farizeji su od Poncija Pilata tražili, da osigura grob, jer su se bojali, da Isusovi učenici ne ukradu tijelo i ne počnu tvrditi, da je uskrsnuo od mrtvih. Reče im Pilat: "Imate stražu! Idite i osigurajte grob kako znate!" (Mt 27, 65). To su i učinili, zapečatili su grob i postavili stražu.
Čin uskrsnuća Isusa Krista od mrtvih nije opisan ni u jednom od Evanđelja. Prvi znak uskrsnuća je jednostavno grob, kojeg su pobožne žene našle praznoga – što se naziva najznačajnijom afirmacijom žena u Novom zavjetu .
Neki skeptici su tvrdili, da je Isusovo tijelo bilo pokopano na drugo mjesto ili ukradeno.
Sv. Petar u govorima na Duhove i poslije, ističe da je Bog Isusa, kojega su židovski poglavari razapeli, uskrisio (Dj 2,4-32; 3,15; 4,10; 5,30; 10,40). Prema Evanđelju po Marku (Mk 16,6) također više odgovara, da je Bog Isusa uskrsio, nego da je Isus ustao od mrtvih svojom voljom. Rečenicom, da je Raspeti uskrsnuo moglo je završiti cijelo evanđelje, jer Isusovo uskrsnuće kao posljednji Božji zahvat, dalo je odgovor na pitanja događaja Isusove muke i na pitanje: "Bože moj, Bože moj, zašto si me ostavio?" Bog je dopustio, da Sin padne u ruke grešnih ljudi, zato što je Bog jači od smrti i jer je želio darovati svoj božanski besmrtni život onome koji je dao sve, čak i svoj život, vršeći Božju volju. Sve što je Isus objavio o ovom Bogu, potvrdio je događaj uskrsnuća.
U sva četiri Evanđelja javljaju se četiri znaka Isusova uskrsnuća:  otkriće praznoga groba i posjet žena "prvoga dana u tjednu"; uskrsnuli Isus odlučio je prvo se pokazati ženama i rekao im je, da jave Petru i ostalim apostolima; ukazanje Mariji Magdaleni i činjenica, da je kamen odvaljen s groba. 
Evanđelisti se razlikuju po podacima: u koje vrijeme su žene posjetile grob, u broju i identitetu žena, svrsi njihova posjeta, o tome da li su im pred grobom, poruku prenijeli anđeli ili mladići, u porukama koje su dobile žene i u reakciji pobožnih žena. Premda ova četiri izvješća nisu ista, istraživanja iz područja psihologije i prava, pokazuju da čak i iskreni i pošteni svjedoci opisuju na različit način neke detalje istoga događaja, kojemu su prisustvovali .
Prema crkvenim piscima, razlike između četiri izvješća u Evanđeljima, uvelike eliminiraju mogućnost, da su evanđelisti pisali lažne činjenice. Naprotiv, pokazuju, da je svaki evanđelist istraživao događaje nezavisno od drugih .
Sva četiri Evanđelja izvještavaju, da su žene našle prazan Isusov grob. Prema evanđelistima Marku i Luki, Isusovo uskrsnuće prvo je objavljeno ženama, a prema Mateju i Ivanu, Isus se i ukazao prvo ženama (u Ivanovu Evanđelju Mariji Magdaleni). U to vrijeme, smatralo se, da žene nisu ovlaštene naučavati. Stoga je iznenađenje, da se uskrsnuli Isus prvo pokazao ženama i poslao ih, da jave Petru i drugim apostolima. U Evanđeljima, posebno sinoptičkima, žene imaju ključnu ulogu kao svjedokinje Isusove smrti, polaganja u grob i otkrića praznoga groba. Smatra se, da se time povećala vjerodostojnost svjedočanstva, jer bi se u židovskoj i grčko - rimskoj kulturi očekivalo, da svjedoci budu društveno priznati muškarci, a ne "neke ožalošćene žene" . 
Britanski teolog C. H. Dodd tvrdi, da je Ivanovo Evanđelje autentično, jer nitko ne bi izmislio podatak, da se Isus prvo ukazao "slabo poznatoj ženi" Mariji Magdaleni . Premda su ponekad, ali jako rijetko Rimljani i Židovi uzimali žene za svjedoke.
Evanđelist Luka piše u svom Evanđelju, kako je Petar potrčao na grob, u kojem je našao samo povoje. Vratio se kući, čudeći se što se dogodilo (Lk 24, 12). Ivan daje puno detaljniji opis događaja (Ivan 20, 2-10). Marija Magdalena javila je Petru i drugom učeniku, kojega je Isus ljubio (vjerojatno apostol Ivan), da je netko uzeo Gospodina iz groba. Dva apostola trčala su na grob. Onaj drugi učenik prvi je stigao, ali je iz poštovanja prema Petru pustio ga, da prvi uđe. Petar je pažljivo promatrao, a drugi je učenik odmah je povjerovao. Što je povjerovao, nije navedeno u Evanđelju. Potom su se vratili kući. U Evanđeljima po Marku i Mateju ne spominje se dolazak apostola na grob, već da je anđeo poručio pobožnim ženama, da jave učenicima, što se dogodilo.
Nakon otkrića praznoga groba, Evanđelja navode, da se uskrsli Isus više puta ukazao učenicima. Uvečer istoga dana, kada se Isus ukazao Mariji Magdaleni, ukazao se i učenicima, koji su se u strahu pred Židovima zatvorili u jednu sobu. Silno su se obradovali, kada su vidjeli Isusa. Pokazao im je ruke i bok. Toma apostol nije nazočio tome i nije vjerovao, da se Isus ukazao, dok se sam ne uvjeri i ne stavi svoj prst u mjesto čavala. I nakon osam dana, bili su prisutni svi apostoli, uključujući i Tomu. Isus je ušao kroz zatvorena vrata. Toma je povjerovao, makar evanđelist ne piše, da li je Toma stvarno dodirnuo Isusove rane . Učenici, koji su nakon Isusove smrti na križu postali preplašeni, nakon susreta s uskrslim Isusom, gorljivo su naviještali Evanđelje po tada poznatom svijetu.
Evanđelisti različito upisuju Isusovo ukazanje učenicima. Očito im nije bilo toliko stalo do preciznog opisa događaja, koliko do simboličnog izražavanja onoga u što vjeruju .
Dvojica učenika putovala su u Emaus. Putem im se ukazao Isus i s njima razgovarao, ali oni su ga prepoznali tek u Emausu kada je lomio kruh. Oba učenika su prostodušni i unatoč njihovoj gorljivoj pobožnosti, nisu u potpunosti shvatili Isusovu smrt i zašto se to trebalo dogoditi. Bila su im potrebna Isusova objašnjenja, kako bi shvatili bit događaja. 
Isus se ukazao učenicima i na Tiberijadskom jezeru, gdje su bili Petar, Toma, Nataniel iz Kane Galilejske, Zebedejevi i još dva njegova učenika. Lovili su ribu, ali nisu ništa ulovili. Kada je već svanulo, pojavio se Isus i nakon šo su ponovno bacili mreže, nisu ih mogli izvući, koliko je puno bilo ribe. Nakon doručka, Isus je Petru dao prvenstveno u služenju i navijestio mu da će umrijeti proslavljajući Boga. (Iv 21, 1–19). 
U Djelima apostolskim, koje je napisao apostol Luka piše, da se Isus poslije svoje muke mnogim dokazima pokazao, da je živ, ukazivao se učenicima 40 dana i govorio im o kraljevstu Božjem (Dj 1,3). Četrdeseti dan nakon uskrsnuća, Krist uzlazi na nebo, naviješta dolazak Duha Svetoga i daje nadu, da će vjernici jednom prispjeti k njemu u nebo. 
Nekoliko mjeseci kasnije, na putu u Damask, ortodoksni Židov imenom Savao (rimskim imenom Pavao) iz grada Tarza doživio je susret s uskrslim Isusom. Čuo se Isusov glas: "Savle, zašto me progoniš?". Nakon toga se obratio na kršćanstvo. Par godina kasnije, postao je najpoznatiji kršćanski misionar, obratio je stotine ljudi, uspostavio desetke kršćanskih crkvi po Grčkoj i Maloj Aziji i napisao je poslanice, koje su postale dio Novoga zavjeta. Na jednom misionarskom putovanju, Pavao je putovao u Atenu i na Areopagu, zakonodavnoj vlasti u Ateni, tvrdio je, da je preko 500 ljudi vidjelo uskrsloga Krista i da su mnogi od njih tada još bili živi (1 Kor 15, 6). 
Uskrsli Isus isti je Isus, koga su kroz više godina poznavali i slijedili njegovi učenici prije njegove smrti. To se u Evanđeljima vidi po više pojedinosti: Isus pokazuje svoje probodene ruke i rebra, Isus jede ribu i kruh s učenicima na Tiberijandskom jezeru itd. Uskrsli Krist ima i nov način postojanja. Ne ovisi o zemaljskim prirodnim zakonima, kreće se posve slobodno, dolazi i odlazi, dolazi učenicima, koji su bili iza zatvorenih vrata. Prije nego je uzašao na nebo, uskrli Isus darovao je Duha i ostat će zauvijek prisutan sa svojim učenicima, premda ga više neće susretati na vidljiv način u ukazanjima.
Mormoni vjeruju, da se uskrli Isus ukazao i u Sjevernoj Americi. Zapis se nalazi u Knjizi Mormona .
Židovi smatraju, da Isus nije uskrsnuo, već da je Isusovo tijelo sklonjeno iste noći.
Bruce, FF, The New Testament Documents: Are They Reliable?, 1985, Downers Grove, IL: InterVarsity Press
Craig, William Lane, Contemporary Scholarship and the Historical Evidence for the Resurrection of Jesus Christ, 1985, Truth 1 89–95
Yamauchi, Edwin, Easter: Myth, Hallucination, or History?, 1974, Christianity Today

USS Enterprise (CVN-65), prvotno CVA(N)-65, bio je prvi nosač zrakoplova na nuklearni pogon na svijetu i osmi brod američke mornarice imena USS Enterprise. Kao i njegov prethodnik u Drugom svjetskom ratu (USS Enterprise (CV-6)), dali su mu nadimak Big E. Dužinom od 342 metra bio je najduži vojni brod na svijetu, a njegova istisnina od ukupno 93.500 tona ga činila ga je jedanaestim najtežim nosačem zrakoplova, lakšim samo od 10 nosača zrakoplova klase Nimitz. 
Zbog starosti i cijene održavanja (imao je 8 nuklearnih reaktora), povučen iz aktivne službe u prosincu 2012. poslije više od 50 godina plovidbe, a zamijenili su ga nosači zrakoplova klase Gerald R. Ford.
Malo je ratnih brodova zaslužilo svoje mjesto u pomorskoj povijesti u trenutku porinuća, a uglavnom se radilo o brodovima koji su imali revolucionarna rješenja koja su bitno utjecala na strategiju i taktiku pomorskog ratovanja. Jedan od takvih brodova bio je i američki nuklearni nosač zrakoplova USS Enterprise.
Enterprise je zaslužio svoje mjesto u pomorskoj povijesti iz najmanje dva razloga. Prvi je da je u trenutku porinuća 24. rujna 1960. sa svojih 342 metra dužine i 93 970 tona pune istisnine bio najveći brod. Tu će "titulu" zadržati sve do 1972. i porinuća prvog nosača klase Nimitz. Prvotno je planirano da će se izgraditi šest nosača klase Enterprise, ali se od toga, zbog prevelike cijene gradnje, naknadno odustalo. Iskustva operativne uporabe Enterprisea pokazala su da su nuklearni nosači zrakoplova, unatoč visoke nabavne cijene, isplativiji od nosača s klasičnim pogonom, te je stoga već krajem šezdesetih godina prošlog stoljeća američka ratna mornarica počela s gradnjom nuklearnih nosača klase Nimitz.
USS Enterprise, prvi u nizu od planiranih šest nosača zrakoplova klase Enterprise, bio je naručen 15. studenoga 1957. godine. Kobilica je bila položena u brodogradilištu Newport News Shipbuilding 4. veljače 1958., da bi dvije i pol godine poslije, 24. rujna 1960. bio porinut. Tog jutra, brod je krstila supruga tadašnjeg tajnika američke mornarice, Williama B. Frankea. Bio je to osmi u nizu brod američke mornarice koji nosi ime Enterprise. Prvi kapetan tada najvećeg i prvog broda na nuklearni pogon koji je ikad zaplovio postao je Vincent P. de Poix. Enterprise je 12. siječnja 1961. krenuo na svoju prvu plovidbu u trajanju od 3 mjeseca, nakon čega je započeo dugotrajan niz ispitivanja i trenažnih vježbi kako bi se ustvrdila pouzdanost i mogućnosti nuklearno pogonjenog nosača zrakoplova. Nakon Enterprisea, niti jedan drugi nuklearni nosač zrakoplova ove klase zbog velike cijene izgradnje (451,3 milijuna američkih dolara) nije dovršen, čime je USS Enterprise (CVN-65) ostao jedini u svojoj klasi. Klasu Enterprise je nastavila klasa Nimitz.
Dana 20. veljače 1962. Enterprise je igrao ulogu kao mjerna postaja za praćenje leta svemirske letjelice Friendship 7 u misiji Mercury Atlas 6 u kojoj je pukovnik John H. Glenn Jr. napravio prvi američki let u orbiti. U kolovozu iste godine, nosač zrakoplova se pridružio 6. floti američke mornarice u Sredozemnom moru. Ubrzo nakon povratka u Norfolk, Virginia u listopadu, Enterprise je poslan u svoju prvu misiju u međunarodnoj krizi na Kubi. U istom mjesecu, SAD su nadlijetale Kubu s U-2 izviđačkim avionima. Tijekom takvog nadlijetanja i snimanja otoka Kube, špijunski avioni su snimili sovjetske lansirne rampe za nuklearne projektile koje su bile u izgradnji na otoku. Pripremljeni na najgore, SAD su počele pripremati vojnu akciju protiv Kube, šaljući nekoliko postrojba na Floridu koje su bile potpomognute jakim postrojbama i brodovima mornarice. Predsjednik John F. Kennedy je naredio pomorsku i zračnu blokadu Kube. Enterprise zajedno s nosačima USS Independenc, USS Essex i USS Randolph i drugim brodovima 2. flote postavili su Kubu u izolaciju i sprječavali krijumčarenje i opskrbu oružja na Kubu. Tijekom tih sedam napetih dana (od 22. do 28. listopada 1962.) Enterprise je plovio vodama oko Kube spreman za napad na položaje kubanske vojske, ali i na sovjetske brodove koji su prevozili projektile. Blokada je postavljena 24. listopada, a prvi sovjetski brod je zaustavljen već sljedećeg dana. 28. listopada sovjetski predsjednik Nikita Hruščov je prihvatio američki prijedlog i povukao nuklearno oružje s Kube.
Dana 19. prosinca 1962., zrakoplov E-2 Hawkeye je bio katapultiran s Enterprisea na prvom palubnom ispitivanju novog uređaja za izbacivanje, projektiranog da zamijeni stari uređaj. Novi uređaj je na paru i znatno skraćuje duljinu piste potrebne za uzlijetanje. Minutu kasnije lansiran je i drugi zrakoplov, A-6A.
Enterprise je napravio svoju drugu i treću plovidbu Sredozemljem 1963. i 1964. godine. Tijekom kasnijih plovidbi, 13. svibnja, osnovana je prva svjetska borbena grupa na nuklearni pogon, koju su uz USS Enterprise činili još i USS Long Beach i USS Bainbridge. Dana 31. srpnja, ova tri broda su stavljena u grupaciju nazvanu "Task Force One" (hrv. Prva borbena grupa) i poslani su u operaciju Morska orbita, "Operation Sea Orbit", povijesno 30.565 milja dugo putovanje oko svijeta, obavljeno bez nadolijevanja ili izmjene goriva. U listopadu, Enterprise se vratio u brodogradilište Newport News Shipbuilding i Dry Dock Company za svoje prvo nadolijevanje goriva i tehnički pregled. Big E (nadimak broda) je poslan u pacifičku 7. flotu u studenom 1965. i postao je prvi brod na nuklearni pogon kada je sudjelovao u bombardiranju Vijetkonga 2. prosinca 1965. u ratu u Vijetnamu. S njegove palube se prvog dana obavilo 125 uzlijetanja, bacivši i ispalivši 167 tona bomba i raketa na neprijateljsku liniju. Već sljedećeg dana postavljen je rekord od 165 uzlijetanja u samo jednom danu. U siječnju 1968., sjevernokorejsko zarobljivanje USS Puebla (istraživačkog broda) dovelo je do diplomatske krize (ovaj incident naziva se još i Pueblov incident). Enterprise je poslan u Tihi ocean i dobio je zapovijed ophođenja i plovidbe blizu voda Južne Koreje, gdje se zadržao gotovo cijeli mjesec.
Nakon incidenta, plan je bio da se u siječnju ili veljači 1969. priključi pomorskim snagama kod Vijetnama. Međutim, ujutro 14. siječnja 1969. došlo je do eksplozije projektila MK-32 Zuni podvješenog pod krilo lovca F-4 Phantom II. Eksplozija je zahvatila dio aviona na krmi broda što je dovelo do nekontroliranog širenja plamena. Od posljedica eksplozije i plamena poginuo je 27 članova posade, dok ih je 314 ozlijeđeno. Petnaest je aviona uništeno, a na krmi broda je napravljena velika šteta, zbog čega je Enterprise morao na popravak. Popravak je obavljen u Pearl Harboru na Havajima i Enterprise se vratio u operativnu uporabu već u ožujku 1969.
Dne 14. travnja 1969., napetosti sa Sjevernom Korejom su se povećale kada je Sjeverno korejski zrakoplov MiG-17 u međunarodnim vodama srušio nenaoružani EC-121 Warning Star tijekom rutinskog ophođenja Istočno-korejskog mora iz baze u Atsugi, Japan. Svih 31 članova posade je poginulo. SAD su reagirale i aktivirale "Task Force 71" kako bi zaštitile međunarodni zračni prostor od ovakvih napada. Brodovlje borbene grupe (Task Force) bilo je sastavljeno većinom od krstarica i razarača u misijama u Jugoistočnoj Aziji i nosača Enterprise, Ticonderoga, Ranger i Hornet. Formacija ove grupe postala je najveće pokazivanje vojne moći u tom području od Korejskog rata.
Od 1969. do 1970., Enterprise se vratio u Newport News Shipbuilding gdje je detaljno pregledan i servisiran. Istodobno je po drugi put napunjen. U siječnju 1971., dovršio je probne plovidbe sa svojim novo projektiranim jezgrama nuklearnih reaktora, koji su sadržavali dovoljno goriva da ga pogone narednih 10 godina. Nakon toga, zaplovio je za Vijetnam, kako bi pružio zračnu potporu američkim i južnovjetnamskim postrojbama.
U Vjetnamskom ratu Enterprise je po prvi put sudjelovao 1971. godine. U Vijetnamu, Enterprise, USS Oriskany (CVA-34) i USS Midway (CVA-41) su zajedno imali ukupno 2.001 uzlijetanje sa svojih paluba do 30. lipnja 1971. Djelovanje se nastavilo i u sljedećem mjesecu, 22 dana s dva nosača i 9 dana s jednim. Zračne operacije tijekom srpnja su bile ograničene zbog tri tropska monsuna tog mjeseca. Broj uzlijetanja za napadne operacije u Sjevernom Vijetnamu su se pred kraj mjeseca povećale. Bili su to napadi na protivničke postrojbe i ciljeve i potpora američkim jedinicama s helikopterima. 
Od kolovoza do studenoga 1971. USS Enterprise je sudjelovao u operacijama na takozvanoj "Yankee Station" (hrv: Američka postaja). Tijekom kolovoza 1971., djelovanje je nastavljeno prvih osam dana u mjesecu s dva nosača zrakoplova, a tijekom ostalih 23 dana tog mjeseca je djelovao jedan sam. Tog mjeseca je zabilježeno 1915 uzlijetanja.
U rujnu 1971., uz iznimku od dva dana. nosači su djelovali samostalno (svaki za sebe). Prvih par dana tog mjeseca se uzlijetalo samo s Enterprisea, sredinom mjeseca samo s Orskanya, a pred kraj mjeseca s Midwaya. Stav sa samo jednim aktivnim nosačem i izmjenjivanjem nosača uzrokovao je malo manje uzlijetanja od prijašnjih mjeseci, pa je tako izvršeno 1.243 uzlijetanja tijekom rujna. Na "Yankee Stationu" tijekom listopada 1971., nastavljene su operacije sa samo jednim aktivnim nosačem, dok se druga dva "odmaraju". Midway je završio svoj dio 10. listopada, nakon čega ga je zamijenio Enterprise. Pred kraj mjeseca Enterprisea je zamijenio Oriskany. Sa sva tri nosača zajedno je zabilježeno 1024 uzlijetanja, 30 od njih u Sjeverni Vijetnam, a ostali u Laos. 
U studenom naizmjence na "Yankee Station" su djelovali USS Enterprise, USS Oriskany i USS Constellation. 22 dana su djelovala dva nosača istovremeno, s ukupno 1766 uzlijetanja.U prosincu 1971. tijekom Indijsko-pakistanskog rata 1971., Enterprise je poslan u Bengalski zaljev kako bi pokazao nadmoć nad indijskom pomorskom blokadom indijskog lakog nosača zrakoplova INS Vikrant. Američku borbenu flotu je pratila i sovjetska podmornica. Sukob je izbjegnut kada su se amerikanci udaljili iz Indijskog oceana i krenuli prema Sjeveroistočnoj Aziji.U listopadu 1972., SAD su obavile sve taktičke zračne napade u Sjevernom Vijetnamu iznad 20-te paralele, privodeći operaciju "Linbacker I" kraju. Ova gesta i plan o prestanku napada i bombardiranja Sjevernog Vijetnama iznad dvadesete paralele je osmišljen kako bi se promicala ideja i olakšali pregovori oko mira koji su se održavali u Parizu. Od listopada do prosinca, Enterprise je ostao na položaju na "Yenkee Stationu" s ostalim nosačima i bio u pripravnosti za napad. Kao rezultat obustave bombardiranja Sjevernog Vijetnama, u tom razdoblju nije srušen niti jedan MiG niti je bilo američkih gubitaka.Dne 18. prosinca 1972., SAD su nastavile bombardiranje Vijetnama iznad 20-te paralele pod imenom "Linebacker II". Tijekom operacije Linebacker II, Enterprise i drugi nosači koncentrirali su napade na zemlja-zrak projektile i protuavionsko topništvo, neprijateljske vojarne, skladišta goriva, Haiphong pomorsko i brodogradilišno područje, željezničke ciljeve itd. Mornarički taktički zračni napadi operacije Linebacker II su bili usredotočeni na priobalna područja oko Hanoia i Haiphonga. Izvedeno je 705 mornaričkih napada u tom području tijekom ove operacije. Između 18. i 22. prosinca mornarica je izvršila 119 napada u Sjevernom Vijetnamu, s velikim ograničenjem djelovanja zbog lošeg vremena.Pred kraj prosinca 1972. Sjeverni Vijetnam se vratio "mirovnom stolu". Operacija Linebacker II je završila. U siječnju 1973., dogovoreno je primirje i sva napadna djelovanja na Vijetnam su otkazana. Od 28. siječnja 1973., zrakoplovi s Enterprisea i Rangera uzlijetali su zbog napada na glavne putove opskrbe u Laosu. Laos nije imao nikakve veze s primirjem u Vijetnamu.Nakon primirja u Vijetnamu, USS Enterprise je zaplovio prema Puget Sound mornaričkom brodogradilištu u Bremertonu, Washington, gdje je 18. ožujka 1974. postao prvi američki nosač zrakoplova s kojeg su počeli operativno djelovati tada najbolji američki lovački avioni F-14 Tomcat. F-14 avioni VF-1 Wolfpack i VF-2 Bounty Hunters napravili su svoja prva uzlijetanja i slijetanja na nosač. U rujnu 1974. Enterprise je postao prvi nosač koji je bio opremljen borbenim lovcima F-14.U veljači 1975. tajfun Gervaise obrušio se na otok Republike Mauricijusa u jugozapadnom dijelu Tihog Oceana. Enterprise je odgovorio na pozive u pomoć i uplovio u luku Louis, gdje je osoblje nosača provelo više od 10.000 radnih sati popravljajući električni, telefonski i vodovodni sustav i prevozeći helikopterima medicinske potrepštine, hranu i vodu u pogođena područja.Zajedno s nosačima Midway, Coral Sea, Hancock i Okinawa, Enterprise je 19. travnja 1975. sudjelovao u operaciji Frequent Wind - spašavanju američkih državljana iz opkoljenog Sajgona. Operacija se razvila u evakuaciju američkih građana iz glavnog grada Južnog Vijetnama koji je bio pod teškim napadima sjevernovjetnamske vojske. Stanje oko Sajgona i njegove Tan Son Nhat zračne luke omogućilo je samo zračnu evakuaciju. Predsjednik SAD-a Gerald Ford naredio je evakuaciju. Sa zaštitom lovaca s nosača zrakoplova, helikopteri su sletjeli u Sajgonu i Tan Son Nhatu kako bi evakuirali amerikance. Zračna luka je postala glavno sletište američkih helikoptera, koju su branili marinci iz devete amfibijske brigade. Evakuirano je 900 amerikanaca, a zadnji helikopter je napustio Američko veleposlanstvo noseći marince.U siječnju 1979. je uplovio u Puget Sound mornaričko brodogradilište na 30-mjesečni remont. Tijekom ovog remonta maknut je SCANFAR radar i napravljeno je još par manjih izmjena. Tijekom remonta, zaposlenici brodogradilišta nazvali su ga "Building 65".
Godine 1982. nosač je otišao na svoju 10. WESTPAC implementaciju. U travnju 1983., Enterprise se nasukao u uvali San Francisca dok se vraćao iz plovidbe. Ostao je nasukan nekoliko sati. U to vrijeme je na brodu bio George Takei, koji tumači lika Mr. Sulu, kormilara u popularnoj znanstveno-fantastičnoj seriji Zvjezdane Staze. Iako nasukavanja i sudari svojih brodova znače kraj karijere za kapetana broda američkog ratnog broda, tadašnji kapetan Enterprisea, Robert J. Kelly, koji je tada već bio predložen za komodora, a kasnije je postao admiral i vrhovni zapovjednik američke pacifičke flote.Godine 1984. krenuo je na svoju 11. WESTPAC implementaciju. 2. studenog 1985. Enterprise je zapeo na Bishop Rock kod Cortes Banka tijekom vojne vježbe, što je oštetilo vanjski dio trupa i propeler. Enterprise je nastavio s vježbama, a kasnije je otplovio na suhi dok za popravak oštećenja. 
Godine 1986. je krenuo na 12. WESTPAC implementaciju. Enterprise je 28. travnja 1986. je iz Crvenog mora, preko Sueskog kanala uplovio u Sredozemno more, postavši tako prvi nosač na nuklearni pogon koji je prošao tim kanalom. U Sredozemnom moru se pridružio USS Americi (CV-66) kod obale Libije. Tamo je sudjelovao u operaciji "Eldorado Canyon", američkom bombardiranju Libije. To je bio prvi puta nakon 22 godine da je Enterprise ušao u Sredozemno more.U travnju 1988., krenuo je na 13. WESTPAC implementaciju tijekom koje je Enterprise plovio Perzijskim zaljevom i sudjelovao u operaciji "Earnest Will" pomažući obrani kuvajtskih tankera od iranskih napada. U isto vrijeme USS Samuel B. Roberts (FFG-58) je zapeo za iransku minu u međunarodnim vodama. Kao odgovor na to, pokrenuta je operacija "Praying Mantis". Započeti su napadi na Iranske ciljeve i dvije naftne platforme koje su služile kao baza za iranske napade. Avioni iz CVW-11 (Carrier Air Wing Eleven) su pružali zračnu potporu i izviđanje, s A-6 Intruderima i A-7 Cirsair II i borbenim avionima F-14 Tomcat.U rujnu 1989., Enterprise je napustio NAS Alamedea i započeo svoju 14. implementaciju, krstarenje oko svijeta do nove matične luke u Norfolku. Početkom prosinca 1989. Enterprise i Midway su sudjelovali u operaciji "Classic Resolve", američki predsjednik George H.W. Bush je odgovorio na poziv filipinskog predsjednika Corazona Aquinoa za zračnu potporu tijekom pokušaja pobunjeničkog atentata. Enterprise je ostao blizu filipinskih voda sve dok se stanje nije smirilo, a tada je nastavio plovidbu Indijskim oceanom.
U ožujku 1990. Enterprise je završio svoj put oko svijeta uploveći u svoju matičnu luku Norfoklk. Prešao je više od 69.000 km od svoje bivše matične luke u Almedi u Kaliforniji, preko Hong Konga, Filipina, Tajlanda, Singapura, Rio de Janeira, St.Thomasa i Fort Lauderdalea na Floridi. Zbog zamjene goriva i opsežnog remonta koji je trajao od listopada 1990. do rujna 1994. otplovio je u Newport News Shipbuilding, te zbog toga nije sudjelovao u ratu za oslobođenje Kuvajta od iračke okupacije. Tijekom ovog nadopunjavanja i pregleda, mornarica je produžila nosač s 336 na 342 metra uz neke manje izmjene kako bi produžila životni vijek nosača. 
Dne 27. rujna 1994. Enterprise je vraćen u more na ispitivanja, tijekom kojih je pokazao da je s punom snagom čak malo brži nego što je bio nov. 
Dne 28. srpnja 1996. započeo je svoju 15. implementaciju. Nosač je poslan u Jadran kao dio operacije "Joint Endeavor" gdje je osiguravao zračni prostor Bosne i Hercegovine. Bio je i u Iraku u operaciji "Souther Watch". Ovo je bila i posljednja operacija u kojoj se sudjelovali A-6 Intruder avioni, nakon što su povučeni iz uporabe u američkoj mornarici. Tijekom tih 6 mjeseci plovidbe, brod je posjetio 8 luka. Do prosinca 1996. završio je svoju implementaciju.U veljači 1997. Enterprise je uplovio u Newport News Shipbuilding na dodatne izmjene, koje su trajale četiri i pol mjeseca. 
U studenom 1998., Enterprise je krenuo na 16. implementaciju, ovaj put s grupom CVW-3 (Carrier Air Wing Three). Tijekom noći 8. studenog 1998., EA-6B Prowler se zabio u S-3 Vikinga na palubi nosača. Nezgoda se dogodila kada se EA-6B vraćao na Enterprise prateći noćno osvjetljenje i zapeo za S-3 koji se nalazio na letnoj palubi. Obje posade aviona su se izbacile iz svojih aviona prije sudara. Vatra je zahvatila oba aviona, ali je požar posada broda brzo ugasila. Tri od četiri člana su izgubljena u moru. Drugi članovi posade broda nisu bili ozlijeđeni. Potraga za tri člana EA-6B Prowaler aviona je obustavljena nakon 24 sata potrage i pretraženog 340 km2 područja. 
Enterprise je 23. studenog 1998. otišao pomoći nosaču USS Dwight D. Eisenhower (CVN-69) u Perzijskom zaljevu. Tijekom sidrenja u luci Jebel Ali, UAE, nosač je ugostio predsjednika George H.W. Busha i imao koncert uživo grupe Hootie & the Blowfish. U prosincu 1998. Enterpriseova borbena grupa sudjelovala je u operaciji "Desert Fox", bombardirajući iračke vojne ciljeve s više od 300 BGM-109 Tomahawk zrak-zemlja raketama i 313 tona topničkog naoružanja. 70-satni napad su izvodili Enterprise, USS Gettysburg (CG-64), USS Stout (DDG-55), USS Nicholson (DD-982) i USS Miami (SSN-755). 23. prosinca 1998., na nosač su sletjeli ministar obrane William Cohen, sa svojom ženom Janet, senator Daniel Inouye s Havaja, predstavnik John Murtha iz Pennsylvaniae i pjevačima Mary Chapin Carpeter, Carole King i David Ball. Ministar je uživao u ručku s mornarima, nakon čega je održan koncert na palubi broda. 
Prema operaciji "Sicily", Enterprise je trebao otići u posjet Cannesu, Francuska. No, pregovori o primirju s Jugoslavijom u Rambouilletu u Francuskoj su se pogoršali i nosač je poslan u Jadransko more nakon samo 24 sata sidrenja u Cannesu. Početkom ožujka 1999., Enterprise se usidrio u Trstu u Italiji, za svoj zadnji posjet nekoj Sredozemnoj luci prije plovidbe za Perzijski zaljev. Tamo 14. ožujka 1999. mijenja nosač USS Carl Vinson (CVN-70). Vraća se natrag u svibnju 1999. Tijekom 1998.-1999. Enterprise je preplovio više od 80.000 km i na moru je proveo 151 dan. Avioni su s njega uzletjeli više od 9.000 puta, a proveli su u zraku oko 17.000 sati.
Dana 25. travnja 2001. Enterprise je krenu na svoju 17. implementaciju s grupom CVW-8. Od 18. srpnja do 28. srpnja 2001., nosač i brodovi u pratnji ostalih brodova je sudjelovao zajedno s britanskom kraljevskom mornaricom u zajedničkoj vojnoj vježbi u Sjevernom moru, blizu Škotske.
Enterprise je bio na putu iz Perzijskog zaljeva ka svojoj matičnoj luci Norfolk (Virginia), kada su se 11. rujna 2001. avioni zaletjeli u njujorške nebodere. Umjesto odlaska u Sjedinjene Države Enterprise je dobio zapovijed da se vrati u Indijski ocean. U listopadu 2001. SAD su pokrenule zračne napade na Al Qaidine trenažne kampove i talibanska uporišta u Afganistanu. Akcija je osmišljena kako bi se omelo korištenje Afganistana za uporište terorista. Tijekom tri tjedna, avioni s nosača Enterprise su poletjeli u približno 700 misija i izbacili velike količine bomba i raketa na ciljeve u Afganistanu. Pri kraju listopada, nosač je zaplovio prema SAD-u.U studenom 2001. nosač je stigao u svoju matičnu luku u Norfolk, oko dva tjedna kasnije od planiranog. Tijekom zadnjih dana na moru, s nosača se prenosila dvosatna emisija "Good Morning America". Dana 7. siječnja 2002. Enterprise je ušao u Nortfol mornaričko brodogradilište za jednogodišnji remont. 
Od 2003. do 2004. nosač je pružao zračnu potporu u operaciji "Iračka sloboda". Od svibnja 2006. Enterprise je krenuo na planiranu šestomjesečnu plovidbu, koja je trajala dva tjedna duže od predviđenog. Tijekom plovidbe posjetio je 8 luka, djelovao u šestoj, petoj i sedmoj floti. Vratio se u Norfolk 18. studenog 2006. 
U kolovozu 2007. nosač se pridružio floti blizu Irana. Dana 19. prosinca 2007. vratio se u SAD nakon šest mjeseci provedenih u Perzijskom zaljevu.Dne 12. travnja 2008. uplovio je u Northrop Grumman Newport brodogradilište na planiran pregled u trajanju od 18 mjeseci. Vraćen je u službu u rujnu 2009. godine. Brod bi trebao obaviti još jednu plovidbu prije povlačenja iz službe. Po sadašnjim planovima američke ratne mornarice Enterprise će ostati u operativnoj uporabi sve do 2014. kada bi ga trebao zamijeniti nuklearni nosač CVN-78.
Početno su Enterprise označili kao CVA(N)-65, pri čemu je N označavalo nuklearni pogon. Kasnije je ta oznaka skraćena u CVN-65. Nuklearni nosač zrakoplova Enterprise ostat će zapamćen i po još jednoj specifičnosti - nuklearnom pogonu od čak osam reaktora. Naime, u trenutku njegove gradnje nisu postojali dovoljno snažni i pouzdani nuklearni reaktori te su projektanti morali uporabiti relativno slabe A2W reaktore tvrtke Westinghouse, koji su porijeklo vukli od nuklearnih reaktora namijenjenih podmornicama. Para proizvedena u osam reaktora odvodi se na četiri parne turbine ukupne snage 280 000 konjskih snaga što je dovoljno za vršnu brzinu od 33 čvora.
Tako velika brzina potrebna je kako bi se olakšalo polijetanje aviona s letne palube na koju su postavljena četiri parna katapulta C-13 Mod 1 dužine 88,5 metara kojima se avioni doslovno ispaljuju u zrak (za dvije sekunde ubrzaju do brzine veće od 265 km/h). Kako je za pripremu svakog katapulta potrebno minuta i 45 sekundi, teoretski s palube Enterprisea avioni mogu polijetati svakih 30 sekundi.
Za povratak na brod namijenjena je sletna staza koja je ukošena od krme prema lijevom boku. Opremljena je s četiri uređaja za kočenje čije se debele sajle protežu preko sletne staze. Kada avion svojom kukom smještenom na stražnjem dijelu trupa zakači jednu od četiri sajle mora u samo 105 metara smanjiti brzinu s oko 225 km/h na nulu. U slučaju da pilot promaši sve četiri sajle, podiže avion i nakon toga ponovno slijeće. Ukupna dužina i širina letne palube je 331,6 x 76,8 metara.
Za prijevoz aviona s letne palube u brodski hangar Enterprise su opremili s četiri dizala, od toga su tri smjestili na desni bok, a jedan na lijevi. Hangar je visok 7,5 metara i ima površinu 19 440 m2. Veličina hangara i letne palube dovoljna je za 72 zrakoplova.
Nakon što je iz operativne uporabe povučen palubni lovac F-14 Tomcat, osnovu palubnog zrakoplovstva američke mornarice čini višenamjenski borbeni avion F/A-18 E/F Super Hornet. Iako su opremljeni i projektilima za zračnu borbu, osnovna im je namjena uništavanje ciljeva na zemlji. Za zračnu obranu nosača i udarne grupe zaduženi su nešto stariji i manji F/A-18 C/D Hornet. Nadzor zračnog prostora i površine mora oko nosača dužnost je "letećih radara" D-2C Hawkeye, dok se za ometanje protivničkih radara i njihovo uništenje rabe jurišnici EA-6B Prowler. Protupodmornička borba je u domeni aviona S-3B Viking i helikoptera SH-60 Seahawk, dok se zrakoplovi S-3B Viking koriste i u zadaćama opskrbe aviona gorivom u letu.
Da bi brod funkcionirao ima posadu od 3000 ljudi, od čega je 150 časnika, 150 viših dočasnika i 2700 nižih dočasnika i časnika. Zrakoplovnu grupu čini 250 pilota i 1750 ljudi zaduženih za održavanje aviona i helikoptera.
Napomena: Ovaj tekst ili jedan njegov dio je preuzet iz internetskog izdanja časopisa  Hrvatski vojnik. Vidi Dopuštenje Hrvatskog vojnika za Wikipediju na hrvatskome jeziku.
Dictionary of American Naval Fighting Ships history of USS Enterprise — Page A, B, C, D, E, and F
USS Enterprise Association (Veterans, Current Crew, and Friends of the Enterprise (CVN-65) Page

Ustav Republike Hrvatske jedinstveni je opći pravni akt s najvišom pravnom snagom u Republici Hrvatskoj u kojem je sadržan pretežit broj ustavnopravnih normi. Donio ga je Hrvatski sabor 22. prosinca 1990., pa ga se naziva Božićnim Ustavom. Sadrži 152 članka u X dijelova, te prema tome i prema duljini teksta spada u kraće ustave.
Izvorni tekst Ustava imao je 142 članka u IX dijelova. Prva izmjena Ustava dogodila se 18. prosinca 1997. Ustavnim zakonom o izmjenama i dopunama Ustava Republike Hrvatske. Važna revizija Ustava dogodila se i 9. studenog 2000. Nove izmjene uslijedile su u ožujku 2001., nakon čega je objavljen pročišćeni tekst Ustava te manje ispravke. Posljednji put je mijenjan 11. prosinca 2013. amandmanom na članak 61. kojim je određeno da je brak životna zajednica muškarca i žene.
Ustav Republike Hrvatske započinje Izvorišnim osnovama koje ujedno imaju i značenje preambule. Naime, Izvorišne osnove u Ustavu više su od uobičajenog ustavnog proslova, te iako imaju deklaratorni značaj, ustavnopravna teorija daje im jednaku važnost kao i svim drugim dijelovima Ustava. Rasprava o vrijednosti preambule kao konstitutivnog djela Ustava razriješena je stajalištem prof. Sokola: "Preambula je dio ustava, ona je u cjelini zajedno s normativnim djelom ustava- ustav. Ako se promatra sadržajni odnos preambule i normativnog djela, odnosno Ustava redigiranog po članovima onda je preambula temelj Ustava". U prilog sažetijoj verziji Izvorišnih osnova u odnosu na usvojenu izjasnili su se npr. Savka Dabčević-Kučar (smatrala je da je tako predložena verzija "predidaktička, prepovijesna, neadekvatna jednoj preambuli Ustava"), Veljko Mratović (smatrajući da je sažetija verzija Izvorišnih osnova "u skladu sa uobičajenim načinom formuliranja preambule") kao i mnogi drugi (Željko Olujić, Zvonimir Šeparović, Eugen Pusić...). Izvorišne osnove Ustava nastale su u trenutku kada je Hrvatska još uvijek bila dio jugoslavenske federacije te je njezin sadržaj u bitnom određen  željom da se jasno deklarira pravo hrvatskog naroda na samoodređenje temeljeći ga na neprekinutoj povijesti hrvatske državnosti. Takav stav objasnio je u postupku izrade prijedloga Ustava Republike Hrvatske Franjo Tuđman:"ima razloga, ne samo povijesnih i edukativnih, nego li i međunarodno-pravnih, što inače spada u povijesne udžbenike da se možda u preambuli dalje nađe... ta povijesna činjenica, ta stvarnost Hrvatske državotvornosti i državne samobitnosti". Izvorišne osnove doživjele su dvije naknadne promjene - 1997. uvrštavanjem dijela o Domovinskom ratu, te 2010. godine kada su uvrštene sve 22 nacionalne manjine, kao i formulacija o pobjedi hrvatskih branitelja u pravednom, legitimnom i oslobodilačkom Domovinskom ratu.
U raspravama o promjeni Ustava 2010. posebno je istaknuto od nekih ustavnopravnih stručnjaka kako Izvorišne osnove više ne treba mjenjati, štoviše da su zbog njihovog povjesnog značenja one za hrvatsku ustavnost  usporedive sa Deklaracijom nezavisnosti (SAD) ili pak Deklaracijom o pravima čovjeka i građanina (Francuska).
Republika Hrvatska je određena kao jedinstvena, nedjeljiva, demokratska i socijalna država, u kojoj vlast proizlazi iz naroda i pripada narodu kao zajednici slobodnih i ravnopravnih državljana. Narod ostvaruje vlast izborom svojih predstavnika i neposrednim odlučivanjem. Suverenitet RH neotuđiv je, nedjeljiv i neprenosiv.
Člankom 3. utvrđene su najviše vrednote ustavnog poretka Republike Hrvatske i temelj su za tumačenje Ustava: sloboda, jednakost, nacionalna ravnopravnost i ravnopravnost spolova, mirotvorstvo, socijalna pravda, poštivanje prava čovjeka, nepovredivost vlasništva, očuvanje prirode i čovjekova okoliša, vladavina prava i demokratski višestranački sustav.
U Republici Hrvatskoj državna je vlast ustrojena na načelu diobe vlasti na zakonodavnu, izvršnu i sudbenu a ograničena je Ustavom zajamčenim pravom na lokalnu i područnu (regionalnu) samoupravu. Načelo diobe vlasti uključuje oblike međusobne suradnje i uzajamne provjere nositelja vlasti propisane Ustavom i zakonom. U Republici Hrvatskoj zakoni moraju biti u suglasnosti s Ustavom, a ostali propisi i s Ustavom i sa zakonom (načelo zakonitosti) te je svatko je dužan držati se Ustava i prava i poštivati pravni poredak Republike Hrvatske.
Iako je Ustavom utvrđeno da se pitanja hrvatskog državljanstva, njegovo stjecanje i prestanak uređuju zakonom, posebnom ustavnom odredbom zajamčeno je da državljanin Republike Hrvatske ne može biti prognan iz Republike Hrvatske niti mu se može oduzeti državljanstvo, a ne može biti ni izručen drugoj državi, osim kad se mora izvršiti odluka o izručenju ili predaji donesena u skladu s međunarodnim ugovorom ili pravnom stečevinom Europske unije, odnosno omogućena je primjena europskog uhidbenog naloga od stupanja Hrvatske u članstvo EU-a.
U ovoj glavi dan je opis grba, zastave i himne Republike Hrvatske, koji se podrobnije uređuju posebnim zakonom, propisano je da je u službenoj uporabi hrvatski jezik i latinično pismo te da je glavni grad Zagreb.
Odredbe Ustava iz glave III. usvajaju najviše međunarodnopravne standarde o zaštita ljudskih prava i temeljnih sloboda, kako su utvrđeni u dokumentima UN-a i Vijeća Europe. Glava je podjeljena na zajedničke odredbe, osobne i političke slobode i prava, te gospodarska, socijalna i kulturna prava.
Svatko u Republici Hrvatskoj ima prava i slobode, neovisno o njegovoj rasi, boji kože, spolu, jeziku, vjeri, političkom ili drugom uvjerenju, nacionalnom ili socijalnom podrijetlu, imovini, rođenju, naobrazbi, društvenom položaju ili drugim osobinama. Hrvatski ustav ne primjenjuje sustav numerus clausus u pogledu zabranjenih osnova diskriminacije, već je moguće antidiskriminacijskim zakonodavstvom širiti dosege ove odredbe.
Slobode i prava mogu se ograničiti samo zakonom da bi se zaštitila sloboda i prava drugih ljudi te pravni poredak, javni moral i zdravlje. Svako ograničenje slobode ili prava mora biti razmjerno naravi potrebe za ograničenjem u svakom pojedinom slučaju.
Tko se ogriješi o odredbe Ustava o temeljnim slobodama i pravima čovjeka i građanina, osobno je odgovoran i ne može se opravdati višim nalogom.
Svako ljudsko biće ima pravo na život i nema smrtne kazne. Čovjekova je sloboda i osobnost nepovrediva te se nikomu se ne smije oduzeti ili ograničiti sloboda, osim kada je to određeno zakonom, o čemu odlučuje sud. Svatko je nedužan sve dok se pravomoćnom sudskom presudom ne ustanovi suprotno. Jamči se privatnost doma, sloboda mišljenja i pravo vlasništva.
U Republici Hrvatskoj državna je vlast ustrojena na načelu diobe vlasti na zakonodavnu, izvršnu i sudbenu, a ograničena je Ustavom zajamčenim pravom na lokalnu i područnu (regionalnu) samoupravu. U kratkoj povijesti ustavnosti Republike Hrvatske primijenjena su dva ustavna oblika organizacije vlasti: prvo, polupredsjednički sustav, od 1990. do 2000. godine; drugo, jedna inačica parlamentarnog sustava, uvedena ustavnim promjenama iz godine 2000. i bitno nadopunjena ustavnim promjenama iz 2001. godine, kojima je ukinut bikameralizam. Prema Smerdelu, politološki gledano ustavne su institucije prošle kroz nekoliko faza, koje možemo naznačiti kao: prvo, imperijalno (ratno) predsjedništvo (1990. – 1995.); drugo, izborna monarhija (1995. – 1999.) i treće, kohabitacija, u nekoliko varijanti (Mesić – Račan, 2000.-2003., Mesić – Sanader 2003.- 2008. godine). Aktualna je kohabitacija Josipović - Milanović (2011. do danas).
Hrvatski sabor predstavničko je tijelo građana, nositelj zakonodavne vlasti. Sabor donosi zakone, odlučuje o ratu i miru, nadzire Vladu i obavlja druge poslove definirane Ustavom, donosi strategiju nacionalne sigurnosti i strategiju obrane RH, ostvaruje građanski nadzor nad oružanim snagama i službama sigurnosti RH, obavlja izbore, imenovanja i razrješenja u skladu sa Ustavom te daje amnestiju za kaznena djela. Ima 100-160 zastupnika koji se u istom sazivu sastaju četiri godine. Pučki pravobranitelj u Hrvatskoj opunomoćenik je Hrvatskoga sabora za promicanje i zaštitu ljudskih prava i sloboda utvrđenih Ustavom, zakonima i međunarodnim pravnim aktima o ljudskim pravima i slobodama koje je prihvatila Republika Hrvatska, a bira se na razdoblje do osam godina te je samostalan i neovisan u svom radu.
Predsjednik Republike Hrvatske predstavlja i zastupa Republiku Hrvatsku u zemlji i inozemstvu, vrhovni je zapovjednik Oružanih snaga Republike Hrvatske. 
Vlada Republike Hrvatske obavlja izvršnu vlast u skladu s Ustavom i zakonom. Čine je predsjednik Vlade, jedan ili više podpredsjednika i ministri.
Sudbenu vlast obavljaju sudovi, ona je samostalna i neovisna. Sudovi sude na temelju Ustava, zakona, međunarodnih ugovora i drugih važećih izvora prava. Vrhovni sud Republike Hrvatske, kao najviši sud, osigurava jedinstvenu primjenu prava i ravnopravnost svih u njegovoj primjeni. Državno sudbeno vijeće je samostalno i neovisno tijelo koje osigurava samostalnost i neovisnost sudbene vlasti u Republici Hrvatskoj. Državno sudbeno vijeće, u skladu s Ustavom i zakonom, samostalno odlučuje o imenovanju, napredovanju, premještaju, razrješenju i stegovnoj odgovornosti sudaca i predsjednika sudova, osim predsjednika Vrhovnog suda Republike Hrvatske.
Državno odvjetništvo Republike Hrvatske je samostalno i neovisno pravosudno tijelo ovlašteno i dužno postupati protiv počinitelja kaznenih i drugih kažnjivih djela, poduzimati pravne radnje radi zaštite imovine Republike Hrvatske te podnositi pravna sredstva za zaštitu Ustava i prava.
Ustavni sud Republike Hrvatske čini trinaest sudaca koje bira Hrvatski sabor dvotrećinskom većinom (do 2010. bila je potrebno natpolovična većina) glasova ukupnog broja zastupnika iz reda istaknutih pravnika, osobito sudaca, državnih odvjetnika, odvjetnika i sveučilišnih profesora pravnih znanosti, na način i u postupku propisanim ustavnim zakonom. Ustavni sud nije dio sudske vlasti, već ima ulogu meta-vlasti, s obzirom na svoju dvostruku ulogu - pravnu i političku, kao čuvar Ustava. Temeljne odredbe o nadležnosti Ustavnog suda Republike Hrvatske sadržane su u Glavi V. pod nazivom Ustavni sud Republike Hrvatske. Djelokrug poslova Ustavnog suda propisan Ustavom Republike Hrvatske razrađen je u Ustavnom zakonu o Ustavnom sudu Republike Hrvatske koji se donosi u postupku određenom za promjenu Ustava.
Građanima se jamči pravo na lokalnu i područnu (regionalnu) samoupravu. Pravo na samoupravu ostvaruje se preko lokalnih, odnosno područnih (regionalnih) predstavničkih tijela koja su sastavljena od članova izabranih na slobodnim i tajnim izborima na temelju neposrednog, jednakog i općega biračkog prava. Građani mogu neposredno sudjelovati u upravljanju lokalnim poslovima, putem zborova, referenduma i drugih oblika neposrednog odlučivanja u skladu sa zakonom i statutom.
Jedinice lokalne samouprave su općine i gradovi i njihovo područje određuje se na način propisan zakonom. Zakonom se mogu ustanoviti i druge jedinice lokalne samouprave. Jedinice područne (regionalne) samouprave su županije. Područje županije određuje se na način propisan zakonom.
Glava VII. Ustava Republike Hrvatska podjeljena je na poglavlja Međunarodni ugovori te Udruživanje i razdruživanje.
U skladu s Ustavom, zakonom i pravilima međunarodnog prava, sklapanje međunarodnih ugovora u nadležnosti je, ovisno o naravi i sadržaju međunarodnog ugovora, Hrvatskoga sabora, Predsjednika Republike i Vlade Republike Hrvatske. Ustav Republike Hrvatske usvaja monističko načelo odnosa između untarnjeg i međunarodnog prava, što znači da međunarodni ugovori koji su sklopljeni i potvrđeni u skladu s Ustavom i koji su na snazi te objavljeni čine dio unutarnjeg pravnog poretka Republike Hrvatske i po pravnoj snazi su iznad zakona. Praksom Ustavnog suda Republike Hrvatske potvrđeno je da Ustavni sud nije nadležan ocjenjivati suglasnost odredaba međunarodnih ugovora s Ustavom, a koje su sukladno odredbama Ustava postale sastavni dio pravnog poretka Republike Hrvatske.Međunarodni ugovori koji traže donošenje ili izmjenu zakona, međunarodni ugovori vojne i političke naravi i međunarodni ugovori koji financijski obvezuju Republiku Hrvatsku potvrđuje Hrvatski sabor (tzv. unutarnja ratifikacija). Međunarodne ugovore kojima se međunarodnoj organizaciji ili savezu daju ovlasti izvedene iz Ustava Republike Hrvatske Hrvatski sabor potvrđuje dvotrećinskom većinom glasova svih zastupnika. Međunarodne ugovore koji ne podliježu potvrđivanju Hrvatskoga sabora sklapa Predsjednik Republike na prijedlog Vlade ili Vlada Republike Hrvatske.
Pravo da pokrenu postupak udruživanja Republike Hrvatske u saveze s drugim državama ima najmanje jedna trećina zastupnika u Hrvatskom saboru, Predsjednik Republike i Vlada Republike Hrvatske. Promjenom Ustava iz 1997. godine unesena je odredba o zabrani pokretanja postupka udruživanja Republike Hrvatske u saveze s drugim državama u kojem bi udruživanje dovelo ili moglo dovesti do obnavljanja jugoslavenskoga državnog zajedništva, odnosno neke balkanske državne sveze u bilo kojem obliku. 
O udruživanju Republike Hrvatske prethodno odlučuje Hrvatski sabor dvotrećinskom većinom glasova svih zastupnika. Odluka o udruživanju Republike Hrvatske donosi se na referendumu većinom glasova birača koji su pristupili referendumu (ovom odredbom unesenom u Ustav promjenama 2010.g. ublažena je ranija odredba koja je zahtjevala natpolovičnu većinu glasova svih birača).
Ova Glava dodana je u Ustav promjenom iz 2010., a njome se utvrđuje pravna osnova članstva Hrvatske u EU i sudjelovanje u europskim institucijama.
Pravo na prijedlog promjena ima Predsjednik, Vlada ili barem petina Sabora. Glasovima većine zastupnika odlučuje se o pokretanju postupka za promjenu Ustava, a za izglasavanje promjena potrebni su glasovi dvije trećine svih zastupnika.
Nakon što je obavljen prijenos vlasti na pobjedničku stranku, Sabor je ubrzo, prema odredbama o revizijskom postupku, već u srpnju 1990. donio amandmane na Ustav SRH iz 1974. godine. Tim je izmjenama izbačen naziv "Socijalistička" iz naziva Republike Hrvatske, promijenjen njezin grb i zastava, predsjednik Predsjedništva postao je predsjednikom Republike, a članovi Predsjedništva podpredsjednicima, te je  Vladi omogućeno poduzimanje potrebnih mjera u cilju ostvarivanja jedinstvenosti pravnoga sustava u Republici. 
Predsjednik Republike dr. Franjo Tuđman je 25. srpnja 1990. podnio Saboru formalnu inicijativu da se pristupi radu na donošenju novog Ustava Republike Hrvatske.
Sabor je prihvatio inicijativu i dokument pod naslovom Politička i metodologijska polazišta te političko-pravna načela za izradu Ustava Republike Hrvatske, kao temeljni naputak o načelima koja treba poštivati pri izradi ustavnog teksta.
Temeljna metodologijska polazišta bila su u tom dokumentu određena na sljedeći način:
(1) Ustav Republike Hrvatske mora slijediti pozitivnu hrvatsku državno-pravnu tradiciju,
(2) Ustav ima osigurati povratak europskoj, uz oslonac na sjevernoameričku građansko-pravnu i ustavnu tradiciju,
(4) Ustav treba biti trajnije vrijednosti.Iz toga se izvodi deset političko-pravnih načela za izradu ustava:
(10) Osiguranje suverenosti Hrvatske u određivanju odnosa s drugim narodima i državama.Ubrzana aktivnost na pripremi teksta išla je na dva kolosijeka: djelovanjem Sabora RH, odnosno saborske Komisije za ustavna pitanja, te djelovanjem Predsjedništva RH.
Komisija za ustavna pitanja u srpnju je imenovala radnu skupinu stručnjaka sa zadaćom da pripremi nacrt ustavnog teksta, koja je nacrt podnijela Saboru 15. kolovoza ("Krčki nacrt").
U međuvremenu, Predsjedništvo Republike donijelo je odluku o osnivanju Ustavotvorne komisije u koju je, u nastojanju da u ustavnu raspravu uključi istaknute građane iz svih društvenih slojeva, imenovalo više od dvije stotine članova, najrazličitijih struka i zanimanja, te nacionalne i vjerske pripadnosti i političke orijentacije. 
Ustavotvorna komisija je na prvoj sjednici prihvatila prijedlog Predsjednika Republike o osnivanju Uredničkoga vijeća, u čiji su sastav ušli članovi vodstva političkih stranaka, istaknuti državni dužnosnici, kao i stručnjaci.
Korisno je pripomenuti da su u oblikovanju ustavnih rješenja najviše pridonijeli Smiljko Sokol i Vladimir Šeks. Franjo Tuđman, kao predsjednik Ustavotvorne komisije, izravno je utjecao na temeljna ustavna rješenja, a pisac je "izvorišnih osnova" (preambule ili proslova).
Prvi nacrt podnesen je Uredničkom vijeću polovicom rujna i zatim, putem televizije i novinstva, predstavljen javnosti. U javnoj raspravi podneseni su brojni, često kontradiktorni, prijedlozi i primjedbe od kojih su mnoge uvažene.
Težište suprotstavljanja u tim raspravama bilo je oko pitanja određenja Republike Hrvatske kao nacionalne države, utvrđivanja načela narodne suverenosti, odnosa Republike prema drugim državama članicama Jugoslavenske federacije, te oko pitanja ustrojstva vlasti u Republici, to jest izbora između alternativnih modela, čiste parlamentane vlade ili polupredsjedničkog sustava.
Raspravljalo se i o listi ustavnih jamstava sloboda i prava čovjeka i građanina, ali s mnogo manje oštrine s obzirom na zajedničko opredjeljenje da se pri regulaciji tih pitanja poštuju najviši međunarodni standardi koji su prema utvrđenim Polazištima trebali biti minimumom, a ne maksimumom jamstava sloboda i prava u Republici Hrvatskoj.
Podrobnije o samom povijesnom događaju donošenja prvog hrvatskog Ustava - Božićni Ustav
Kako se Božićni Ustav donešen 1990. u proteklih sedam godina primjene u potpunosti potvrdio, nije bilo potrebe za sadržajnim mijenjanjem nijednog ustavnog instituta ili odredbe, niti kada je riječ o temeljnim načelima i odredbama o pravima i slobodama čovjeka i građanina, niti kada je riječ o ustrojstvu državne vlasti, lokalne samouprave i uprave.Potreba je bila donošenjem Ustavnog zakona o izmjenama i dopunama Ustava Republike Hrvatske ukinuti, tj. promijeniti samo one ustavne odredbe (posebice članak 140., 141. i 142.) koje su bile uvjetovane time što je u trenutku proglašavanja Božićnog Ustava u prosincu 1990. Hrvatska još službeno bila u sastavu SFR Jugoslavije.U članku 140. Ustava bilo je propisano da Republika Hrvatska ostaje u sastavu SFR Jugoslavije sve do novog sporazuma jugoslavenskih republika ili dok Sabor ne odluči drukčije. Članak 140. bio je najizrazitiji primjer odredbi koje su bile nužne u okolnostima izlaska Hrvatske iz Jugoslavije, a koje su nakon toga izgubile svaki smisao i prestale važiti. Na temelju tog članka, a sukladno ishodu referenduma o hrvatskoj samostalnosti, Hrvatski državni sabor je 25. lipnja 1991. donio Ustavnu odluku o suverenosti i samostalnosti, a zatim 8. listopada 1991. i Ustavnu odluku o raskidu svih državnopravnih veza Republike Hrvatske s dotadašnjom Jugoslavijom. Od tog trenutka članak 140. prestao je stvarno važiti. To je i bio razlog zašto se 1997. pristupilo manjoj izmjeni Ustava u obliku Ustavnog zakona. Članci 141. i 142. također su trebali biti obrisani jer su i oni, nakon što su ispunili svoju zadaću, prestali važiti. U njima je bilo propisano, u vezi sa sadržajem i vremenskim rokovima, usuglašavanje hrvatskog sustava ustroja državne vlasti i cjeline pravnog poretka utemeljenog na zakonima Božićnog Ustava.Nadalje, trebalo je ili obrisati ili promijeniti one odredbe koje su se u formalnopravnom, vrijednosnom ili jezičnom smislu pokazale ostatcima bivšeg sustava. U sklopu toga je, primjerice, Narodna banka Republike Hrvatske preimenovana u Hrvatsku narodnu banku. Napravljeno je i stručno pravno poboljšanje Ustava tako što su pomnije određeni svi oni ustavni pojmovi koji su u dotadašnjoj primjeni pokazali da pružaju mogućnost različitog tumačenja. Takve promjene napravljene su primjerice u članku 133. gdje je određeno da međunarodne ugovore potvrđuje Zastupnički dom Hrvatskog državnog sabora.Najbitnija ustavnopravna i ustavno-politička promjena je dopuna članka 135. Ustava novim stavkom 2. kojim se zabranjuje pokretanje postupka "udruživanja Republike Hrvatske u savez s drugim državama u kojem bi udruživanje dovelo ili moglo dovesti do obnavljanja jugoslavenskog državnog zajedništva, odnosno neke balkanske državne saveze u bilo kojem obliku". Ta ustavna zabrana izražava, ne samo na ustavnopravnoj, već i na najvišoj vrijednosnoj simboličkoj razini - svaki, naime, ustav nije samo opći državni pravni akt, već i temeljni politički, pa i svjetonazorski dokument koji izražava povijesno iskustvo naroda u trenutku njegovog donošenja - temeljni, ne samo neposredni već i budući povijesni interes hrvatskog naroda i države. To je naznaka domu i svijetu da je jednom zauvijek, na temelju sveukupnog povijesnog iskustva, hrvatski narod prekinuo sa svim što bi moglo voditi bilo kakvoj južnoslavenskoj državnoj zajednici ili svezi.Bitna promjena dogodila se i u Izvorišnim osnovama Ustava kojem je u okvirni povijesni slijed događaja i temeljnih političkih i pravnih činjenica koje su dovele do uspostave i obrane neovisne demokratske hrvatske države unesen i sam Božićni Ustav, i što je posebno važno, konstitucionalizirana je i pobjeda u Domovinskom ratu. Time je ustavno iskazana odlučnost i spremnost za uspostavu i očuvanje Republike Hrvatske kao samostalne i neovisne suverene i demokratske države.Tim ustavnim promjenama promijenjen je i naziv Sabora Republike Hrvatske u Hrvatski državni sabor, da bi se Hrvatski državni sabor preimenovao u Hrvatski sabor u ustavnim promjenama 2000.
Ustavnim promjenama usvojenim 9. studenog 2000. godine, sukladno izbornim obećanjima koalicije šest stranaka koje su na izborima preuzele vlast u Republici Hrvatskoj izvršena je revizija hrvatskog Ustava. Zastupnički dom prihvatio je promjene Ustava sa 106 glasova za, 35 protiv i jednim suzdržanim.
Prema prihvaćenim izmjena hrvatski parlament dobio je ime Hrvatski sabor i bio je dvodoman. Pritom su uloga i položaj Županijskog doma drugačije definirani: dato mu je pravo suodlučivanja u zakonima koji se odnose na pitanja ljudskih prava, izborni sustav, te na djelokrug tijela državne uprave. Suspenzivni veto tog Doma ograničen je samo na slučaj povrede prava jedinica lokalne i regionalne samouprave u zakonima koje nije donio sa Zastupničkim domom. Odredba po kojoj je Predsjednik Republike – na prijedlog Vlade i uz supotpis premijera, a nakon savjetovanja s predstavnicima klubova zastupnika parlamentarnih stranaka – mogao raspustiti Zastupnički dom, dodatno je precizirana. Prema tome, Predsjednik države mogao je raspustiti Zastupnički dom u slučaju da na zahtjev Vlade da joj se izglasa povjerenje Dom to ne učini (izglasa joj nepovjerenje), ili ako u roku od 120 dana Dom ne donese državni proračun. U Ustav je, uz lokalnu, po prvi puta uveden pojam područne, odnosno, regionalne samouprave. U odredbe o temeljnim vrednotama uvedene su i one o ravnopravnosti spolova. Prema prihvaćenim promjenama, Sabor mora raspisati referendum o važnijim pitanjima ako to potpisima zatraži 10 posto birača Hrvatske. U Ustav je uvrštena i odredba o "pozitivnoj diskriminaciji" prema kojoj se za manjine zakonom može pored općeg biračkog prava osigurati i posebno biračko pravo. 
Ovom ustavnom promjenom uveden je novi sustav ustrojstva vlasti, odnosno zamjenjen je polupredsjednički sustav t.zv. čistim parlamentarnim sustavom. Prema Smerdelu nije se radilo o problemu primijenjenog "sustava ustrojstva vlasti", a još manje o teorijskoj "čistoći" i skladnosti sustava koji bi se imao primijeniti, već o političkom zahtjevu da se, koliko je to moguće učiniti ustavnim odredbama, uspostave institucionalne prepreke obnavljanju visoko centraliziranog sustava personalizirane vlasti Predsjednika Republike, kakav je razvijen tijekom posljednjih deset godina i kojem je, po prevladavajućem mišljenju, bitno pridonosio t.zv. polupredsjednički sustav uspostavljen Ustavom iz 1990. godine. Cilj je ustavnih promjena uspostaviti sustav odgovorne, ali istodobno i djelotvorne izvršne vlasti.
Promjenu Ustava Hrvatski sabor donio je 28. ožujka 2001. Za promjene je glasovalo 103, a protiv se izjasnilo 36 zastupnika. Promjenama je ukinut Županijski dom, prestao je mandat predsjedniku Vrhovnog suda te predsjedniku i članovima Državnog sudbenog vijeća.
Ustavnim promjenama iz 2001. godine ukinuta je dvodomnost Hrvatskog sabora, odnosno ukinut je Županijski dom. Takvo rješenje nastavlja se na raniju hrvatsku parlamentarnu tradiciju koja do "božićnog" ustava nije poznavala bikameralnost.
Odlukom o pristupanju promjeni Ustava Republike Hrvatske, koju je Hrvatski sabor donio 30. travnja 2010. godine, odlučeno je da se pristupi promjeni Ustava Republike Hrvatske prema prijedlogu koji je podnijela Vlada Republike Hrvatske 1. listopada 2009. godine i prema prijedlogu koji su podnijeli zastupnici u Hrvatskom saboru 16. listopada 2009. godine. Promjena Ustava prihvaćena je 16. lipnja 2010. Za izmjene Ustava glasovalo je 133 zastupnika, četiri su bila protiv, a jedan suzdržan.Ovom su promjenom, a radi članstva u EU, ublaženi uvjeti za donošenje referendumske odluke. Umjesto dotadašnje natpolovične većine svih upisanih birača, ubuduće će biti dovoljna većina birača koji pristupe referendumu. Promjenom Ustava je omogućena primjena europskog uhidbenog naloga od stupanja Hrvatske u članstvo EU-a, kao i da se i prije ulaska u EU omogući izručivanje hrvatskih državljana pravosudnim tijelima drugih država na temelju međunarodnih ugovora.
Ojačana je neovisnost pravosuđa i osiguran neovisan izbor pravosudnih dužnosnika, kao i puna neovisnost Hrvatske narodne banke i Državnoga ureda za reviziju.
Državljani članica EU će od ulaska Republike Hrvatske u EU imati biračko pravo na lokalnim izborima, a sudovima se daje ovlast da izravno primjenjuju pravo EU.
U Ustav je dodana i posebna glava, kojom je utvrđena pravna osnova članstva Hrvatske u EU i sudjelovanje u europskim institucijama.
Uz "europske promjene", u Preambulu Ustava uvrštene su sve 22 nacionalne manjine, kao i formulacija o pobjedi hrvatskih branitelja u pravednom, legitimnom i oslobodilačkom Domovinskom ratu. U Ustavu je navedeno i da se država posebno skrbi za branitelje, hrvatske ratne vojne invalide, udovice i djecu poginulih hrvatskih branitelja.
Onemogućena je zastara za kaznena djela ratnog profiterstva te pretvorbenog i privatizacijskog kriminala.
Hrvatski državljani bez prebivališta u Hrvatskoj na izborima će ubuduće glasovati isključivo u sjedištima diplomatsko-konzularnih predstavništava u zemljama u kojima imaju prebivalište, no birat će fiksno tri zastupnika u Saboru, bez obzira na to koliko ih se odazove na izbore.
Ustavni suci će se, umjesto natpolovičnom, birati dvotrećinskom većinom svih zastupnika u Hrvatskom saboru, a sudac kojemu je istekao mandat će, ako Sabor ne imenuje novog, ostati na toj dužnosti do šest mjeseci nakon isteka mandata.
Izbrisana je odredba po kojoj se Ured predsjednika Republike Hrvatske uređuje posebnim zakonom, a ustrojstvo i djelokrug svog ureda utvrdit će sam Predsjednik Republike svojom odlukom.
O prijelazu hrvatskih vojnika izvan hrvatskih granica Sabor će, umjesto dvotrećinskom, ubuduće odlučivati natpolovičnom većinom svih zastupnika, ali uz suglasnost predsjednika države. Ako predsjednik Republike uskrati suglasnost, odluku će donositi dvije trećine zastupnika.
Kvalificiranom većinom saborskih zastupnika ubuduće će se donositi i državni proračun. Promijenjena je ustavna odredba o osnovnom školovanju, kojom se prije promjene samo osnovno školovanje određivalo kao obvezno i besplatno. Pravo na pristup informacijama postala je ustavna kategorija, a promjenama je ojačana i uloga pučkog pravobranitelja, kojemu se daje imunitet od kaznenog progona kakav imaju zastupnici.
Udruga U ime obitelji provela je od 12. do 26. svibnja 2013. prikupljanje potpisa za referendum o braku kao zajednici muškarca i žene, čiji je razultat bio 749.316 prikupljenih potpisa. Sabor je potom raspisao referendum  koji je održan  1. prosinca 2013. Gotovo dvotrećinskom većinom građana RH izašlih na referendum (65,87 %) Ustav je izmijenjen amandmanom na članak 61. kojim je određeno da je brak životna zajednica muškarca i žene.
U prosincu 2013. u Saboru je na brzinu izglasovan Nacrt promjene Ustava RH. Komentari stručnjaka za ovu neuspjelu inicijativu koja je provizorno izglasovana u Saboru bili su poražavajući:
Javna rasprava trajala je tjedan dana. Branko Smerdel je "javno upozorio na katastrofalnu stručnu nedorađenost paketa promjena, koji bi što prije trebalo ukloniti s dnevnog reda Sabora".
Od 21. rujna do 5. listopada 2014. građanska inicijativa U ime obitelji prikupljala je potpise za referendum kojim se htjela promijeniti ustavna regulativa na temelju koje se provode parlamentarni izbori, pod geslom Birajmo zastupnike imenom i prezimenom. Inicijativa je prikupila preko 380 tisuća potpisa, no to tada nije bilo dovoljno:
U izvorišnim osnovama Ustava stoji da se povijesno pravo hrvatskoga naroda na punu državnu suverenost, ... očitovalo u pobjedi hrvatskog naroda i hrvatskih branitelja u pravednom, legitimnom, obrambenom i oslobodilačkom Domovinskom ratu (1991. - 1995.), ali se također spominju odluke Zemaljskoga antifašističkog vijeća narodnog oslobođenja Hrvatske (1943.) nasuprot proglašenju Nezavisne Države Hrvatske (1941.); što neki političari (Mesić) najčešće netočno tumače kao zasnovanost Hrvatske na antifašizmu, iako antifašizam kao stvarni pokret ili idejna vrijednost nije spomenuta nigdje u Ustavu RH. Zbog toga su se oko 2011. pojavile inicijative za promjenom Ustava kako bi se ova netočna predodžba izbjegla boljom ustavnom formulacijom, kako bi se izbjeglo lažno uguravanje jugokomunističke totalitarne realizacije antifašizma i tijesno povezanih komunističkih, totalitarističkih zločina počinjenih upravo protiv hrvatskoga naroda u Ustav RH.
Dakle antifašizam kao otpor fašizmu je nesumnjiva moralna vrijednost, ali konkretna jugokomunistička realizacija antifašizma je totalitarna i u krajnjoj liniji, imajući u vidu sve zločine tog totalitarizma - zločinačka. Tijekom predsjedničke kampanje 2014. godine predsjednički kandidat Milan Kujundžić niječno je odgovorio na pitanje znači li njegov prijedlog novog Ustava RH, u kojem bi stajalo da su temelji Hrvatske u Domovinskom ratu, izbacivanje antifašizma: "Ne znači to izbacivanje antifašizma. Povijest se ne može izbaciti. Međutim, antifašizam je samo jedna od epizoda u hrvatskoj povijesti, a Domovinski rat je temelj hrvatske države, tada je nastala neovisna Republika Hrvatska."
Ministar Zlatko Hasanbegović na predizbornom plakatu u rujnu 2016. bio je još sažetiji: 
Ovdje su kao ključni datumi navedeni 30. svibnja - Dan državnosti do 2001. godine, dan kad je konstituiran prvi višestranački Sabor 1990. godine, te dan 5. kolovoza, - Dan pobjede. Izborom ovih dana se vrijednosti demokracije (prvi višestranački Sabor) i slobode i neovisnosti Hrvatske (datum bez koga ne bi bilo slobode i neovisnosti i kraja Domovinskog rata) postavljaju kao temeljne. Da je antifašizam kao vrijednost neupitan, a da je jugokomunistička zločinačka realizacija ono što valja osuditi ministar je rekao:
LiteraturaSokol, Smiljko (2009.). “Promjene Ustava Republike Hrvatske”, Ustavno pravo, Zagreb: Narodne novine ISBN 9789532341317

Valencia Club de Fútbol (poznatiji pod imenom Valencia CF ili Los Che) je španjolski profesionalni nogometni klub iz Valencie. Klub nastupa u La Ligi te je jedan od najvećih i najuspješnijih španjolskih nogometnih klubova. Valencia je do sada osvojila šest naslova prvaka La Lige, sedam naslova  Španjolskog kupa, jedan naslov Kupa UEFA, dva naslova Kupa velesajamskih gradova, jedan naslov Kup pobjednika kupova, dva naslova Europskog superkupa te naslov Španjolskog superkupa. Također su dva puta igrali u finalu Lige prvaka, ali oba puta su poražena. Prvi put sezone 1999./2000. od Real Madrida, a drugi put sezone 2000./2001. godine od njemačkog Bayerna. Valencija je također bila članom skupine G-14, a sada je član Europskog udruženje klubova. 
Klub se nalazi na četvrtom mjestu po broju osvojenih bodova na tablici La Lige svih vremena, iza Real Madrida, Barcelone i Athletica. U međunarodnim natjecanjima Valencia je treći najuspješniji španjolski klub iza Real Madrida i Barcelone. Te tri momčadi ujedno su i jedini španjolski klubovi koji su osvojili više od pet međunarodnih trofeja.
Valencia je osnovana 1919., a od 1923. igraju na stadionu Mestalla, kapaciteta 55.000 sjedećih mjesta. Klub će se uskoro preseliti na novi stadion Nou Mestalla koji će imati kapacitet od 75.000 sjedećih mjesta. Trenutno je u izgradnji, a nalazit će se u sjevero-zapadnom djelu grada. Velencia ima dugogodišnje rivalstvo s Levanteom koji se također nalazi u Valenciji, te s Villarrealom koji se nalazi u tzv. Valencijskoj Zajednici. 
Valencia je treći najpopularniji nogometni klub u Španjolskoj, odmah iza Real Madrida i Barcelone. Također je jedan od najvećih klubova u svijetu prema broja registriranih navijača.
Klub je osnovan 1919., a prvi predsjednik kluba bio je Octavio Augusto Milego Diaz. On je izabran nasumce, točnije bacanjem novčića.  Valencia je svoju prvu službenu utakmicu odigrala 21. svibnja1919. protiv Gimnástica. Susret je završio pobjedom Valencie od 1-0. 
Valencia je svoje domaće utakmice igrala na stadionu Algirós koji je otvoren 7. prosinca 1919., a 1923. se sele na novi stadion Estadio Mestalla. U prvoj utakmici na Mestalli Valencia je igrala protiv Castellóna, a utakmica je završila rezultatom 0-0.  Sljedećeg dana Valencia je ponovo igrala sa istim protivnikom, a slavila je pobjedom od 1-0. Te iste godine osvajaju Regionalno prvenstvo, a tim su uspjehom dobili pravo sudjelovanja u Španjolskom kupu. 
Nakon Španjolskog građanskog rata 1941. Valencia osvaja Copa del Rey. U finalu su slavili protiv Espanyola. U sezoni 1941./1942. po prvi puta osvajaju Primeru.  Kasnijim dobrim rezultatima u sezonama 1943./1944. i 1946./1947. još dvaput osvajaju španjolsku ligu.Tijekom 1950-ih Valencia ne uspjeva ponoviti dobre rezultate iz prethodnog razdoblja. Obnovom Mestalle povećan je kapacitet stadiona na 45.000 sjedećih mjesta.  U momčad stižu strani i domaći igrači među kojima i španjolski reprezentativac Antonio Puchades i Nizozemac Faas Wilkes. Sezonu 1952./1953. klub sezonu završava na drugom mjestu, a sljedeće sezone osvaja Copa del Rey, tada poznatijeg pod nazivom Copa del Generalísimo. 
Počeci 1960-ih za Valenciu su bili uspješni, tada osvajaju svoj prvi europski trofej: Kup velesajamskih gradova (danas Kupa UEFA). Čak su tri puta igrali u finalu tog natjecanja: sezone 1961./1962. su porazili Barcelonu, u  1962./63. poraženi se od zagrebačkog Dinama, a u 1963./1964. su rezultatom 2-1 porazili Real Zaragozu.Početkom 1970. za trenera Valencie imenovan je slavni Alfredo Di Stefano. Bivši igrač Real Madrida koji je dvaput osvajao Zlatnu loptu, sa Valenciom osvaja četvrtu titulu španjolskog prvaka. S tim uspjehom, Valencia se po prvi puta u svojoj povijesti natjecala u kvalifikacijama za Europski Kup. Sezone 1971./72. stigli su do 3. kola u kojem su poraženi od mađarskog Újpesta. Najbolji igrači Valencie 1970-ih bili su Austrijanac Kurt Jara, Nizozemac Johnny Rep i Argentinac Mario Kempes, koji je u sezonama 1976./1977 i 1977./1978. bio najbolji strijelac španjolske lige. U sezoni 1978./1979. osvajaju Španjolski kup, a godinu kasnije osvajaju svoj prvi trofej Kupa pobjednika kupova. Do tog trofeja stigli su porazivši u finalu engleski Arsenal.
Počekom 1982. za trenera Valencie imenovan je Miljan Miljanić.  Valencia je te godine odigrala katastrofalnu sezonu. Samo tjedan dana prije kraja prvenstva Valencia se nalazila na 17. mjestu. Miljanić dobiva otkaz, a zamjenjuje ga je Koldo Aguirre. On je uspio u zadnjem kolu prvenstva spasiti Valenciu od ispadanja u drugu ligu. U sezonama 1983./1984. i 1984./1985. klub se nalazio u ogromnim dugovima. Najnižu točku u svojoj povijesti doživjeli su sezone 1985./1986. kada ispadaju u drugu ligu, a uz to, zbog neisplaćenih plaća, mnogi igrači napuštaju klub. Klub je tako ispao iz La Lige nakon dugih 55 godina.
Na mjesto novog predsjednika kluba stiže Arturo Tuzón. On 1986. na klupu Valencie vraća  Alfreda Di Stefana. To se pokazao kao dobar potez jer već u sezoni 1986./1987. klub se vraća u prvu ligu. Sljedeće sezone još uvijek pod vodstvom Di Stefana klub osigurava ostanak u La Ligi, završavajući na 14. mjestu. Početkom 1989. klub kupuje bugarskog napadača Luboslava Peneva. U sezoni 1991./1992. na klupu Valencie sjeda Nizozemac Guus Hiddink. On sa Valenciom stiže do četvrtog mjesta, te do četvrtfinala Španjolskog kupa. Početkom 1992. klub ulazi u preoblikovanje te postaje sportsko dioničarsko društvo. Hiddink je na klupi Valencie ostao do 1993., Kada je Valencia teško poražena u Kupu UEFA od talijanskog Napolija, koji je na Mestalli slavio sa čak 5-1.
Početkom 1994. na klupu Valencie sjeda brazilac Carlos Alberto Parreira koji je sa brazilskom reprezentacijom bio prvak na Svjetskom nogometnom prvenstvu 1994. U prijelaznom roku u klub stižu španjolski vratar Andoni Zubizarreta, ruski napadač Oleg Salenko te Predrag Mijatović.  Nakon loših rezultata, Parreira napušta klupu Valencie, a zamjenjuje ga Jose Manuel Rielo.  Kasnije Valenciju su još vodili Luis Aragonés i Jorge Valdano  koji su imali igrače poput Brazilca Romaria i Argentinaca Claudia Lopeza i Ariela Ortege, ali nisu uspjevali postići dobre rezultate. 
Godine 1997., na klupu Valencie dolazi talijanski trener Claudio Ranieri. On u svojoj prvoj sezoni na Mestalli prekida post dug 19 godina bez osvojenog trofeja, godine 1999. osvaja Španjolski kup. Sljedeće sezone, Ranierija zamjenjuje Argentinac Héctor Cúper, koji je dvaput odveo Valenciu do finala Lige Prvaka. Prvi put sezone 1999./00. kada su poraženi rezultatom 3-0 od Real Madrida, te drugi put sezone 2000./01. kada su također poraženi, ovaj put nakon izvođenja jedanaesteraca od njemačkog Bayerna.Cúper početkom 2001. odlazi na klupu talijanskog Intera, a na klupi Valencie zamjenjuje ga Rafa Benítez. On sezone 2001./2002. sa Valenciom osvaja naslov prvaka, prvi nakon 31 godine. Sezone 2003./2004. osvajaju još jedan naslov prvaka, te Kup UEFA. Iste godine Rafa Benitez napušta Valenciju, te odlazi u engleski Liverpool. Sezonu 2004./2005. je obilježio povratak Ranieria na klupu Valencie, ali u povratničkoj sezoni nije postigao značajnije uspjehe (klub završava sezonu na 7. mjestu te se kvalificirao u Intertoto kup). Ranieri dobiva otkaz, a zamjenjuje ga bivši igrač Valencie Quique Sánchez Flores. Pod njegovim vodstvom, klub se kvalificirao u Liga prvaka tri sezone zaredom, a najveći uspjeh u tom natjecanju bilo im je igranje u četvrtfinalu. Početkom sezone 2008./2009. na klupu Valencie dolazi Unai Emery.
Valencia je u početku igrala na stadionu Algirós, ali se 1923. sele na Mestallu. Prvu utakmicu na novom stadionu odigrali su 20. svibnja 1923 protiv Levantea. Tijekom 1950-ih kapacitet stadiona je povećan na 45.000 sjedećih mjesta. Mestalla je od 1970. do 1995. nosila ime Luis Casanova. Danas stadion može primiti 55.000 gledatelja, a dimenzije travnjaka su 105 x 70 metara.
Klub se 2009. godine trebao preseliti na novi stadion u sjeverozapadnom djelu grada ali zbog financijski problema je cijeli projekt oko stadiona u fazi mirovanja. Izgrađeno je dvije trećine stadiona i potrebno još oko 160 mil. € da se završi. Novi stadion Nou Mestalla imat će kapacitet od 75.000 sjedećih mjesta, te će biti treći najveći španjolski stadion. Uz to, imat će 5 zvjezdica prema UEFA-inim kriterijima.
Originalni dres Valencije sastojao se od bijele majice, te crnih kratkih hlačica i čarapa. Iako su tijekom godina, crna i bijela bile glavne boje na dresu, na sadašnjem je i narančasta.
Prvi dres: Bijela majica sa narančastim obrubom, crne hlačice i bijele čarape sa crnim obrubom.
Drugi dres: Crna majica sa narančastim obrubom, narančastim hlačicama i crnim čarapama.
Španjolski dirigent Pablo Sanchez Torella je na zahtjev kluba sastavio glazbu pod nazivom "Pasodoble" za himnu Valencije, a tekst je napisao Ramon Gimeno Gil. Himna je 21. rujna 1993. doživjela svoju premijeru za vrijeme 75. obljetnice kluba.
Tijekom prve polovice 13. stoljeća Valenciu i Baleare osvojio Jakov I. Aragonski. Nakon osvajanja kralj im je dao status neovisnih kraljevstva. Tada je Valencia bila pod upravom Jakova I koji je isto tako bio vladar Aragona. 
Na grbu Valencie stoje dva slovo L. Ona prikazuju sastajanje kralja sa narodom i njegovo okrunjenje za njihovog kralja.
Postoji nekoliko mogućih objašnjenja što predstavlja šišmiša na grbu Valencie. Jedan od mogućih objašnjenja je da su se šišmiši često pojavljivali na tom području. Drugo objašnjenje je da se je 9. listopada 1238. prilikom ulaska Jakova I u grad, na njegovu zastavu sletio šišmiš. On se od tada smatra dobrim ili sretnim znakom.
Asistenti: Bernardo España, Vicente Ventura Deval, Jorge Vicente Ramón Donat, Vicente Navarro Navarro, José Manuel López.
Fizoterapeuti: José de los Santos, Andreu Gramaje, Ximo Galindo, Álvaro Ortiz, Luis Baraja, David Ponce, Jordi Sorli.
Pobjednici (6): 1941./42., 1943./44., 1946./47., 1970./71., 2001./02., 2003./04.
Drugoplasirani (6): 1947./48., 1948./49., 1952./53., 1971./72., 1989./90., 1995./96.
Pobjednici (7): 1940./41., 1948./49., 1953./54., 1966./67., 1978./79., 1998./99., 2007./08. 
Finalisti (10): 1933./34., 1936./37., 1943./44., 1944./45., 1945./46., 1951./52., 1969./70., 1970./71., 1971./72., 1994./95.

Vancouver (eng. izgovor /vænˈkuːvər/; hrv. izgovor vankúver) je obalni grad smješten u regiji Lower Mainlandu, u Britanskoj Kolumbiji, Kanada. Nazvan je po britanskom kapetanu Georgeu Vancouveru, koji je to područje istražio 1790-ih. Samo ime Vancouver, podrijetlo vuče od nizozemskog "van Coevorden," što označava osobu iz Coevordena, grada u Nizozemskoj.Kao najveće u zapadnoj Kanadi, Vancouver je treće najveće metropolitansko područje u zemlji, dok je sam grad osmi najveći. Prema popisu iz 2006., Vancouver naseljava preko 578 000 stanovnika, dok u metropolitanskom području živi preko 2,1 milijuna ljudi. Stanovništvo je etnički raznoliko, s 52% ljudi kojima engleski nije materinji jezik.Šumske pilane ustanovljene 1867., u području poznatom kao Gastown, postale su nukleus oko kojeg je niknuo grad (townsite), te je Vancouver formiran (inkorporiran) 1886. Do 1887., transkontinentalna željeznica produžena je do grada radi prednosti koje pruža velika prirodna luka, koja je uskoro postala vitalna karika u trgovačkoj ruti između Orijenta, istočne Kanade i Londona. Luka u Vancouveru (Port Metro Vancouver), danas je najprometnija i najveća u Kanadi, kao i četvrta najveća (prema tonaži) u Sjevernoj Americi. Iako šumarstvo ostaje najveća industrija, Vancouver je poznat kao urbano središte okruženo prirodom, što turizam čini drugom najvećom industrijom. Također, Vancouver je treće najveće središte filmske produkcije u Sjevernoj Americi, nakon 
Los Angelesa i New Yorka, što je gradu donijelo nadimak Hollywood North (Sjeverni Hollywood).Vancouver je više od desetljeća, prema procjenama poslovnih časopisa, visoko rangiran kao "najugodniji grad za život u svijetu". Bio je domaćin mnogim međunarodnim konferencijama i događajima, uključujući konferenciju Ujedinjenih naroda o ljudskim naseljima 1976., i Svjetsku izložbu 1986. Zimske olimpijske igre 2010. održane su u Vancouveru i Whistleru, zimovalištu 125 km sjeverno od grada.
Glavni članak: Povijest VancouveraArheološki podaci ukazuju na prisutnost urođeničkih naroda u području Vancouvera prije 8000 do 10 000 godina. Grad je lociran na tradicionalnim teritorijima naroda Squawmish, Musqueam, Tsleil-Waututh, grupe Coast Salish. Imali su svoja naselja u raznim dijelovima današnjeg Vancouvera, kao Stanley Parku, zaljevu False Creek, Kitsilanu, Point Greyu i obližnjem ušću rijeke Fraser.
Prvi Europljanin koji je istražio obalu današnjeg Point Greya i dijelove zaljeva Burrard Inlet,
tvrdi da je Francis Drake područje mogao posjetiti još 1579. George Vancouver istražio je 1792. unutrašnju luku zaljeva Burrard Inlet, te je razne lokacije nazvao britanskim imenima.Istraživač i trgovac Sjeverozapadne kompanije (North West Company) Simon Fraser, i njegova posada, bili su prvi poznati Europljani koji su kročili na mjesto današnjeg grada. 1808., putovali su s istoka niz rijeku Fraser, možda najdalje do Point Greya, kraj današnjeg Univerziteta Britanske Kolumbije.Zlatna groznica kanjona Fraser 1858., dovela je preko 25 000 ljudi, većinom iz Kalifornije, preko New Westminstera (osnovan 14. veljače, 1859.), koji je bio prilaz unutrašnjosti Britanske Kolumbije, zaobilazeći područje današnjeg Vancouvera. Vancouver je među najmlađim gradovima Britanske Kolumbije;
prvo europsko naselje u današnjem Vancouveru nije podignuto do 1862, pri McLeeryjevoj farmi, neposredno južno od drevnog naselja Musqueama, u današnjem Marpoleu. Pilana utemeljena u Moodyvilleu (sada grad North Vancouver) 1863., započela je dugu vezu grada s šumarstvom. Ubrzo su se pridružili mlinovi u vlasništvu kapetana Edwarda Stampa na južnoj obali zaljeva. Stamp, koji je započeo sa sječom drveća u području grada Port Alberni, isprva je nastojao držati mlin na Brockton Pointu, ali hirovite struje i opasne hridi prisilili su aktivnost na selidbu na lokaciju u podnožju ulice Gore. Taj mlin, poznat kao Hastings (Hastings Mill), postao je jezgra oko koje je formiran Vancouver. Središnja uloga mlina u gradu, oslabila je dolaskom Kanadsko pacifičke željeznice (Canadian Pacific Railway CPR) 1880-ih, premda je ostala bitnom u lokalnoj ekonomiji do zatvaranja 1920-ih.Naselje koje se nazivalo Gastown, brzo je raslo oko izvorne improvizirane gostionice koju je na rubu vlasništva mlina Hastings 1867. otvorio "Gassy" Jack Deighton. 1870., kolonijalna vlada, izvršila je procjenu naselja i osnovala grad (townsite), preimenovan "Granville", u čast tadašnjeg britanskog državnog tajnika za kolonije, Lorda Granvillea. Lokacija, sa svojom prirodnom lukom, odabrana je kao polazna točka Kanadsko-pacifičke željeznice, na razočaranje obližnjih mjesta Port Moody, New Westminster i Victoria, koja su sva se nadmetala za posljednu stanicu željeznice. Željeznička pruga bila je među poticajima Britanskoj Kolumbiji da se 1871. pridruži 
konfederaciji, ali Pacifički skandal i nesuglasice oko korištenja kineske radne snage odgodili su izgradnju do 1880-ih.
Grad Vancouver ujedinjen je (incorporated) 6. travnja, 1886., iste godine kada je u grad stigao prvi transkontinentalni vlak. Predsjednik Kanadsko-Pacifičke željeznice William Van Horne grad je nazvao u čast Georgea Vancouvera. Veliki požar 13. lipnja, 1886., cijeli grad sravnio je s zemljom. Vancouverski vatrogasci osnovani su te godine, te je grad brzo ponovo izgrađen. Stanovništvo Vancouvera raslo je od 1000 ljudi u prvom naselju 1881., preko više od 20 000 na prelazu stoljeća, do 100 000 1911. godine.Vancouverski trgovci opremali su tragače zlata na putu za Klondike, za vrijeme slavne zlatne groznice 1898. Jedan od tih trgovaca, Charles Woodward, otvorio je 1892. prvu trgovinu Woodward's na lokaciji današnjih ulica Georgia i Main, što je zajedno s robnim kućama Spencer's i Hudson's Bay desetljećima tvorilo trgovačku jezgru grada.Ekonomijom Vancouvera, u ranim fazama razvoja grada dominirale su velike kompanije kao Kanadsko-Pacifička željeznica, koje su donosile kapital potreban za brzi razvoj novog grada. Dok se tvornička proizvodnja tek razvijala, prirodni resursi bili su temelj vancouverske ekonomije. Sektor resursa bio je isprva baziran na sječi drveća, dok kasnije na izvozu kroz luku, gdje je trgovački promet uspostavio najveći ekonomski sektor u Vancouveru do 1930-ih..Dominaciju ekonomije velikih kompanija pratio je često militantni radnički pokret. Prvi je veći štrajk solidarnosti bio 1903., kada su zaposlenici željeznica štrajkali protiv CPR-a radi priznavanja sindikata. Radnički vođa Frank Rogers bio je ubijen od CPR policije za vrijeme demonstracija na dokovima, kao prvi mučenik radničkog pokreta u Britanskoj Kolumbiji. Rast napetosti u industriji doveo je 1918. do prvog generalnog štrajka u Kanadi, u rudnicima ugljena Cumberland na otoku Vancouver. Nakon zatišja 1920-ih, val štrajkova dosegao je vrhunac 1935., kada su nazaposleni preplavili grad protestirajući protiv uvjeta u kampovima pod vojnom upravom u udaljenim krajevima provincije. Nakon dva mjeseca  svakodnevnih i burnih protesta, štrajkaši iz kampova odlučili su svoje žalbe izložiti saveznoj vladi te su pošli na takozvani "Put za Ottawu" (On-to-Ottawa Trek), 
ali njihov protest nasilno je spriječen. Radnici su bili uhićeni kraj mjesta Mission i internirani u radnim logorima tijekom trajanja depresije.Drugi socijalni pokreti, kao feminizam prvog vala, reforma morala i pokret umjerenosti, također su utjecali na razvoj Vancouvera. Mary Ellen Smith, vancouverska sufražetkinja i prohibicionistkinja, postala je 1918. prva žena izabrana u provincijski parlament. Alkoholna prohibicija započela je za vrijeme prvog svjetskog rata i trajala do 1921., kada je vlada provincije uspostavila kontrolu nad prodajom alkohola, što je na snazi i danas. Prvi je kanadski zakon o drogi stupio na snagu nakon istrage koju je proveo savezni ministar rada i budući premijer William Lyon Mackenzie King. King je bio otposlan istražiti štetu nastalu u neredima kada je Azijatska ekskluzionistička liga (Asiatic Exclusion League) vodila puštošenje kroz kinesku i japansku četvrt. Dvoje od oštećenih bili su proizvođači opijuma, i nakon dodatne istrage, King je otkrio da bijele žene i kineski muškarci navodno posjećuju opijumske rupe. Savezni zakon koji zabranjuje proizvodnju, prodaju i uvoz opijuma za nemedicinske svrhe, uskoro je izglasan na temelju tih otkrića.Udruživanje s Point Greyem i Južnim Vancouverom, dalo je gradu svoje konačne konture, ne mnogo prije što je grad postao treća najveća metropola u zemlji. Do 1. siječnja, 1929., populacija proširenog Vancouvera bila je 228,193 stanovnika, te je ispunjavalo cijelokupni poluotok između zaljeva Burrard i rijeke Fraser.
Smješten na poluotoku Burrard, Vancouver leži između zaljeva Burrard na sjeveru i rijeke Fraser na jugu i prolaza Strait of Georgija na zapadu. Grad, u Pacifičkoj vremenskoj zoni (UTC−8) i 
Pacifičkoj pomorskoj ekozoni, prostire se na području od 114 km², uključujući i ravničarske i brdovite zone. Do imenovanja grada 1885., naziv "Vancouver" odnosio se na otok Vancouver, te je i danas raširen pogrešan dojam da je grad lociran na otoku. I grad i otok nazvani su prema britanskom kapetanu Georgeu Vancouveru, dok je grad Vancouver u Washingtonu, nasuprot Portlandu na sjevernoj obali rijeke Columbia, tek indirektno imenovan prema britanskom kapetanu; naziv tog grada adaptacija je naziva Fort Vancouvera, koji je bio sjedište Kompanije zaljeva Hudson za Columbia District, i najveće naselje na pacifičkom sjeverozapadu do Oregonskog ugovora 1846.
Vancouver ima jedan od najvećih gradskih parkova u Sjevernoj Americi, Stanley Park, površine 404,9 hektara. Planinski lanac North Shore Mountains dominira gradskim pejzažom, te su po vedrom danu vidljivi i snijegom pokriveni vulkan Mount Baker u Sjedinjenim Državama na jugoistoku, otok Vancouver na zapadu i otok Bowen na sjeverozapadu.
Vegetacija u području Vancouvera izvorno je bila kišna šuma umjerenih područja, koja se sastojala od četinara s ponešto javora i testeraste jove, te velikim močvarnim područjima (čak i na visoravnima, radi loše drenaže). Mješavina četinara bila je karakteristična za obalnu Britansku Kolumbiju; Duglazije, Golema tuja, i Western Hemlock. Smatra se da u području rastu najveća stabla tih vrsta na obali Britanske Kolumbije. Najveća stabla u zoni današnjeg Vancouvera bila su u predjelu Gastowna, gdje se zbila prva sječa stabala, i na južnim obroncima zaljeva False Creek i English Bay, posebno u okolici plaže Jericho. Šuma u Stanley Parku posječena je između 1860-ih i 1880-ih, te su tragovi staromodnih tehnika sječe, kao urezi za dasku, još vidljivi.Mnoge biljke i stabla koja rastu u Vancouveru i okolnoj regiji (Lower Mainland), uvezeni su iz drugih dijelova kontinenta i svijeta. Razne vrste palmi rastu u gradu, kao i veliki broj drugih egzotičnih stabala kao čileanski bor, japanski javor, i različito egzotično cvijeće, kao magnolije, azaleje i rododendroni. Neki su rododendroni izrasli do golemih veličina, kao i druge vrste uvezene iz područja oštrijih klima istočne Kanade ili Europe. Lokalni Acer glabrum također može postići ogromne visine. Mnoge od gradskih ulica imaju drvorede s mnoštvom cvijetnih vrsta stabala japanske trešnje, koje je od 1930-ih nadalje poklonila japanska vlada. Stabla cvatu nekoliko tjedana u rano proljeće svake godine. Druge ulice imaju drvorede kestena i drugih dekorativnih sjenovitih stabala.
Vidi još: Klima u KanadiKlima je u Vancouveru prema kanadskim standardima umjerena, te je najčešće klasificirana kao oceanska (Köppenova klasifikacija klime Cfb). Ljetnji mjeseci uobičajeno su suhi, često s uvjetima umjerene suše, najčešće tijekom srpnja i kolovoza. Nasuprot tome, ostatak godine je kišovit, posebno između listopada i ožujka.
Godišnje padaline mjerene na vancouverskom aerodromu u Richmondu kreću se oko 1199 mm, premda to znatno varira kroz metropolitansko područje radi topografije, te je prosjek dosta veći u centru grada. Zimi, većina dana (također na vancouverskom aerodromu) ima izmjerljive oborine. Ljetnji  mjeseci imaju manje oborina i više sunčanih dana, ublaženih morskim povjetarcima. Maksimalna dnevna temperatura kreće se oko 22°C u srpnju i kolovozu, povremenim temperaturama do 30°C. Najviša ikada zabilježena temperatura bila je 34,4°C, 30. srpnja, 2009. Snijeg pada prosječno jedanaest dana godišnje, od kojih tri dana padne 6 cm ili više. Godišnja prosječna visina snijega je 48,2 cm, ali ne zadržava se dugo na tlu. Zime u Velikom Vancouveru (Greater Vancouver) četvrte su najblaže među kanadskim gradovima, nakon Victorije, Nanaima i Duncana, svi s obližnjeg otoka Vancouver. 
Vancouver ima dnevnu minimalnu temperaturu ispod nule prosječno 46 dana godišnje, ili ispod −10°C
dva dana u godini. Prosječno 4,5 dana godišnje temperatura ne prelazi iznad 0°C
S 5335 stanovnika po kvadratnom kilometru (2006.), Vancouver ima veliku gustoću stanovništva u odnosu na mnoge druge sjvernoameričke gradove. Urbanističko planiranje u Vancouveru karakteriziraju stambeni neboderi i raznovrsni razvoj u gradskim središtima, kao alternativa nekontroliranom širenju gradskog područja (urban sprawl), što je doprinjelo visokom rangiranju grada po kvaliteti života.
Takav pristup vuče porijeklo s kraja 1950-ih, kada su gradski planeri započeli poticati gradnju rezidencijalnih nebodera u Vancouverskom West Endu, pod striktnim zahtjevima za stepenastu izgradnju i otvorene prostore radi zaštite vizura i zelenih površina. Uspjeh takvih gustih ali za život ugodnih četvrti, doveo je, počevši od 1980-ih, do prenamjene gradskih industrijskih zona, kao North False Creek i Coal Harbour. Rezultat je kompaktna urbana jezgra koja je stekla međunarodno priznanje radi svoje "visoke privlačnosti i za život ugodnog razvoja". U novije doba, vodi se debata o "ekogustoći" (ecodensity) - o mogućnostima kako "gustoća, dizajn i korištenje zemlje mogu doprinjeti održivosti okoliša, pristupačnosti i ugodnom životu."
Istaknute su građevine anglikanska katedrala Christ Church Cathedral, Hotel Vancouver, i Umjetnička Galerija Vancouver Art Gallery. U zoni centra, nekoliko je modernih zgrada, uključujući i Harbour Centre, zgradu suda i okolni trg Robson Square (projekt arhitekta Arthura Ericksona) i Vancouversku javnu biblioteku (Vancouver Public Library, projektant Moshe Safdie), koja podsjeća na Koloseum u Rimu.
Izvorno sjedište energetske kompanije BC Hydro, u ulicama Nelson i Burrard, modernistički je neboder, danas prenamjenjen u Electra condominiums. Ističe se također i "betonski vafel" zgrade MacMillan-Bloedel na sjeveroistočnom uglu križanja ulica Georgia i Thurlow. Istaknuti dodatak gradskom pejzažu divovski je Canada Place, građevina šatorskog okvira koja je bila kanadski paviljon na svjetskoj izložbi 1986. Canada Place uključuje kongresni centar, terminal brodova za krstarenje i hotel Pan-Pacific. Dvije su moderne zgrade koje određuju južni pejzaž grada, gradska vijećnica i Centennial Pavilion vancouverske bolnice, obije projekt Townleya i Mathesona, izgrađene 1936. i 1958.Niz zgrada edvardovskog doba u starom središtu grada, bile su u svoje doba najviše građevine u britanskom carstvu. Kronološki, to su Carter-Cotton Building (bivše sjedište dnevnika Vancouver Province), Dominion Building (1907.) i Sun Tower (1911.). Još jedna istaknuta edvardovska zgrada je Vancouver Art Gallery, djelo arhitekta Francisa Rattenburyja, koji je također autor i zgrade parlamenta provincije, i izvanredno dekoriranog izvornog Hotela Vancouver, porušenog nakon drugog svjetskog rata radi izgradnje novog istoimenog hotela.Kupolu na Sun Toweru, konačno je 1920-ih nadmašio, kao najviša zgrada u carstvu, dotjerani Art Deco Marine Building. 
Nadahnut njujorškim neboderom Chrysler, Marine Building poznat je po svojim pročeljima u keramičkim pločicama i pozlaćenim vratima i liftovima, što ga čini omiljenom lokacijom za filmska snimanja. Na vrhu popisa najviših zgrada u Vancouveru je Living Shangri-La, s 201 m visine i 62 kata. Druga je najviša zgrada One Wall Centre, s 150 m i 48 katova, dok je na trećem mjestu Shaw Tower, s 149 m
Vancouver je nazivan "gradom kvartova" ("city of neighbourhoods"), svaki s vlastitom karakterističnom osobnošću i mješavinom nacija.
Stanovnici engleskog, škotskog i irskog porijekla povijesno su najveće etničke grupe u gradu, te su elementi britanske i irske kulture i društva još vidljivi u nekim zonama, posebno u South Granvilleu i Kerrisdaleu. Nijemci su sljedeća najveća europska etnička grupa koja se naselila u Vancouveru, te su bili vodeća snaga u gradskoj ekonomiji i društvu do rasta anti-njemačkog raspoloženja s izbijanjem prvog svjetskog rata 1914. Kinezi su daleko najveća vidljiva etnička grupa u gradu, te u Vancouveru živi vrlo raznolika sinofonska zajednica, s više zastupljenih dijalekata, uključujući i kantonski i mandarinski. Kvartove s izraženim etničkim trgovačkim zonama uključuju Punjabi Market, Little Italy, Greektown, i bivši Japantown. 
1980-ih, priljev imigranata iz Hong Konga u očekivanju prenosa vlasti s Velike Britanije na Kinu, zajedno s porastom imigranata iz kontinentalne Kine i ranijim imigrantima s Tajvana, stvorio je jednu od najvećih koncentracija kineskih naseljenika u Sjevernoj Americi. Takvo pristizanje azijskih imigranata nastavilo je tradiciju imigracije iz cijelog svijeta, što je etabliralo Vancouver kao drugu najpopularniju destinaciju za strane naseljenike u Kanadi (nakon Toronta). Druge su značajne azijske etničke grupe u Vancouveru  južno azijska (većinom Pandžapci, često nazivani Indo-kanađanima), vijetnamska, filipinska, indonezijska, korejska, kambodžanska i japanska. 
Unatoč porastu imigracije iz Latinske Amerike 1980-ih i 1990-ih, useljavanje iz tih krajeva svijeta bilo je razmjerno nisko, slično kao i afrička imigracija (3,6% i 3,3% ukupne useljeničke populacije).
1981., manje je od 7% stanovništva bilo vidljiva manjina, ali do 2008., te proporcije narasle su na 51%.Prije dolaska dijaspore iz Hong Konga tijekom 1990-ih, najveće ne-britanske etničke grupe u gradu bile su Irska i Njemačka, praćene skandinavskom, talijanskom, ukrajinskom i kineskom, koja većinom potječe od imigranata iz Taishana (Toi Shan) u Guangdongu. Od sredine 1950-ih do 1980-ih, u grad su pristigli mnogi portugalski imigranti, koji danas čine treću najveću portugalsku populaciju u Kanadi nakon Toronta i Montreala. Istočni Europljani, uključujući Ruse, Čehe, Poljake i Mađare, započeli su useljavanje nakon sovjetskog preuzimanja Istočne Europe nakon drugog svjetskog rata. Grčka se imigracija pojačala krajem 1960-ih i početkom  1970-ih, za vrijeme diktaure u Grčkoj, te se većinom naselila zoni Kitsilano.
Postoji i znatna indijanska zajednica u Vancouveru i okolnoj metropolitanskoj regiji, što je najveća domorodačka zajednica u provinciji.
Sa svojom lokacijom na pacifičkom obruču i na zapadnom kraju kanadske transkontinentalne autoceste i željezničkih ruta, Vancouver je jedno od najvećih industrijskih središta u zemlji. Luka u Vancouveru, najveća i najviše diversificirana u Kanadi, u robnoj razmjeni s preko 130 zemalja, godišnje ostvaruje više od 75 milijardi Kanadskih dolara. Lučke aktivnosti generiraju BDP od 10.5 milijardi Američkih dolara, i 22 milijarde u ekonomskom outputu. Vancouver je također sjedište šumarskih i rudarskih kompanija. U novije vrijeme, Vancouver je postao značajno središte razvoja softvera, biotehnologije i vitalne filmske industrije.Lokacija grada s pogledima na okolne prirodne ljepote, Vancouver čine značajnom turističkom destinacijom. Posjetitelje najčešće privlače gradski parkovi: Stanley Park, Queen Elizabeth Park, VanDusen, te planine, ocean i parkovi prirode u okolici grada. Svake godine preko milijun ljudi prođe Vancouverom na krstarenjima, često na putu za Aljasku.Vancouver može za život biti skup grad, s najvišim cijenama nekretnina u Kanadi. Nekoliko istraživanja iz 2006., Vancouver su rangirala kao grad s najmanje pristupačnim nekretninama u Kanadi, i kao 13. takav grad u svijetu, u porastu sa 15. mjesta 2005. godine. Grad je usvojio razne strategije radi smanjenja cijena stanova, uključujući stambene zadruge, legalizirane sporedne apartmane, povećanu gustoću i smart growth. Znatan broj gradskih stanovnika je imućan, što potvrđuju broj luksuznih vozila na ulicama i cijene nekretnina. Do polovine 2007., prosječan dvoetažni dom u Vancouveru stajao je 757 750 američkih dolara, dok je u drugom i trećem najskupljem gradu u Kanadi, Torontu i Calgaryju, vrijednost istog takvog doma 467 742 i 322 853 američkih dolara. Cijene nekretnina dosegle su vrhunac 2008., te su od tada u padu, s predviđenim prosječnim padom 2009. od 9%. Ipak, pad cijena privukao je na tržište nove kupce, te se očekuje stabilizacija.Od 1990-ih, razvoj visokih stambenih zgrada u središtu grada djelomično je financiran pritokom kapitala imigranata iz Hong Konga, radi prelaska bivše britanske kolonije pod kinesku vlast 1997. Takav razvoj koncentrirao se u četvrtima Yaletown i Coal Harbour, te u okolici mnogih stanica nadzemne željeznice SkyTrain na istoku centra grada. Izbor grada za domaćina Zimskih Olimpijskih Igara 2010., također je bio veliki poticaj ekonomskom razvoju. Također, izražena je i zabrinutost da rastući problem beskućništva u Vancouveru može biti pogoršan Olimpijskim igrama jer su vlasnici hotela koje koriste mnogi od stanovnika sa najnižim primanjima, započeli s preuređenjema radi privlačenja klijenata više platežne moći i turista. U Vancouveru je također održana i Svjetska izložba, do sada posljednja u Sjevernoj Americi, koja je kao vrlo uspješan događaj privukla 20 milijuna posjetitelja i kanadskoj ekonomiji donijela 3,7 milijardi američkih dolara. Neke od gradskih znamenitosti kao Canada Place i javni prevozni sustav SkyTrain, izgrađene su kao dio izložbe.
Vancouver, za razliku od ostalih općina u Britanskoj Kolumbiji, inkorporiran je prema Vancouverskoj povelji (Vancouver Charter). Zakon, izglasan 1953., zamijenio je Vancouverski inkorporacijski dokument, 1921 (Vancouver Incorporation Act, 1921), te je gradu jamčio više različitih ovlasti nego što raspolažu ostale zajednice prema "Zakonu o općinama" (Municipalities Act) Britanske Kolumbije.
Civilnom vlasti, od drugog svjetskog rata dominira "Ne-partijsko Udruženje" (Non-Partisan Association, NPA) desnog centra, premda do 2008. s nešto značajnih interludija lijevog centra. NPA se 2002. podijelio oko pitanja politike kontrole droga, što je olakšalo uvjerljivu pobjedu Koalicije Naprednih Birača (Coalition of Progressive Electors) s programom smanjenja štete. Kasnije, prvi sjevernoamerički safe injection site - "Insite" (službeno mjesto na koje ovisnici o teškim drogama mogu doći konzumirati na siguran način), otvoren je radi znatanog broja intravenoznih heroinskih ovisnika u gradu.
Vancouverom upravlja deseteročlano gradsko vijeće, deveteročlani školski odbor i sedmeročlani odbor za parkove, svi izabrani na trogodišnje mandate kroz At-Large izborni sustav. Povijesno, na svim razinama vlasti, imućniji zapadni dio Vancouvera glasao je za konzervativne i liberalne političke opcije, dok je istočni Vancouver glasao za ljevicu, što je ponovo potvrđeno rezultatima provincijskih izbora 2005., i saveznih 2006.
Unatoč podjelama, postignut je politički konsenzus oko niza stvari: Zaštite gradskih parkova, razvoja metroa nauštrb sustava autocesta, pristup kontrole štete u ilegalnom korištenju droga, i opća briga oko razvoja unutar zajednica primjeri su djelatnosti koje su dobile široku podršku političkog spektra u Vancouveru. 
Na kampanji za općinske izbore 2008., tadašnji gradonačelnik iz redova NPA, Sam Sullivan bio je u neizvjesnom glasanju poražen kao stranački gradonačelnički kandidat, koje je kao novog kandidata postavilo Petera Ladnera. Gregor Robertson, bivši član zakonodavne skupštine za Vancouver-Fairview i menadžer tvrtke Happy Planet, bio je gradonačelnički kandidat za konkurentsku stranku Vision Vancouver. Gregor Robertson pobijedio je Ladnera s znatnom većinom, blizu 20 000 glasova. Ravnoteža snaga znatno je prevagnula u korist Vision Vancouver-a, koja je držala 7 od 10 savjetničkih mjesta. Od preostalih tri, COPE je dobila dva dok NPA jedno.
Kod povjerenika za parkove, četiri mjesta su otišla u Vision Vancouver, jedno Zelenoj stranci (Green Party), jedno u COPE i jedno u NPA. Za školske povjerenike, četiri mjesta je dobio Vision Vancouver, tri COPE i dva NPA.
U parlamentu Britanske Kolumbije, Vancouver zastupa 11 članova zakonodavne skupštine (MLA), koji uključuju i Gordona Campbella, aktuelnog premijera provincije. Na provincijskim izborima 2009., Liberalna Stranka Britanske Kolumbije (British Columbia Liberal Party) osvojila je šest mjesta, dok je Nova Demokratska Stranka Britanske Kolumbije (British Columbia New Democratic Party) osvojila pet mjesta.U kanadskom donjem domu, Vancouver zastupa pet članova parlamenta. Na kanadskim saveznim izborima 2004., Liberalna stranka Kanade osvojila je četiri mjesta dok savezna Nova demokratska stranka (NDP) jedno. Na saveznim izborima 2006., svi isti članovi parlamenta ponovo su izabrani. Ipak, 6. veljače, 2006., David Emerson iz Vancouver Kingswaya porazio je Konzervativnu stranku, što je konzervativcima u Vancouveru dalo jedno mjesto. Na saveznim izborima 2008., NDP preoteo je upražnjeno zastupničko mjesto Davida Emersona za Vancouver Kingsway, dodavši dva NDP mjesta trima liberala.
Dok većinu Lower Mainlanda nadzire divizija "E" Kraljevske kanadske konjičke policije (Royal Canadian Mounted Police), Vancouver regulira Vancouverska policija (Vancouver Police Department), koja ima 1174 članova i raspolaže s budžetom od 149 milijuna američkih dolara (2005). Preko 16% gradskog budžeta 2005., utrošeno je na policijsku zaštitu.Operativni odjeli Vancouverske policije uključuju policiju na biciklima, pomorsku policiju i policijske pse. Također, policija na konjima većinom se koristi za nadziranje Stanley Parka i povremeno središta grada, kao i za kontrolu rulje. Policija djeluje zajedno s civilnim i dobrovoljačkim Društvenim policijskim centrima (Community Police Centres).
2006., policija je ustanovila vlastitu antiterorističku jedinicu, dok je 2005., s punim policijskim ovlastima, osnovana nova tranzitna policija, Policijska služba transportne uprave Velikog Vancouvera (Greater Vancouver Transportation Authority Police Service), sada South Coast British Columbia Transportation Authority Police Service.
Premda to nije legalno, Vancouverska policija uglavnom ne hapsi osobe koje posjeduju manje količine marihuane. 2000., policija je osnovala specijaliziranu jedinicu za poroke, "Growbusters", radi provođenja agresivne kampanje protiv oko 4000 hidroponskih uzgajališta marijuane (ili grow-ops) u stambenim zonama. Kao i druge zakonske kampanje protiv marijuane, ova inicijativa bila je oštro kritizirana.2008., Vancouver je imao sedmu najvišu stopu kriminala, s padom od tri mjesta u odnosu na 2005., među 27 kanadskih metropolitanskih zona (Census metropolitan areas). Ipak, kao i u drugim kanadskim gradovima, ukupna stopa kriminala u dramatičnom je padu.Imovinski kriminalitet u Vancouveru posebno je visok, među najvišim kod većih sjevernoameričkih gradova. Ali, prema podacima Vancouverske policije, čak je i imovinski kriminalitet između 2004. i 2005. opao 10,5%. Metropolitanski Vancouver, prema istraživanju statističkog instituta Statistics Canada iz 2006., ima najvišu stopu oružanog nasilnog kriminala među svim metropolitanskim regijama u Kanadi, i 45,3 nasilnih kaznenih djela na 100 000 stanovnika, što je neznatno više u odnosu na 40,4 u Toronto Census Metropolitan Area (CMA), ali daleko više u odnosu na nacionalni prosjeka od 27,5. Niz incidenata vezanih uz ulične bande, početkom 2009. eskalirao je u, tako nazvan od policije, " rat uličnih bandi". Vancouver je domaćin posebnim događajima kao konferencije Azijsko-pacifičke ekonomske suradnje (Asia-Pacific Economic Cooperation), sastanka Clinton-Jeljcin ili vatrometnog spektakla Symphony of Fire koji zahtjevaju znatne snage reda. Neredi povodom finala Stanleyjeva kupa 1994, nadjačali su policiju, te je bilo 200 ozlijeđenih ljudi.
U Vancouveru je smješten glavni štab 39. Kanadske grupe brigada (39 Canadian Brigade Group)  
Zemaljskih snaga zapadnog područja (Land Force Western Area) Kanadske vojske (Canadian Forces). Primarne lokalne rezervne jedinice uključuju The Seaforth Highlanders of Canada i The British Columbia Regiment (Duke of Connaught's Own) (RCAC), bazirane u oružarnicama Seaforth Armoury i Beatty Street Drill Hall, i 15.  Puk Kraljevske Kanadske Artiljerije (15th Field Regiment, Royal Canadian Artillery). Pomorska rezervna jedinica HMCS Discovery bazira na otoku Deadman's Island u Stanley Parku. RCAF Station Jericho Beach, prvu zrakoplovnu bazu u Kanadi, kanadska je vojska preuzela 1947., kada su hidroavioni zamijenjeni zrakoplovima dugog doleta. Većina opreme iz baze, predana je gradu 1969., te je zona preimenovana u "Jericho Park."
Vancouversko školsko vijeće, upisuje više od 110.000 učenika u osnovne škole, srednje  i više škole, što ga čini drugim najvećim školskim okrugom u provinciji. Okrug upravlja s oko 74 osnovne škole, 17 osnovnih aneksa, 18 srednjih škola, 7 obrazovnih centara za odrasle, 2 škole Vancouver Learn Network, koje uključuju 18 škola french immersion, dvojezičnu mandarinsku, Byng Arts Mini School i školu Montessori. Više od 46 nezavisnih (privatnih) škola, različitog profila, koje pohađa oko 10% učenika u gradu, također je kvalificirano za djelomično provincijsko financiranje.Veliki Vancouver dom je dvaju većih javnih sveučilišta: Sveučilište Britanske Kolumbije (University of British Columbia, UBC) i Sveučilište Simon Fraser (Simon Fraser University, SFU), s više od 80 000 sudenata (2008.). 2006., Newsweek je UBC rangirao kao 27. najbolje sveučilište na svijetu, dok je Maclean’s University Rankings, SFU 2009. proglasio najboljim sveučilištem u Kanadi.Ostale su značajne obrazovne institucije u području metropolitanskog Vancouvera: Tehnološki institut Britanske Kolumbije (British Columbia Institute of Technology), koji se brine za tehničko obrazovanje, Vancouver Community College i Langara College javne su ustanove na razini koledža, Douglas College i Capilano University, te umjetnička akademija Emily Carr University of Art and Design i filmska škola Vancouver Film School. Od ukupnog broja studenata, značajan se broj odnosi na međunarodne i ESL (English as a foreign or second language) studente, te je vancouverski školski odbor izvijestio da u školskoj godini 2008./2009., 53% studenata nije imao engleski kao materinji jezik.
Istaknute kazališne kompanije u Vancouveru uključuju Arts Club Theatre Company i Vancouver TheatreSports League na poluotoku Granville Island, Vancouver Playhouse Theatre Company i Bard on the Beach. Manje kompanije uključuju Touchstone Theatre, Studio 58, Carousel Theatre, i United Players of Vancouver. Theatre Under the Stars postavlja ljetnje predstave
u otvorenom teatru Malkin Bowl u Stanley Parku. Također, u Vancouveru se održava i godišnji kazališni festival Fringe Festival. 
Vancouver International Film Festival, koji se održava tijekom dva tjedna svakog rujna, prikazuje preko 350 filmova i jedan je od najvećih festivala u Sjevernoj Americi. Pripadajući Vancity Theatre prikazuje tijekom ostatka godine ne-komercijalne filmove, kao i Pacific Cinematheque, Festival Cinemas i kinematografi Hollywood i Rio.
U četvrti Kitsilano smješteni su Vancouverski pomorski muzej (Vancouver Maritime Museum) i astronomski muzej H. R. MacMillan Space Centre.
Antropološki muzej pri Univerzitetu Britanske Kolumbije (Museum of Anthropology at UBC) vodeći je muzej indijanske kulture na sjeverozapadnoj pacifičkoj obali, dok je Muzej Vancouvera (Museum of Vancouver) najveći javni muzej u Kanadi. Nešto je više interaktivan muzej Science World. Grad također raspolaže s više umjetničkih kolekcija.
Vancouverska umjetnička galerija (Vancouver Art Gallery) raspolaže sa stalnim postavom od skoro 10 000 eksponata procijenjenim na preko 100 milijuna američkih dolara, koji sadrži i znatan broj radova Emily Carr.
Glazbeni doprinosi Vancouvera uključuju izvođače klasične, folk i pop glazbe. U gradu djeluje profesionalni Vancouverski simfonijski orkestar (Vancouver Symphony Orchestra), dok je Vancouver Opera najveća operna kuća u gradu.
Grad je iznjedrio mnoge značajne punk rock sastave, uključujući i jednu od prvih hardcore grupa, D.O.A. Druge su izvorne vancouverske punk grupe; Subhumans, Young Canadians, Pointed Sticks, Active Dog, The Modernettes, UJ3RK5, i Braineater. Također, punk film Terminal City Ricochet, snimljen je u Vancouveru.
Kada je 1990-ih postao popularan alternativni rock, istaklo se nekoliko grupa iz Vancouvera, kao 54-40, Odds, Moist, Matthew Good Band i Econoline Crush. Noviji uspješni sastavi iz Vancouvera uključuju Gob i Stabilo. Danas, Vancouver je dom mnogim popularnim nezavisnim grupama, kao The New Pornographers i Destroyer, te nezavisnim izdavačkim kućama, između kojih Nettwerk i 
Mint. Iz Vancouvera također potječe utjecajna heavy metal grupa Strapping Young Lad i pionirski electro-industrial sastavi Skinny Puppy i Front Line Assembly; Bill Leeb iz Skinny Puppy poznatiji je kao osnivač ambient pop grupe Delerium. Drugi su pop glazbenici vezani uz Vancouver: Bryan Adams, Sarah McLachlan, Heart, Prism, Trooper, Chilliwack, Payolas, Images in Vogue, Michael Buble, Marianas Trench i Spirit of the West.Veći koncerti uglavnom se održavaju u dvorani GM Place, teatru Queen Elizabeth, stadionu BC Place ili dvorani Pacific Coliseum, dok se manji događaji održavaju na mjestima kao Plaza of Nations, Commodore Ballroom, Orpheum Theatre i Vogue Theatre (trenutno zatvoren). Vancouver Folk Music Festival i Vancouver International Jazz Festival, pozornice su za glazbu tih žanrova iz cijelog svijeta.
Kineska populacija u Vancouveru iznjedrila je nekoliko cantopop zvijezda. Na sličan način, razni indijsko-kanadski umjetnici i glumci imaju renome u Bollywoodu ili drugim oblicima indijske industrije zabave.
Mnogo godina, noćni život u Vancouveru bio je ograničen ranim zatvaranjem barova i noćnih klubova, i nevoljkošću vlasti da dozvole daljnji razvoj. Ipak, od 2003., Vancouver je eksperimentirao sa kasnijim krajem radnog vremena i blažim propisima, te se nastojalo potaknuti daljni razvoj centra grada kao četvrti zabave, posebno oko ulice Granville.
Vancouver je više od desetljeća bio rangiran kao jedan od najugodnijih gradova za život na svijetu. Za razliku od toga, prema Forbesu, ima 6. najprecijenjenije tržište nekretnina u svijetu i 2007., nakon Los Angelesa, drugo najskuplje u Sjevernoj Americi. 
Vancouver je također, nakon Toronta, bio rangiran kao drugi najskuplji grad u Kanadi za troškove života, i 89. najskuplji u svijetu. Iste godine, Vancouver je prema Forbesu bio 10. najčišći grad na svijetu.Vancouver ima stopu pretilosti kod odraslih ljudi od 12%, za razliku od nacionalnog prosjeka od 23%. 51% stanovnika Vancouvera ima prekomjernu težinu, što ga čini četvrtim najmršavijim gradom u Kanadi nakon Toronta, Montreala i Halifaxa.
Vancouver je značajan televizijski i filmski producijski centar. S nadimkom Hollywood North (sjeverni Hollywood), grad je skoro cijelo stoljeće korišten kao filmska lokacija. 2008., British Columbia Film Commission, izvjestila da je u Vancouveru snimljeno više od 260 produkcija, što grad, nakon Los Angelesa i New Yorka, čini trećim najvećim filmskim središtem u Sjevernoj Americi. Također, po televizijskoj produkciji, Vancouver je, iza Los Angelesa, drugi grad na svijetu.U gradu se distribuira veliki izbor lokalnih, nacionalnih i međunarodnih dnevnih listova. Dva najznačajnija dnevna lista na engleskom jeziku su The Vancouver Sun i The Province. Također, dva nacionalna lista distibuirana u gradu su The Globe and Mail, koji je publikaciju "nacionalnog izdanja" u Britanskoj Kolumbiji započeo 1983., te se nedavno proširio s tri stranice vijesti iz provincije, i National Post, koji se bavi nacionalnim vijestima. Druge lokalne novine uključuju 24H (lokalni besplatni dnevnik), vancouverska franšiza besplatnog nacionalnog dnevnika Metro, dvotjednik Vancouver Courier, i nezavisne novine The Georgia Straight. Tri kineska dnevnika, Ming Pao, Sing Tao i World Journal namjenjeni su velikoj gradskoj zajednici koja govori kantonskim i mandarinskim jezikom. Niz drugih lokalnih i međunarodnih novina opslužuje druge multikulturalne grupe u Lower Mainlandu. 
Neke od lokalnih televizijskih stanica uključuju CBC, Citytv, CTV i Global BC. OMNI British Columbia emitira dnevne vijesti na kantonskom, mandarinskom, pendžabskom i korejskom jeziku, te tjedne vijesti na tagaloškom, kao i programe namjenjene drugim nacionalnim grupama. Fairchild Group raspolaže s dvije televizijske stanice: Fairchild TV i Talentvision, namjenjene kantonskoj i mandarinskoj publici.
Radio stanice s redakcijama vijesti uključuju CBC Radio One, CKNW i News 1130. Franko-kolumbijsku zajednicu opslužuju lokalne stanice Radio-Canada-e CBUFT channel 26, 
(Télévision de Radio-Canada), CBUF-FM 97.7 (Première Chaîne) i CBUX-FM 90.9 (Espace musique). U Vancouveru također djeluje najstariji ukrajinski radio program, Nash Holos. 
Medijska dominacija je često sporno pitanje u Vancouveru, jer su novine The Vancouver Sun, The Province, Vancouver Courier i drugi lokalni listovi kao Surrey Now, Burnaby Now i Richmond News itd, i televizije kao Global BC, svi u vlasništvu medijske kompanije Canwest. Koncentracija medija u jedinstvenoj korporaciji potakla se alternative, što je Vancouver učinilo središtem nezavisnih on-line medija, kao The Tyee i 
Tramvajski sustav u Vancouveru uveden je u promet 28. lipnja 1890., s linijom od starog mosta Granville Street do Westminster Avenue (sada Main Street i Kingsway). Manje od godinu dana kasnije, Westminster and Vancouver Tramway Company uvela je prvu kanadsku međugradsku liniju između dva grada i dalje do Chilliwacka, s još jednom linijom, Lulu Island Railroad, od mosta Granville Street do Stevestona preko Kerrisdalea, što je potaklo razvoj stambenih četvrti izvan samog središta grada. British Columbia Electric Railway, postala je kompanija koja je upravljala gradskim i međugradskim željezničkim sustavom do 1958., kada su posljednji tragovi takvog prevoza uklonjeni radi uvođenja trolejbusa i benzinskih/dizelskih autobusa. Vancouver trenutno raspolaže, nakon San Francisca, s drugim najvećim voznim parkom trolejbusa u Sjevernoj Americi.
Gradska vijeća 1970-ih i 1980-ih zabranjivala su izgradnju autocesta kao dio dugoročnog plana.  Radi toga, jedina važnija autocesta unutra gradskih međa je Highway 1, koja prolazi sjeveroistočnim kutem gradskog područja. Dok je broj automobila u užem Vancouveru rastao ravnomjerno s porastom stanovništva, odnos vlasništva automobila i prosječnog broja kilometara kojeg prelaze svakodnevni putnici u padu je od početka 1990-ih. Vancouver je jedini veći grad u Kanadi s takvim trendovima. Unatoč činjenici da se vrijeme putovanja po vozilu povećalo za jednu trećinu i rastućem obimu prometa, 7% manje automobila putuje u središte grada. Stanovnici su skloniji naseljavanju u područjima koja su bliža njihovim interesima, ili korištenju štedljivijih prevoznih sredstava, kao javni prevoz ili bicikl. To je djelomično rezultat nastojanja gradskih planera da riješe prometne probleme, kao i kampanja za zaštitu okoliša. Metode upravljanja prometnim zahtjevima (Transportation Demand Management, TDM) nametnule su restrikcije vozačima koje korištenje automobila čine težim i skupljim, dok su uvedene pogodnosti za ne-vozače.TransLink, organizacija za regionalnu prometnu mrežu, odgovorna je za cestovni i javni prevoz unutar metropolitanskog Vancouvera, te omogućava autobusnu službu, uključujući brzi autobusni prevoz B-Line, putničku i biciklističku trajektnu službu poznatu kao SeaBus, automatizirani brzi metro SkyTrain, i željeznicu sa svakodnevne putnike West Coast Express. Vancouverski sustav SkyTrain trenutno djeluje s tri linije, Millennium Line, Expo Line i Canada Line.Uvedene su promjene u regionalnu transportnu mrežu kao dio Translink-ovog 10-godišnjeg prometnog plana. Nedavno dovršena Canada Line, otvorena 17. kolovoza, 2009., koja povezuje Vancouverski međunarodni aerodrom i susjedni grad Richmond s postojećim SkyTrain sustavom. Evergreen Line, povezati će gradove Coquitlam i Port Moody sa sustavom SkyTrain do 2014. Također postoje i planovi za produženje linije Millennium Line na zapad do Univerziteta Britanske Kolumbije kao podzemne željeznice ispod Broadwaya, kao i povećanje kapaciteta i produženje linije Expo Line. Nekoliko cestovnih projekata biti će dovršeno u roku nekoliko godina, uključujući i zamjenu za most Port Mann Bridge, kao dio Gateway Programa provincijske vlade.Drugi oblici prevoza čine ponudu u Vancouveru raznovrsnom. Službom međugradske putničke željeznice prema istoku upravlja kompanija VIA Rai, za Seattle - Amtrak Cascades, i Rocky Mountaineer za željeznička turistička putovanja. Manji putnički trajekti u zaljevu False Creek pružaju usluge prevoza dnevnim putnicima na Granville Island, centar Vancouvera i Kitsilano. Vancouver raspolaže sa širokom mrežom biciklističkih staza i ruta, koje tijekom cijele godine podržvaju aktivnu populaciju biciklista. Bicikl je postao najbrže rastući oblik prevoza u Vancouveru.Vancouver opslužuje međunarodni aerodrom Vancouver International Airport (YVR), lociran na otoku Sea Island u gradu Richmondu, neposredno južno od Vancouvera. Međunarodni aerodrom u Vancouveru, druga je najprometnija zračna luka u Kanadi, i drugi najveći ulaz na zapadnoj obali Sjeverne Amerike za međunarodne putnike. Kompanije HeliJet i Floatplane održavaju redovnu zračnu službu iz vancouverske luke i južnog terminala YVR. Također, grad opslužuju i dva BC Ferry terminala. Jedan je na sjeverozapadu Horseshoe Baya, u Zapadnom Vancouveru, dok je drugi na jugu u Tsawwassenu, u okrugu Delta.
Blaga klima i blizina oceana, planine, rijeke i jezera, područje čine popularnom destinacijom za vanjsku rekreaciju. Vancouver raspolaže s preko 1298 hektara parkova, među kojima, je s 404 hektara, najveći Stanley Park. Također, u gradu je i nekoliko velikih plaža od kojih se mnoge nadovezuju, od obale Stanley Parka oko zaljeva False Creek do južne strane English Baya, od Kitsilana do sveučilišnog grada University Endowment Lands (gdje se također nalaze plaže koje nisu dijelom gradskog područja). 18 kilometara plaža uključuje i plaže Second i Third (druga i treća) u Stanley Parku, English Bay (prva plaža, First beach), Sunset, Kitsilano, Jericho, Locarno, Spanish Banks, Spanish Banks Extension i Spanish Banks West, te slatkovodna plaža na jezeru Trout Lake. Obala nudi mogućnost bavljenja mnogim vodenim sportovima, te je grad popularna destinacija za nautičke entuzijaste.Vancouver Canucks profesionalna je hokejaška momčad koja nastupa u NHL-u. Članovi su Sjeverozapadne divizije (Zapadna konferencija), a u svojoj povijesti dospjeli su dvaput do finala Stanleyjeva kupa. Svoje utakmice igraju u General Motors (GM) Place, dvorani kapaciteta 18 810 gledatelja.Na 20 do 30 minuta vožnje iz centra Vancouvera, nalaze se planine North Shore Mountains, s tri skijališne zone: Cypress Mountain, Grouse Mountain i Mount Seymour. Mountain bikeri stvorili su svjetski poznate staze kroz Sjevernu obalu (North Shore). Rijeke Capilano, Lynn Creek i Seymour, također na Sjevernoj obali, nude mogućnosti entuzijastima divljih voda u sezonama kiša i proljetnog otapanja, premda se kanjoni tih rijeka češće koriste za pješačenje u prirodi i plivanje.
Trčanje uključuje utrku Vancouver Sun Run (10 km) koja se održava svakog travnja, Vancouverski maraton u svibnju, i polumaraton Scotiabank Vancouver svakog lipnja. Također, Grouse Grind je 2,9 kilometara dugačak uspon na planinu Grouse Mountain, otvoren tijekom ljeta i jesenskih mjeseci, što uključuje i godišnju utrku Grouse Grind Mountain Run. Istaknute staze za planinarenje su Baden-Powell Trail, naporna, 42-kilometarska staza iz zaljeva Horseshoe Bay u Zapadnom Vancouveru do Deep Covea u Okrugu Sjevernog Vancouvera.Vancouver je bio domaćin Zimskih olimpijskih igara 2010., dok su 2009., bile održane Svjetske policijske i vatrogasne igre. Swangard Stadium, u obližnjem Burnabyju, bio je 2007. domaćin Svjetskom nogometnom prvenstvu za mlađe od 20 godina.2011., Vancouver će biti domaćin Grey Cupa, prvenstvene utakmice Kanadske nogometne lige (CFL) koja se svake godine dodijeljuje drugom gradu s CFL timom. Košarkaški tim Vancouver Titans, svoju prvu sezonu u prvenstvu International Basketball League (IBL), odigrali su 2009., te domaće utakmice igraju u Langley Event Centre-u.
Vancouver je središte za Ultimate frizbi, sport sa snažnim porastom popularnosti. Tijekom ljeta 2008., u Vancouveru je održano Svjetsko Ultimate prvenstvo.
Grad Vancouver bio je jedan od prvih gradova koji uspostavio međunarodne aranžmane bratimljenja. S bratimljenim gradovima, postignuti su posebni aranžmani za kulturne, socijalne i ekonomske beneficije.
 Los Angeles, Sjedinjene Države od 1986.U regionalnom okrugu Velikog Vancouvera (Greater Vancouver Regional District, GVRD), 21 je odvojenih općina, svaka s vlastitom općinskom upravom, dok GVRD nadgleda zajedničke službe unutar metropolitanske zone, kao vodovod, kanalizacija, transport i regionalni parkovi.

Varaždin je grad u sjeverozapadnoj Hrvatskoj smješten uz obalu rijeke Drave, povijesno, kulturno, obrazovno, gospodarsko, sportsko i turističko središte Varaždinske županije, najstarije županije u Hrvatskoj. Nalazi se na raskrižju četiriju velikih, povijesnih regija: Štajerske, Zagorja, Međimurja i Podravine.
U povijesnim ga se izvorima na drugim jezicima nalazi u oblicima: njemački: Warasdin, mađarski: Varasd, latinski: Varasdinum.
Varaždin, uz istoimeno naselje, obuhvaća i dodatnih 9 naselja u sastavu grada. To su:
Varaždin se nalazi na 16°20'33" istočne zemljopisne dužine i 46°18'29" sjeverne zemljopisne širine.
Nadmorska visina varira između 169 i 173 m. Grad se nalazi u sjeverozapadnoj Hrvatskoj uz rijeku Dravu, u plodnoj aluvijalnoj ravnici koja se spušta prema Dravi u smjeru jugozapad - sjeveroistok. Prema jugu ravnica se lagano uzdiže u Haloze i Varaždinsko - topličku goru. Grad Varaždin se sa svojom prirodnom regijom nalazi na sjeverozapadu Hrvatske.
Grad se nalazi na vrlo važnom zemljopisnom području te se s pravom naziva "sjeverozapadnim vratima Hrvatske". Tu se nalazi još uvijek nedovoljno iskorišten "hrvatski koridor" Budimpešta - Zagreb - Rijeka, s prometnicama koje se odvajaju od istočnog alpskog puta i priključuju se na važnu europsku transverzalu.
Županija obuhvaća sjeverozapadni dio Hrvatske i u zemljopisnom smislu pripada podravskom pojasu. Prostire se na površini od 1247 km2 na kojoj, prema posljednjem popisu stanovništva iz 2001. godine, živi 183.730 stanovnika, po čemu je ovaj kraj jedan od najnapučenijih u Hrvatskoj.
Prema popisu stanovnika iz 2011. godine, grad Varaždin s gradskim naseljima ima 46.946 stanovnika. Uže područje grada naseljava 38.839 stanovnika. Prema istom popisu, broj stanovnika po naseljima je ovakav :
Industrijsko je središte i treći grad po BDP-u (6.300 eur) po glavi stanovnika u Hrvatskoj, ispred njega su Rovinj (17.190 eur) i  Zagreb (11.240 eur). Najrazvijenije grane industrije su prehrana (Vindija, Koka), građevinarstvo (Cesta (u stečaju), Zagorje-tehnobeton, Hidroing), tekstil (Varteks, VIS), metaloprerađivačka (MIV) i drvoprerađivačka (Mundus).
U špilji Vindija u Donjoj Voći, kod Varaždina pronađeni su najbolje sačuvani ostaci neandertalaca na svijetu, stari oko 30 000 godina.
Prema arheološkim nalazima, područje grada bilo je naseljeno još u rimsko doba, o čemu svjedoče i imena dviju danas postojećih ulica - Via Militum i Via Petovia (današnje ulice Braće Radić i Optujska).
Povijest Varaždina je usko povezana s poviješću srednjovjekovne Varaždinske županije. Postoje pretpostavke da je prije 12. stoljeća postojala plemenska župa Varaždin. Prema sačuvanim izvorima jasno se vidi da su u razvijenom i kasnom srednjem vijeku postojale Varaždinska, Zagorska, Krapinska i Hrašćinska županija, na čiji se teritorij Varaždinska županija s vremenom proširila. Oko 1350. godine, reorganizacijom županija, stvara se velika Varaždinska županija koja je, između ostalih, u svoj sastav uključila i neke susjedne županije. Varaždinska županija se od sredine 14. stoljeća dijelila na manje kotare koji su se većinom podudarali sa starim županijama.Varaždin se prvi puta spominje 1181. godine. Hrvatsko-ugarski kralj Bela III. je 1194. svome sinu Emeriku (Mirku) povjerio hrvatski prostor na upravljanje, isključivši mlađeg sina Andriju iz sustava vlasti. Andriju je predodredio da ode u križarsku vojnu, a Emerika da postane kraljem. Tada je bilo uobičajeno da stariji sin bude kralj, a mlađi herceg (vladarem hrvatskog prostora iz kraljevske kuće). Uz Varaždin je vezan dio sudbine Hrvatsko-ugarskog kraljevstva početkom 13. stoljeća. Povjesničar Rudolf Horvat je zapisao da se herceg Andrija nadao da će u Hrvatskoj utemeljiti posebnu vladarsku lozu, ali je njegov brat, kralj Emerik (Mirko) oko 1203.. za hrvatskog kralja dao okruniti svoga sina Ladislava III.. Zbog toga je došlo do borbe između Andrije i Emerika (Mirka). Jedan je hrvatski povjesničar zapisao o tome sudbonosnom trenutku za postanak slobodnog i kraljevskog grada Varaždina:
Nakon toga Varaždin se razvija kao tipičan srednjovjekovni privilegirani grad, a ubrzo postaje najnapučenijim gradom današnjeg područja kontinentalne Hrvatske (tadašnje Kraljevine Slavonije). Varaždin je bio ne samo sjedištem Varaždinske županije nego i često mjestom gdje su se održavala zasjedanja Sabora. Varaždin je vrlo brzo postao trgovačkim središtem jer se nalazio na križanju važnih srednjovjekovnih cesta koje su spajale Ugarsku s Jadranskim morem, ali i Kraljevinu Slavoniju sa susjednom Vojvodinom Štajerskom. Uz trgovinu ubrzano se počeo razvijati obrt. Prosperitet je trajao sve dok varaždinsku okolicu i sam Varaždin nisu ugrozili Osmanlije. Izgleda da je jedna od najvećih provala Osmanlija na varaždinsko područje bila 1532. godine. Sultan Sulejman I.. u ljeto 1532. godine krenuo zauzeti glavni habsburški grad Beč. Na putu mu se kod Kisega uspješno suprotstavio Nikola Jurišić. Sulejman I. je nakon neuspjeha kod Kisega napustio namjeru osvajanja Beča i vraćao se u Osmansko Carstvo. O tome piše povjesničar Rudolf Horvat: 
Osmanlije su postupno zauzimali hrvatski prostor, a usporedno s njihovim napredovanjem pojedini su hrvatski plemići tijekom 16. stoljeća kralju davali svoje pogranične utvrde. Sredinom 16. stoljeća je stvoren sustav pograničnih straža i utvrda s posadama financiranim od kralja koji se protezao od rijeka Mure i Drave do Jadranskoga mora. Taj sustav zovemo Vojna krajina ili granica. Uz kralja su, pogranične utvrde od 30-tih godina 16. stoljeća, financirali pretežito staleži pokrajina Štajerske, Kranjske i Koruške, ali i Hrvatski sabor. Između Drave i Save je utemeljena Slavonska krajina koja je kasnije po svom sjedištu Varaždinu dobila ime Varaždinski generalat. Sastojala se od tri natkapetanije: Koprivničke, Križevačke i Ivanić. Time Varaždin postaje važno vojno uporište. 
Za zaštitu stanovništva od osmanskih napada se koristio sustav uzbuna koji je ustaljen 1603. prema odlukama Hrvatskog sabora. Dolazak neprijatelja se morao najaviti pucnjavom topova, a svako je s oružjem u ruci morao pojuriti na onu stranu od kuda se čula pucnjava. Zbog zaleđivanja Drave su stanovnici iz obližnjih mjesta morali razbijati led kako Turci Osmanlije i Tatari ne bi mogli prelaziti na hrvatsku stranu. Tatari su u travnju 1603. godine provalili u ovaj kraj gdje su porobili i spalili sva sela između Koprivnice i Vinice.
Mirom na ušću rječice Žitve u Dunav 1606. godine, sklopljenim na dvadeset godina između Osmanskog i Bečkog dvora, zabranjena su sva četovanja i upadi na prekogranična područja. Sve su se hajdučke i dobrovoljačke postrojbe trebale raspustiti, a nijedna strana neće napadati pogranične utvrde, niti smije štititi odmetnike koji se ne drže dogovora utanačenim tim mirom. Stare utvrde su jedna i druga strana smjele popravljati, ali nisu mogle graditi nove. Nakon potpisanog dokumenta o miru provedeno je i razgraničenje zemalja prema stanju zatečenom na terenu. Prema dokumentu o razgraničenju Hrvatska je stekla po prvi puta međunarodno priznatu granicu prema Osmanskom Carstvu. Ta je granica išla rijekom Dravom do Vizvara na mađarskoj strani, istočno od Đurđevca te dalje na jug prema Savi. Ovaj mir je bio preduvjet za oporavak i obnovu šireg područja današnje sjeverozapadne Hrvatske, a posebno su ga uspješno za svoj razvoj iskoristili Varaždinci.
Nakon potpisivanja mira kralj je nagradio bana Tomu Erdödyja za zasluge u ratu i obrani Hrvatskog kraljevstva. Godine 1607. dao mu je varaždinsku utvrdu, posjede oko Varaždina i imenovao ga nasljednim županom varaždinskim.
Varaždin je bio i crkveno sjedište tj. središte Varaždinskog arhiđakonata Zagrebačke biskupije. Najstariji popis župa Varaždinskog arhiđakonata u ranome novom vijeku je iz 1638. godine. Tada se spominju sljedeće župe (u zagradi su navedeni tadašnji župnici): Sv. Križ u Križovljanu (župnik Nikola Belančić), Sv. Petar u Petrijancu (Juraj Tičić), Sv. Nikola u Varaždinu (Ivan Šantok), Blažena Djevica Marija u Biškupcu (Matija Kos), Sv. Bartolomej u Žabniku – kasnije Bartolovcu (Stjepan Sekirnjak), Sv. Martin u Varaždinskim Toplicama (Martin Lovrečki), Sv. Ilija Obrež (Mihael Senković), Sv. Margareta u Beli – kasnije Margečanu (fra Simon Apolonis), Bl. Marija Magdalena u Ivancu (Pavao Kramarić), Sv. Vid u Vidovcu (Petar Cvetković) i Sv. Marko u Vinici (Petar Jembreković).
Iako je Hrvatski sabor nastojao smanjiti prepreke za trgovinu, dio kojih su bile mitnice, došlo je do osnivanja novih. Grad Varaždin je 25. ožujka 1655. dobio kraljevu povelju za podizanje mitnice u Knegincu ili na rijeci Plitvici. Na zahtjev grofova Emerika i Jurja Erdödyja Hrvatski je sabor 11. kolovoza 1655. spriječio podizanje te mitnice. Gradska općina Varaždina je krajem 17. stoljeća uspjela podignuti mitnicu na Kamenom mostu, a  grofovi Erdödy su ponovo, ali ovaj puta neuspješno, pokušali spriječiti njeno podizanje.
Ivan Zakmardi je 1660. osnovao sjemenište u Varaždinu, a da bi mu osigurao opstanak, ostavio mu je razne nekretnine u svojoj oporuci od 17. srpnja 1664. godine. Među nekretninama se navodi vinograd kod Sv. Ilije, a uz to varaždinskom sjemeništu je ostavo inkviline (željare) u Seketinu kod Gornjeg Kneginca. U istom 17. stoljeću grade se isusovački i franjevački samostan, što su jasni pokazatelji gospodarskog i društvenog razvoja Varaždina.
Kada je Hrvatski sabor na zasjedanju u Varaždinu u prosincu 1663. odredio opće novačenje hrvatske vojske, bili su stvoreni preduvjeti za protunapad na Turke. Snage Nikole Zrinskog su početkom 1664. krenule iz Novog Zrina (utvrde izgrađene 1661. na rijeci Muri kod Legrada, srušene 1664.) i lijevom obalom Drave osvojile sve osmanske utvrde te došle do Osijeka. Tamo su spalile veliki most. Nikola Zrinski je od španjolskog kralja kao nagradu za taj čin dobio zlatno runo, dok mu je francuski kralj Luj XIV. darovao novac.
Osmanska vojska je na proljeće 1664. krenula u protunapad. Kod Novog Zrina se nalazio glavni habsburški zapovjednik Raimondo Montecuccoli koji je tijekom lipnja mirno gledao jednomjesečnu opsadu i pad te utvrde. On je čekao da se osmanske snage iscrpe i krenu prema Beču. Na kraju je Montecuccoli pobjedio Osmanlije u bitci kod Monoštra (Szentgotthárd) odnosno Mogersdorfa (Modinaca) na tromeđi današnje Mađarske, Slovenije i Austrije. Nakon te bitke u kolovozu 1664. godine su Osmanlije i Habsburgovci potpisali tajni Vasvárski mir (nazvan po mjestu Vasváru gdje su se održavali pregovori). Mir je bio potpisan na dvadeset godina, Osmanlije su zadržale prostore koje su zauzele, a kralj je povrh toga morao platiti veliku ratnu odštetu. Taj je mir omogući stabilni razvitak Varaždina i zaštitu od Osmanlija. No isti je mir bio jedan od povoda zrinsko-frankopanskoj uroti koja je završila pogubljenjem Petra Zrinskog i Frana Krste Frankopana u Bečkom Novom Mjestu 30. travnja 1671. godine. 
Po završetku rata koji je trajao od 1683. do 1699. godine došlo je do oslobađanja od Osmanske vlasti velikih dijelova hrvatskog prostora. Oslobođeni su: Lika, Krbava, dio Korduna, Banovina, Moslavina, Slavonija, Baranja i zapadni Srijem. To je potvrđeno time što su Habsburška Monarhija, Mletačka Republika i Osmansko Carstvo potpisali mir u Srijemskim Karlovcima 1699. godine. Taj je mir za Varaždin značajan jer je zauvijek nestalo osmanske opasnosti za ovdašnje stanovnike, tim više jer su kroz gotovo čitavo 16. i 17. stoljeće postojali kontinuirani upadi manjih pljačkaških skupina Osmanlija koje su ugrožavale sigurnost imovine i stanovništva.
Varaždinska gradska općina je s vremenom stekla brojne posjede i nekretnine, od kojih je dio davala u zakup. Često su stanovnici Varaždinskih Toplica bili zakupnici nekih varaždinskih nekretnina. O tome je publicist i kroničar Branko Svoboda zapisao: "Na Varaždinbregu oni u šumama žire svinje. Bilo je slučajeva, da su varoški senatori i činovnici uzimali varošku zemlju u zakup. Da korupcija bude veća, neki bi od njih svoje španove i sluge dali na dražbe na kojima su se varoške zemlje davale u zakup. Varoška gospoda koja su provodila ovakva uredovanja, častila bi se poslije obavljenih licitacija zajedno s licitantima, dakako, na račun varoške pivnice i varoškog majura." Varaždinska gradska općina je imala velike šumske komplekse na Varaždinbregu. Šume su bile bukove i hrastove, ali je bilo pomiješanog brijesta, javora i crnogorice. U lugovima je bilo meko drveće – topola, jagnjed, joha i sl. U šumama je bilo dosta divljači.
Marija Terezija je nastojala ojačati apsolutnu vlast i jedinstvenu državu. Zbog toga je težila suziti vlast hrvatskog i ugarskog plemstva. Kraljica je 1767. godine osnovala prvu modernu hrvatsku vladu, Hrvatsko kraljevsko vijeće, čije je središte bilo u Varaždinu, a nakon velikog varaždinskog požara 1776. je preseljeno u Zagreb. Varaždin je tako od 1767. do 1776. bio glavni grad Hrvatske, a u njemu se grade brojne palače i javne zgrade koje su sačuvane do danas i daju mu obilježje baroknog grada.
Kada je 1854. godine donesen plan izgradnje željezničke mreže za Austrijsku carevinu spominje se gradnja pruge Velika Kaniža-Maribor, odnosno dionica Kotoriba-Čakovec-Središće. Varaždinci su poveli akciju koko bi i Varaždin bio obuhvaćen privjeskom na željezničku magistralu Beč-Trst. Predložili su liniju: Kaniža-Kotoriba-Prelog-Varaždin-Zavrežje (Saurić)-Ankenstein-Maribor, a podržali su ih Trgovačka komora u Zagrebu i Gospodarsko društvo Hrvatske i Slavonije.
Varaždinci su se uporno borili za izgradnju zagorske željeznice koja bi Varaždin povezala sa Zagrebom. Taj proces je počeo 1861. godine i trebalo je četvrt stoljeća da se realizira. Rješenje za gradnju zagorske željeznice doneseno je nakon seljačkih nemira 1883. godine. Veliki župan varaždinski i vladin povjerenik Ognjeslav Utješenović Ostrožinski ozbiljno se založio za gradnju pruge između Varaždina i Zaprešića. Godine 1884. je Ugarsko-hrvatski sabor donio rješenje o gradnji "Čakovečko-zagrebačke (zagorske) željeznice mjesnog interesa". Uvjeti izgradnje i eksploatacije su se morali ostvarivati prema ugarskom zakonu o vicinalnim željeznicama. Gradnja pruge je trajala od 1885. do 1886. godine. Dio pruge je bio otvoren u rujnu, a ostatak u prosincu 1886. godine.
Varaždinci su se protivili izgradnji željezničke pruge od Varaždinskih Toplica preko Ludbrega do Koprivnice, a zalagali su se za smjer preko Jalžabeta i Ludbrega do Koprivnice. No ta pruga nije bila Varaždinski prioritet. Varaždinci su nastojali potaknuti izgradnju pruge od Golubovca do Krapine jer bi time Varaždin postao glavno željezničko čvorište sjeverozapadne Hrvatske. U obrazlaganju ovih pravaca istaknuli su da bi se realizacijom ovih projekata stvorila jedinstvena transverzala koja bi povezivala Podravinu preko Varaždina s Trstom, tadašnjom najvažnijom austro-ugarskom lukom. Željeznica je doprinijela modernizaciji gospodarstva Varaždina i okolice.
Dakako da je kao i svugdje, a dijelom i u Varaždinu, bilo pristaša "mađaronske" stranke, koji su smatrali da budućnost Hrvatske leži u uskoj vezi s Mađarskom. Bilo je i pravaša koji su smatrali da je perspektiva Hrvatske u samostalnoj i nezavisnoj državi. Kasnije su se pojavili i neki pristaše Hrvatsko-srpske koalicije koji su tražili rješenje u okupljanju Južnih Slavena unutar Austro-ugarske monarhije i stvaranju države Južnih Slavena zajedno sa Srbijom, Crnom Gorom i Bugarskom. Postojale su i druge političke skupine. No, vrhunac političkog života, krajem 19. i početkom 20. stoljeća, nastupa s organiziranjem Hrvatske pučke seljačke stranke predvođene braćom Radić početkom 20. stoljeća, kada se seljaštvo koje je bilo najbrojnije, masovno uključuje u parlamentarni život Hrvatske. Posebno je važno istaknuti vezu između Varaždina i djelovanja Antuna Radića, koji je u ovom gradu jedno vrijeme živio i radio.
Varaždin u 20. stoljeće ulazi s razvijenim društvenim i gospodarskim životom. Do stagnacije gospodarskih funkcija je došlo nakon prvoga svjetskog rata. Nakon drugog svjetskog rata dolazi do daljnjih procesa modernizacije i ubrzane industrijalizacije, ali i osnivanja prvih visokoškolskih institucija. Tijekom Domovinskog rata u Varaždinu je bilo jako uporište tzv. JNA, a sve vojarne je odlučnim akcijama zauzela Hrvatska vojska 1991 nakon oslobođenja od Jugoslavije te time omogućila naoružanje postrojbi koje su obranile i na kraju odlučnim vojno-redarstvenim akcijama Bljesak i Oluja oslobodile privremeno zauzeta područja Republike Hrvatske. 
U vremenima kad u Bosni nije bilo ugodno biti ni Bošnjak, ni Hrvat Varaždin je grad koji je ugostio najviše muslimana izbjeglica. U slobodnoj i suverenoj Republici Hrvatskoj Varaždin je postao sjedište Varaždinske županije (od 1993.) i Varaždinske biskupije (od 1997.). Za Varaždin je posebno značajna 2003. godina kada je otvaranjem suvremene autoceste od mađarske granice do Zagreba (i dalje prema Rijeci i Splitu) stvoren preduvjet za daljnje gospodarsko jačanje Varaždina i njegovog potvrđivanja kao glavnog središta sjeverozapadne Hrvatske.
Najveća znamenitost Varaždina je tvrđava zvana Stari grad. Nalazi se na sjeverozapadnom obodu gradske jezgre, a danas je u njoj smješten Gradski muzej Varaždin. Tvrđava se prvi put spominje u 12. stoljeću i vjeruje se da je tada bila sjedište varaždinskih župana. Krajem 14. stoljeća dolazi u vlasništvo grofova Celjskih koji je pregrađuju u gotičkom stilu. Iz tog vremena potječe središnji četverokutni objekt, oko koje su se izvorno nalazile drvene palisade. Najveći zahvat tvrđava doživljava u 16. stoljeću, kada je pregrađena u suvremenu renesansnu fortifikaciju. Za vlasništva Ivana Ungnada, nešto prije 1544. započinje gradnja zidina s kružnim kulama, te oko njih zemljanih bedema i jarka napunjenog vodom. Time ove građevina postaje karakterističan tip utvrde zvan "wasserburg". Pregradnju je radio Domenico dell'Allio, graditelj talijanskog podrijetla koji je djelovao u Štajerskoj. Pod kraj stoljeća varaždinska tvrđava trajno dolazi u ruke mađarsko-hrvatske obitelji Erdödy, koja će na njoj izvesti manje adaptacije u baroknom stilu.
U Varaždinu je djelovalo nekoliko katoličkih crkvenih redova: kapucini, uršulinke, isusovci i franjevci. 
Crkveno graditeljstvo bilo je prisutno u srednjovjekovnom Varaždinu, no danas uglavnom nije sačuvano. Iz doba romanike potječu kameni ulomci pronađeni u današnjoj župnoj crkvi sv. Nikole. Župna je crkva u srednjem vijeku bila glavna sakralna građevina Varaždina, a trg na kojem se nalazi glavni gradski trg. Crkva je u 15. stoljeću pregrađena u gotičkom stilu, a iz toga vremena ostao je sačuvan zvonik.
Velik graditeljski zamah, Varaždin doživljava u doba baroka, dolaskom crkvenih redova u grad. Najprije se podiže isusovačka crkva (1642.-46.), kao tipična ranobarokna dvoranska crkva s "wandtpfeilerima", unutrašnjim kapelama koje su međusobno razdvojene zidovima. Godine 1650. gradi se i franjevačka crkva sv. Ivana Krstitelja, djelo graditelja Petera Rabbe iz Graza. Obje crkve bogato bogato su opremljene inventarom, zidnim slikama i štukaturama. Gradnju novog franjevačkog samostana (1626.-32) vodi gradački "Majstor Stephan", dok Jacob Schmerleib iz Leibnitza podiže isusovački samostan (1679.-91.). U 17. stoljeću u Varaždinu većinom djeluju štajerski graditelji.Osobito će značajna ostvarenja u baroknoj arhitekturi nastati u 18. stoljeću, redovito od ruku domaćih majstora, ali stranoga podrijetla. Na samom početku stoljeća gradi se kapucinski samostan s crkvom. Jednostavnog arhitektonskog oblikovanja, ovaj će sklop biti vrlo sličan kapucinskim samostanima podignutima u drugim dijelovima Hrvatske. Uz novčanu pomoć carice Marije Terezije podiže se i uršulinski samostan (1715.-1749.), u sklopu kojeg djeluje i djevojački konvikt. Uz njega je uršulinska crkva (1722.-29.), jedna od najranijih baroknih crkava u Hrvatskoj s karakterističnim zabatnim zvonikom na pročelju. Nova župna crkva sv. Nikole gradi se sredinom 18. stoljeća prema projektu domaćeg graditelja Šimuna Ignaca Wagnera. 
U velikom požaru 1776. stradale su brojne sakralne građevine, a u godinama koje slijede obnovljene su i dograđene u većoj mjeri. Crkvu sv. Florijana (1777.) i crkvu sv. Vida (1778.-1782.) obnovio je domaći graditelj Ivan Adam Poch, davši im današnji izgled u kasnobaroknom stilu. Kada je 1773. ukinut isusovački red, njihovu su crkvu naslijedli pavlini koji su sagradili novo reprezentativno pročelje s volutnim zabatom. Izgradnja baroknih crkava i samostana znatno će doprinijeti urbanističkoj slici Varaždina, koja će kao takva ostati sačuvana sve do danas.
U 19. stoljeću podižu se crkve u historicističkom stilu, a među njima se ističe pravoslavna crkva sv. Đorđa iz 1884. godine.
U povijesnoj jezgri Varaždina nalazi se niz plemićkih palača iz baroknog doba. Palače se grade od druge polovice 17. stoljeća sve do početka 19. stoljeća, a podižu ih hrvatske ili udomaćene plemićke obitelji stranog podrijetla. Na glavnom gradskom trgu smještena je palača grofova Drašković, čije je postojanje na tom mjestu zabilježeno još u 16. stoljeću, dok današnja zgrada potječe iz 18. stoljeća. Do nje se nekoć pružala palača Czindery, a s druge strane trga biskupska palača, no obje su srušene krajem 19. stoljeća. Središnja zgrada trga je gradska vijećnica koja je građena u 15. stoljeću, ali je obnovom pročelja 1791.-93. dobila svoj današnji izgled.  Na Franjevačkom trgu nalazi se poznata palača Patačić, koja je dvokatna i ima ugaoni erker te, usprkos svojim malim dimenzijama, vrlo raskošno pročelje s motivima rokaja. U njoj se odvijao bogat društveni život jer su grof Franjo Patačić i njegova žena Katarina ondje organizirali plesove i kazališne predstave. U palači su do danas u nekoliko prostorija sačuvane zidne slike. Zidne slike sačuvane su i u susjednoj palači Varaždinske županije, koja je bila jedna od najvećih baroknih palača ikad sagrađenih u Hrvatskoj. Ondje je u središnjoj dvorani naslikana iluzionistička arhitektura mramornih stupova koji nose kasetirani strop. Palaču je gradio domaći graditelj Jakov Erber. 
Na istom se trgu, na sjevernoj strani, nalazi palača Wasserman-Kreuz (1785.-86.) i palača Herzer (1791.-95.), obje u stilu kasnobaroknog klasicizma. Zanimljivo je da palaču Herzer nisu podigli plemići već gradski poštar Franjo Herzer koji se obogatio novcem dobivenim na lutriji. No, ubrzo je bankrotirao pa mu je palača oduzeta.  U blizini je i palača koju je šezdesetih godina 18. stoljeća sagradio Zagrebački Kaptol, a ističe se bogatim pročeljem kojeg krasi motiv Božjeg oka na zabatu. Na Stančićevu trgu, pred nekadašnjim ulazom u Stari grad, nalazi se palača Prašinski-Sermage (17. st.), karakteristična po šarenom pročelju s crno-crvenim medaljonima te raskošnim kamenim stubištem na začelju. Na Trgu slobode smještena je palača obitelji Petković (1767. g) kojoj je u nekom vremenu uklonjen vrlo bogat ulazni portal s obiteljskim grbom.
Izvan gradskih zidina, a danas na rubu gradske jezgre, podignuto je nekoliko palača vrlo ambicioznog arhitektonskog rješenja. Iz šezdesetih godina potječe palača Erdödy na Kapucinskom trgu, s pročeljem u duhu rokokoa, te palača Keglević (1774.-75.), sjeverno od gradskih zidina, djelo graditelja Jakova Erbera.  Blizu sjevernog oboda gradske jezgre podignuta je 1760. pavlinska rezidencija, zanimljiv arhitektonski objekt, gotovo centralnog tlocrta, koji u unutrašnjosti ima očuvanim rokoko štukature. S južne je strane gradske jezgre, u Zagrebačkoj ulici smještena palača Patačić-Puttar, koja je nastala spajanjem više gradskih kuća, a današnji je izgled dobila na prijelazu 18. u 19. stoljeće. U njenoj je unutrašnjosti do danas sačuvana vrijedna stolarija – dekorativne zidne obloge i vrata od entarziranog drva, rijedak primjer vrhunskog drvorezbarskog obrta u palačama na tlu Hrvatske. Izvorni interijeri varaždinskih palača uglavnom nisu sačuvani, osim pojedinačnih elemenata unutrašnjeg uređenja.
Od starijih građevina u Varaždinu, postoje ostaci nekadašnjih gradskih zidina - dvije kule, Lisakova kula u Gajevoj ulici i Lančana kuča na Stančićevu trgu. Tu je i renesansna kuća Ritz s arkadama u prizemlju, smještena na uglu Franjevačkog i Trga kralja Tomislava, te Zakmardijevo sjemenište s kraja 17. stoljeća u Habdelićevoj ulici. 
Iz 19. i početka 20. stoljeća potječe niz gradskih vila, od kojih je najranija klasicistička vila Mueller u Cesarčevoj ulici, dok se veći broj secesijskih kuća nalazi u Kolodvorskoj ulici. Najznačajnija zgrada historicističkog razdoblja je Hrvatsko narodno kazalište, rađeno prema projektima bečkih arhitekata Fellnera i Helmera, poznatih graditelja kazališta u srednjoj Europi.
U urbanom prostoru Varaždina, nalazi se više primjera javne skulpture, od baroknog kipa sv. Ivana Nepomuka pred Starim Gradom, do modernoga Meštrovićeva kipa Grgura Ninskog ispred franjevačke crkve. U dvorištu palače Varaždinske županije smještena je bista carice Elizabete, popularne Sissi, koja se izvorno nalazila u gradskom parku iza HNK.
Vrlo lijepi spoj skulpture i hortikulture nudi ambijent gradskog groblja, nastalog prema projektu Hermanna Hallera u 19. stoljeću, a koje se smatra jednim od najljepših u Hrvatskoj.
Varaždin je, uz Zagreb, najznačajnije kulturno središte sjeverozapadne Hrvatske.
Gradski muzej Varaždin osnovan je 1925. godine. Njegovo sjedište sa stalnim postavom je u Starom gradu, a u sklopu muzeja djeluje Entomološki odjel u palači Herzer (Franjevački trg 6) te Galerija starih i novih majstora u palači Sermage (Stančićev trg 3). U gradu djeluje i nekoliko privatnih galerija suvremene umjetnosti.
Kazališne predstave održavale su se u Varaždinu još u 18. stoljeću. Putujuće glumačke družine iz njemačkih krajeva održavale su predstave u privatnim palačama ili pak Lauretanskoj kapeli bivšeg isusovačkog samostana koja je bila namijenjena za tu svrhu. Godine 1768. grof Franjo Patačić kupuje zemljište za gradnju kazališne zgrade na današnjem Stančićevu trgu, ali zbog novčanih neprilika odustaje od te namjere. Za potrebe glumaca i gledatelja uređuje se dvorana u palači Mekovec, te su se u njoj održavale predstave sve do 1873. godine. Gradsko zastupstvo u to vrijeme imenuje Kazališni građevni odbor koji bi razradio sve idejne zamisli o izgradnji suvremenog kazališta. Arhitektu Hermannu Helmeru dodijeljena je prva nagrada za projekt nove kazališne zgrade i 1871. povjerena mu je izvedba. Kazalište je dovršeno 1873. godine, a na svečanom otvorenju 25. rujna 1873. izvedena je Kukuljevićeva drama Poturica. Do 1883. u njemu se glumilo i pjevalo samo na njemačkome jeziku s tek pokojom hrvatskom pjesmom. Hrvatskih je predstava bilo tek prigodom gostovanja zagrebačke opere 1885., zagrebačke drame 1886. i nastupom poznatih glumaca (Adama Mandrovića, Andrije Fijana, Marije Ružičke Strozzi, Ljerke Šram i drugih).
Od poznatih kulturnih događanja, u Varaždinu se održavaju Varaždinske barokne večeri, Špancirfest, Trash Film Festival, te druge kulturne manifestacije. U Varaždinu se također održava i najposjećeniji kazališni festival u Hrvatskoj "Tjedan smijeha", u organizaciji Kerekesh Teatra.
Kulturno-povijesna atrakcija Varaždina su i Purgari, odnosno Varaždinska građanska garda.
Od 2006. se godine u Varaždinu svake godine održavao festival duhovne glazbe Festival Dobrog pastira, uz iznimku 2016. i 2017. godine.
Osim sedam osnovnih škola, na području grada postoji nekoliko srednjih škola, fakulteti, više i visoke škole, vrlo poznata osnovna i srednja glazbena škola, te centar za obrazovanje djece s posebnim potrebama.
Tekstilno - tehnološki fakultetSveučilište u Osijeku (Ekonomski fakultet Osijek - stručni studij Varaždin):
nogomet: NK Varteks,NK Varaždin  NK Sloboda, NK Mladost, VGŠK, VŠK, Drava, Varaždinec, Željezničar, Slavija, Zagorac, Plitvica, Varaždinski ŠK
sportski ples: Športski plesni klub Harmony Varaždin i Plesni studio Takt Varaždin
atletika: AK Sloboda (1932.)Održavaju se popularne trkačke utrke Varaždinska Novogodišnja utrka, s tradicijom od 1977. godine jedina je utrka u svijetu koja počinje točno u ponoć na prijelazu iz Stare u Novu godinu te Varaždinski polumaraton od 1995.
Održava se stolnoteniski turnir Croatia Open koji je dugi niz godina bio dio ITTF World Toura.
Mirko Breyer, bibliofil, knjižar-nakladnik, antikvar i osnivač prvog znanstvenog antikvarijata u Hrvatskoj
Ladislav Rakovac, liječnik internist, zaslužan za unaprjeđenje javnoga zdravstva u Hrvatskoj
Matija Jeremitz (Jeremiz) (oko 1779.-Varaždin, 1854.), hrvatski graditelj orgulja
Bonaventura Ćuk, katolički svećenik, franjevac, hrvatski pjesnik, polihistor, filozof, zoolog, nastavnik
Lipharda Horvat, hrvatska katolička redovnica, sestra milosrdnica, žrtva jugoslavenskog komunističkog režima
Marijan Mlinarić, hrvatski ministar unutarnjih poslova u Vladi Republike Hrvatske, kirurg, predsjednik Hrvatskog karate saveza i Hrvatske vatrogasne zajednice
Odlukama Gradskog vijeća Grada Varaždina odnosi prijateljstva i partnerstva uspostavljeni su sa sljedećim gradovima:
Stjepan Belošević, Županija Varaždinska i slobodni kraljevski grad Varaždin, Zagreb, 1926.
Neven Budak, Gradovi Varaždinske županije u srednjem vijeku, Zagreb-Koprivnica, 1994. ISBN 953-6235-01-3
Mira Ilijanić, Urbanizam – graditeljstvo – kultura, zbornik radova, Varaždin, 1999. ISBN 953-6775-05-0
Ivy Lentić Kugli, Zgrade varaždinske povijesne jezgre, Zagreb, 2001. ISBN 953-178-473-6
Adolf Wissert, Bilješke o nekim varaždinskim kućama, Spomenica varaždinskog muzeja 1925-1935, Varaždin, pretisak 1995.

Velešišmiši (Pteropodidae) su porodica sisavaca iz reda šišmiša (Chiroptera). Oni su jedina porodica podreda Megachiroptera. Čini ju 40 rodova s nepunih 200 vrsta.
Velešišmiši žive u tropskim i suptropskim područjima Afrike (uključujući Madagaskar), južnoj Aziji, Australiji i zapadnim dijelovima Oceanije.
Ne žive u Europi, s izuzetkom egipatskog plodojedog šišmiša (Rousettus aegyptiacus) na Cipru, ako se u ovom smislu Cipar može smatrati Europom.
Velešišmiši su najveći pretstavnici reda šišmiša, tako kalong (Pterpus vampyrus) doseže raspon krila do 170 cm, a neke vrste su dugačke do 40 cm. Međutim, mnoge vrste velešišmiša su manje, tako da su najveće vrste sitnošišmiša prilično veće od najmanjih velešišmiša.
Građom tijela su svi šišmiši uglavnom vrlo slični. Letnu kožicu zatežu produženim drugim do petim prstom koja seže do gležnjeva. Međutim, većina velešišmiša uopće nema (izuzetak su dugorepi šišmiši (Notopteris)) ili ima samo vrlo kratak rep. Repna letna kožica im je samo uska pruga duž unutrašnje strane zadnjih nogu. Još jedna odlika kojom se razlikuju od sitnošišmiša je i kandža kojom kod većine velešišmiša završava drugi prst, koju sitni šišmiši nemaju.
Velešišmiši su aktivni prije svega u sumrak i noću. U potrazi za hranom prelaze velike udaljenosti, a danju spavaju viseći glavom prema dole. Za razliku od sitnošišmiša, često ih se može vidjeti na stablima na izloženim mjestima. 
Još jedna razlika u odnosu na sitnošišmiše je nedostatak mogućnosti snalaženja u okolišu uz pomoć ultrazvuka (izuzetak su rozetni velešišmiši (Rousettini)). Imaju dobro razvijen vid i izvanredan njuh. Ne provode zimski san jer žive u toplim klimatskim područjima. Veće vrste često žive u velikim grupama, tvoreći pri tome kolonije u kojima može biti i do 500.000 jedinki s vrlo kompleksnim socijalnim ponašanjem, manje vrste su uglavnom samotnjaci.
Uprkos svojoj veličini, velešišmiši su potpuno bezopasni. Hrane isključivo biljnom hranom, nektarom, polenom, voćem i cvijećem. Čitav niz vrsta imaju iznimnu važnost za vegetaciju jer hraneći se voćem raznose sjemenke voćki, a neke biljke oprašuju isključivo velešišmiši. To znači, da bi njihov nestanak istovremeno značio i nestanak tih vrsta biljki.
Čak i spolni odnos se kod tih životinja odvija glavom prema dole. Ženke kote uglavnom jednom godišnje jedno mladunče. Skotne ženke često se odvajaju od mužjaka i tvore skupine u kojima podižu podmladak. Velešišmiši su relativno dugovječni, doživljavaju i do 30 godina.
Veliki broj vrsta velešišmiša se smatra ugroženim. Glavni je razlog uništavanje njihovog okoliša krčenjem  šuma. Pored toga, mnoge su vrste na malim otocima endemske, pa su zbog toga naročito osjetljive na smetnje u svom okolišu. Neke vrste ljudi smatraju štetočinama jer se hrane voćem s plantaža ili ih love radi mesa. Prema IUCN ( International Union for Conservation of Nature and Natural Resources), osam vrsta je izumrlo, a još 22 vrste se smatraju ugroženim ili jako ugroženim.
Dugo vremena su se znanstvenici sporili oko toga, da li su sitnošišmiši i velešišmiši monofilijske grupe, što znači da li su se razvili od zajedničkih predaka, ili su primjer konvergentne evolucije. Danas preteže mišljenje da su monofilijske grupe.
Tradicionalno velešišmiši su se dijelili na dvije potporodice: prave velešišmiše (Pteropodinae) i nasuprot njima grupa manjih životinja koje obilježavaju dugački jezici i hrane se pretežno nektarom. Nazvani su velešišmiši dugog jezika (Macroglossinae). Novija istraživanja su pokazala, da takva podjela nije ispravna.   
O unutrašnjoj sistematici još uvijek nije zauzet jedinstveni stav. Podjela na grupe vrsta koja se ovdje navodi zasniva se pretežno na Kate E. Jones među ostalim A Phylogenetic Supertree of Bats . Grupe su prilično proizvoljno sačinjene i ne treba ih smatrati konačnim stavom znanosti.
kratkonosi velešišmiši (Nyctimenini) su obilježeni vrlo kratkom njuškom, a nosnice su na kratkim nosnim cjevčicama
rozetni velešišmiši (Rousetini) su dobili ime po šari na krznu u području grla koja potsjeća na rozetu. Tu spadaju, među ostalim, palmin velešišmiš i nilski velešišmiš
epoletirani velešišmiši (Epomophorini) imaju na ramenima šaru odnosno čuperke dlaka koje podsjećaju na naramenice na vojnoj uniformi s oznakama čina
velešišmiši dugog jezika (Macroglossini) u užem smislu (vidi gore) se odlikuju dugim jezikom
šiljozubi velešišmiši (Harpyionycterini) se građom svojih zubiju od drugih vrsta velešišmiša
gololeđi velešišmiši (Dobsoniini) imaju na leđima sraštene letne kožice pa se čini kao da imaju gola leđa, bez krzna
pravi velešišmiši (Pteropodini), česti hrvatski naziv za njih je i letipsi, obuhvaćaju najveće velešišmišePovijest razvoja velešišmiša može se sažeti sljedećim dijagramom:

Velika geografska otkrića označavaju razdoblje u povijesti koje je trajalo od polovice 15. do polovice 16. stoljeća. Tijekom tih sto godina europski su istraživači posjetili većinu nastanjenih krajeva svijeta i otkrili da je svijet mnogo prostraniji i raznolikiji no što je itko mogao i zamisliti. Njihova izvješća koja su se širila zahvaljujući novoj tehnici tiska privlačila su pažnju široke publike. Proširivanje geografskih, ali i drugih spoznaja, po svojoj širini i brzini bilo je golemo, pa se u tom pogledu ni jedno drugo stoljeće do tada ne može mjeriti s tim razdobljem. Stoga se doba velikih geografskih otkrića smatra granicom kojom završava razdoblje srednjeg vijeka, a započinje novo veliko razdoblje ljudske prošlosti nazvano novi vijek.
Velika geografska otkrića pokrenula su lavinu ekspedicija u kojima su europski brodovi putovali oko svijeta u potrazi za novim trgovačkim putovima i partnerima radi održavanja rastućeg kapitalizma u Europi. U tom su procesu Europljani naišli na nove ljude, te ucrtali zemlje dotada nepoznate njima. Među najslavnijim istraživačima tog razdoblja bili su Kristofor Kolumbo, Vasco da Gama, Pedro Álvares Cabral, John Cabot, Juan Ponce de León i Ferdinand Magellan.
Velika geografska otkrića imala su korijene u novim tehnologijama i idejama koje su nastale u doba renesanse, a uključivale su napredak u kartografiji, navigaciji i brodogradnji. Novo mišljenje da je Zemlja okrugla, navelo je odvažnije na pomisao o plovidbi na zapad kako bi stigli na istok. Najvažniji je bio izum prve karake, a potom i karavele u Iberiji. One su bile spoj tradicionalnih europskih i arapskih dizajna te prvi brodovi koji su mogli napustiti relativno pasivan Mediteran i zaploviti sigurno na otvoreni Atlantik.
Preludij velikim geografskim otkrićima bila je serija europskih ekspedicija koje su kopnom prešle Euroaziju u kasnom srednjem vijeku. Dok su prijetili Europi pljačkanjem i razaranjem, Mongoli su ujedinili velik dio Euroazije stvorivši trgovačke putove i komunikacijske linije koje su se protezale od Srednjeg istoka do Kine. Neki Europljani iskoristili su tu prednost, pa su krenuli istraživati dalje na istok. Gotovo su svi bili Talijani pošto je trgovina između Europe i Srednjeg istoka skoro u potpunosti bila pod kontrolom trgovaca iz talijanskih gradova država. Njihove bliske veze s Levantom stvorile su veliku znatiželju i komercijalni interes za područja koja su se nalazila istočno. Papinstvo je također pokrenulo ekspedicije u nadi pronalaska novih obraćenika ili legendarnog Ivana Prezbitera.
Prvi od tih putnika bio je Giovanni de Plano Carpini koji je putovao do Mongolije i natrag od 1244. do 1247. godine. Najslavniji putnik bio je Marko Polo koji je putovao po Orijentu od 1271. do 1295. Svoje je putovanje iscrpno prikazao u djelu Putovanja koje se čitalo diljem Europe.
Ta putovanja ipak nisu ostvarila veliki trenutni učinak. Budući da se Mongolsko Carstvo raspalo gotovo jednako brzo kao što je nastalo, put prema istoku ubrzo je postao daleko težim i opasnijim. Crna smrt je tijekom četrnaestog stoljeća također sprječila putovanja i trgovinu. Kopneni put do Istoka ostao je predugačak i težak za profitabilnu trgovinu, a bio je i pod kontrolom islamskih carstava koja su se dugo borila s Europljanima. Uspon Otomanskog Carstva posebice nakon osvajanja Carigrada 1453. još je više ograničio mogućnosti Europljanima.
Sve dok se nisu razvile prve karake i karavele u Iberiji, europske su se misli vraćale k legendarnome Istoku. Ta su istraživanja imala brojne uzroke. Monetaristi vjeruju da je glavni uzrok, zbog čega su velika geografska otkrića započela, bila jaka nestašica plemenitih metala u polugama. Europska ekonomija ovisila je o vrijednosti zlata i srebra, pa je njihova niska domaća ponuda gurnula velik dio Europe u recesiju. Drugi faktor bio je višestoljetni sukob između Iberijaca i muslimana na jugu. Iberijci su uvidjeli da je sposobnost zaobilaska sjevernoafričkih muslimanskih država presudna za njihov opstanak. Istovremeno su naučili mnogo toga od svojih arapskih susjeda. Karaka i karavela su utjelovile arapsko latinsko jedro koje je brodovima omogućilo daleko više manevara. Preko Arapa ponovo je otkrivena antičkogrčka geografija koja je po prvi put europskim mornarima pružila ideju o obliku Afrike i Azije.
Prvi veliki val istraživanja pokrenuo je Portugal pod princom Henrikom Pomorcem. Isplovivši na otvoreni Atlantik Portugalci su otkrili otoke Madeira (1419.) i Azore (1427.), koji su odmah postali portugalske kolonije. Glavni plan Henrika Pomorca bilo je istraživanje zapadne obale Afrike. Stoljećima su jedini trgovački putovi koji su povezivali Zapadnu Afriku i sredozemni svijet išli preko pustinje Sahare. Ti putovi bili su pod kontrolom sjevernoafričkih muslimanskih država, dugogodišnjih portugalskih suparnika. Portugalci su se nadali da će zaobilaskom islamskih naroda preko mora moći izravno trgovati sa Zapadnom Afrikom. Također su se nadali da se južno od Sahare nalaze kršćanske države i mogući saveznici u borbi protiv muslimana u Magrebu. Portugalski moreplovci su pravili polagan ali stalan napredak, svake godine uspijevajući prodrijeti nekoliko kilometara dalje na jug, pa su 1434. godine uspjeli savladati sljedeću prepreku - rt Bojador. U dva desetljeća savladali su saharsku barijeru, te su započeli trgovinu zlatom i robljem u Senegalu. Napredak se nastavio gradnjom trgovačkih utvrdi u Elmini, dok je Sao Tome i Principe postao prva kolonija koja je počela proizvoditi šećer. 1482. ekspedicija pod vodstvom Dioga Cãa uspostavila je kontakt s Kraljevstvom Konga. Kada je 1487. godine Bartolomeo Diaz doplovio do krajnjeg juga Afrike i otkrio prolaz u Indijski ocean, Portugalci su shvatili da su na pravome putu, pa je kralj naredio da se rt nazove Rt Dobre Nade. Godine 1497. krenuo je Vasco da Gama na putovanje koje je iduće godine bilo okrunjeno uplovljavanjem u Calicut na indijskoj obali. U rukama Portugalaca uskoro su se našli otoci bogati začinima, a duž obala Afrike i Indije osnivali su svoje utvrde uz koje su se nalazila naselja portugalskih trgovaca, kolonije. Lisabon je postao glavnom europskom lukom, ali kada su se u trgovinu s Indijom uključili i engleski, španjolski i nizozemski trgovci, Portugal je bio izguran kao trgovački konkurent, pa je uspjeh postignut stvaranjem kolonija bio kratkotrajan i za Portugal vrlo štetan.
Glavni članak: Europska kolonizacija AmerikePortugalski suparnik Kastilja bila je sporija od svojih susjeda u istraživanju Atlantika sve do kasnog petnaestog stoljeća kada su kastiljski mornari započeli natjecanje sa svojim iberskim susjedima. U prvom natjecanju za kontrolu nad Kanarskim otocima pobijedila je Kastilja. Stvaranjem unije između Aragona i Kastilje te završetkom rekonkviste osvajanjem posljednjeg uporišta Maura, Granade, stvoreni su uvjeti da se Španjolska u potpunosti preda traženju novih trgovačkih putova i prekomorskih kolonija.
Nakon što je prihvatio mišljenje da je Zemlja okrugla, Kristofor Kolumbo je bio uvjeren da se u Indiju može doći i ploveći na zapad. Od portugalskog kralja Kolumbo je zatražio potporu za istraživačko putovanje na zapad, ali je njegova zamolba bila odbijena. Bez uspjeha se obratio i francuskom i engleskom kralju. Novčanu je potporu zatražio i od španjolskog kralja, no tek je uz podršku kraljice Izabele dobio tri broda i potrebna sredstva. U kolovozu 1492. godine ekspedicija je isplovila, a iste godine Kolumbo je stigao do otoka kome je dao ime San Salvador (Sveti Spasitelj) uvjeren da je stigao do Indije. Kolumbo je još tri puta plovio u Ameriku i osim Kube i Haitija, otkrio Antilsko otočje, ušće rijeke Orinoco i obalu Srednje Amerike. Umro je bolestan i odbačen, uvjeren da je otkrio novi put za Indiju. Talijan Amerigo Vespucci istražujući ušće Amazone utvrdio je da ta zemlja nije Indija, već novi kontinent koji je po njemu prozvan Amerika.
Godine 1500. portugalski moreplovac Pedro Alvares Cabral otkrio je novi svijet, zemlju koja se danas naziva Brazil. Time su otkrića na zapadu dovela do spora s Portugalom jer su Portugalci prije Španjolaca doplovili do Brazila. U sporu je zatražena intervencija pape koji je 1494. godine sporazumom iz Tordesillasa uspostavio liniju razgraničenja, koja je išla 380 nautičkih milja zapadno od Zelenortskih otoka, po kojoj je Brazil pripao Portugalu, ali sporovi su nastavljeni do novog sporazuma 1529. godine kojim je uspostavljena još jedna linija razgraničenja preko Tihog oceana.
Kolumbo i drugi španjolski istraživači u početku su bili razočarani svojim otkrićima. Za razliku od Afrike ili Azije karipski otočani nisu imali mnogo stvari za trgovanje sa španjolskim brodovima. Otoci su stoga postali žarište kolonizacijskih napora. Sve dok nije istražila sam kontinent Španjolska nije pronašla bogatstvo koje je tražila u obliku obilnog zlata. U Americi su Španjolci pronašli brojna carstva koja su bila jednako velika i napučena kao ona u Europi. Španjolski konkvistadori su ih uz pomoć brojnih pandemijskih bolesti, koje su se njihovim dolaskom proširile, uspjeli osvojiti sa samo šačicom ljudi. Čim je uspostavljena španjolska vrhovna vlast glavni fokus postali su vađenje i izvoz zlata i srebra.
Godine 1519. kada se Cortezova vojska iskrcala u Meksiku španjolska je kruna dala sredstva Portugalcu Ferdinandu Magellanu da pokrene ekspediciju. Cilj ove misije bio je pronalazak Začinskih otoka putujući na zapad te ih tako smjestiti u španjolsku sferu. Ekspedicija je doživjela uspjeh i postala je prva koja je oplovila svijet na svom povratku tri godine kasnije.
Portugalska istraživanja i kolonizacija nastavili su se unatoč novom rivalstvu sa Španjolskom. Portugalci su postali prvi zapadnjaci koji su došli do Japana i trgovali s njime. Portugalska kruna je pod kraljem Manuelom I pokrenula smion plan da očuva kontrolu zemalja i trgovačkih putova koje su bili proglašeni njihovima. Strategija je bila građenje serija utvrda koje će im omogućiti kontrolu svih glavnih trgovačkih putova istoka. Stoga su utvrde i kolonije bile uspostavljene na Zlatnoj Obali, Luandi, Mozambiku, Zanzibaru, Mombassi, Socotri, Hormuzu, Kalkuti, Goi, Bombaju, Malacci, Macau i Timoru. Portugalci su također kontrolirali Brazil, kojeg je otkrio Pedro Álvares Cabral 1500. godine, a ležao je dijelom na portugalskoj strani globalne "podjele" iz Tordesillasa.
Portugal je imao nevolje u širenju svoga carstva u unutrašnjost, pa se usredotočio većinom na obalna područja. Nakon nekog vremena Portugalci su potvrdili da su jednostavno premaleni da omoguće novac i ljudstvo dovoljno da uspije takva masivna pustolovina. Utvrdama raširenim diljem svijeta nedostajali su ljudi i oružje. Stoga se oni nisu mogli natjecati s većim silama koje su polagano prodirale na njihovo carstvo. Dani monopola istočnom trgovinom bili su odbrojeni. Portugalsku hegemoniju na istoku slomili su nizozemski, francuski i britanski istraživači, koji su ignorirali papinsku podjelu svijeta. Godine 1580. španjolski kralj Filip II postao je također kralj Portugala kao zakonit baštinik na krunu nakon što je njegov bratić Sebastijan umro bez sinova (Filip II Španjolski bio je unuk Manuela I Portugalskog). Združena carstva bila su jednostavno prevelika da se održe neizazovnima, te da se odupru tim izazovima.
Neki su portugalski posjedi izgubljeni ili suženi posebno u Zapadnoj Africi, Srednjem istoku i Dalekom istoku koji su većinom bili okruženi britanskim i nizozemskim kolonijama. Bombay je predan Britancima kao vjenčani dar. Kolonije gdje je portugalska prisutnost bila snažna poput Macaa, Istočnog Timora, Goe, Angole, Mozambika i Brazila ostale su i dalje portugalskim posjedima. Nizozemci su pokušali osvojiti Brazil, te su u jedno vrijeme kontrolirali skoro polovicu područja, ali su ipak naposljetku odbačeni.
Nacije izvan Iberije odbile su priznati sporazum u Tordesillasu. Francuska, Nizozemska i Velika Britanija, koje su imale dugu pomorsku tradiciju, unatoč iberskim protekcijama napravile su svoj put prema sjeveru zahvaljujući novim tehnologijama i kartama.
Prvu od tih misija proveo je Britanac John Cabot. To je bila prva u nizu francuskih i britanskih misija koje su istraživale Sjevernu Ameriku. Španjolska je uvelike ignorirala sjeverniji dio Amerike jer je ondje bilo malo ljudi i daleko manje bogatstava nego u Srednjoj Americi. Ekspedicije Cabota, Cartiera i drugih istraživača  uvelike su se nadali pronalasku Sjevernozapadnog prolaza čime bi se povezalo s bogatstvima Azije. Taj prolaz nikad nije bio otkriven, ali u njihovim putovanjima pronađene su druge mogućnosti, pa su u ranom sedamnaestom stoljeću kolonisti iz brojnih sjevernoeuropskih zemalja započeli naseljavanje istočne obale Sjeverne Amerike.
Sjevernjaci su također postali veliki rivali Portugalcima u Africi i Indijskom oceanu. Nizozemski, francuski i britanski brodovi počeli su se privikavati na portugalski monopol te su osnovili vlastite kolonije. Postepeno su portugalsko i španjolsko tržište i doprinosi opadali zbog novih natjecatelja koji su okruživali njihove vrijedne posjede (poput Hong Konga koji se nalazio pored Macaa). Sjevernjaci su također preuzeli vodstvo u istraživanju posljednjih nepoznatih regija Tihog oceana i sjevernoameričke zapadne obale, koja je bila u španjolskom dijelu podjele iz Tordesillasa. Nizozemski istraživači poput Willema Jansza i Abela Tasmana istraživali su obale Australije dok je u osamnaestom stoljeću britanski istraživač James Cook kartirao velik dio Polinezije.
Godine 1552. ruski car Ivan Grozni osvojio je Kazanski kanat što je otvorilo nove mogućnosti u osvajanju Istoka. Jermak je ušao u Sibir sa skupinom od 1636 ljudi 1580. godine slijedivši rijeke Tagil i Turu. Sljedeće godine bili su na Tobolu, te je 500 ljudi opsjelo Isker, boravište kana Kučuma, u susjedstvu današnjeg Tobolska. Kučum je pobjegao u stepe, prepustivši svoje područje Jermaku, koji je prema tradiciji prodao caru Ivanu IV pored današnjeg Sibira svoju vlastitu restauraciju na uživanje.
Jermak se utopio u Irtišu 1584. pa su njegovi kozaci napustili Sibir. Nove skupine lovaca i pustolova su uz potporu Moskve navirale svake godine u zemlju. Kako bi se izbjegli sukobi s napučenijim jugom, one su radije napredovale prema istoku duž viših geografskih širina. U međuvremenu je Moskva podignula utvrde i naselila radnike oko njih radi opskrbe garizona hranom. U roku od osam godina Rusi su dosegli Amur i Tihi ocean. To brzo osvajanje obrazlaženo je okolnostima da ni Tatari ni Turci nisu mogli pružiti bilo kakav ozbiljan otpor.
Velika su geografska otkrića prouzročila goleme promjene u tadašnjem svijetu i Europi. Središte svjetske trgovine premjestilo se sa Sredozemlja na obale Atlantika, kamo su premješteni i glavni trgovački putovi. Umjesto dotadašnjih trgovačkih velesila, poput Venecije i Genove, uzdižu se nove trgovačke sile poput Španjolske, koju će uskoro istisnuti Engleska i Francuska. Goleme količine zlata što su pritjecale iz Amerike dovest će do inflacije i pada cijene plemenitih metala, dok će do kraja 16. stoljeća za više od tri puta porasti cijena poljoprivrednih i obrtničkih proizvoda. Ta će revolucija cijena poticajno djelovati na razvoj proizvodnje. Portugal i Španjolska, zemlje koje su se isprva najviše obogatile geografskim otkrićima, bile su prisiljene gotovo sve uvoziti jer su zbog lake zarade u kolonijama i novootkrivenim zemljama mnoga proizvodna područja ostala bez stanovništva. Potreba za većom količinom obrtničkih proizvoda krajem 15. i u prvoj polovici 16. stoljeća dovest će do pojave novog oblika proizvodnje, manufakture, i do pojave poduzetništva jer srednjovjekovni obrti nisu mogli uskladiti proizvodnju s potrebama svjetskog tržišta. Poduzetnici su organizirali proizvodnju izvan gradskih središta zapošljavajući veći broj radnika od kojih je svaki radio samo jednu radnju proizvodnog procesa. Tako je provođena podjela rada i specijalizacija, porasla je proizvodnost i kvaliteta proizvoda, a smanjila se njegova cijena. Manufaktura (lat. manus, ruka; facere, raditi) naziv je i za novi način proizvodnje s provedenom podjelom rada i za radionice u kojima se na takav način proizvodilo.
Osvojena su izvaneuropska područja europske države pretvarale u svoje kolonije koje su ekonomski iskorištavale. Kolonije su služile kao izvor sirovina i kao izvozno tržište. Stanovništvo osvojenih zemalja kolonijalne su sile iskorištavale do maksimuma.
Između Amerike i Europe izmijenjene su mnoge biljne i životinjske vrste, pa su iz Europe u Ameriku preneseni konj, krava, ovca, koza i svinja, a od biljaka vinova loza i pšenica, te alkohol. Iz Amerike u Europu preneseni su puran, te krumpir, kukuruz i duhan, a Europljani su upoznali i kakaovac. Iako je trebalo dugo vremena da stanovništvo Europe prihvati nove kulture, one su tijekom vremena zauzele svoje mjesto među najvažnijim prehrambenim proizvodima europskog pučanstva.
Velikim geografskim otkrićima uspostavljen je dodir među kontinentima, a europska je povijest postala povijest svijeta. Svojom važnošću ona predstavljaju jedan od prijelomnih događaja u povijesti, pa se s pravom smatra da s velikim geografskim otkrićima prestaje razdoblje srednjeg vijeka, a započinje novo doba u povijesti čovječanstva, novi vijek.
