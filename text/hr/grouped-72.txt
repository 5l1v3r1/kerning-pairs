
SAAB 29, poznatiji i kao Flygande tunnan je švedski lovac kojeg je dizajnirao i proizvodio Saab u 1950-ima. Unatoč svom nespretnom izgledu, Saab 29 je bio dosta uspješan u ulozi lovca i bombardera te je u službi ostao sve do 1970-ih.
Projekt razvoja novog lovca, označen kao JxR, pokrenut je u prosincu 1945. Još prije toga projektanti u Saab-u počeli su rad na studijama novog lovca kojima su dali oznake RX-1 i R-101. RX-1 je bio avion nalik britanskom Vampireu, dok je R-101 više nalikovao američkom lovcu Lockheed P-80 Shooting Star. Zbog toga je ova studija dobila i nadimak "Cigara". Navodno švedski stručnjaci nisu ni znali za postojanje Shooting Stara u trenutku kad su počinjali rad na svom R-101. Kad su saznali za njegovo postojanje usporedbom američkog i svog projekta shvatili su da su nekoliko godina ispred američkog. Zbog toga su se još zdušnije prionili poslu.
Tako je u prosincu 1945. Saab švedskom ratnom zrakoplovstvu mogao ponuditi dva potpuno različita koncepta. Tim okupljen oko projekta RX-1 vodio je Lars Brising. Oni su svoj avion oblikovali oko motora Goblin, zbog čega je dobio bačvasti oblik. Motor se napajao zrakom preko usisnika u nosu aviona. Veliko bačvasto tijelo omogućilo je smještaj pilotske kabine iznad usisnika i motora. Kako bi pilotu osigurali što bolju vidljivost pokrov kabine napravljen je od samo dva komada i dobio je kapljičasti oblik. Avion je dobio tanka laminirana strelasta krila (pod kutom od 25 stupnjeva) koje su projektanti postavili na sredini trupa (srednjokrilac). Avion su, naravno, opremili i podvozjem tipa tricikl. Kratke noge glavnog stajnog trapa uvlačile su se u trup. Zbog uštede u masi aviona ispuh turbomlaznog motora nije se protezao do kraja aviona već je završavao neposredno iza kraja motora. Iznad ispuha protezao se tanki trup s vertikalnim i horizontalnim repnim stabilizatorima. "Skraćeni" trup olakšavao je polijetanje aviona unatoč kratkim nogama stajnog trapa .
Zbog vijesti da je de Havilland razvio novi motor Ghost, koji je bio znatno jači od Goblina, ali i zbog preliminarnih proračuna koji su pokazivali da bi RX-1 trebao biti znatno pokretljiviji u zraku od R-101, švedsko se ratno zrakoplovstvo ipak odlučilo za "bačvu" umjesto "cigare". Odluka je i formalno potvrđena nakon što su Saabovi stručnjaci potvrdili da motor Ghost odgovara i na R-101. Cjelokupna projektna studija novog lovca s motorom Ghost i strelastim krilima dovršena je početkom 1946.
I projektanti i švedsko ratno zrakoplovstvo očekivali su od novog lovca jako puno. Između ostalog i da leti brzinama tek nešto većim od 1000 km/h. Odobrenje za početak projektiranja novog švedskog lovca, označenog kao R-1001 dobivena je u veljači 1946. Nakon uspješno obavljenih testiranja u zračnom tunelu, u ljeto iste godine započeto je s programima letnih ispitivanja strelastih krila na avionu Saab 201.
Iako su strelasta krila ispitivana na sporom klipnom avionu, čija je maksimalna brzina bila tek 265 km/h, i to je bilo dovoljno da se ustvrdi kako će se ponašati pri malim brzinama, posebno tijekom slijetanja. Prave odlike krila pri velikim brzinama saznat će se tek kad poleti prvi prototip. Švedsko ratno zrakoplovstvo potkraj 1946. naručuje izradu tri letna prototipa kojem daje oznaku J 29. Prvi je prototip dovršen sredinom 1948.
Nakon opsežnih testiranja na zemlji prvi je put poletio 1. rujna 1948. Zanimljivo je da je avionom upravljao Britanac Rober Bob Moore, koji će kasnije postati prvi direktor tvrtke Saab GB Ltd koju će Saab 1960. osnovati u Velikoj Britaniji. Kad je prvi put vidio J 29 Moore baš i nije bio oduševljen. Bačvasti oblik trupa koji je odrezan prema repu nije mu baš davao nade da će to biti izvrstan lovac no nakon prvih letnih testiranja Moore je promijenio mišljenje.
Prvi je prototip pokretao de Havillandov turbomlazni motor Ghost 45 potiska 19,6 kN. Kako bi smanjili brzinu slijetanja, a na temelju njemačkih spoznaja, švedski su stručnjaci krila opremili s predkrilcima i zakrilcima. Pretkrilca su se automatski spuštala kad bi pilot izvukao zakrilca. Unatoč svom bačvastom obliku J 29 se u zraku pokazao iznenađujuće okretnim avionom koji je iznenadio čak i svoje projektante. Svi su očekivali da zbog strelastih krila i jakog motora J 29 na velikim visinama postigne i velike brzine, ali okretnost je bila ekstra bonus. Radi pojednostavljenja izrade i smanjenja troškova prva dva prototipa dovršena su bez naoružanja. Tek je treći prototip dobio naoružanje od četiri Boforsova topa kalibra 20 mm. Za svaki je top osiguran spremnik s 180 komada streljiva. Četvrti prototip, koji će zapravo biti predserijski avion poletio je 1950.
Serijska proizvodnja J 29 započela je 1951. što znači da je Flygande Tunnan postao prvi zapadnoeuropski lovački avion sa strelastim krilima koji je ušao u serijsku proizvodnju. Prije njega u serijsku su proizvodnju ušli tek američki North American F-86 Sabre i sovjetski MiG-15. Iako su se za švedski lovac zainteresirale Finska, Izrael i Jugoslavija na kraju je prodan samo Austriji gdje je ostao u operativnoj uporabi sve do 1972. kad je zamijenjen avionom Saab 105.
Prva serijska inačica dobila je oznaku J 29A i turbomlazni motor RM2 Ghost potiska 22,3 kN koji je po licenci proizvodila tvrtka Svenska Flygmotor (danas Volvo Aero). Na ugradnju snažnijeg motora projektanti su se odlučili tek kad su vidjeli da njihov lovac može podnijeti veća naprezanja i više brzine. Kako piloti ipak ne bi pretjerali s brzinom dodali su mu zračne kočnice koje su se aktivirale pri obrušavanju. Kod J 29A zračne su kočnice postavljene na krila. Nakon što se pokazalo da to nije najbolje rješenje (povećavalo se naprezanje krila i smanjivala stabilnost aviona) kočnice su prebačene na trup, odmah iza vrata glavnog stajnog trapa.
Piloti su ubrzo otkrili da je J 29 ugodan za let osim kad su s njim trebali sletjeti. Zbog nikada do kraja razjašnjenih razloga Flygande Tunnan je imao tendenciju nekontroliranog zanošenja neposredno prije nego što bi stajnim trapom dodirnuo poletno-sletnu stazu. Sva ispitivanja izvedena u zračnim tunelima nisu uspjela otkriti uzrok tomu. Zemaljsko je osoblje podjednako kao i piloti voljelo J 29 jer je bio, sa svojih 145 otvora na trupu i krilima, lak za održavanje. I u poljskim uvjetima promjena motora zahtijevala je tek nekoliko sati. Nakon što je jedan ročnik poginuo nakon što je usisan u usisnik projektanti su izmijenili njegov oblik kako bi onemogućili slične nesreće. U operativnu službu J 29A uveden je već u siječnju 1952.
Iako Švedska nije sudjelovala niti u jednom ratu u dvadesetom stoljeću njezini su Flygande Tunnani ipak borbeno rabljeni u ratu u Kongu. Tamo su dospjeli potkraj 1961. kao dio mirovnih snaga Ujedinjenih naroda. Prvo je u to područje poslano pet J 29B, da bi im se naknadno pridružilo još dva S 29C i četiri J 29B. Četiri aviona vraćena su u Švedsku u proljeće 1963., dok su ostali uništeni u sukobima. Potrebno je istaknuti, da su J 29B uglavnom rabljeni za napade na ciljeve na zemlji, pri čemu su korišteni topovi i nevođene rakete, te da ni jedan nije oboren. Jedan se srušio tijekom slijetanja, kad je njime upravljao visoki časnik tijekom pokaznog leta. Ostali Flygande Tunnani uništeni su na zemlji.
Od 1950. do 1956. napravljeno je ukupno 661 Flygande Tunnana plus četiri prototipa koji su naknadno dovedeni na standard serijskih aviona.
Austriji je prodano 30 rabljenih Flygande Tunnana. Prvo je 1961. kupljeno 15 J 29F koji su prije dostave prošli kroz potpuni remont. Naknadno su Austrijanci 1962. kupili još 15 J 29F koji su prije dopreme prvo u tvrtki AB Svenska Flygvaerkstaederana dobili mogućnost nošenja izvidničkih modula. Taj se modul mogao postaviti na lijevu stranu nosa, umjesto dva topa. Austrijsko je zrakoplovstvo dobilo dvanaest izvidničkih modula. Austrijski J 29F ostali su u operativnoj uporabi sve do 1972. kad su ih zamijenili dvosjedima Saab 105.
Nakon J 29A došao je J 29B koji je dobio dodatne spremnike za gorivo u krilima (mokro krilo) čime mu je zapremina spremnika povećana za 50 posto. Uz to je pod krilima dobio podkrilne nosače za bombe i nevođene rakete zrak-zemlja kako bi se mogao rabiti i u zadaćama bliske potpore snagama na zemlji. Na svako su krilo stavili po dva nosača. Zbog toga se ponekad označavao i kao A 29B, gdje je A bila oznaka za Attack (jurišnik).
J 29B je na podkrilnim nosačima mogao ponijeti do dvanaest nevođenih raketa zrak-zemlja promjera 75 mm. Rakete su se nosile po tri komada na svakom nosaču, ukupno dvanaest. Za protuoklopnu borbu nosio je rakete promjera 145 mm, a za uništavanje utvrđenih ciljeva rakete promjera 150 mm. Posebni sustav vješanja tih raketa omogućavao je da svaki J 28B ponese do četrnaest komada. Pod četiri rakete bi se podvjesile pod unutrašnje nosače (dvije direktno na nosač, a dvije na rakete), dok bi se na vanjske nosače podvjesilo tri rakete (dvije direktno na nosač i jedna na rakete). Za uništavanje brodova J 29B je mogao ponijeti četiri rakete promjera 180 mm mase 125 kg. Na nosače se moglo postaviti i klasične nevođene bombe (uključujući i napalm bombe) te odbacive spremnike za gorivo zapremine 400 ili 500 litara. Odbacivi spremnici za gorivo znatno su produžili mogućnost lovačke ophodnje, posebno nad prostranstvima slabo naseljene sjeverne Švedske.
Prvi let J 29B obavio je 11. ožujka 1953., a od 1953. do 1955. ukupno ih je proizvedeno 332 primjerka. Ovaj je avion 1954. oborio svjetski brzinski rekord na kružnoj stazi duljine 500 kilometara kad je postigao prosječnu brzinu leta od 977,35 km/h. Iako nije postigao slavu jednog MiG-15 ili F-86 Sabrea mnogi stručnjaci smatraju da je J 29B bio najbolji lovac početka pedesetih godina prošlog stoljeća. Tijekom 1953. grupa švedskih pilota dobila je priliku da svojim zrakoplovima posjeti Veliku Britaniju. Tamo su im omogućili da lete na američkim lovcima F-86 Sabre. Piloti su zaključili da oba aviona imaju vrlo slične letne odlike, osim što je Tunnan mogla brže zaokretati od Sabrea. S druge strane Sabre je imao veću brzinu penjanja.
Zbog svog statusa neutralnosti i specifične političke situacije u kojoj se Švedska našla nakon završetka Drugog svjetskog rata, stisnuta između bloka kapitalističkih država koje će ubrzo formirati NATO savez i bloka novonastalih komunističkih država koje će pod patronatom Moskve ući u Varšavski ugovor. Zbog te je situacije švedsko ratno zrakoplovstvo imalo jednu posebnu zadaću - izviđanje sovjetskih vojnih postrojenja na Baltiku. Za tu su namjenu rabili različite avione. Nakon što su sovjetski MiG-ovi 15 oborili švedski C-47 Skytrain (Dakota) iznad Baltika te nakon toga i Catalinu švedsko se ratno zrakoplovstvo moglo osloniti još samo na svoje izvidničke Spitfire PR XIX. Pojava MiG-a 15 bis i kasnije MiG-a 17 onemogućila je sigurnu uporabu tih aviona. Zbog toga je na osnovi J 29B razvijena inačica S 29C. Oznaka S bila je za Spaning (izvidnički).
Ova je inačica dobila promijenjen nos s ravnim donjim dijelom i bočnim stranicama kako bi se stvorio prostor za ugradnju pet kamera različitih veličina i namjena. Zbog ugradnje kamera uklonjena su sva četiri topa. Zbog specifičnosti zadaće svi su S 29C dobili i radare za upozorenja od približavanja letjelica iz zadnje polusfere. Prvobitno je radar ugrađen u vertikalni stabilizator ali je naknadno premješten u stražnji dio trupa.
Prvi let S 29C obavio je 3. lipnja 1953. Od 1954. do 1956. izgrađeno je 76 aviona ove inačice. I dok je većina J 29 završavana u prirodnoj srebrnoj boji aluminija S 29C je dobio maskirnu boju od kombinacije tamnosmeđe i tamnozelene. Avioni su ovim bojama premazivani samo s gornje strane trupa dok su s donje dobili svijetloplavu nijansu.
Dva su S 29C 1955. postavili brzinski rekord na kružnoj stazi dužine 1000 kilometara ostvarivši prosječnu brzinu leta od 900,6 km/h. Zahvaljujući svojim S 29C švedsko je ratno zrakoplovstvo moglo još gotovo cijelo desetljeće nesmetano izviđati baltičko priobalje Sovjetskog Saveza, sve dok se u većem broju nisu pojavili nadzvučni sovjetski lovci MiG-19 naoružani vođenim projektilima zrak-zrak.
Kako je od samog početka letnih ispitivanja bilo jasno da J 29 može podnijeti motor znatno veće snage Saab i Svenska Flygmotor su nastavili razvoj jačeg motora koji bi do krajnjih granica iskoristio sve potencijale Flygande Tunnana. Zbog toga je razvijena inačica motora Ghost sa sustavom za naknadno izgaranje označena kao RM2A. Novi je motor s uključenim naknadnim izgaranjem davao maksimalni potisak od 27,5 kN. Taj je motor radi letnih ispitivanja ugrađen u jedan preinačeni J 29B koji je označen kao J 29D. Na žalost ovaj je avion razrezan 1961. iako je bio vrijedan primjerak švedske zrakoplovne industrije.
Nakon što je tvrtka Svenska Flygmotor osigurala novi, znatno jači motor na red su došli stručnjaci Saaba da za njega naprave odgovarajuću inačicu Flygande Tunnana. Jači je motor mogao J 29 potjerati iznad brzine zvuka. Ispitivanja u zračnom tunelu i iskustva stečena tijekom operativne uporabe pokazala su da bi masivan trup bez većih problema izdržao let nadzvučnom brzinom. Za razliku od trupa krila su pri visokim podzvučnim brzinama pokazivala neke nedostatke (nekontrolirano vrtloženje zraka) koje je smanjivalo stabilnost i upravljivost aviona. Da bi to otklonili Saabovi su stručnjaci na svako krilo, ispred zadnje trećine postavili aerodinamički zub (pasji zub) kako bi se poboljšao opstrujavanje tog dijela krila. Projektanti su uklonili i predkrilca koja su se protezala od zuba do vrha krila jer su letna ispitivanja pokazala da je unatoč tome zadržana niska brzina slijetanja. To je novo krilo prvi put uporabljeno na inačici J 29E čiji je prvi primjerak poletio 3. prosinca 1953. No iako se inačica J 29E pokazala vrlo dobrom tijekom 1955. proizvedeno je samo 29 primjeraka. Razlog zbog čega nije proizvedeno više primjeraka ove inačice leži u činjenici da nisu dobili motore s naknadnim sagorijevanjem te su bili tek prelazno rješenje između J 29B i J 29F. Kako se novo krilo pokazalo znatno učinkovitije od starog njime su naknadno opremili i sve S 29C bez da su zbog toga promijenili oznaku aviona.
J 29F je zadnja inačica Flygande Tunnana na kojoj su Saabovi stručnjaci ujedinili sve najbolje s prijašnjih inačica i dodali puno toga novog. Tako je J 29F dobio motor s naknadnim izgaranjem i novo krilo s aerodinamičkim zubom s J 29E. Prvi je primjerak J 29F poletio 20. ožujka 1954. i odmah pokazao znatno bolje mogućnosti ubrzanja i postizanja maksimalne brzine. Najočiglednije posljedice jačeg motora bile su skraćivanja dužine polijetanja i znatni porast brzine penjanja. Švedsko je ratno zrakoplovstvo bilo oduševljeno novim lovcem ali je donijelo jednu tek naizgled čudnu odluku da se neće proizvoditi. Naime, svi dotadašnji proizvedeni J 29 prikupili su relativno malo sati leta te je švedsko ratno zrakoplovstvo zaključilo da je isplativije provesti sveobuhvatnu modernizaciju svih Flygande Tunnana i tako ih u nekoliko godina dovesti na isti standard. Za modernizaciju su odabrani jedan (i jedini) J 29D, 288 J 28B i 19 J 29E.
Svi J 29F koji su 1963. još uvijek bili u operativnoj uporabi dobili su mogućnost nošenja dva infracrveno samonavođena projektila AIM-9B Sidewinder. Sidewindere je po licenci proizvodio Saab, a švedsko im je ratno zrakoplovstvo dalo oznaku Rb24. Iako je prvi put poletio još 1948. a inačica J 29F je ušla u operativnu uporabu još 1955.
Napomena: Ovaj tekst ili jedan njegov dio je preuzet iz internetskog izdanja časopisa  Hrvatski vojnik. Vidi Dopuštenje Hrvatskog vojnika za Wikipediju na hrvatskome jeziku.

Salvador Domingo Felipe Jacinto Dalí i Domènech, Markiz od Pubola ili Salvador Felip Jacint Dalí Domènech, znan kao Salvador Dalí (Figueras, 11. svibnja 1904. – Torre Galaeta, 23. siječnja 1989.), španjolski slikar, pisac, dizajner i autor filmova. 
Dalí je u povijesti zapamćen po svojim snažnim i bizarnim slikama, te kao jedan od najpoznatijih predstavnika nadrealizma u slikarstvu. No, unatoč njegovom jedinstvenom načinu slikanja, mnogi stručnjaci upravo taj način atributiraju utjecaju renesansnih majstora. Među njegovim enormnim opusom ipak je najpoznatija njegova slika Postojanost pamćenja (Mekani satovi) dovršena 1931., koja je, osim po svojoj iznimnoj umjetničkoj vrijednosti, poznata po tome što je korištena u mnogim igranim i animiranim filmovima. Svoje umjetničke ambicije, Dalí je usmjerio i na fotografiju, dizajn, književnost i snimanje filmova. Surađivao je i s Waltom Disneyjem na nikad dovršenom, za Oscara nominiranom animiranom filmu pod nazivom Destino, koji je dovršen i izdan tek 2003. godine. Na području igranog filma surađivao je sa slavnim Alfredom Hitchcockom na filmu Začarana iz 1945. za koji je napravio slavnu scenu sna, a sa svojim prijateljem, redateljem Luisom Buñuelom surađivao je (scenarij i gluma) na avangardnim filmovima Andaluzijski pas i Zlatno doba.
Dalí je tijekom cijelog svog života inzistirao na svom "arapskom porijeklu" tvrdeći da je potomak Maura koji su od 711. do 1492. (skoro 800 godina) živjeli na jugu Španjolske. Svoje navodne arapske korijene argumentirao je sljedećim:
Iako su ga mnogi smatrali izrazito maštovitim, Dalí je imao potrebu da čini mnoge bizarne i čudne stvari kako bi privukao pozornost na sebe. To je nekad ljutilo pobornike njegove umjetnosti jednako kao što je ljutilo i njegove kritičare, jer su neke od tih stvari privlačile više pozornosti nego njegova umjetnost.
Salvador Domingo Felipe Jacinto Dalí i Domènech rođen je 11. svibnja 1904. u katalonskom mjestu Figuerasu u 8:47 sati. Sam Dalí će taj događaj kasnije slaviti na nevjerojatan način:
Dalíjev stariji brat, koji se također zvao Salvador (rođen 12. listopada 1901.), umro je devet mjeseci prije Dalíjeva rođenja, 1. kolovoza 1903.. Njegov otac, Salvador Dalí i Cusí, bio je srednjeklasni notar i odvjetnik, dosta strog, no tu strogoću je razbijala Dalíjeva majka, Felipa Domenech Ferré, koja je poticala Dalíjeve umjetničke težnje. Kada je imao samo pet godina, njegovi roditelji su ga odveli na bratov grob i rekli mu da je on reinkarnacija svog pokojnog brata. što je on i povjerovao. O svom bratu, Dalí je rekao:
Dalí je imao i sestru, Ana Maríju, koja je bila tri godine mlađa. Ona je 1949. izdala knjigu o svom bratu naslovljenu Dalí viđen od njegove sestre. Među njegovim najznačajnijim prijateljima iz djetinjstva su pjesnik Federico García Lorca, te nogometaši Barcelone Sagibarbá i Josep Samitier. Kada bi Dalí išao na praznike u Cadaqués, on, Sagibarbá i Samitier igrali bi nogomet.
Dalí je kao šestogodišnjak želio biti kuharica, uporno inzistirajući na ženskom rodu imenice, a sa sedam pak Napoleon. Nakon toga je upoznao slikarstvo i naslikao svoju prvu sliku. Ubzo je krenuo u školu crtanja. O ovom događaju, Dalí je rekao:
U desetoj godini upoznao je impresioniste, a 1916., tijekom posjeta Cadaquésu s obitelji Pichota, otkriva i modernu umjetnost. Dalí je 1920. napravio impresionistički portret Ramona Pichota. Već sljedeće godine, Dalíjev otac organizira izložbu u njihovom domu, a 1918. Dalí upoznaje stvaralaštvo "retušera", sljedbenika akademskog slikarstva XIX. stoljeća. Svoju prvu izložbu, Dalí je imao u kazalištu u Figuerasu (koje je danas Dalíjev muzej) 1919. godine.
U veljači 1921., majka mu umire od raka dojke. Dalí, koji je tada imao samo 16 godina, o tom događaju je rekao:
Nakon smrti majke, Dalíjev otac oženio je njezinu sestru, Dalíjevu tetu. Dalí nije mrzio taj brak kako su mnogi mislili jer je imao veliko poštovanje prema svojoj teti.
Godine 1922. Dalí polaže završne školske ispite, no ne bez teškoća, te pokušava nagovoriti svog oca da ga pusti na studij umjetnosti u Madridu. Po dolasku u Madrid, uselio se u Residencia de Estudiantes (Studentski dom) i upisao je studija umjetnosti u Školi lijepih umjetnosti San Fernando. Dalí, koji je bio visok 172 cm, poprilično je privlačio pozornost svojim ekscentričnim izgledom. Imao je dugu kosu i zaliske, a odijevao se u stilu engleskih esteta s kraja XIX. stoljeća, noseći odijelo i karakteristične muške dokoljenke. No, za razliku od kasnije, njegove slike, u kojima je eksperimentirao s kubizmom, su privlačile najveću pozornost. No, analizirajući te slike ispada da je Dalí jako loše shvatio doktrinu kubizma. To je vjerojatno jer je jedine informacije o kubizmu dobio iz nekoliko novinskih članaka koje mu je dao Pichot, a u to vrijeme svi kubisti su boravili u Parizu. No, upravo ta njegova modernost razočarala je njegove profesore. Oni su  ga učili "najnovijim trendovima" koje je on već istražio, a nisu ga učili klasičnom slikarstvu, što je on toliko želio.
Godine 1924., tada još anoniman, Dalí po prvi put ilustrira knjigu. Bila je to katalonska poema "Les bruixes de Llers" (Vještice iz Llersa) koju je napisao njegov prijatelj i školski drug Carles Fages de Climent.
Tijekom ovog perioda, Dalí se okušao i u dadaističkoj umjetnosti koja će izvršiti velik utjecaj i na njegov kasniji rad. Tijekom boravka u Madridu postao je dio skupine, kasnije i vođa iste, kojoj su pripadali Pepín Bello, Luis Buñuel, Federico García Lorca, Pedro Garfias, Eugenio Montes i Raphael Barradas. S mnogima od njih je održao dugogodišnje prijateljstvo, no s Lorcom je bilo posebno. Odnos dvaju umjetnika bio je obilježen uzajamnom strašću, no Dalí je uvijek negirao ikakav ljubavni odnos između njih. Lorca je kasnije Dalíju posvetio didaktičku odu, a sam Dalí je rekao da ga je Lorca, očaran njime, pokušao sodomizirati, ali mu to nije uspjelo.Godine 1926. izbačen je s Akademije zbog poticanja studentskih demonstracija protiv osrednjih slikara, kakvi su bili Dalíjevi profesori. Ovo se zbilo malo prije njegovih posljednjih ispita, koje je odbio polagati jer je smatrao da nijedan profesor nije dovoljno kompetentan da ga ispita. On se tada povlači u Cadaqués gdje počinje slikati, čak i do pet slika dnevno. Tijekom ovog perioda dokazao je svoj umjetnički genij sa slikom Košara s kruhom, koja je predstavljala vrhunac Dalíjevog realizma. Iste godine odlazi nakratko u Pariz gdje upoznaje Pabla Picassa, svog idola, koji je već od Miróa čuo dobre stvari o Dalíju. Tijekom sljedećeg perioda naslikao je nekoliko slika, u svom stilu, pod utjecajem Picassa i Miróa.
Neke odlike, koje se pojavljuju u svim Dalíjevim kasnijim djelima, nastaju već tijekom 1920-ih. Dalí je upijao raznovrsne utjecaje i izrađivao je slike po uzoru na klasične umjetnike kao što su Rafael, Bronzino, Francisco de Zurbarán, Jan Vermeer i Velázquez,, ali i po uzoru na tadašnju avangardu, nekad kombinirajući te elemente, a nekad samostalno prikazujući elemente određenog utjecaja na slikama. U ovom periodu Dalí je počeo njegovati svoje svjetski poznate brkove koje je, kako sam kaže, modelirao prema Velázquezu.
Nakon izbacivanja s Akademije, Dali je želio u Pariz i mislio je da će ga otac pustiti bez prigovora, no to se nije dogodilo. Upravo zato je prva tri mjeseca bio u pratnji svoje tete i sestre. Ovdje Dalí dostiže svoje umjetničku zrelost i uključuje se u umjetnički pokret koji će ga proslaviti, ali isti taj pokret će upravo Dalí učiniti svjetski poznatim i karakterističnim.
Godine 1929. dolazi do završetka faze posuđivanja stilova, te Dalí počinje razvijati svoj osobni, prepoznatljivi stil koji se u početku odlikovao mnoštvom seksualnih simbola na njegovim nadrealističkim slikama. Iako su njegova djela iz ovog perioda bila uvelike skandalozna, kritičari su bili oduševljeni. Ove godine surađuje i sa svojim prijateljem, redateljem Luisom Buñuelom na nadrealističkom filmu Andaluzijski pas u kojem je Dalí sam glumio. Film je digao toliku prašinu za sobom upravo zbog svoje ekstravagantnosti, te zbog uvodne scene u kojoj se vidi kako jedan glumac mladoj djevojci reže oko britvom. Ta scena ušla je u povijest kao jedna od najšokantnijih u povijesti.
No, nijedan od ova dva događaja nije bio toliko važan kao jedna zabava. Na toj zabavi su, među ostalima prisustvovali i Luis Buñuel, René Magritte sa suprugom, te Paul Éluard sa suprugom Galom. Dalíju je laskao Éluardov dolazak te je odmah počeo raditi na njegovom portretu kojeg je iste godine i dovršio. No, Éluard nije bio to otkriće po koje je Dalí došao u Pariz, osim umjetničkog razvoja, to je bila njegova supruga Gala. Gala, tada Éluard, bila je ruska imigrantkinja rođena kao Elena Ivanovna Dijakovna i 11 godina starija od Dalíja. Gala je, kako je i sam Dalí rekao, bila utjelovljenje njegovog dječačkog sna te utjelovljenje ženskog lika koje je on ranije prikazivao u likovima mlađih, ali i zrelijih žena na njegovim slikama. Ona je izgledala isto kao i žene koje je Dalí portretirao ili zamišljao, a najveća sličnost između Gale i Dalíjevih mladenačkih snova može se vidjeti na slici Djevojka iz Ampurdána gdje se primjećuje da Galina razgolićena pozadina izgleda jednako kao i pozadina djevojke na slici. Do te godine, Dalí je već održao nekoliko profesionalnih izložbi, a te godine se i službeno pridružio nadrealističkoj školi koju su osnovali André Breton, Louis Aragon i Dalíjev poznanik Paul Éluard. Sjedište skupine bilo je u pariškoj četvrti Montparnasse. Po primanju u skupinu, Dalí je razvio svoju paranoično-kritičku metodu slikanja prema kojoj su nadrealisti trebali pristupiti svojoj podsvijesti radi veće umjetničke kreativnosti, a ostali nadrealisti su ga od tada uzdizali na pijedestal.Godine 1929. otvorena mu je i prva izložba u Parizu, no on joj nije prisustvovao. Dva dana prije izložbe, on bježi s Galom i Španjolsku, no prije odlaska je pogledao pročišćenu verziju Andaluzijskog psa koja ga je očarala. No, Dalí nakratko ostavlja Galu u Barceloni iz dva razloga. Prvo da bi pokupio novac od Goemansa koji je prodavao njegove slike, a drugo kako bi se vratio u Figueras da izgladi stvari s ocem. Otac ga se već prije odrekao, primarno zbog života s, kako je on nazivao Galu, raspuštenicom. Dalí je ovaj razlog ispravio, bar je on to sam smatrao, slikom Zagonetka Williama Tella, o kojoj kaže:
No, iako je ova slika naslikana kao simbol iskupljenja sadržavala je kontroverzne simbole. Dalí je Williamu Tellu sa slike namjerno dodao Lenjinovo lice kako bi izazvao kontroverzu, što mu je i uspjelo. Breton, vođa nadrealista, osudio je Dalíja, a sliku prozvao sramotnim izgredom i "kontrarevolucionarnim činom". Drugi razlog očeve ljutnje bio je jedan Dalíjev postupak. Dalí je napravio kromolitografiju sa Svetim srcem preko koje je neuredno napisao:
Likovni kritičar Eugenio D'Ors je ovo i objavio, a kada je to pročitao Dalíjev otac, shvatio je to doslovno i izjavio kako je njegov sin počinio svetogrđe prema njegovoj pokojnoj supruzi. Iako je to zamišljeno kao čin koji bi šokirao nadrealiste, ova slika uzrokovala je da se njegov otac konačno i potpuno odrekne svog sina. Kada je Dalí to shvatio, iz pobune si je skroz odrezao kosu, a svjedočanstvo toga je fotomontaža iz 1931. koja prikazuje ćelavog Dalíja i njegovu suprugu Galu. Gala je s Dalíjem živjela od 1929., a vjenčali su se tek 1934. Godine 1958. ponovo su se vjenčali, ovaj put prema katoličkom obredu, kako bi udovoljili zakonima Francove Španjolske.
Godine 1931., Dalí slika, prema mnogima, svoju najpoznatiju sliku - Postojanost pamćenja. Ova slika, znana još i kao Mekani satovi, u nadrealizam je uvela koncept mekanih, tekućih džepnih satova. Općeprihvaćena interpretacija djela je ta da satovi negiraju pretpostavku da je vrijeme fiksno i determinističko, a ovo potvrđuju i ostali prizori sa slike, kao što su mravi i muha koji izjedaju neke od satova, te krajolik koji se širi.
Godine 1934., Julian Levy upoznaje Dalíja s Amerikom. Ovaj period obilježio je iznimnu Dalíjevu aktivnost. Izlagao je po izložbama, pisao za časopise (Minotaur i Nadrealizam u službi revolucije), pisao pjesme, slikao, a ponovo je surađivao s Buñelom, ovaj put samo kao scenarist, na filmu Zlatno doba, no dvojica nadrealista nisu se slagala kao kod Andaluzijskog psa. Zanimljiva je činjenica da su njegova djela u Americi, za razliku od Europe, izazvala veliku senzaciju. 
Godine 1936., Dalí sudjeluje na Međunarodnoj londonskoj nadrealističkoj izložbi gdje je održao predavanje pod naslovom Fantomes paranoiaques authentiques. Zanimljivo je da je govor održao u ronilačkom odijelu, a osim toga nosio je i biljarski štap i sa sobom je na podij doveo dva ruska hrta, a ronilačka kaciga morala mu je biti otvorena kako bi došao do daha. Dalí je to objasnio ovako:
Iz ovog period postoji i jedna zanimljiva anegdota o Dalíju koju je ispričao Luis Buñuel. On je rekao da su Dalí i Gala, koji su bili pozvani na jednu zabavu pod maskama, došli odjeveni kao Lindberghovo dijete i otmičar što je izazvalo veliko nezadovljstvo ostalih uzvanika, ali i medija. Pritisak medija bio je toliki da se Dalí javno ispričao, što ga je dovelo u nevolje s nadrealistima koji su ga oštro osudili jer se ispričao zbog nadrealističkog čina kojeg je napravio.Tijekom ovo perioda, nadrealisti su postali pravdano uznemireni Dalíjevim bombastičnim izumima i objektima jer se on sam počeo smatrati jedinim pravim nadrealistom, a sam nadrealizam počeo je izjednačavati sa sobom. To potvrđuje i izjava:
I dosita, Dalíjevi nadrealistički objekti izbacili su iz središta pozornosti sve ostale, "dosadne" nadrealiste i recitate. Upravo tijekom ovog perioda je Berton optužio Dalíja za branjenje "novog" i "iracionalnog" u "Hitlerovom fenomenu", no Dalí se brzo obranio rekavši:
No, kada je Francisco Franco došao na vlast nakon Španjolskog građanskog rata, Dalíjeva potpora novom režimu rezultirala je, između ostalog, njegovom izbacivanju iz nadrealističke skupine. No, na to izbacivanje, Dalí je odgovorio:
Nakon izbacivanja, Breton je konstruirao anagram "Avida Dollars" (iz imena Salvador Dalí) koji se može prevesti kao "željan dolara", a upravo tim anagramom je želio opisati Dalíjevu pohlepu i egoizam, a od tada je Dalíja nazivao samo tim nazivom. Ostali nadrealisti su o Dalíju, nakon izbacivanja, govorili u prošlom svršenom vremenu, kao da je mrtav. No, za Dalíja odlazak nije bio toliko težak jer su s njim otišli i mnogi drugi nadrealisti, čak i oni najbolji i najneovisniji. No, iako je raskid bio konačan, mnogi nadrealisti su i dalje nastavili pisati oštre polemike protiv Dalíja, čak i do njegove smrti.
Edward James, koji je nakon izbacivanja iz nadrealističke škole bio Dalíjev patron, pomogao je Dalíju da se uzdigne u svijetu umjetnosti tako što je kupovao njegova djela i financijski mu pomagao u periodu od dvije godine. Njih dvoje su postali jako dobri prijatelji i James se pojavljuje na Dalíjevoj slici Labudovi koji reflektiraju slonove. Njih dvoje su također surađivali na dva najpoznatija nadrealistička objekta: Telefon sa slušalicom od jastoga i Sofa u obliku usta Mae West. 
Godine 1940., nakon što je Drugi svjetski rat došao u Francusku, gdje su Dalí i Gala boravili, njih dvoje se odlučuju na odlazak u SAD gdje borave punih 8 godina. Nakon odlaska u SAD, Dalí je također ponovo počeo prakticirati kršćanstvo. Godine 1941. izlaže s Miróom u Muzeju moderne umjetnosti u New Yorku, a 1942. mu izlazi autobiografija Tajni život Salvadora Dalíja. Godine 1946. ponovo se bavi filmskim radom surađujući s Waltom Disneyjem i s Alfredom Hitchcockom na filmu Začarana. Godine 1947. nakratko se vraća u Francusku gdje mu je talijanski fratar Gabriele Maria Berardi napravio obred egzorcizma. Fratrovo imanje je sadržavalo i skulpturu Krista na križu za koju je fratar tvrdio da mu je izradio Dalí. Skulptura je otkrivena 2005. godine i stručnjaci su utvrdili da postoji velika vjerojatnost da je skulptura Dalíjeva.Godine 1948. u Americi izdaje 50 tajni čarolije umjetnosti, a već 1949. vraća se s Galom u Europu gdje i ostaje do kraja života.
Godine 1949., Gala i Dalí se vraćaju u Dalíjevu rodnu Kataloniju. Odmah po dolasku surađuje s Peterom Brookom a predstavi Salomé i s Luchinom Viscotijem na predstavi Kako ti drago. No, činjenica da je za životni prostor odabrao Španjolsku, kojom je tada vladao Franco, izazvala je veliko nezadovoljstvo kod njegovih kolega i suvremenika. Upravo zbog ovoga se pretpostavlja da je odbacivanje nekih njegovih kasnijih djela imalo više veze s politikom nego sa samim djelima. Ove godine također započinje novu slikarsku seriju koja započinje slikom Madona iz Port Lligata koju je naslikao u dvije inačice. Manju je Dalí predstavio papi Piju XII. 23. studenog te godine, no puno poznatija od Madone je slika Isus sv. Ivana od Križa iz 1951. gdje Krist dominira nad zaljevom Port Lligata. Između 1950. i 1960. Dalí se nije toliko bavio slikarstvom koliko drugim umjetničkim i intelektualnim radom koji uključuje izdavanje Mističnog manifesta (1951.), predavanje o fenomenološkim aspektima paranoično-kritičke metode (1953.), suradnja na filmu Čudesa priča o pletilji čipki i o nosorogu Roberta Decharnesa (1954.) i izlaganje petnaest metara dugoga kruha u Parizu (1958.). Godine 1959., André Breron otvara izložbu povodom četrdesete obljetnice nadrealizma na kojoj su se nalazila djela slikara kao što su Salvador Dalí, Joan Miró, Enrique Tábara i Eugenio Granell. Sljedeće godine, isti taj Breton protivi se postavljaju jednog Dalíjevog djela na međunarodnoj nadrealističkoj izložbi u New Yorku. Iste te godine Dalí započinje sa svojom tzv. "mističnom serijom" u koji spadaju djela kao što je Ekumenski sabor.
Tijekom svojih kasnih godina, Dalí se nije ograničio samo na slikarstvo nego se počeo baviti i drugim poslovima: izrađivao je djela pomoću metode prskanja tinte na prazan papir i postao je jedan od prvih slikara koji je holografiju koristio u svrhu umjetnosti. Velik broj njegovih djela iz ovog perioda sadrži mnoge optičke iluzije. Kasnije su mnogi mlađi umjetnici, kao Andy Warhol, spominjali da je Dalí izvršio velik utjecaj na pop art. Dalí se također znatno zanimao za prirodne znanosti i matematiku. To se može vidjeti i na njegovim slikama, naročito onim iz 1950-ih, gdje je svoje likove prikazivao pomoću nosorogovog roga, simbolizirajući geometriju (rog raste u skladu s logaritamskom spiralom) i čednost (Dalí je nosoroga povezivao s Djevicom Marijom). Dalíja je fascinirala i DNK kao i hiperkocka (četverodimenzionalna kocka), čije je otvaranje prikazao na slici Hiperkubično tijelo (Raspeće).
Dalíjev poslijeratni slikarski period obilježen je tehničkim virtuozitetom i velikim zanimanjem za optičke iluzije, znanost i religiju. Dalí, koji je bio pod velikim šokom nakon bombardiranja Hirošime i ponovo je oživljavao religioznosti, ovaj je period nazvao "Nuklearni misticizam". U slikama kao što su, već spomenute, Madona iz Port Lligata i Hiperkubičo tijelo (Raspeće) Dalí kombinira kršćansku ikonografiju s dezintegracijom inspiriranom nuklearnom fizikom. Osim ove dvije, u ovaj period spadaju i slike Željeznička stanica u Perpignanu (1965.) i Halucinogeni toreador (1968. - 1970.). Još jedan značajan primjer njegovih slika s optičkim iluzijama je slika Gala razmišlja o Sredozemnom moru, koje, dvadeset metara ispod površine, postaje portret Abrahama Lincolna koja gledana s c. 18 metara izgleda kao portret Abrahama Lincolna. 
Godine 1960. Dalí je počeo i preuređivanjem kazališta u Figuerasu, koje je danas Dalíjev muzej. Ovaj projekt, koji je bio njegov najveći samostalni projekt, okupirao je najveći dio njegove energije tijekom sredine 1970-ih, a renovacije je radio tijekom sredine 1980-ih. 
Još jedan značajan period ovog kasnog razdoblja je tzv. period "gigantizma" u koji spadaju slike Kolumbovo otkriće Amerike (Kolumbov san), Lov na tune i Halucinogeni toreador. Ove slike vrve dionizijskim likovima, a predstavljaju neku vrstu oporuke i plod četrdesetogodišnjeg umjetničkog rada i oblikovanja.Osim slikanja i dizajna, Dalí se tijekom ovog perioda posvetio i kazališnoj umjetnosti. Godine 1961. u Veneciji je premijerno izveden Balet o Gali s libretom i scenografijom koje je napravio sam Dalí. Godine 1964. u Tokiju je održana prva velika retrospektiva Dalíjevih djela, a iste te godine izlazi i Dalíjev slavni Dnevnik jednog genija. 
Godine 1969. Dalí se počinje baviti dizajnom. Prvi naručitelj bila je tvornica čokolade Lanvin , a nakon nje Dalí je izradio logo za tvrtku Chupa Chups. Iste te godine dobio je zadatak da napravi reklamni program za Eurosong 1969. koji je održan u Madridu. Napravio je i veliku metalnu skulpturu koja se nalazila na pozornici tijekom održavanja Eurosonga.
Tijekom 1970-ih Dalíjev život su obilježila otvaranja mnogih muzeja i izložaba u njegovu čast, dok 1978. postaje član Akademije lijepih umjetnosti u Parizu.Godine 1980. Dalíjevo zdravlje se naglo pogoršava. Gala, koja je već bila polusenilna, trovala ga je opasnim koktelom koji je sadržavao lijek koji mu je toliko oštetio živčani sustav da je izgubio skoro sve umjetničke sposobnosti. Sa 76 godina, "uvijek zdravi" Dalí je izgledao kao ruina, što se najviše moglo vidjeti na njegovim rukama koje su se tresle kao da ima Parkinsonovu bolest.
Godine 1982., kralj Juan Carlos I. imenuje ga markizom od Pubola. Zbog dane mu časti, Dalí je kralju poklonio sliku Glava Europe, koju mu je predao kada ga je ovaj posjetio na smrtnoj postelji. Od tada Dalí živi u dvorcu u Pubolu, kojeg je poklonio svojoj supruzi Gali.Dana 10. lipnja 1982. umire Gala Dalí. Nakon njezine smrti, Dalí je izgubio velik dio volje za život. Namjerno je uzrokovao dehidraciju, moguće kao pokušaj samoubojstva, no isto tako je moguće da je pokušao sebe dovesti u stanje suspendirane živosti. Godine 1984., dok je živio u Pubolu, izbija mu požar u njegovoj spavaćoj sobi. Razlog je nepoznat, no neki pretpostavljaju da je bio ponovni pokušaj samoubojstva, a neki pak da je to bio rezultat nemara posluge. No, Dalí, koji je teško opečen, spašen je i odveden u Figueras gdje su se njegovi prijatelji i kolege pobrinuli da svoje zadnje dane provede ugodno u svom Teatro-Museou u Figuerasu.
Godine 1989., autor Mark Rogerson u svojoj knjizi navodi kako su ga njegovi čuvari prisiljavali da potpisuje prazna platna koje će se kasnije (čak i nakon njegove smrti) prodavati kao originali. Kao posljedica ovoga, trgovci su oprezni djelima koja se pripisuju najkasnijem Dalíjevom periodu. 
U studenom 1988. Dalí je odvezen u bolnicu zbog zatajenja srca, no oporavio se. Dana 5. prosinca 1988., kralj Juan Carlos I. posjetio je Dalíja u bolnici i izjavio kako je uvijek bio Dalíjev pobornik. Dana 23. siječnja 1989., dok je slušao svoje omiljeno djelo, Wagnerovu operu Tristan i Izolda, Dalí umire u Figuerasu u 84. godini života. Po svojoj želji, pokopan je u svom Teatro-Museou, a svoje bogatstvo i djela oporučno ostavlja španjolskoj državi. Od 286 djela koje je ostavio Španjolskoj, 56 ih se nalazi u Figuerasu, a 230 u Madridu.
Skoro sva Dalíjeva djela imaju neko simbolično značenje ili nekakav simbolistički element u njima. Primjer toga su njegovi mekani, "tekući" satovi, koji se prvi put pojavljuju na slici Postojanost pamćenja (Mekani satovi) iz 1931., a oni simboliziraju Einsteinovu teoriju da je vrijeme relativno, a ne fiksno. Ova ideja, da satovi simboliziraju posebnu relativnost, Dalíju je pala na pamet kada je jednog dana u kolovozu buljio u komad sira.
Slon se također često može vidjeti na Dalíjevim slikama. Prvi put se pojavio 1944. godine na slici San uzrokovan letom pčele oko mogranja, sekundu prije buđenja i izgledao je isto kao i statua na slici desno. Slonovi, koji su inspirirani Berninijevom statuom slona koji nosi antički obelisk, prikazani su, uglavnom, s "dugim, višestruko spojenim, skoro nevidljivim nogama žudnje." kako nose obelisk na leđima (vidi sliku desno). Isti takvi slonovi mogu se vidjeti na slikama Iskušenje svetog Antuna (1946.) i Slonovi (1948.). Spareni s ovim kržljavim nožicama, ti tereti, značajni po svojoj prevelikoj težini, stvaraju fantomsku realnost. "Slon je deformacija u prostoru", tvrdi jedna analiza, "njihove noge, tanke kao vreteno, kontrastiraju ideju bestežinskog stanja sa strukturom." U djelu Dalí i nadrealizam, Dalí kaže:
Osim slona i satova, jaje je također jedan od čestih Dalíjevih motiva. On jaje povezuje s nečim očinskim i interauternim, no koristi ga kako bi simbolizirao nadu i ljubav. Jaje se pojavljuje na slikama Veliki masturbator (1929.), Zagonetka žudnje - majko moja, majko moja, majko moja (1929.), Pečena jaja na tanjuru bez tanjura (1932.), Geološka sudbina (1933.) i Metamorfoza narcisa (1937.). Na njegovim slikama, osim tri navedena simbola/elementa, pojavljuju se i različite životinje: mravi simboliziraju smrt i iznimnu seksualnu žudnju, puž je povezan s ljudskom glavom (to dolazi od njegovog prvog susreta sa Sigmundom Freudom kada je vidio puža na bicikli), a skakavac je simbol straha i ispraznosti.
Zanimljivost je da je Dalí dva, od tri primarna simbola, koristio i u svom kiparskom radu (vidi slike lijevo i desno), dok simbol jajeta nikad nije prenio na neku od svojih skulptura, ali se zato simbol jajeta može vidjeti na krovu Dalíjevog muzeja u njegovom rodnom gradu Figuerasu.
Dalíjevi politički afiniteti su imali veliku ulogu u njegovom umjetničkom uzdizanju. Prema nekim izvorima, Dalí je bio veliki pobornik španjolskog autoritativnog diktatora Francisca Franca. André Breton, vođa nadrealističkog pokreta, dao si je velik trud kako bi otklonio Dalíjevo ime od nadrealista. No, stvarnost je ipak bila malo kompleksnija. U svakom slučaju, Dalí nije bio antisemit, što dokazuje i dugogodišnje prijateljstvo sa židovskim arhitektom Paulom Lászlóm. Također je pokazivao veliko divljenje prema Sigmunudu Freudu (koga je i upoznao) i Albertu Einsteinu, obojica su bili Židovi, a dokazi za to su njegova djela i bilješke. O Dalíjevoj osobnosti, George Orwell je u svom eseju napisao:
Tijekom svoje mladosti, Dalí je prihvatio i anarhizam i komunizam. Njegove bilješke sadrže mnoge anegdote u kojima on priča kako je izgovarao politički radikalne parole više kako bi šokirao slušatelje, nego iz nekog dubokog uvjerenja, što je pak opet bilo u skladu s Dalíjevom privrženošću dadaističkom pokretu. Kako je postajao stariji i zreliji, mijenjali su se i njegovi politički pogledi, naročito s radikalnim promjenama unutar nadrealističkog pokreta kojeg je predvodio trockist Breton za kojeg se kaže da je pozvao Dalíja na razgovor zbog njegovih političkih pogleda. U knjizi Dalí o Dalíju, Dalí navodi kako je on i anarhist i monarhist što je dovodi do zaključka da je anarho-monarhist. 
Tijekom boravka u New Yorku 1942., Dalí je javno optužio svog kolegu nadrealista, redatelja Luisa Buñuela, da je ateist što je rezultiralo Buñuelovim otkazom i stavljanjem istog na crnu listu američke filmske industrije.
Kada je izbio Španjolski građanski rat, Dalí je pobjegao kako bi izbjegao ratovanje i nije se pridružio nijednoj skupini. ista situacija bila je kada je izbio Drugi svjetski rat, kada Dalí bježi iz Pariza, zbog čega je Orwell kritizirao Dalíja da je "pobjegao kao štakor čim je Francuska bila u opasnosti." Orwell je još dodao sljedeći komentar:
Nakon povratka u Kataloniju, nakon što je Drugi svjetski rat već završio, Dalí je postao bliskiji Francovu režimu. Neke Dalíjeve izjave davale su potporu Francu, a ujedno mu i čestitale što je "očistio Španjolsku od destruktivnih sila." Dalí, koji je tada ušao u fazu izrazite religioznosti, vjerojatno je mislio na komuniste, socijaliste i anarhiste koji su ubili više od 700,000 svećenika tijekom građanskog rata. Tijekom ovog perioda, Dalí je slao telegrame Francu u kojima ga je hvalio jer je potpisivao smrtne kazne za zatvorenike. Dalí je Franca i osobno upoznao, a 1974. napravio je veliki, realistični, portret Francove unuke kako sjedi na nadrealističkom konju kroz kojeg se vidi krajolik. Sličnu tehniku koristio je i kod svog djela Par s glavama punim oblaka. No, nemoguće je utvrditi jesu li ovi pokloni i štovanje prema Francu bili samo hir ili duboko uvjerenje i vjerovanje u Franca i njegovu politiku. Jednom je čak napisao telegram u kojem hvali komunističkog diktatora Nicolaea Ceauşescua zato što je dodao žezlo među simbole svoje vlasti. Telegram je tiskao rumunjski list Scînteia, ne shvativši sarkastičnu poruku telegrama. Jedini primjer otvorene "neposlušnosti" prema režimu bilo je Dalíjevo hvaljenje svog prijatelja Federica Garcíe Lorce, čak i u periodu kada su njegova djela bila zabranjena.Dalí je kao osoba bio izrazito bizaran. Njegov fizički izgled, koji se sastojao od sveprisutnog dugog plašta, štapa za hodanje i njegovih karakterističnih brkova, o kojima se svakodnevno brinuo, uvijek je privlačio pozornost. O sebi je jednom rekao:
Kada ga je pjevačica Cher, zajedno sa svojim suprugom Sonnyjem Bonom, jednom prilikom posjetila na njegovoj zabavi u Hotelu Plaza, doživjela je šok kada je sjela na čudno oblikovani seksualni vibrator kojeg je Dalí ostavio na stolici. Zanimljivo je da je Dalí, kada bi potpisivao autograme, uvijek zadržao pisalo koje bi mu obožavatelji dali. 
U jednom intervjuu u emisiji 60 Minutes, Dalí je tijekom cijelog intervjua o sebi govorio u trećem licu, samo da bi preplašenom voditelju na koncu rekao:
Pak, tijekom drugog intervjua u emisiji Tonight Show, Dalí je sa sobom ponio kožnog nosoroga i odbio je sjediti na bilo čemu drugome.
Dalí je tijekom svog života napravio više od 1,500 slika, a bavio se i dizajnom, skulpturom, fotografijom, te snimanjem filmova i izradom crtanih filmova u kolaboraciji s Waltom Disneyjem. Upravo taj enorman opus uzrokovao je njegovu iznimnu popularnost koja je rezultirala mnogim biografijama, izložbama diljem svijeta, a njegov utjecaj na druge umjetnike traje i danas. O njegovom životu snimljeno je i nekoliko filmova od kojih je možda najpoznatiji Warholov polusatni film iz 1966., a trenutno u produkciji je novi biografski film o Dalíju pod naslovom Dali & I: The Surreal Story u kojem će Dalíja tumačiti Al Pacino.
1929. - Pogrebna igra, Portret Paula Éluarda, Veliki masturbator, Zagonetka žudnje - majko moja, majko moja, majko moja, Prilagođavanje želje, Nevidljivi čovjek, Andaluzijski pas (film u suradnji s Lusiom Buñuelom)
1931. - Postojanost pamćenja (Mekani satovi), Starost Williama Tella, Djelomična halucinacija. Šest pojava Lenjinova lika na koncertnom klaviru
1933. - Zagonetka Williama Tella, Arhitektonska struktura Milletovog "Angelusa", Geološka sudbina, Osvrt na žensko poprsje (statua; rekonstruirana 1970.)
1934. - Atomsferska lubanja sodomizira koncertni klavir, Priviđenje seksualne privlačnosti, Duh Vermeera iz Delfta koji se može koristiti kao stol
1935. - Sjećanje na arheološko podrijetlo Milletovog "Angelusa", Lice Mae West koje se može koristiti kao nadrealistički stan
1936. - Telefon sa slušalicom od jastoga (statua), Večernji sako s afrodizijačkim djelovanjem (dizajnirani sako), Antropomorfni ormar s ladicama, Miloska Venera s ladicama, Mekana konstrukcija s kuhanim grahom - predosjećaj Građanskog rata, Par s glavama punim oblaka
1937. - Plamteća žirafa, San, Metamorfoza Narcisa, Labudovi koji reflektiraju slonove, Sofa u obliku usta Mae West
1939. - Zagonetka Hitlera, Shirley Temple, najmlađe, najsvetije čudovište filma u svom vremenu
1940. - Lice rata, Tržnica roblja s Voltaireovim poprsjem koje nestaje, Večernji pauk... Nada!
1943. - Američka poezija - svemirski sportaši, Kondotjer, Geopolitičko dijete promatra rođenje Novog Čovjeka
1945. - Moja gola žena razmišlja o vlatitiom tijelu koje se pretvara u prozračnu konstrukciju sa stubištem u podnožju, stupom s tri kralješka, nebom te građevinom na vrhu, Galarina, Slavljenje Homera
1947. - Portret Picassa, Picasso, Ravnoteža pera, Dematerijalizacija nadomak Neronova nosa
1954. - Dezintegracija postojanosti pamćenja, Hiperkubično tijelo (Raspeće), Goli Dalí razmišlja ispred pet pravilnih tijela preobraženih u čestice atoma, među kojima se iznenada pojavljuje Leonardova Leda, kromosomatizirana prema Galinom licu, Mlada djevica sodomizira samo sebe vlastitom nevinošću
1955. - Poprsje Vermeerove "Pletilje čipki", nalik glavi nosoroga, Sakrament poslijednje večere
1973. - Dalí okrenut leđima slika Galu okrenutu leđima, ovjekovječenu pomoću šest virtualnih rožnica, koje provizorno reflektiraju sliku u šest stvarnih zrcala (nedovršeno)
1976. - Gala razmišlja o Sredozemnom moru, koje, dvadeset metara ispod površine, postaje portret Abrahama Lincolna
1977. - Dalíjeva ruka odvlači zlatno runo u obliku oblaka, kako bi goloj Gali, koja stoji vrlo, vrlo daleko iza sunca, pokazao svitanje, Dalí podiže površinu Sredozemnog mora, kako bi Gali pokazao rođenje Venere
Jean-Pierre Thiollet: Carré d'Art (Salvador Dali), Anagramme, 2008. ISBN 2-35035-189-6

Sandra Perković (Zagreb, 21. lipnja 1990.), hrvatska je atletičarka, hrvatska rekorderka u bacanju diska i bivša državna rekorderka u bacanju kugle, dvostruka olimpijska, dvostruka svjetska i peterostruka europska prvakinja u bacanju diska. Sa šest uzastopnih osvojenih naslova Dijamantne ige postala je najuspješnija atletičarka tog atletskog natjecanja. Prvi je hrvatski natjecatelj u bacanju diska koji je disk bacio preko 70 metara (2014. godine; to je bio prvi hitac u ženskom disku preko 70 m od 1999.), a njen najbolji rezultat je 71,41 metara iz 2017. godine. To je bio 16. najbolji rezultat u povijesti i najbolji nakon 1992. godine.
Osvojivši peto europsko zlato 2018. godine, Sandra je postala prva atletičarka u povijesti koja je osvojila peterostruki naslov prvakinje Europe u nekoj pojedinačnoj atletskoj disciplini i tako ušla u povijest kao najjuspješnija atletičarka svih vremena.
Na parlamentarnim izborima 8. studenog 2015. izabrana je za zastupnicu u Hrvatskom saboru  na listi stranke Bandić Milan 365 - Stranka rada i solidarnosti kao zamjena za zagrebačkog gradonačelnika Milana Bandića, dok 11. rujna 2016. godine na istoj listi osvaja 221 preferencijski glas (1,22%) od ukupno 18.011 glasova koliko je dobila lista Bandić Milan 365 - Stranka rada i solidarnosti te nije ostvarila izbor u Hrvatski sabor.
Sandra Perković rođena je 21. lipnja 1990. u zagrebačkoj Dubravi u obitelji oca Damira i majke Vesne. Otac ju je napustio kad je imala pet godina i prekinuo svaki kontakt iako je s novom obitelji živio u istom naselju. S tri godine na staklu je ozljedila lijevu ruku, a kirurzima je trebalo sedam i pol sati da joj spase ruku, jer su joj bili razrezani svi prsti.Svoj snažni karakter pokazivala je već u vrtiću, gdje je imala dovoljno autoriteta da čuva ostalu djecu i bez pomoći odgojiteljice. Pustila bi odgojiteljice da odu na kavu, a onda bi zatvorila vrata i naslonila se na njih. Iako se nije nikad tukla, druga su je djeca poštivala. Napuštanje oca ostavilo je velikog traga u njezinu odrastanju. Kako bi olakšala život svojoj samohranoj majci, rano je ustajala i svaki dan sama iz Dubrave autobusom i tramvajem išla na treninge košarke i atletike. Majka ju je podržavala i uvijek isticala svoje pravilo »možeš birati čime ćeš se baviti, ali kad kreneš, moraš i završiti«.Nakon osvajanja prvog olimpijskog zlata u Londonu, na dočeku u rodnoj Trnovčici pjevač Prvljavog kazališta Mladen Bodalec otpjevao je svoju uspješnicu Mojoj majci (Ruža Hrvatska) u čast Sandrine bake Ruže. Tom prilikom je susjed Josip Sesvečan za Večernji list ispričao anegdotu prema kojoj je Sandra pomaknula deset vreća cementa da ih voda ne smoči i da ne otvrdu nakon što je u garaži prsnulo crijevo za polijevanje vrta.Majka Vesna radila je kao referentica u računovodstvu tvrtke Forever Living Products. Nakon razvoda upoznala je Sandrinog očuha Dragana Nikolića, mehaničara u Zagrebačkim cestama. S njima, bakom Ružom i pet godina starijim bratom Markom, diplomiranim inženjerom strojarstva, odrastala je u kući u Trnovčici. U svom razgovoru za časopis Gloriju priznala je kako je »majka Vesna najvažnija osoba u njezinu životu« te da joj se otac, otkad ih je napustio i ostavio, nikad nije javio, čak niti nakon postizanja međunarodnih uspjeha.
Sandra je atletiku trenirala od drugog razreda osnovne škole, a bavila se i košarkom i odbojkom. U šestom raredu odlučila se posvetiti isključivo atletici, točnije bacanju diska i kugle. Stoga se 2001. upisala u Atletski klub Dinamo Zrinjevac.Godine 2004. na jednom od treninga opazio ju trener Ivan Ivančić. Ispočetka ga je izbjegavala i odbijala doći k njemu na trening, a Ivančić je tom prilikom rekao »uh, dugo sam je molio da dođe na trening, trudila se svim silama da me odbije, ali nije ona tvrdoglavija od mene«. Na prvom treningu kod Ivančića bacila je 32 metra, na što joj je on odgovorio da će sljedeće godine bacati 50. Njegove su se riječi ostvarile, jer je sljedeće godine na otvaranju sezone bacila 50,11 metara.Prvi značajni uspjeh ostvarila je 2006. godine. Na svom prvom velikom međunarodnom natjecanju, Svjetskom juniorskom prvenstvu u Pekingu, nije se uspjela plasirati u završnicu bacanja kugle. U svojoj skupini A završila je na 10. mjestu s hicem od 44,11 metara, a sveukupno je bila 19. Tada je u njezinoj skupini pobijedila Australka Dani Samuels, koja je od Sandre bacila 13 metara dalje (57,67 metara) a u završnici je osvojila zlato s hicem preko 60 metara. Unatoč neuspjehu na svetskoj juniorskoj smotri, sljedeće godine osvojila je srebrna odličja na Svjetskom mlađejuniorskom prvenstvu (do 18 godina) u češkoj Ostravi i Europskom juniorskom prvenstvu u mjestu Hengelo na sjeveru Nizozemske.
Svjetsko mlađejuniorsko prvenstvo održano je od 11. do 15. srpnja, te je na njemu Sandra bila srebrna s 51,25 metara, svega 14 centimetara slabije od Njemice Julije Fischer, svoje buduće protivnice u seniorskoj konkurenciji. Osim njezinog srebra, Marin Premeru osvojio je srebrna odličja u bacanju kugle i diska (1,5 kilograma). Samo tjedan dana kasnije, od 19. do 22. srpnja održavalo se Europsko juniorsko prvenstvo. Ponovno je osvojila srebro, ali sa četiri metra daljim hicem (55,42 metra) i sedamdesetak centimetara slabijim od Ruskinje Karmišine. Kamišina se nakon uspjeha u juniorskoj konkurenciji nije snašla kao seniorka, a najveći joj je uspjeh ostalo osvajanje zlata na Ljetnoj univerzijadi 2013. u Kazanju.
Nakon osvajanja srebra na Europskom ljetnom olimpijskom festivalu mladih u Beogradu, potvrdila je godinu 2007. kao svoju najsupješniju sezonu u juniorskoj karijeri s tri osvojena srebra. Na festivalu su odličja osvojili i Marin Premeru (zlato u kugli, srebro u disku), Stipe Žunić (koplje), Dino Pervan (skok u dalj) i Ivana Lončarek (110 m s preponama), čime se hrvatska juniorska momčad ubrojila među najuspješnije na natjecanju.
Nakon mlađejuniorskog i europskog juniorskog srebra, u srpnju 2008. nastupila je na Svjetskom juniorskom prvenstvu u poljskom Bydgoszczu. Nakon što je prvoga dana prvenstva u skupini B zauzela 3. mjesto i plasirala se u završnicu, u završnici je dva dana kasnije osvojila brončano odličje (54,24 m), ponovno iza Njemice Fischer (54,69 m), koja je u prednatjecanju bila jedno mjesto lošija od nje. Zanimljivo da je na 4. mjestu završila još jedna Njemica, Anna Katarina Weller. Uz Sandru, na istom prvenstvu Premeru je osvojio broncu u kugli i srebro u disku. Time su Sandra i Marin postali hrvatska konstanta na juniorskim smotrama. Na završnom svjetskom popisu najboljih diskašica krajem godine završila je na 5. mjestu. 
Na božićnim praznicima 2008. dobila je visoku temperaturu (42 stupnja) te joj je broj leukocita pao na 18 000. Doktor Lacković zadržao ju je u bolnici i operirao. Ipak, niti nakon operacije bolovi nisu prestajali. Nakon gotovo tjedan dana bolova, došlo je do upale te je operirana po drugi put. Liječnici su ustanovili da ima sepsu. Unatoč vrlo maloj šanši preživljavanja (10%), uspjela je preživjeti i oporaviti se. Kasnije je Sandra te dane prozvala svojim najgorima u životu, ali je i zaključila »da nije bilo najgorih, ne bismo znali cijeniti sve ove lijepe«. Tijekom oporavka izgubila je 15 kilograma, a treninzima se uspjela vratiti tek tri mjeseca kasnije.Nakon dugotrajnog i teškog oporavka, koji je bio prijelomnica njezine karijere, u atletiku se vratila osvajanjem europskog juniorskog zlata u Novom Sadu. Njezin hitac od 62,44 metra postao je novi hrvatski državni rekord, te je njime ostvarila plasman na nadolazećem Svjetskom prvenstvu u Berlinu. Drugoplasiranu rivalku Fischer ostavila je na drugom mjestu sa 7 metara i 33 centimetra razlike, što je najveća razlika u bacanju diska u povijesti europskih juniorskih prvenstava. Osim razlike između pobjednice i drugoplasirane, Sandra je ostvarila najveći razvoj rezultata na Europskim juniorskim prvenstvima u posljednjih 20 godina.
Svega mjesec dana nakon osvajanja juniorskog zlata u Novom Sadu, Perković je nastupila i na svom prvom međunarodnom seniorskom natjecanju. Kao najmlađa diskašica na natjecanju, u prednatjeanju je osvojila visoko šesto mjeto, ispred poznatijih imena poput Nadine Müller, Nicolete Grasu i Stephanie Brown-Trafton, pobjednice Olimpijskih igara 2008. u Londonu i tadašnjeg svjetskog broja 1 (držala je najbolji rezultat sezone), i u završnicu se plasirala izravno. U završnici je osvojila deveto mjesto (60,77 metara), ostavivši iza sebe i aktualnu olimpijsku pobjednicu Brown-Trafton koja je završila na posljednjem dvanaestom mjestu. Zlato je pripalo negdašnjoj juniorskoj rivalki Dani Samuels, koja je tom prilikom bacila i osobni rekord (65,44 metra) te s 19 godina postala najmlađa svjetska prvakinja.
Krajem godine poboljšala je državni rekord bacivši disk 62,79 metara. Osvajanjem juniorskog zlata, ulaskom u završnicu svog prvog velikog seniorskog natjecanja i obaranjem državnog rekorda dva puta, uvrštena je popis Deset najvećih nada svjetske atletike u 2009. godini prema izboru časopisa SPIKES. Iste godine dobila je i Nagradu Dražen Petrović koju Hrvatski olimpijski odbor perspektivnim mladim športašima.Kako je sezonu 2009. završila državnim rekordom, tako je 6. ožujka 2010. na Hrvatskom zimskom bacačkom prvenstvu u Splitu postavila novi državni rekord. Osim što je hitac od 66,85 metara bio novi hrvatski rekord, na iznenađenje svjetske atletske javnosti postao i najbolji hitac sezone. To je ujedno bio i drugi rezultat u posljednje dvije godine. O daljini njezina hitca govori i činjenica da bi s tim rezultatom osvojila zlatne medalje na tri posljednja svjetska prvenstva, kao i na Olimpijskim igrama u Pekingu i na Europskom prvenstvu u Göteborgu. Istoga dana prvi je puta kuglu na otvorenom prebacila preko 16 metara (16,02 m) i popravila svoj osobni rekord.Na Europsko zimsko bacačko prvenstvo u francuskom Arlesu došla je kao glavna kandidatkinja za zlato u svojoj konkurenciji (do 23 odine), iako je imala najbolji rezultat sezone i među seniorkama. Osvojila je zlatno odličje s hicem od 61,39 metara, koji bi joj bio dovoljan za srebro u seniorskoj kategoriji, u kojoj je Perković htjela i nastupili, ali je morala odustati zbog zahtjeva Ivana Ivančića. Na svoj prvi miting Dijamantne lige u svibnju došla je s drugom daljinom sezone, nakon što ju je prebacila Nadine Müller na mitingu u Wiesbadenu. U Dohi je završila na 3. mjestu (62,33 metra) i osvojila svoj prvi bod u dijamantnom poretku.U lipnju je nastupila u kugli i disku u drugoj ligi Europskog momčadskog prvenstva te osvajanjem zlata u obje discipline pomogla Hrvatskoj atetskoj momčadi u ostvairavnju nastupa u elitnoj prvoj ligi 2011. godine.  Početkom istog mjeseca nastupila je na mitingu Dijamantne lige u Oslu, gdje je bila šesta. Osam dana kasnije, 12. lipnja, u New Yorku ostvarila je svoju prvu pobjedu u Dijamantnoj ligi te s pet bodova u poretku nakratko preuzela vodstvo. Početkom srpnja nastupila je na mitingu DL-a u Lausannei i sedmim mjestom izgubila vodstvo.
Nakon trećeg mjesta na mitingu DL-a u Parizu desetak dana prije, za nastup na Europskom prvenstvu u Barceloni naručila je novi disk iz Danske. Na prvenstvo je došla s ambicijama za odličje, budući da je osim Nicolete Grasu, te sezone pobijedila sve favoritkinje. Iako je kvalifikacijska norma za plasman u zavšnicu bila vrlo niska (60 m), Sandra se mučila  hicem od 57,70 m osvojila sedmo mjesto u svojoj skupini. Svjesna svoga podbačaja, zaobišla je novinare Hrvatske radiotelevizije i Večernjeg lista preskačući ogradu u mix-zoni. Kasnije je izjavila da je »skoro od muke pojela akreditaciju«. Zbog loših vremenskih uvjeta i sparine, na kojoj se ruke počinju znojiti, i druge su diskašice podbacile, te se plasirala u završnicu kao deseta od dvanaest djevojaka.
Za razliku od podbačaja u kvalifikacijama, u završnici je Sandra uzela europsko zlato sa svim ispravnim hicima i samo jednim ispod 60 metara. Do 6. serije držala se na drugom mjestu, iza Grasu, te je u posljdnjoj seriji bacila pobjedničkih 64,67 metara. Time je ispunila želju trenera Ivančića, koji je uoči natjecanja rekao kako ga »ovdje zanima samo zlato«. Velika rivalka Nadine Müller, koju je Sandra prozvala »Milica«, završila je tek na osmom mjestu. Na svečanosti dodjele odličja zlato joj je uručio ukrajinski atletski velikan Sergej Bubka, a svoje prvo zlato posvetila je majci Vesni. Na dočeku u zagrebačkoj zračnoj luci nazočili su ministar Radovan Fuchs, Damir Šegota iz HOO-a te gradonačelnik Milan Bandić.Deset dana nakon EP-a, nastupila je na mitingu Dijamantne lige u Londonu. Osvojila je drugo mjesto hicem iz prve serije, a slavila je Kubanka Yarelys Barrios. Na posljednjem mitingu u Bruxellesu, na kojem Blanka Vlašić sedmom uzastponom pobjedom osigurala dijamantni naslov, Sandra je pobijedila s novim hrvatskim rekordom (66,93 metra). Sveukupna joj je pobjeda izmaknula za četiri boda.Na Memorijal Borisa Hanžekovića došla je kao glavna kandidatkinja za pobjedu. Zbog velikog zanimanja za europske prvakinje Sandru i Blanku, 7000 ulaznica prodalo se u rekordnom roku. Potporu su došli dati i rukometaši Zagreba, hokejaši Medveščaka i brojni drugi športaši. Sandra je natjecanje otvorila pojedničkih hicem od 65,56 metara, a pobjedu je ostvarila i Blanka Vlašić u visu, čime se ponovilo dvostrko slavlje hrvatskih atletičarki iz Barcelone. Samo tri dana kasnije, na Kupu kontinenata na splitskom Poljudu osvojila je drugo mjesto i 20 000 američki dolara, iza drugoplasirane Kineskinje Li sa Hanžeka. Kasnije je izjavila da bi sigurno pobijedila da se bacalo šest, a ne četiri serije. Sandrin trener Ivančić tvrdio je pak da bi Sandra pobijedila da je bacala sa svojim diskom, kojim je osvojila europsko zlato, Dijamantnu ligu u Bruxellesu i Hanžekovićev memorijal te godine. Sutkinja iz Rijeke tvrdila je kako je Ivančić vlastoručno nalijepio naljepnicu koja potvrđuje da je disk prošao test Međunarodne atletske federacije. Unatoč srebru, Sandra je dvaput prebacila pobjednicu Dijamantne lige Yarelys Barrios iz Kube, čime je najavila svoje nove atletske uspjehe.Sredinom listopada u Beogradu je primila priznanje Europskog atletskog saveza (EAA-e) za najbolju mladu zvijezdu u usponu. Na istoj dodjeli, Sandrina prijateljica Blanka Vlašić primila je po drugi put nagradu za najbolju atletičarku Europe, čime je ušla u atletsku povijest kao tek treća kojoj je to uspjelo poći za rukom. Na zagrebačkom Kaptolu 21. prosinca uručena joj je nagrada za najbolju atletičarku Grada Zagreba u 2010. godini.
Godinu 2011. otvorila je primanjem Nagrade Grada Zagreba za najbolju športašicu u prethodnoj godini i nastupom na Zimskom prvenstvu Hrvatske 26. veljače u Splitu. Pobijedila je u obje discipline (kugla i disk) i postavila nove hrvatske rekorde: 67,69 metara u bacanju diska i 16,40 metara u bacanju kugle. To su ujedno bila ujedno i njezina najbolja ostvarenja u obje discipline. Šest dana prije Zimskog prvenstva u Splitu, na Dvoranskom prvenstvu Hrvatske postavila je novi hrvatski rekord u bacanju kugle u dvorani (16,99 m).Nekoliko dana kasnije pretrpjela je ozljedu leđa, zbog koje je morala propustiti Europski zimski bacački kup, koji se u ožujku održao u Nacionalnoj sportskoj akademiji u Sofiji. Kasnije je utvrđeno da je došo do ukliještenja hrskavičnog diska. Oporavljala se u Daruvarskim toplicama.Na prvom mitingu Dijamantne lige u Šangaju 15. svibnja ostvarila je treću pobjedu u karijeri. Svega jedanaest dana kasnije, slavila je i u prvom nastupu na mitingu u Rimu. Time je prvi put povezala dvije pobjede u ovom prestižnom natjecanju. Na Kupu Hrvatske u Varaždinu 4. lipnja bacila je disk centimetar ispod 70 metara i popravila osobni i hrvatski rekord za 2,03 metra. To je bio najbolji hitac u posljednjih dvanaest godina u to disciplini. Krajem lipnja objavljeno kako je Perković pozitvna na A-uzorke doping testova s mitinga u Rimu i Šangaju. Svjetska antidopinška agencija potvrdila je da je bila pozitivna na psihostimulans metilheksanamin, sastojak lijeka koji je uzimala za poboljšanje mišićne mase i zbog bolova u leđima. Naknadno je otkriveno kako Sandra tvar nije unijela namjerno, već putem američkog energetskog pića Noxpump, u kojem nije bio jasno naznačeno da sadrži zabranjenu tvar. Podršku su joj pružili Blanka Vlašić, Nedžad Mulabegović, koji je predložio tuženje proizvođača napitka i Vera Begić. Brojni su mediji neosnovano napadali i Ivančića. Međunarodna atletska federacija uvažila je Sandrino priznanje, koja nije tražila potvrdu dopinga na B-uzorku.Hrvatski atletski savez »prepoznao je da Perković nije imala namjere unijeti niti je bila svjesna postojanja zabranjene supstance« te je predložila šestomjesečnu kaznu nenastupanja, koju je kasnije potvrdila i Međunarodna aletska federacija, čime je Perković izbjegla izbivanje s Olimpijskih igara u Londonu. I nakon potrvde odluke, Ivančić je tvrdio kako je Sandra nevina te poručio kako su se »mnogi zli jezici okomili na njega«. Na kraju je Perković morala vratiti 20.000 dolara koje je zaradila na dva mitinga Dijamantne lige, a cijeli doping skandal koštao ju je oko 70.000 dolara. Iako je bila doping-negativna, zbog dva pozitina testa na protekla dva mitinga, Sandri je oduzet rezultat iz Varaždina. AK Dinamo Zrinjevac zbog gubitka Sandrinih bodova morao je naslov prvaka prepustiti Atletskom klubu Agram.
Novu atletsku sezonu tradicionalno je otvorila na zimskom prvenstvu Hrvatske u Splitu. Već u prvom hicu prebacila je olimpijsku normu za tri i pol metra, da bi u drufom bacila i najbolji rezultat sezone (66,85 metara). S tim bi rezultatom, da nije bilo dopinga, postala i svjetska prvakinja u južnokorejskom Daeguu. To joj je bio i prvi nastup u osam mjeseci nakon onoga na Hrvatskom kupu u Varaždinu. Tri tjedna kasnije nastupila je i na Europskom zimskom bacačkom prvenstvu u crnogorskom Baru, ali u konkurenciji do 23 godine. Pobijedila je hicem od 67,19 metara, gotovo dva metra slabije od pobjedničkog hica Nadine Müller u senioskoj konkurenciji (66,89 m). Dva mjeseca kasnije odnijela je pobjedu na mitingu Dijamantne lige u Šangaju, gdje je bacila novi rekord mitinga i novi hrvatski rekord. Nanizala je i pobjede na mitinzima u Oslu i Eugeneu, te je u prva tri mitinga osvojila svih 12 bodova. Sredinom lipnja pobijedila je i na Kupu Hrvatske u Varaždinu, ostvarivši šestu uzastopnu pobjedu u prvoj poslijedopinškoj sezoni.Kvalifikacije na Europskom prvenstvu u finskom Helsinkiju otvorila je prijestupom. U drugoj seriji uspjela je prebaciti kvalifikacijsku normu za jedan metar i kao drugoplasirana ući u završnicu. U završnici se također mnogo mučila: nakon prve dvije serije nije imala ispravan hitac, jer je disk oba puta pogodio zaštitnu mrežu. Treći hitac izbacila je punom snagom i na iznenađenje njemačkog trenerskog stožera (koji je u završnici imao tri predstavnice) preuzela prvo mjesto s 67,72 metra, što je bilo dovoljno za drugi europski naslov. Obranivši naslov europske prvakinje, postala je tek peta diskašica u povijesti europskih prvenstava koja je uspjele obraniti naslov. Müller je završila druga s dva metra slabijom daljinom, a bronca je pripala Ukrajinki Nataliji Semenovi.
Prvi poraz nakon deset uzastopnih pobjeda ostvarila je razočaraajućim nastupom na mitingu u Parizu, gdje je završila druga sa svojim najlošijim pobjedničkim rezultatom sezone (61,46 metara). Pobjedu je odnijela predstavnica Australije Dani Samuels s tridesetak centimetara duljim hicem. Unatoč porazu,već tada je osigurala svoj prvi naslov u Dijamantnoj ligi. Dva tjedna kasnije slavila je u Monaku, potvrdivši ukupnu pobjedu i dijamantni naslov. Ujedno je bila i jednia te sezone koja je nastupila na svih pet dijamantnih mitinga.Za razliku od prethodnih nastupa u prednatjecanjima, na Olimpijskom stadionu u Londonu završnicu je izborila već u prvom hitcu. Disk je letio do 65,74 metra, puna dva metra dulje od norme, te je bio dovoljan za treće mjesto, iza rivalki Kubanke Yarelys Barrios i Njemice Nadine Müller. Iako je već prvi hitac bio dovoljan za treće mjesto, u drugoj seriji bacila je 68,11 metara i preuzela vodstvo. Zlatno odličje potvrdila je novim osobnim i hrvatskim rekordom (69,11 metara) u trećoj seriji. Osvojila je prvo žensko pojedničano zlatno odličje za Hrvatsku i ukupno devetnaesto oimpijsko odličje od osamostaljenja. Sveukupno je u završnici bacila tri hica iznad 65 metara, što nije uspjelo nijednoj drugoj natjecateljici. Među 80.000 gledatelja, Sandru su na stadionu bodrile i sestre Ana i Lucija Zaninovi, Anđa Jelavić, Zoran Primorac, veslački četverac, hrvatske košarkašice i bivša kladivašica Ivana Brkljačić, koja je tom prilikom stigla ravno iz Zagreba. Osvajanjem zlata postala je tek druga hrvatska športašica, uz dizača utega Nikolaja Pešalova, koja je kao pojedinac osvojila najsjajnije olimpijsko odličje. Na dočeku u rodnoj Dubravi i Trnovčici zapjevao joj je i frontmen Prljavog kazališta Mladen Bodalec, koji je otpjevao pjesmu Ruža Hrvatska u čast Sandine bake Ruže, koja joj bila »prva figura i odgajateljica«.U sklopu kulturno-turističke manifestacije Dani Dioklecijana u Dioklecijanovoj palači u Splitu, utjelovila je Dioklecijanovu suprugu, caricu Prisku, a u peristilu palače pratila je i uprizorenje gladijatorske borbe i postojavanje rimske legije. Na taj su joj se način Splićani zahvalili za osvajanje zlatnog olimpijskog odličja. Na posljednjem mitingu Dijamantne lige u Zürichu odnijela je pobjedu i veliki dijamant sa sveukupno 30 bodova. Toliko bodova nitko te sezone nije osvojio ni u muškoj ni u ženskoj konkurenciji. U svom posljednjem nastupu u sezoni, na Hanžekovićevom memorijalu na zagrebačkom Jarunu, bacila je novi rekord mitinga (65,97 metara).Unatoč osvajanju olimpijskog i europskog zlata te Dijamantne lige, Sandra je u izboru za najbolju europsku atletičarku završila na 4. mjestu, dok za izbor najbolje atletičarke svijeta nije niti bila predložena. Dobila je nagradu Zagrebačkog atletskog saveza za najbolju atletičarku Grada Zagreba, a prilikom dodjele zagrebački gradonačelnik Milan Bandić izjavio je: »Tako mlada, a već legenda!« Sandrino zlatno odličje proglašeno je naj-odličjem Olimpijskih igara u Londonu u anketi Večernjeg lista provedenoj među športašima koji su nastupili na tim Igrama. Zahvaljujući odličjima i sezoni sa samo jednim porazom, našla se na drugom mjestu u izboru Večernjeg lista za osobu godine, odmah iza generala Ante Gotovine.
Prve nesuglasice između Perković i Ivančića pojavile su se nakon Olimpijskih igara u Londonu, zbog različitih pogleda u metodologiji treninga. Dok je Ivančić ustrajao na svojim metodama i isključivoj posvećenosti atletici, Perković je izjavila kako »ne namjerava nakon treninga otići doma i čekati novi trening«, jer je kao mlada osoba »željna stvari i izvan atletike«. Potom je na proglašenju najboljih športaša u izboru HOO-a potvrdila da Ivančić ostaje njezinim trenerom. U veljači 2013. AK Dinamo Zrinjevac izdao je priopćenje u kojem je potvrđen razilazak najboljeg hrvatskog trenera u bacačkim disciplinama i najbolje hrvatske diskašice.
Nesuglasice su eskalirale kada je Ivančić tjerao Sandru da trenira s ozljedom ramena. Iako su joj liječnici naredili dva tjedna mirovanja, Ivančić ih je proglasio neznalicama. Ivančić je s druge strane objasnio kako mu je bilo dosta »polutreninga« i značajnog smanjenja inteziteta treninga za ostvarivanje planova o Svjetskom prvenstvu, Mediteranskim igrama, Univerzijadi i obrani naslova u Dijamantnoj ligi. Kako je za Ivančića trening »svetinja«, sporazumno su se obostrano dogovorili o razlazu, ali je Ivančić istaknuo kako su njihovi međuljudski odnosi ostali izvrsni. Sandra je odlučila suradnju nastaviti s Edisom Elkasevićem, također Ivančićevim učenikom. Na sve to Ivančić je ustvrdio kako joj »trener i ne treba« jer je »dovoljno pametna i inteligentna da sve to postigne sama«.
Nakon 13 mjeseci bez poraza, s 15 uzastopnih pobjeda na mitinzima doživjela je poraz. Na mitingu u Bruxellesu 31. kolovoza 2018. bila je treća. Prema novim pravilima, svi dosadašnji bodovi na prethodna četiri mitinga obrisani su i u završnicu su svi pošli od nule, tako da je time zanemaren cjelogodišnji učinak s pobjedama bez poraza, i o nositelju naslova odlučio je tek jedan miting. Prema starim pravilima, Sandra Perković osvojila bi sedmi uzastopni dijamant Dijamantne lige.
Europska atletska zvijezda u usponu 2010. godine - najmlađa dobitnica nagrade u povijesti (20 godina).
Najbolja športašica Hrvatske u izboru Sportskih novosti 2012., 2013., 2014., 2015. i 2016.
Najbolji godišnji napredak u ženskom bacanju diska (2012., 2013., 2014. i 2016.)

Sankt-Peterburg (rus. Санкт-Петербу́рг, MFA [ˈsankt pʲɪtʲɪrˈburk], od 1914. do 1924. Petrograd, rus. Петроград, MFA [pʲɪtrɐˈgrat], od 1924. do 1991. Lenjingrad, rus Ленинград, MFA [lʲɪnʲɪnˈgrat]) je grad i federalni subjekt (savezni grad) u Rusiji, smješten na rijeci Nevi na vrhu Finskog zaljeva na Baltičkom moru. Često se pojednostavljeno naziva Peterburg (rus. Петербург) dok je neformalno poznat i kao Piter (rus. Питер, MFA [ˈpitʲɪr]), kako ga zovu njegovi stanovnici.
Relativno je mlad grad, nastao početkom 18. stoljeća, nakon što je Rusija od Švedske osvojila Ingriju. Osnovao ga je 27. svibnja 1703. car Petar I. Veliki, te je bio glavni grad Ruskog Carstva više od dvjesto godina (1713.–1728. i  1732.–1918.), do ruske revolucije 1917., kada je prijestolnica preseljena natrag u Moskvu. Sankt Peterburg je s 4,6 milijuna stanovnika drugi najveći ruski grad, i četvrti u Europi nakon Istanbula, Londona i Moskve. Grad je značajno europsko kulturno središte i važna ruska luka na Baltičkom moru.
Sankt Peterburg često se naziva najzapadnijim ruskim gradom. Među svjetskim gradovima s više od milijun stanovnika, Sankt Peterburg je najsjeverniji. Povijesni centar Sankt Peterburga i pripadajući ansambl, tvore mjesto svjetske baštine UNESCO-a. Grad je također sjedište muzeja Ermitaž, najveće umjetničke galerije u svijetu. Kao rusko političko i kulturno središte tijekom više od 200 godina, često se smatra ruskom "sjevernom prijestolnicom", te je tijekom svoje povijesti nazivan i Venecijom sjevera ili sjevernom Palmirom. U gradu je veliki broj stranih konzulata, sjedišta međunarodnih kompanija, banaka i drugih poslovnih subjekata.
Podrobniji članak o temi: Povijest Sankt PeterburgaRuski car Petar I. Veliki vodio je politiku kojom je u Rusiju želio uvesti zapadne vrijednosti, te je radi toga želio osnovati novu prijestolnicu bliže Europi, jer se u to doba do Moskve vrlo dugo putovalo. Dana 1. svibnja 1703., (Julijanski kalendar), tijekom velikog sjevernog rata, Petar veliki osvojio je švedsku tvrđavu Nyenskans na rijeci Nevi u Ingriji. Nekoliko tjedana kasnije, 27. svibnja 1703., (16. svibnja, Julijanski kalendar), više nizvodno, na otoku Zajači, 5 km od ušća rijeke u Finski zaljev, započeo je gradnju Petropavlovske tvrđave koja je postala prvom zidanom građevinom novoga grada. Grad je tada službeno nazvan po svom zaštitniku, apostolu Svetom Petru, ali mnogi smatraju da je njegov osnivač grad nazvao po sebi. Izvorno je ime trebalo zvučati nizozemski, jer je Petar Veliki cijenio nizozemsku kulturu kao i radi uvođenja zapadnjačkih vrijednosti u carsku Rusiju.
Bili su pozvani mnogi arhitekti, inženjeri i graditelji iz cijele Europe koji su isušili močvaran prostor i sagradili jedan od najmodernijih tadašnjih gradova. Prisilno su ga izgradili kmetovi iz cijele Rusije i švedski ratni zarobljenici pod nadzorom Aleksandra Daniloviča Menjšikova. Kasnije je postao središtem Gubernije Sankt Peterburga, dok je 1712., prije nego je rat 1721. završio mirom u Nystadu, glavni grad službeno premješten iz Moskve u Sankt Peterburg. Grad, koji je postao baza širenja europskih utjecaja u Rusiji, bio je ruski prozor u Europu.
Tijekom prvih godina nakon osnivanja, spontano je izrastao oko Trga Trojstva kraj Petropavlovske tvrđave na desnoj obali Neve, ipak, Sankt Peterburg uskoro se započeo razvijati prema zadanom planu. Do 1716., Domenico Trezzini razvio je projekt prema kojem će se centar grada smjestiti na Vasiljevskom otoku, oblikovan pravokutnom mrežom kanala. Projekt nije bio dovršen, ali još je evidentan u rasporedu ulica. 1716, Petar Veliki, imenovao je Jean-Baptistea Le Blonda glavnim arhitektom grada.
Petar Veliki, posebno je cijenio izgled Pariza i osobito Versaillesa, te su mnoge građevine izgrađene prema pariškom uzoru. Stil petrinskog baroka, kojeg su razvili Trezzini i drugi arhitekti, ilustriran zgradama kao što su Menjšikovska palača, Kunstkamera, Petropavlovska katedrala i Dvanaest kolegija, postao je početkom 18. stoljeća istaknut u gradskoj arhitekturi. Godine 1724., Petar Veliki je u Sankt Peterburgu osnovao  Rusku Akademiju Znanosti, Univerzitet i Akademsku gimnaziju.
Petar Veliki umro je 1725. Njegovo dugogodišnje autokratsko forsiranje modernizacije Rusije nailazilo je na znatno protivljenje staromodnog ruskog plemstva, što je rezultiralo s nekoliko atentata i slučajem izdaje u koju je bio upleten i njegov vlastiti sin. Radi toga, Petar II. svoje je sjedište preselio natrag u Moskvu. Ipak, četiri godine kasnije, za vrijeme carice Ane, Sankt Peterburg ponovo je postao glavnim gradom Ruskog Carstva, status kojeg će zadržati idućih 186 godina, tijekom kojih je bio centar svih zbivanja u Rusiji.
Godina 1736.-1737. grad su poharali katastrofalni požari. Da bi se ponovo izgradile uništene četvrti,  odbor kojim je predsjedao Burkhard Christoph von Münnich naručio je 1737. novi plan izgradnje. Grad je podijeljen na pet okruga, te je centar grada premješten u Admiralitetski okrug, smješten na istočnoj obali između Neve i Fontanke.
Razvio se duž tri radijalne ulice koje se sjeku kod Admiraliteta, danas poznate kao Nevski prospekt (koji se danas smatra glavnom ulicom grada), Ulica Gorohovaja i Voznesenjski prospekt.
Barokni stil dominirao je gradskom arhitekturom tijekom prvih šezdeset godina, s vrhuncem u elizabetanskom baroku, kojeg je naistaknutiji predstavnik bio Francesco Bartolomeo Rastrelli, 
arhitekt Zimskog dvorca. Tijekom 1760-ih, na baroknu arhitekturu nadovezala se neoklasična.
Komisija kamenih zgrada Moskve i Sankt Peterburga, osnovana 1762., donijela je propis prema kojem niti jedna zgrada nesmije biti viša od Zimskog dvorca, i također je zabranila razmake između zgrada. Za vrijeme vladavine Katarine II. Velike 1760-ih - 1780-ih, na obalama Neve izgrađeni su granitni potporni zidovi.
Ipak, tek je 1850. dozvoljeno otvaranje prvog stalnog mosta preko rijeke (most Blagovešenjski), te su do tada korišteni samo pontonski mostovi. Kanal Obvodnji (prokopan 1769.-1833.) postao je južnom međom grada.
Najznačajniji neoklasični arhitekti koji su djelovali u Sankt Peterburgu (uključujući i arhitekte stila Empire) bili su Jean-Baptiste Vallin de la Mothe (Carska akademija umjetnosti, Mali ermitaž, Gostinji dvor, Novi holandski luk, Katolička crkva Svete Katarine), Antonio Rinaldi (Mramorni dvorac), Jurij Felten (Stari ermitaž, Česmenskaja crkva), Giacomo Quarenghi (Akademija znanosti, Teatar ermitaža, Dvorac Jusupov), Andrej Voronjihin (Rudarski institut, Kazanska katedrala), Andrejan Zaharov (zgrada Admiraliteta), Jean-François Thomas de Thomon (rt [Strelka] otoka Vasiljevski), Carlo Rossi (Dvorac Jelagin, Mihajlovski dvorac, Aleksandrovski teatar, zgrade Senata i Sinoda, Zgrada glavnog stožera, projekt mnogih ulica i trgova), Vasilij Stasov (Moskovska triumfalna vrata, Katedrala Trojstva) i Auguste de Montferrand (Katedrala Svetog Isaka, Aleksandrov stup). Pobjeda nad Napoleonskom Francuskom u patriotskom ratu 1812, obilježena je mnogim spomenicima, uključujući Aleksandrov stup, podignut 1834. i Trijumfalna vrata Narva.
Godine 1825., ugušeni dekabristički ustanak protiv cara Nikole I., jedan dan nakon što je stupio na tron, odigrao se na Senatskom trgu.
Do 1840-ih, neoklasična je arhitektura ustupila mjesto raznim stilovima romantizma, dominantnim do 1890-ih, kojih su glavni predstavnici bili Andrej Stackenschneider (Marijinski dvorac, Dvorac Beloseljski-Belozerski, Nikolajevski dvorac, Novi Mihajovski dvorac) i Konstantin Ton (Moskovski željeznički terminal). 
Oslobođenjem kmetova, poduzetim od Aleksandra II. 1861., i industrijskom revolucijom, priljev bivših seljaka u prijestolnicu znatno je porastao, te su na rubovima grada spontano izrasle siromašne četvrti. Sankt Peterburg prestigao je Moskvu po broju stanovnika i industrijskom rastu i postao je četvrti po veličini grad i jedno od najvećih industrijskih središta u Europi.
Revolucija 1905. započela je u Sankt Peterburgu te se brzo proširila u provincije. Početkom prvoga svjetskog rata, grad je 1914. preimenovan u Petrograd, ime po kojem je već bio poznat na drugim slavenskim jezicima, jer je naziv Sankt Peterburg zvučao suviše njemački. Godine 1917., u Sankt Peterburgu je izbila februarska revolucija, koja je označila kraj ruske monarhije, i kasnije iste godine oktobarska revolucija, započeta napadom krstarice Aurora na carski Zimski dvorac gdje je bila smještena privremena vlada, koja je na vlast dovela komuniste i Vladimira Lenjina. Blizina grada granici, prijetnja njemačkih bombardiranja i moguće invazije, kao i okupljanje protusovjetskih armija, prisililo je boljševike da glavni grad 12. ožujka 1918., presele u Moskvu, čime je Petrograd izgubio na značenju.
Godine 1919., tijekom ruskoga građanskog rata, Nikolaj Judenič je u napredovanju iz Estonije bio u prilici preoteti grad boljševicima, no Trocki je ipak uspio mobilizirati narod i natjerati ga u povlačenje. Od 1917. do 1920. mnogi su ljudi napustili grad, ili su bili izloženi crvenom teroru, te je broj stanovnika dramatično opao. Nadnevka 26. siječnja 1924., tri dana nakon Lenjinove smrti, grad je preimenovan u Lenjingrad, koji je sovjetska promidžba desetljećima glorificirala kao "koljevku revolucije" i "grad tri revolucije". Mnoga su mjesta u gradu, vezana uz Lenjina i revoluciju, sačuvana kao krstarica Aurora. Mnoge ulice i drugi toponomi također su preimenovani. Do 1930., preko 2 milijuna stanovnika napustilo je grad zbog komunističkih progona, većinom pripadnici gradskog plemstva i intelektualci, od kojih su mnogi emigrirali u zapadne zemlje.
1920-ih i 1930-ih siromašna su predgrađa ponovo izgrađena kao pravilno planirane četvrti, te je u to doba cvala konstruktivistička arhitektura. Sovjeti su nacionalizirali stanove i mnoge stanare prisilili na dijeljenje javnih stanova (komunalke). S 68 % stanovnika u javnim stanovima, 1930-ih Lenjingrad je bio grad s najvećim brojem komunalki. Godine 1935., osmišljen je koncept novoga urbanističkog plana, prema kojem bi se grad trebao širiti na jug i centar grada preseliti u tom smjeru. Konstruktivizam je napušten radi pompozne staljinističke arhitekture. Staljin je naredio izgradnju nove gradske vijećnice na Moskovskom prospektu, nove glavne gradske ulice tijekom sovjetske vladavine.
Od prosinca 1931., Lenjingrad je bio u upravnom smislu izdvojen iz Lenjijgradske oblasti. U to doba grad je uključivao Lenjingradski prigradski okrug, kojeg su neki dijelovi 1936. premješteni u Lenjingradsku oblast i pretvoreni u Vsevoložski rajon, Krasnoseljski rajon, Pargolovski rajon i Slutski rajon (preimenovan Pavlovski rajon 1944.).Dana 1. prosinca 1934. ubijen je Sergej Kirov, omiljeni komunistički vođa Lenjingrada, što je bio povod za veliku čistku. Veće manjine Nijemaca, Poljaka, Finaca, Estonaca i Latvijaca, Sovjetska je vlada tijekom 1930-ih skoro u potpunosti protjerala iz Lenjingrada.
Za vrijeme drugog svjetskog rata, Lenjingrad je bio pod njemačkom opsadom od rujna 1941. do siječnja 1944., ili ukupno 872 dana. Opsada Lenjingrada bila je jedna najdužih, najrazornijih i najpogibeljnijih opsada većih gradova u suvremenoj povijesti. Grad je bio odsječen od većine snabdijevanja osim preko zaleđenog jezera Ladoga, te je umrlo više od milijun civila, većinom zbog izgladnjelosti. Mnogi su drugi bili evakuirani ili su sami uspjeli pobjeći, te je grad uglavnom bio napušten.
Radi herojske obrane grada i ustrajnosti preživjelih u opsadi, Lenjingrad je 1945. postao prvi sovjetski grad kojemu je dodijeljen naslov grada heroja. Listopada 1946., neki od bivših finskih teritorija duž sjeverne obale Finskog zaljeva osvojeni u zimskom ratu i sovjetsko-finskom ratu, premješteni su iz Lenjingradske oblasti u Lenjingrad i podijeljeni u Sestrosecki okrug i Kurotnji okrug, uključujući grad Terijoki (preimenovan 1948. u Zelenogorsk).Lenjingrad, zajedno s mnogim predgrađima, ponovo je izgrađen tijekom posljeratnih desetljeća, djelomično prema prijeratnim planovima. Godine 1948., generalni plan Lenjingrada istaknuo je radijalni razvoj grada na sjeveru i jugu. Lenjingradski metro, sustav podzemnog brzog transportnog sustava, projektiran 1930-ih, otvoren je 1955. s prvih sedam stanica ukrašenih mramorom i bronzom. U međuvremenu, od 1949. do 1951., veliki broj istaknutih lenjingradskih članova Komunističke partije i njihove obitelji bili su optuženi za izdaju i namjeru da osnuju anti-sovjetsku organizaciju izvan njihove lokalne partijske ćelije. Mnogi su zatvoreni ili pogubljeni tijekom "Lenjingradske afere", iskonstruirane od središnjeg sovjetskog vodstva.Godine 1953., Pavlovski okrug Lenjingradske oblasti je ukinut te su dijelovi teritorija, uključujući Pavlovsk priključeni Lenjingradu. Godine 1954., naselja Levašovo, Pargolovo i Pesohnji također su priključeni Lenjingradu.
Nakon smrti Josifa Staljina, napuštena je pretjerana kićenost staljinističke arhitekture. Od 1960-ih do 1980-ih, izgrađene su mnoge rezidencijalne četvrti u predgrađima grada s nizovima identičnih funkcionalističkih stambenih zgrada, te su se mnoge obitelji iz komunalki u središtu grada preselile u zasebne stanove. Uritsk je 1963. preimenovan u Ligovo i pripojen Lenjingradu, kao i Lomonosov 1978.Dana 12. lipnja 1991., na referendumu održanom istoga dana kad i prvi ruski predsjednički izbori, 54% glasača odabralo je povratak na naziv "Sankt Peterburg" (promjena je službeno stupila na snagu 6. rujna  1991.). Mnogi drugi toponimi iz sovjetskog doba također su ubrzo preimenovani. Na istim izborima, Anatolij Sobčak postao je prvi demokratski izabrani gradonačelnik.Krajem 1991., propadanje planske ekonomije i raspad Sovjetskog Saveza doveli su grad na rub gladovanja. Prvi puta nakon drugog svjetskog rata uvedeno je racioniranje, te je grad primao humanitarnu pomoć u hrani iz inozemstva. Grad se donekle oporavio tržišnim reformama u Rusiji. Od 1995. do 2004. sjeverni sektor metro linije Kirovsko-Viborgskaja bio je odsječen podzemnom poplavom, što je bila velika prepreka razvoju grada.
Godine 1996., grad je dobio status federalnog grada u Rusiji. Vladimir Jakovljev izabran za rukovodioca gradske uprave, čiji je naslov preimenovan iz "gradonačelnik" u "guverner". Jakovljev je podnio ostavku 2003., godinu dana prije istjeka mandata, te je kao nova guvernerka izabrana Valentina Matvijenko. Godine 2006., potvrđen je njen mandat guvernerke u gradskoj skupštini. Ponovo se zahuktala stanogradnja te su cijene nekretnina znatno porasle, što je stvorilo mnoge nove probleme u povijesnom dijelu grada.
Unatoč činjenici da je središnji dio grada pod zaštitom UNESCO-a, taj povijesni i arhitektonski ambijent je ugrožen. U gradu se još nalazi oko 8000 arhitektonskih spomenika, ali od 2005. nastavljaju se rušenja starijih zgrada u povijesnom centru. U tijeku je nekoliko novih građevinskih projekata, uključujući neboder Gazprom u centru Ohta.
Površina područja grada Sankt Peterburga je 605,8 km², dok je površina federalnog subjekta 1439 km², uključujući grad Sankt Peterburg (koji se sastoji od 81 okruga), 9 općinskih gradova - Koljpino, Krasnoje Selo, Kronštadt, Lomonosov, Pavlovsk, Peterhof, Puškin, Sestroreck, Zelenogorsk) – i  21 općinsko naselje.
Sankt Peterburg smješten je na središnjim nizinama tajge duž obala zaljeva Neve i otoka u delti rijeke na kopnenoj prevlaci između Baltičkog mora i jezera Ladoga, najvećeg europskog slatkovodnog jezera ledenjačkog postanka. Najveći su Vasiljevski otok (osim umjetnog otoka između kanala Obvodnji i Fontanke, i otoka Kotlin u Nevskom zaljevu), Petrogradski, Dekabristov i Krestovski, koji je zajedno s otocima Jeljagin i Kamenji većinom pokriven parkovima. Karelijski tjesnac, sjeverno od grada, popularna je turistička destinacija. Na jugu, Sankt Peterburg prelazi Baltičko-ladoški sloj i dotiče Ižorsku visoravan.
Nadmorska visina grada kreće se od nula metara do najviše točke od 175,9 m na brdu Orehovaja u Duderhofskom visočju na jugu. Dio gradskog područja zapadno od Litejnjskog prospekta nije viši od 4 m iznad mora, te je bio pogođen brojnim poplavama.
Poplave u Sankt Peterburgu izaziva dugački val u Baltičkom moru, prouzrokovan vremenskim uvjetima, vjetrom i plitkošču Nevskog zaljeva. Četiri najgore poplave dogodile su se 1824. (421 cm iznad razine mora, uništeno 300 zgrada), 1924. (380 cm), 1777. (321 cm), 1955. (293 cm) i 1975. (281 cm). Radi spriječavanja poplava, od 1979. je u izgradnji sanktpeterburška brana.Od 18. stoljeća zemljište grada umjetno je podizano, na nekim mjestima za više od 4 m, spajanjem više otoka i promjenom hidrologije grada. Osim Neve i pritoka, druge značajne rijeke u Federalnom subjektu Sankt Peterburga su Sestra, Ohta i Ižora. Najveća su jezera Sestrorecki Razliv na sjeveru, Lahtinjski Razliv, Suzdaljska jezera i druga manja jezera.
Položaj Sankt Peterburga na ca. 60° S širine uzrok je varijacijama u trajanju dana između sezona, u rasponu od 5:53 do 18:50 sati. Početkom ljeta, od sredine svibnja do sredine srpnja, sumrak može trajati cijele noći, čuveni fenomen poznat kao bijele noći.
Klima je vlažna kontinentalna, podvrste hladnog ljeta (Köppenova klasifikacija klime: Dfb), radi izraženog utjecaja baltičkih ciklona, s vrućim, kratkim ljetima i dugim oštrim zimama.
Prosječna je dnevna temperatura u srpnju 22 °C, dok je rekordna temperatura od 37 °C zabilježena tijekom ljetnog vala vrućine na sjevernoj polutci 2010. Zimska minimalna temperatura je oko -35 °C, dok je rekordna minimalna temperatura -35,9 °C, zabilježena 1883. Prosječna godišnja temperatura je +5,4 °C. Rijeka Neva unutar gradskog područja uobičajeno se zaleđuje u studenome-prosincu i odleđuje u travnju. Od prosinca do ožujka prosječno je 123 dana sa snježnim pokrivačem, do veljače prosječne debljine 24 cm. Godišnji period bez leda traje oko 135 dana. Grad ima neznatno topliju klimu u odnosu na predgrađa, te su vremenske prilike prilično promjenjive tijekom cijele godine.Prosjek godišnjih oborina varira u raznim dijelovima grada, s općim prosjekom od 600 mm godišnje koji dostiže maksimum krajem ljeta. Vlaga tla je skoro uvijek visoka radi manje evapotranspiracije uzrokovane hladnom klimom. Vlažnost zraka je prosječno 78%, dok je godišnje prosječno 165 oblačnih dana.
Sankt Peterburg drugi je najveći grad u Rusiji. Prema popisu 2002., federalni subjekt naseljava 4 661 219 stanovnika ili 3,21% ukupnog stanovništva Rusije. Popis 2002. zabilježio je 22 etničke skupine koje broje više od 1000 osoba. Etnički sastav je bio: Ruski 84,72%, Ukrajinski 1,87%, Bjeloruski 1,17%, Židovski 0,78%, Tatarski 0,76%, Armenski 0,41%, Azerski 0,36%, Gruzijski 0,22%, Čuvaški 0,13%, Poljski 0,10%, i mnogih drugih manjih etničkih skupina, dok se 7,89% stanovnika odbilo etnički izjasniti.Tijekom 20. stoljeća grad je doživio nagle i znatne promjene broja stanovnika. Od 2,4 milijuna 1916. na manje od 740 000 do 1920. tijekom revolucije 1917. i građanskog rata. Veće manjine Nijemaca, Poljaka, Finaca, Estonaca i Latvijaca, vlada Sovjetskog Saveza skoro je u potpunosti protjerala iz Lenjingrada tijekom 1930-ih. Od 1941. do kraja 1943., radi ratnih operacija, gladi tijekom opsade ili evakuacije, stanovništvo je opalo s 3 milijuna na manje od 700 000. Nakon opsade, dio evakuiranog stanovništva se vratio, ali najveći je priljev bio migracijom iz drugih dijelova Sovjetskog Saveza. Grad je prihvatio oko 3 milijuna stanovnika tijekom 1950-ih, čiji je broj 1980-ih narastao na preko 5 milijuna. Od 1991. do 2006. broj je opao na aktualnih 4,6 milijuna, dok je prigradsko stanovništvo poraslo radi privatizacije zemlje i masovnog seljenja u predgrađa. Stopa nataliteta ostaje niža u odnosu na stopu mortaliteta, udjel osoba iznad 65 godina starosti veći je od 20% stanovništva, dok je prosječna dob oko 40 godina.Tijekom prve polovice 2007. stopa nataliteta bila je 9,1 ‰.Stanovnici urbanog područja Sankt Peterburga većinom žive u stanovima. Između 1918. i 1990-ih,
nacionalizacija stanova prisilila je stanovnike ne dijeljenje zajedničkih stanova. S 68% stanovništva u zajedničkim stanovima 1930-ih, Lenjingrad je bio sovjetski grad s najvećim brojem komunalki. Premda većina stanovništva danas živi u zasebnim stanovima, zajednički stanovi i danas nisu neuobičajeni. Kako su od 1950-ih do 1980-ih građene nove četvrti na rubnim dijelovima grada, preko pola milijuna obitelji s niskim primanjima dobilo je besplatne stanove, te je kupljeno oko 100 000 dodatnih stambenih zgrada. Dok su ekonomske i društvene aktivnosti koncentrirane u povijesnom središtu, većina ljudi živi u metropolitanskom području.
Sankt Peterburg je Ruski federalni subjekt. Politički život grada  reguliran je gradskom poveljom koju je gradska skupština prihvatila 1998. Vrhovna izvršna vlast je Gradska uprava Sankt Peterburga, koju predvodi guverner (do 1996. gradonačelnik). Sankt Peterburg ima jednodomnu skupštinu, Zakonodavnu Skupštinu Sankt Peterburga (Законода́тельное собра́ние Санкт-Петербу́рга).
U skladu sa saveznim zakonom izglasanim 2004., čelnike federalnih subjekata, uključujući i guvernera Sankt Peterburga, imenuje predsjednik Rusije i potvrđuju lokalne skupštine. Ukoliko skupština ne odobri imenovanje, raspušta se. Aktualna guvernerka Valentina Matvijenko, potvrđena je u skladu s novim sustavom u prosincu 2006. Ona je trenutno jedina žena među guvernerima svih ruskih federalnih subjekata.
Grad Sankt Peterburg trenutno je podijeljen na osamnaest okruga (rajona). Također, grad je administrativno središte Lenjingradske oblasti, i Sjeverozapadnog saveznog okruga. Ustavni sud Ruske Federacije preseljen je iz Moskve u Sankt Peterburg u svibnju 2008.
Sankt Peterburg i Lenjingradska oblast, kao dva federalna subjekta, dijele neke lokalne odjele 
saveznih izvršnih službi i sudova, kao arbitražni sud, policiju, FSB, poštansku službu, upravu za suzbijanje droga, zatvorsku upravu, saveznu upravu za registraciju i druge savezne službe.
Sankt Peterburg jedan je od najvažnijih poslovnih i trgovačkih središta Rusije i jedna od najvažnijih trgovačkih luka, financijsko i industrijsko središte Rusije specijalizirano za trgovinu naftom i plinom, brodogradnju, zrakoplovno-svemirsku industriju, radio i elektroniku, sofvere i kompjutore. Razvijeni su također i transport, strojarska industrija, proizvodnja teških strojeva, uključujući tenkove i drugu vojnu opremu, rudarstvo, proizvodnja alata, crna i obojena metalurgija (proizvodnja aluminijskih legura), kemijska industrija, farmaceutika, medicinska oprema, izdavaštvo i grafička industrija, prehrambena industrija i ugostiteljstvo, veleprodaja i maloprodaja, tekstilna i industrija odjeće, i mnoge druge aktivnosti. Grad je bio također i sjedište Lessnera, jednog od dva najranija ruska proizvođača automobila (zajedno s Russo-Baltom). Kompanija koju je 1904. osnovao proizvođač alatnih strojeva i kotlova G. A. Lessner, (automobile je dizajnirao Boris Lutski) djelovala je do 1910.
10% svih pogonskih turbina u svijetu proizvedeno je u Lenjingradskom metalskom zavodu (LMZ), koji je izradio više od dvije tisuće turbina za elektrane u cijelome svijetu. Najveće lokalne industrije su Admiralitetsko brodogradilište, Baltičko brodogradilište, LOMO, Kirovski zavod, Elektrosila i Ižorski zavod. Između ostalih velikih ruskih kompanija, u gradu svoja sjedišta imaju i Sovkomflot, Peterbuška kompanija za gorivo i SIBUR.
Položaj na Baltičkom moru pogodan je za razvoj lučkih djelatnosti i trgovine Rusije s Europom i Amerikom. U gradu se nalaze tri velike teretne luke: Boljšoj port (velika luka), Kronštadt i Lomonosov. Međunarodni brodovi za krstarenje pristaju u putničkoj luci Morskoj vokzal na jugozapadu otoka Vasiljevski. Godine 2008., otvorena su prva dva pristaništa u novoj putničkoj luci na zapadu otoka. Ipak, lučke djelatnosti ograničava smrzavanje mora zimi. Nova luka dio je razvojnog projekta gradske "morske fasade" te bi sedam vezova trebalo biti u funkciji do 2010.
Grad je lučko čvorište morskog i riječnog prometa i ishodište jednog od najvećih svjetskih plovnih puteva, što Sankt Peterburg čini glavnom vezom između Baltičkog mora i ostatka Rusije kroz Volško-baltički vodení put, preko kojeg se može ploviti do Crnog mora i Kaspijskog jezera, također i kanalima povezanim s Bijelim morem. Kompleksni sustav riječnih luka na obije obale Neve povezan je sa sustavom morskih luka.
Sanktpeterburška kovnica (Monetni dvor), osnovana 1724., jedna od najvećih kovnica na svijetu, kuje ruske kovanice, medalje i značke. U gradu također djeluje i najveća i najstarija ruska ljevaonica, Monumentskulptura, gdje su izrađene tisuće skulptura i kipova koje sada ukrašavaju javne parkove Sankt Peterburga i mnogih drugih gradova. Brončani spomenici careva i drugih istaknutih povijesnih ličnosti i dostojanstvenika, kao i skulpture Petera Clodta von Jürgensburga, Paola Trubeckoja i Pavela Antokolskog između ostalih, izrađene su ovdje.
Godine 2007., Toyota je nakon investiranja 5 milijardi američkih dolara otvorila tvornicu Toyote Camry u Šušariju, jednom od južnih predgrađa grada. General Motors, Hyundai i Nissan potpisali su ugovore s ruskom vladom o izgradnji njihovih tvornica također u Sankt Peterburgu. Posljednjeg desetljeća u porastu je industrija automobila i automobilskih dijelova.
Saint Petersburg je sjedište značajne pivske industrije i destilerija. Poznat je kao ruska "prijestolnica piva" (radi kvalitete lokalne vode) s udjelom od 30% proizvodnje piva u zemlji s pet velikih pivovara, Baltika (druga najveća europska pivovara) i Vena - obije u vlasništvu Carlsberg kompanije BBH, Heineken i Stenka Razin (obije u vlasništvu Heinekena) i Tinkoff (SUN-InBev). 
Russki Standart vodka, ruski vodeća robna marka votke, 2006. je otvorio u gradu novu, 60 milijuna američkih dolara vrijednu najsuvremeniju distileriju, na površini 30 000 m² i kapaciteta 4 milijuna kutija godišnje. Glavni razlog za izbor lokacije bila je blizina jezera Ladoga, izvora najmekše vode na svijetu. Russki Standart izvozi se u preko 70 zemalja.U Sankt Peterburgu djeluje druga najveća građevinska industrija u Rusiji, uključujući izgradnju poslovnih zgrada, stanova i cestogradnju.
Godine 2006., gradski proračun bio je 179,9 milijardi rubalja, te je do 2012. u planu udvostručenje proračuna. BDP federalnog subjekta bio je 2005. 667 905,4 milijuna ruskih rubalja, što ga u Rusiji svrstava na 4. mjesto iza Moskve, Tjumenjske oblasti i Moskovske oblasti, ili 145 503,3 rubalja po glavi stanovnika, što ga svrstava na 12. mjesto među federalnim subjektima, čemu najviše doprinose veleprodaja i maloprodaja (24,7%), prerađivačka industrija (20,9%) i transport i telekomunikacije (15,1%).Proračunski prihodi grada 2009. iznosili su 294,3 milijardi rubalja, dok su rashodi bili 336,3 milijardi rubalja. Proračunski deficit bio je 6,6 milijardi rubalja.
Centar Sankt Peterburga nema nebodera i karakteriza ga relativno niska linija horizonta. Aktualni propisi zabranjuju izgradnju visokih zgrada u centru. 310 metarski Sanktpeterburški televizijski toranj, najviša je građevina u gradu, dok je Petropavlovska katedrala, s tornjem visokim 122,5, daleko najviša zgrada. Ipak, u tijeku je kontroverzni projekt kojeg podupiru gradske vlasti poznat kao Centar Ohta, u sklopu kojeg je predviđena izgradnja 396 metarskog nebodera. Godine 2008., Svjetski spomenički fond uključio je Sanktpeterburšku povijesnu panoramu u popis 100 najugroženijih mjesta, radi očekivane izgradnje koja bi ju mogla drastično izmijeniti.
Za razliku od Moskve, povijesna arhitektura središta grada, koja se sastoji većinom od baroknih i neoklasičnih zdanja 18. i 19. stoljeća, uglavnom je sačuvana, iako je određeni broj zgrada porušen nakon dolaska Boljševika na vlast, tijekom opsade i u novije vrijeme. Najstarija od preostalih zgrada drvena je kuća koju je Petar Veliki 1703. izgradio na obali Neve kraj trga Trojstva. Od 1991., povijesni centar Petrograda i pripadajući ansambl u Sankt Peterburgu i Lenjingradskoj oblasti uvršteni su na popis mjesta Svjetske baštine UNESCO-a.
Cjelina Petropavlovske tvrđave i Petropavlovske katedrale zauzima dominatni položaj na otoku Zajači duž desne obale rijeke Neve. Svakog podneva top ispaljuje hitac s tvrđave. Sanktpeterburška džamija, jedna od najvećih u Europi, otvorena 1913., smještena je nedaleko na desnoj obali. Vrh otoka Vasiljevski, koji dijeli rijeku na dva manja rukavca, Boljšaja Neva i Malaja Neva, gdje se nalaze stara Sanktpeterburška burza i rostralni stupovi, povezan je sa sjevernom obalom Petrogradskog otoka Burzovnim mostom. Južna obala Vasiljevskog otoka duž Boljšaje Neve ističe neke od najstarijih gradskih zgrada iz 18. stoljeća, uključujući Kunstkameru, Dvanaest kolegija, Menjšikovsku palaču, Carsku akademiju lijepih umjetnosti i jedan od dva kampusa Sanktpeterburškog državnog univerziteta.
Na južnoj, lijevoj obali Neve, povezanoj Dvorskim mostom s vrhom otoka Vasiljevski, nalaze se zgrada Admiraliteta, ogromni kompleks muzeja Ermitaž, koji uključuje barokni Zimski dvorac, bivšu službenu rezidenciju ruskih careva, kao i neoklasični Mramorni dvorac. Zimski dvorac zatvara trg Dvorca, glavni gradski trg, na kojem se nalazi Aleksandrov stup.
Nevski prospekt, također smješten na lijevoj obali Neve, glavna je i najpoznatija gradska avenija duž koje su smještene brojne palače i trgovine. Proteže se od Admiraliteta do trga Dvorca, preko rijeke Mojke (Zeleni most), kanala Gribojedov (Kazanski most), ulice Sadovaja, Fontanke (most Aničkov), susreće s Litejnjim prospektom i nastavlja do trga Ustanka kraj Moskovskog željezničkog terminala, gdje se susreće s Ligovskim prospektom i skreće prema manastiru Aleksandra Nevskog. Pasaž, katolička crkva Sv. Katarine, Dom knjiga (bivša Art nouveau zgrada  Singer Manufacturing Company), Grand Hotel Europa, Luteranska crkva Sv. Petra i Sv. Pavla, Gostinji dvor, Nacionalna biblioteka Rusije, Aleksandrovski teatar iza Mikešinove statue Katarine Velike, Kazanska katedrala, Stroganovski dvorac, Aničkov dvorac i Beloseljski-Belozerski dvorac, svi su smješteni duž te avenije. Manastir Aleksandra Nevskog, namjenjen čuvanju relikvija Aleksandara Nevskog, značajno je središte Kršćanskog učenja u Rusiji. 
Na području između Neve i Nevskog prospekta, smješteni su Hram spasa na krvi, Mihajlovski dvorac (sjedište Ruskog muzeja), Marsovo polje, Mihajlovski zamak, Ljetnji vrt, Tauridski dvorac, Institut Smoljni i Manastir Smoljni. Mnoge istaknute znamenitosti nalaze se zapadno i južno od zgrade Admiraliteta, uključujući Katedralu Trojstva, Marijinski dvorac, Hotel Astoria, čuveni Marijinski teatar, otok Nova Holandija, Katedrala sv. Izaka, najveća u gradu, i trg Senata s brončanim konjanikom, spomenikom Petru Velikome iz 18. stoljeća, jednim od najprepoznatljivijih simbola grada.
Drugi simboli Sankt Peterburga uključuju vjetrokaz u obliku malog broda na vrhu zlatnog tornja Admiraliteta, i zlatnog anđela na vrhu Petropavlovske katedrale. Noćno podizanje Dvorskog mosta, još je jedan od simbola grada. Svake noći, u razdoblju plovidbe od travnja do studenog, 22 mosta duž Neve i glavnih kanala podižu se radi prolaska brodova u i iz Baltičkog mora u skladu s rasporedom. Tek 2004., otvoren je prvi visoki most na Nevi, Veliki Obuhovski most, koji se ne mora podizati. U gradu se nalaze stotine manjih mostova, preko brojnih kanala i pritoka Neve, od kojih su najznačajniji Mojka, Fontanka, Gribojedov, Obvodnji, Karpovka i Smolenjka. Radi zamršene mreže kanala, Sankt Peterburg često se naziva Venecijom sjevera. Rijeke i kanali u centru grada obrubljeni su granitnim obalama. Obale i mostovi ograđeni su parapetima od granita i lijevanog željeza.
Južna predgrađa grada ističu se bivšim carskim rezidencijama, uključujući Peterhof, s veličanstvenim fontanama, vodopadima i parkovima, izgrađen po uzoru na Versailles, Carsko selo, s baroknim Jekaterinskim dvorcem i neoklasičnim Aleksandrovskim dvorcem, i Pavlovsk, gdje se nalazi palača cara Pavla i jedan od najvećih engleskih parkova u Europi. Ostale obližnje rezidencije, dio mjesta svjetske baštine, uključuju zamak i park u Gatčini, koja se nalazi na području Lenjingradske oblasti. Ističe se i Kronštadt, s fortifikacijama iz 19. stoljeća i pomorskim spomenicima na otoku Kotlin u Finskom zaljevu.
Od kraja 20. stoljeća, provedene su opsežne restauracije i izgradnja u određenom broju starijih gradskih rajona. Vlasti su nedavno bile prisiljene prenijeti vlasništvo državnih stanova na privatne zakupce. Mnoge su starije zgrade renovirane te se koriste za stanovanje. Neke od tih građevina, kao nova Robna burza, smatraju se greškama urbanističkog plana.
Sankt Peterburg dom je više od dvije stotine muzeja, mnogih smještenih u povijesnim zgradama. 
Najveći je muzej, i jedna od najvećih znamenitosti grada, čuveni Ermitaž, koji u interijerima bivše carske rezidencije sadrži golemu umjetničku i arheološku zbirku iz cijelog svijeta. Muzej, kojeg je 1764. osnovala Katarina II. Velika, smješten je u 6 velikih palača uključujući i Zimski dvorac. Ruski muzej, veliki je muzej posebno posvećen ruskim lijepim umjetnostima. Stanovi nekih od čuvenih Peterbužana, uključujući Aleksandra Puškina, Fjodora Dostojevskog, Nikolaja Rimski-Korsakova, Fedora Šaljapina, Aleksandera Bloka, Vladimira Nabokova, Anu Ahmatovu, Mihaila Zoščenka, Josifa Brodskog, kao i neke palače i parkovi u južnim predgrađima i istaknuti arhitektonski spomenici, također su pretvoreni u muzeje.
Kunstkamera, čiju je kolekciju radi prikupljanja kurioziteta iz cijelog svijeta 1714. osnovao Petar Veliki, ponekad se smatra prvim muzejem u Rusiji i danas djeluje kao Antropološki i etnografski muzej. Ruski etnografski muzej, izdvojen iz Ruskog muzeja, posvećen je kulturama naroda Rusije, bivšeg Sovjetskog Saveza i Ruskog carstva.
Ostali su istaknuti muzeji Centralni mornarički muzej, smješten u zgradi bivše burze, Zoološki muzej, Željeznički muzej, Muzej opsade Lenjingrada, Sanktpeterbuški povijesni muzej u Petropavlovskoj tvrđavi i Muzej artiljerije, gdje je osim artiljerije izložena i golema kolekcija razne vojne opreme, uniformi i odličja.
Sankt Peterburg krase brojni parkovi i vrtovi, od kojih su najpoznatiji smješteni u južnim predgrađima, uključujući u Pavlovsku i jedan od najvećih engleskih parkova u Europi. Sosnovka je najveći park na teritoriju grada, površine 240 ha. Ljetnji vrt je najstariji park, datira iz početka 18. stoljeća i projektiran je u pravilnom stilu. Lociran je na južnoj obali Neve na vrhu Fontanke i poznat je po ogradama od lijevanog željeza i mramornim skulpturama.
Među ostalim parkovima ističu se Primorski park pobjede na otoku Krestovski, i na jugu Moskovski park pobjede, oba posvećena pobjedi nad Nacističkom Njemačkom u drugom svjetskom ratu, Centralni park kulture i rekreacije na otoku Jeljagin i Tauridski vrt oko Tauridskog dvorca.
U parkovima, najčešća su stabla  hrast lužnjak, javor mliječ, američki jasen, obična breza, sibirski ariš, srebrna smreka, krhka vrba, lipa i topola. Značajne dendrološke kolekcije iz 19. stoljeća nalaze se u Sanktpeterburškom botaničkom vrtu i Parku šumarske akademije.
Sankt Peterburg veliko je prometno čvorište. U gradu je 1837. izgrađena prva željeznica u Rusiji i od tada se gradska prometna infrastruktura nastavila razvijati s rastom grada. Sankt Peterburg ima opsežni sustav lokalnih cesta i željeznica, održava veliki javni prijevoz koji uključuje tramvaje i metro, i usluge riječnog transporta koji putnike prevozi gradom efikasno i relativno udobno.
Grad je povezan s ostatkom Rusije i svijetom saveznim autocestama i nacionalnim i međunarodnim željezničkim pravcima. Međunarodni aerodrom Pulkovo opslužuje većinu zračnih putnika na dolasku ili odlasku iz grada.
Grad je krajnja destinacija mreže međugradskih i prigradskih željeznica, s pet različitih željezničkih terminala: Baltički, Finski, Ladoški, Moskovski i Vitebski terminal, kao i desetaka željezničkih stanica unutar federalnog subjekta. Međunarodni željeznički pravci uključuju veze s Helsinkijem u Finskoj, Berlinom u Njemačkoj i svim bivšim republikama SSSR-a. Željeznica Riihimäki–Sankt Peterburg, koja je veći dio pravca za Helsinki, izgrađena je 1870. Put od 443 km traje oko pet i pol sati, s tri polaska dnevno.
Željeznička pruga Moskva-Sankt Peterburg, dugačka 651 km, otvorena je 1851. Put do Moskve danas traje oko četiri i pol sata do devet sati.Godine 2009., Ruske željeznice uvele su na pravcu Moskva-Sankt Peterburg uslugu velike brzine. Novi vlak, poznat kao Sapsan, verzija je vlaka Siemens Velaro, kojeg su razne verzije već u prometu više europskih zemalja. Dana 2. svibnja 2009., postavio je rekord najveće brzine vlaka u Rusiji, s 281 km/h i 7. svibnja 2009. s 290 km/h.
Sankt Peterburg opslužuju Međunarodni aerodrom Pulkovo, i tri manja civilna i teretna aerodroma u predgrađima. 
Zračna luka Pulkovo otvorena je putnicima kao manji aerodrom 1931. Prema podacima iz 2007., to je četvrta najprometnija zračna luka u Rusiji nakon Moskovskih aerodroma Domodedovo, Šeremetjevo i Vnukovo. S dva glavna terminala (jedan za domaći promet i jedan za međunarodni), Pulkovo je jedna od najvećih i najmodernih zračnih luka u Ruskoj Federaciji. Ipak, kako se predviđa da će do 2025. promet na Pulkovu porasti na oko 17 milijuna putnika godišnje, planira se proširenje terminala izravno na sjevernu stranu od terminala 1 (domaći promet), koji bi trebao imati 18 boarding gates. Izgradnja je trebala započeti 2008., s planiranim dovršenjem 2010./2011., ali do sada radovi nisu otpočeli.
Grad opslužuju putničke i teretne morske luke, s riječnom lukom uzvodno na Nevi, i desecima manjih putničkih stanica na obije obale rijeke. Grad je krajnja stanica Volško-baltičkog i bjelomorsko-baltičkog vodenog puta. 
Godine 2004., otvoren je 2824 m dugački Veliki Obuhovski most, prvi visoki most na Nevi. Hidrogliseri tipa Meteor od svibnja do listopada povezuju centar grada s obalnim gradovima Kronštadtom, Lomonosovim, Peterhofom, Sestroreckom i Zelenogorskom. Kroz mnoge kanale u gradu, tijekom toplijih mjeseci prometuju manji brodovi i riječni taxiji.
Sankt Peterburg raspolaže s opsežnom mrežom javnog prijevoza (autobusi, tramvaji, trolejbusi) i nekoliko stotina ruta maršrutki. Tramvaj je bio glavno sredstvo prijevoza u Sankt Peterburgu. Tijekom 1980-ih, grad je imao najveću tramvajsku mrežu na svijetu, ali mnoge su tračnice demontirane 2000-ih. 
Autobusi dnevno prevoze do 3 milijuna putnika na 250 gradskih i određenom broju prigradskih linija. Sustav brzog prijevoza podzemnom željeznicom otvoren je 1955. Danas raspolaže s pet linija i 64 stanice, povezuje svih pet željezničkih terminala i prevozi 3,4 milijuna putnika dnevno.
Prometna zakrčenja česta su u gradu, radi velikog dnevnog volumena prometa između centra grada i prigradskih naselja, međugradskog prometa i ponekad obilnog snijega po zimi. Pet segmenata kružne autoceste oko grada otvoreno je između 2002. i 2006. Dovršenje punog prstena planirano je 2010.
Sankt Peterburg dio je značajnog prometnog koridora koji povezuje Skandinaviju s Rusijom i istočnom Europom. Grad je čvorište europskih cesta E18 prema Helsinkiju, E20 prema Tallinnu, E95 prema Pskovu, Kijevu i Odesi, E105 prema Petrozavodsku, Murmansku i Kirkenesu (sjever) i prema Moskvi i Harkovu (jug).
Godina 2006./2007., u Sankt Peterburgu je bilo 1024 dječja vrtića, 716 državnih škola i 80 strukovnih škola. Najveće su institucije višeg obrazovanja Državni univerzitet Sankt Peterburga, koji upisuje oko 32 000 studenata, Sanktpeterburški tehnički univerzitet i Sveučilište Herzen. Ipak, sva su sveučilišta vlasništvo federacije i ne pripadaju gradu.
Među više od 50 kazališta u gradu, svjetski je slavni Marijinski teatar (također poznat kao Kirov teatar u doba SSSR-a), dom Marijinskog baleta i opere. Čuveni baletani, kao Vaclav Nižinski, Ana Pavlova, Rudolf Nurejev, Mihail Barišnjikov, Galina Uljanova i Natalija Makarova, bili su zvijezde Marijinskog baleta.
Dmitrij Šostakovič rođen je i odrastao u Sankt Peterburgu, te je svoju 7. simfoniju, djelo koje je skladao za vrijeme njemačke opsade, posvetio gradu, nazvavši ju "Lenjingradskom simfonijom". Premijerno je izvedena 1942., koncert u Velikoj filharmonijskoj dvorani u opkoljenom Lenjingradu pod ravnanjem dirigenta Karla Eliasberga, prenošen je na radiju, što je podiglo moral preživjelima. Godine 1992., simfonija je ponovo izvedena u istoj dvorani kao i prije 50 godina. Sanktpeterburški filharmonijski orkestar, pod vodstvom dirigenata Jevgenija Mravinskog i Jurija Termikanova, jedan je od najpoznatijih simfonijskih orkestara na svijetu.
Prvu jazz skupinu u Sovjetskom Savezu osnovao je 1920-ih u Sankt Peterburgu Leonid Utjosov, pod pokroviteljstvom Isaka Dunajevskog. U gradu je 1950-ih osnovan i prvi jazz klub u SSSR-u, kasnije nazvan Jazz klub Kvadrat. Godine 1956., Aleksandr Bronevicki i Edita Pjeha osnovali su popularni ansambl Družba, prvu grupu zabavne glazbe u Sovjetskom Savezu. 1960-ih, studentske rock grupe Argonauti, Kočevniki i druge, započele su niz neslužbenih underground koncerata i festivala. Godine 1972., Boris Grebenšikov osnovao je grupu Akvarium, koja je kasnije postigla veliku popularnost.
1970-ih, mnogi su sastavi izašli u javnost i osnovali Lenjingradski rock klub, koji je omogućio nastupe grupama Piknik, DDT, Kino (frontmen čuveni Viktor Coi), Igri, Mifi, Zemljane, Alisa i mnogim drugima. Danas, u Sankt Peterburgu djeluju mnogi istaknuti glazbenici različitih stilova, od Sergeja Šnurova (grupa Lenjingrad) i Tequilajazzza, do rock veterana Jurija Ševčuka, Vjačeslava Butusova i Mihaila Bojarskog.
Festival "Bijelih noći" u Sankt Peterburgu poznat je po spektakularnom vatrometu i velikim predstavama koje obilježavaju kraj školske godine.
Više od 250 međunarodnih i ruskih filmova snimljeno je u Sankt Peterburgu. Više od 1000 filmova o ruskim carevima, revoluciji ili raznim temama ambijentiranim u Sankt Peterburgu, snimljeno je na drugim lokacijama u svijetu. Prvi filmski studio u gradu osnovan je početkom 20. stoljeća, dok je od 1920-ih Lenfilm bio najveći filmski studio u gradu. Prvi strani film u potpunosti snimljen u Sankt Peterburgu bila je adaptacija Tolstojeve Ane Karenjine, sa Sophie Marceau i Seanom Beanom u glavnim ulogama i britansko-američko-francusko-ruskom filmskom ekipom. 
Kultna komedija Ironija sudbine (također Ирония судьбы, или С лёгким паром!), ambijentirana u Sankt Peterburgu, ismijava sovjetsko urbanističko planiranje. Godine 1985., film Bijele noći, na zapadu je privukao veliku pozornost javnosti radi izvornih snimki Lenjingradskih ulica, u doba dok rad zapadnim produkcijskim kućama u Sovjetskom Savezu nije bio moguć. Ostali filmovi uključuju Zlatno oko (1995.), Midnight in Saint Petersburg (1996.) i Brat (1997.). Film Onjegin (1999.) temeljen je na Puškinovoj poemi, prikazuje mnoge znamenitosti grada. Također, ruska romantična komedija Питер FM, opsežno prikazuje gradski pejzaž, gotovo kao da je glavni lik u filmu.
Nekoliko međunarodnih filmskih festivala godišnje se održava u gradu, kao Festival festivala ili Međunarodni festival dokumentarnog filma, koji se od 1988. održava tijekom Bijelih noći.
Sankt Peterburg ima dugu i svjetski poznatu tradiciju književnosti. Dostojevski nazvao ga je "Najapstraktnijim i samovoljnijim gradom na svijetu," naglašavajući izvještačenost grada, ali bio je također i simbol suvremenog nereda u Rusiji koja se mijenjala. Ruski pisci često su ga doživljavali kao prijeteći i nehuman mehanizam. Groteskni, često košmarni imidž grada istaknut je u posljednjim Puškinovim pjesmama, Petrogradskim pripovijetkama Gogolja, novelama Dostojevskog, stihovima Bloka i Mandeljštama i u simbolističkom romanu Peterburg Andreja Belog. Prema Juriju Lotmanu, u poglavlju "Simbolizam Sankt Peterburga" iz djela Universe of the Mind: a Semiotic Theory of Culture, navedeni književnici bili su nadahnuti simbolizmom iz samog grada. Posljedice života u Sankt Peterburgu na 
položaj siromašnog službenika u društvu opsjednutom hijerarhijom i statusom također su postale značajna tema za pisce kao što su Puškin, Gogolj i Dostojevski. Još jedna važna značajka književnosti Sankt Peterburga mistični je element, koji uključuje urbane legende i popularne priče o sablastima, jer djela Puškina i Gogolja uključuju priče o duhovima koje se vraćaju u Sankt Peterburg u potragu za drugim likovima, kao i druge fantastične elemente, stvarajuči nadrealni i apstraktni imidž grada.
Pisci iz 20. stoljeća, kao Vladimir Nabokov, Ayn Rand, Andrej Beli i Jevgenij Zamjatin, zajedno sa svojim učenicima Serapionovim bratstvom, stvorili su potpuno nove književne stilove i pridonijeli novim uvidima u razumijevanje društva kroz vlastita iskustva u gradu. Ana Ahmatova postala je istaknutom figurom ruske poezije. Njena poema Requiem fokusira se na tragedije života za vrijeme staljinističkog terora. Također je značajan i Josif Brodski, dobitnik Nobelove nagrade za književnost 1987. Dok je živio u  Sjedinjenim Državama, njegova djela na engleskom bila su obraz života i u Sankt Peterburgu iz jedinstvene perspektive insajdera i autsajdera u djelima Vodič za preimenovani grad i U sobi i pol.
U Lenjingradu je održan dio nogometnog turnira tijekom Olimpijskih igara 1980. Godine 1994., u Sankt Peterburgu su održane Igre dobre volje.
Prvo sportsko natjecanje Sankt Peterburgu bilo je 1703. veslanje na inicijativu Petra Velikog, nakon pobjede nad švedskom flotom. Natjecanja u jedrenju Ruska je mornarica održavala  već od osnivanja grada. U gradu djeluje nekoliko Yacht klubova: St. Petersburg River Yacht Club i Nevski flot, najstariji yacht klub na svijetu. Zimi, kada radi zaleđenog mora i jezera nije moguće koristiti jedrilice i čamce, prakticira se jedrenje na ledu. 
Konjički sport posjeduje dugu tradiciju, bio je omiljen kod careva i aristokracije, ali i kao dio vojne obuke. Od 18. stoljeća izgrađeno je nekoliko sportskih dvorana za jahanje, radi mogućnosti treniranja cijelu godinu, između ostalih Zimni Stadion i Konjogvardejski Manjež.
Tradiciju šaha naglasio je međunarodni turnir 1914., na kojem je naslov "velemajstora" prvi puta petorici šahista, Laskeru, Capablanci, Aljehinu, Tarraschu i Marshallu
službeno dodijelio car Nikola II., koji je djelomično i financirao događaj.Stadion Kirov (danas porušen) bio je jedan od najvećih stadiona u svijetu, i od 1950. do 1993., i 1995., dom nogomentog kluba Zenit. Godine 1951., raspolagao je za SSSR rekordnim kapacitetom od 110 000 gledatelja. Godine 2007., Zenit je postao prvak Ruske nogometne premijer-lige, osvojio je Kup UEFA u sezoni 2007.–2008. i UEFA Superkup 2008. Utakmice na domaćem terenu, Zenit igra na stadionu Petrovskij.
U Sankt Peterburgu je 2018. godine održano nekoliko utakmica Svjetskog prvenstva u nogometu 2018. godine. U njemu su se igrale grupne igre, kolo od 16 utakmica, polufinale i utakmica za treće mjesto. Sve utakmice odigrane su na novom stadionu Krestovski (Sankt-Peterburg Arena) koji je otvoren 2017. god.
Amery, Colin, Brian Curran & Yuri Molodkovets. St. Petersburg. London: Frances Lincoln, 2006. ISBN 0711224927.
Bater, James H. St. Petersburg: Industrialization and Change. Montreal: McGuill-Queen’s University Press, 1976. ISBN 0773502661.
Berelowitch, Wladimir & Olga Medvedkova. Histoire de Saint-Pétersbourg. Paris: Fayard, 1996. ISBN 2213596018.
Brumfield, William Craft. The Origins of Modernism in Russian Architecture. Berkeley: University of California Press, 1991. ISBN 0520069293.
Buckler, Julie. Mapping St. Petersburg: Imperial Text and Cityshape. Princeton: Princeton University Press, 2005 ISBN 0691113491.
Clark, Katerina, Petersburg, Crucible of Revolution. Cambridge: Harvard University Press, 1995.
Cross, Anthony (ed.). St. Petersburg, 1703-1825. Basingstoke: Palgrave Macmillan, 2003. ISBN 1403915709.
"San Pietroburgo, la capitale del nord" Giuseppe D'Amato in Viaggio nell'Hansa baltica. L'Unione europea e l'allargamento ad Est. Greco&Greco editori, Milano, 2004. pp. 27–46. ISBN 88-7980-355-7. (Travel to the Baltic Hansa.
George, Arthur L. & Elena George. St. Petersburg: Russia's Window to the Future, The First Three Centuries. Lanham: Taylor Trade Publishing, 2003. ISBN 1589790170.
Glantz, David M. The Battle for Leningrad, 1941-1944. Lawrence: University Press of Kansas, 2002. ISBN 0700612084.
Hellberg-Hirn, Elena. Imperial Imprints: Post-Soviet St. Petersburg. Helsinki: SKS Finnish Literature Society, 2003. ISBN 9517464916.
Hughes, Lindsey (2004). Peter the Great: a Biography. Yale University Press. ISBN 030010300X.
Lincoln, W. Bruce. Sunlight at Midnight: St. Petersburg and the Rise of Modern Russia. New York: Basic Books, 2000. ISBN 0465083234.
Orttung, Robert W. From Leningrad to St. Petersburg: Democratization in a Russian City. New York: St. Martin’s, 1995. ISBN 0312175612.
Richardson, Daniel; Humphreys, Robert (1998). St. Petersburg: The Rough Guide (rujan 2004. - 5. izd.). Rough Guides - New York, London & Delhi. ISBN 9781858282985.
Ruble, Blair A. Leningrad: Shaping a Soviet City. Berkeley: University of California Press, 1990. ISBN 0877723478.
Shvidkovsky, Dmitry O. & Alexander Orloff. St. Petersburg: Architecture of the Tsars. New York: Abbeville Press, 1996. ISBN 0789202174.
Volkov, Solomon. St. Petersburg: A Cultural History. New York: Free Press, 1995. ISBN 0028740521.
St. Petersburg:Architecture of the Tsars. 360 pages. Abbeville Press, 1996. ISBN 0789202174
Saint Petersburg: Museums, Palaces, and Historic Collections: A Guide to the Lesser Known Treasures of St. Petersburg. 2003. ISBN 1593730004.
Sergei V. Ivanov. Unknown Socialist Realism. The Leningrad School. - Saint Petersburg: NP-Print Edition, 2007. - 448 p. ISBN 5-901724-21-6, ISBN 978-5-901724-21-7.
Vorhees, Mara. St. Petersburg (5 izd.). Footscray, Victoria, Australia: Lonely Planet. ISBN 9781740598279. .

São Paulo [sɐ̃u̯mˈpau̯lu] (portugalski za Svetog Pavla) glavni je grad istoimene federalne države u Brazilu. Grad ima više od 11 milijuna stanovnika (procjena IBGE-a 2006.) što ga čini najvećim gradom na južnoj polutci. Računajući šire područje grada, ovdje živi 19 milijuna stanovnika, što čini São Paulo drugim ili trećim najvećim gradom na svijetu. Geslo grada je „Non Ducor, Duco”, što u slobodnom prijevodu s latinskog znači: „Nisam vođen, nego vodim”. Nadimak grad je „Sampa”.
Selo São Paulo de Piratininga osnovali su jezuitski misionari Manuel da Nóbrega i José de Anchieta 25. siječnja 1554. godine, te osnovali isusovačku misiju Colégio de São Paulo de Piratininga između rijeka Anhangabaú i Tamanduateí. Svrha ove ustanove je bila pokrštavanje lokalnog Tupí-Guaraní stanovništva. Selo se nalazilo iza uzvisina Serra do Mar u blizini Santosa i rijeke Tietê, te je time bilo na putu između jugoistočne obale i prostranog i bogatog platoa na zapadu, koji je kasnije postao država São Paulo. Ime sela je dano po Pavlu iz Tarza, jer Katolička Crkva 25. siječnja slavi njegovo preobraćenje. 1560. godine, glavni guverner Mem de Sá, zahtijevao je od stanovništva sela Santo André da Borda do Campo preseljenje u područje koledža, čime je São Paulo službeno postao selo. São Paulo ostao je iduća dva stoljeća izolirano selo u središtu kolonije kojeg je održavala poljoprivreda.
U 17. stoljeću javljaju se u ovom području bandeirantesi, tj. istraživači koji su istraživali nova područja, te lovili indijance i tražili zlato i dijamante. Oni se smatraju zaslužnim za teritorijalno proširenje Brazila, te za otkrivanje mnogih rudnika plemenitih metala i dragog kamenja. Otkriće zlata u području Minas Geraisa, privuklo je pozornost krune prema São Paulu, koji je 1711. godine postao grad. Kad se zlato iscrpilo krajem 18. stoljeća, počinje trgovina šećerom koja se širila iz unutrašnjosti provincije kroz grad prema luci u Santosu.
Stjecanjem neovisnosti Brazila, São Paulo je dobio naslov carskog grada (Imperial Cidade), kojeg je dodijelio Dom Pedro I., 1823. godine. 1827. godine, u Samostanu sv. Franje, osnovana je pravna škola (preteča današnjeg pravnog fakulteta u São Paulu), koja je prva akademska institucija u Brazilu. Škola je osnovana zbog sve veće potrebe za pravnicima i političarima koji su dotad išli na školovanje u Europu. Akademska funkcija grada privukla je brojne nove studente i profesore u grad, te je zbog toga i zbog rastuće proizvodnje kave u regijama Campinas, Rio Claro, São Carlos i Ribeirão Preto, grad dobio naslov Imperial Cidade e Burgo dos Estudantes de São Paulo de Piratininga. Od sredine do kraja ovog stoljeća traje razdoblje useljavanje velikog broja imigranata, većinom Talijana, koji su većinom radili na plantažama kave. U ovo vrijeme počinje se stvarati i prva industrija.
Sredinom 19. stoljeća, grad se počinje brzo razvijati zahvaljujući željeznici koja je povezivala unutrašnjost države São Paulo s lukom u Santosu. Lakoća izvoza kave omogućuje veliki ekonomski rast i grada i države. Najveći ekonomski rast grada događa se padom Drugog kraljevstva, kada se događa i najveći rast stanovništva, čemu je pomogla i politika café-com-leite (kava s mlijekom).
Vrhunac razdoblja dominacije kave predstavlja izgradnja drugog kolodvora Estação da Luz (današnja zgrada) krajem 19. stoljeća. U ovom razdoblju, financijsko središte grada miče se iz povijesnog središta grada (područje znano kao Triângulo Histórico) više ka zapadu. Područje doline rijeke Anhangabaú postaje smatrano novim gradskim središtem. Upravitelji João Teodoro i Antônio Prado uvelike su pridonijeli razvoju São Paula, te se za njihovog upravljanja događa velika obnova grada. Industrijskim razvojem grada u 20. stoljeću, povećava se gradsko urbanizirano područje, te se na mjestima starih posjeda javljaju stambene četvrti. Zbog situacije u industriji za vrijeme Drugog svjetskog rata, koja je uzrokovana krizom industrije kave i zabranama u međunarodnoj trgovini, događa se veliki rast poreza, koji ostaju visoki i do današnjih dana.
Danas je zbog velikog industrijskog razvoja u ostalim dijelovima Brazila, São Paulo napustio svoju industrijsku ulogu, te se okrenuo prema trgovini, tehnologiji i uslugama, u čemu se smatra najvažnijom metropolom u Latinskoj Americi.
São Paulo nalazi se na platou koji je dio Serra do Mar (portugalski za „planinski lanac mora”), koji je opet dio šireg područja Brazilskih Visoravni (Planalto Brasileiro) s prosječnom nadmorskom visinom od 800 m, te s udaljenošću od 70 km do Atlantskog oceana. Grad s oceanom povezuju dvije autoceste koje prevaljuju planinski lanac i vode do lučkog grada Santosa i turističkog mjesta Guarujá.
Urbaniziranom području São Paula dominira brežuljkasti teren, a sjeverno na Serra da Cantareira nadmorska se visina povećava, te se ovdje mogu vidjeti ostaci Atlantske prašume. Područje grada je vrlo tektonski stabilno, te ovdje nikad nisu zabilježene znatnije sezmičke aktivnosti.
Rijeka Tietê je nekad bila izvor slatke vode za grad, ali je u drugoj polovici 20. stoljeća znatno zagađena kanalizacijom i industrijskom aktivnosti, kao i njezina pritoka Pinheiros. Trenutno na snazi je program čišćenja rijekâ koji je ipak donekle maknuo posljedice zagađenja. Rijeka Tietê kroz grad nije plovna, ali promet njome je važniji nizvodno, jer je rijeka dio estuarija La Plata.
Izvorna flora se sastoji većinom od širokolisnih zimzelenih biljaka. Danas je vrlo uobičajeno razno raslinje, koje vrlo uspješno raste zahvaljujući blagoj klimi i čestim kišama. To omogućuje rast raznim biljkama iz tropskih, podtropskih i umjerenih krajeva, a najprisutniji je eukaliptus.
Istočna visoravan u kojoj se nalazi São Paulo proteže se od južne Bahije preko država Minas Gerais, Espírito Santo i São Paulo do sjevernog dijela savezne države Parane. Velike visinske razlike i raznolikost reljefa prikazuju se raznolikošću materijala u tlu. Odmah ispod površine starog brazilskog gorja mogu se naći škriljevac, intruzivne stijene i kvarc.
Prema Köppenovoj klasifikaciji klime São Paulo ima vlažnu podtropsku klimu. Temperature rijetko kad dosežu 30°C u ljeti, dok je zimi mraz vrlo rijedak. Najviša zabilježena temperatura je 35,3ºC, 15. studenog 1985., a najniža -2,1°C, 2. kolovoza 1995. Obije ove temperature zabilježene su na meteorološkoj stanici Mirante de Santana u sjevernoj zoni. U brdima oko grada (Horto Florestal), 2. kolovoza 1955., neslužbeno je zabilježena temperatura od -3,9ºC. Naleti snijega službeno su zabilježeni samo jednom, i to 25. lipnja 1918. Kiša je vrlo obilna, pogotovo u toplijim mjesecima, ali rjeđa između lipnja i kolovoza. Ni São Paulo niti obližnju obalu nikad nisu pogodili uragani, a tornadske aktivnosti su vrlo neuobičajene.
Izvori: Weather Channel i World Climate;  *Promatrano između 1933. i 2006. – Skupina za klimatske studije na Sveučilištu u São Paulu (mjesečno klimatsko izvješće) – Meteorološka stanica Água Funda (južna zona).
U brazilskoj politici, mjesto gradonačelnika São Paula uvijek je imalo veliku ulogu. Između 1989. i 2004. gradsku politiku određivale su dvije stranke, to su socijalistički PT (Partido dos Trabalhadores) i ekstremno desni PP/PPB (Partido Progressista, prije Partido Popular i Partido Populista Brasileiro).
Grad São Paulo dijeli se na 31 gradsku četvrt, tj. podprefekture (subprefeituras). To su:
Ove podprefekture dijele se na okruge. Svaka podprefektura ima većinom dva ili tri okruga, dok podprefekture Sé, Butantã, Lapa, Penha i Mooca imaju po jedanaest okruga. Podprefekture službeno su grupirane u devet regija (ili zona), uzimajući u obzir njihov zemljopisni položaj i povijest. Ipak, u nekim agencijama i institucijama (telefonske kompanije, izborne zone) koristi se drugačija podjela od službene.
Centar - središnja podprefektura, unutar ove zone nalazi se samo podprefektura Sé
Sjeveroistok - stambena zona za srednju klasu, blizu grada Guarulhosa, s blagom industrijom.
Sjeverozapad - siromašno područje, ovdje prolazi željeznica i cesta za Campinas i druge gradove u državi.
Zapad - sveučilišna i kulturna zona. U ovoj regiji nalazi se Avenija Paulista i druge luksuzne četvrti.
Centar-Jug - ovo je zona s najvećim dohodkom po stanovniku u gradu. Ovdje se nalaze mnogi uredi i središta međunarodnih kompanija.  Ovdje se nalaze Morumbi, Santo Amaro i Nações Unidas.
Jugoistok - bivša industrijska zona, danas je naseljavaju „novopečeni” bogataši. Ovdje se nalaze neke povijesno važne četvrti kao Ipiranga i Mooca.
Istok 1 - ovo je zona u razvoju koju naseljavaju radnici, te ljudi s manjim primanjima.
Jug i Istok 2 - najsiromašnije područje grada, gdje većina ljudi živi u favelama, te područje s visokom stopom kriminala.U širem području grada (Grande São Paulo) živi oko 19 milijuna stanovnika (po podacima IBGE-a iz 2005.). Ovo područje koje gravitira São Paulu uključuje 39 općina.
São Paulo je jedan od najvažnijih financijskih središta u Latinskoj Americi. U gradu se nalaze sjedišta velikog broja njemačkih poduzeća, te je ovo grad s najvećim brojem njemačkih poduzeća izvan Njemačke. Ukupni BDP u São Paulu je bio oko 260 milijardi dolara, 2006. godine.
Burza São Paula je Bovespa, dok se budućnosnice nude na BM&F-u. Poslovno središte grada je okolica Avenije Paulista  u starom središtu grada (Centro Velho). Druga važna poslovna područja su u četvrtima Pinheiros i Santo Amaro, te u aveniji Faria Lima.
U gradu se održava veliki broj sajmova i ostalih gospodarskih manifestacija, koji privlače razne posjetitelje iz Brazila i iz inozemstva. Neki od važnijih događanja u gradu su:
Međunarodni sajam knjiga - Bienal Internacional do LivroU zadnjem desetljeću gradsko gospodarstvo se od industrijskog sektora okrenulo uslužnom i IT sektoru. Tako su staru industriju zamjenila uslužna poduzeća, poglavito na području zabave, građevinarstva i turizma, te su se otvorili mnogi trgovački centri.
Po IBGE-u, stanovništvo São Paula čine: bijelci (65,7%), mulati ili u brazilskoj verziji pardos (26,2%), crnci (6,0%), azijati ili u brazilskoj verziji amarelos (2,1%), te domoroci, tj. indijanci (0,1%).
São Paulo je grad u kojem se mješa najviše kultura u Brazilu, te jedan od kulturalno najraznovrsnijih gradova u svijetu. Od 1870. godine, oko 2,3 milijuna useljenika se doselilo u ovu državu iz svih krajeva svijeta. Danas su mnogi stanovnici grada miješanog podrijetla.
Cagoan, Croyás, Goyaná (Guaianá do Pirapytá), Guarani, Guarani Kaiwá, Guarani Mbiá, Guarani Nhandéva, Guayanán (Guayanã), Kaingang, Karijó, Kayapó, Krenak, Maionomi, Maramomim, Maromomi, Oti-Xavante (Oti), Porrudos, Purí, Puri-Coroado (Coroados), Terena, Tupi, Tupiguarani, Tupinambá, Tupinikin, Txiki.
Talijanska zajednica je najveća u gradu, te je prisutna u svim njegovim dijelovima. Oko 10 milijuna stanovnika São Paula, 55% (5,5 milijuna) potomci su Talijana. Iz toga proizlazi da je São Paula grad u kojem živi najveći broj Talijana na svijetu (u Rimu, najvećem gradu Italije živi 2,5 milijuna stanovnika). Talijani su u početku bili grupirani u etničke četvrti kao Bixiga i Mooca u kojima se i danas vidi talijanski utjecaj. Početkom 20. stoljeća, u gradu se više služilo talijanskim od portugalskog jezika, te su talijanski dijalekti puno pridonijeli oblikovanju današnjeg dijalekta São Paula (dialeto paulistano). Zanimljiva je činjenica da je ovo grad s drugom najvećom potrošnjom pizze na svijetu. Osim Talijana, vrlo su prisutni i potomci portugalskih (oko 3,000,000), španjolskih (oko 2,000,000) i njemačkih (oko 1,000,000) useljenika.
U São Paulu živi od 60,000 do 130,000 Židova, koji se većinom nalaze u Higienópolisu (veća prisutnost) i u Bom Retiru (trenutno manja prisutnost).
Od drugih naroda sa šireg područja Europe brojniji su Armenci, Litavci, Grci i Poljaci. U gradu postoji značajna zajednica Hrvata, te je ovo grad u kojem živi najveći broj Hrvata u Brazilu.
U gradu živi veći broj stanovnika arapskog podrijetla, većinom libanonskog i sirijskog. Najveći broj njih se doselilo u razdoblju od 1900. do 1930. Posebno je značajna libanonska zajednica (oko 850,000) koja je najveća zajednica Libanonaca izvan Libanona. Diljem grada postoji veliki broj arapskih restorana, te su mnoga arapska jela (quibe, esfiha, itd.) definitivno ušla u brazilsku kuhinju. Ulicu Rua 25 de Março (ulica 25. ožujka) osnovali su Arapi koji su većinom tamo poslovali kao trgovci.
São Paulo je grad s najvećom azijatskom (amarelos tj. „žuti”) zajednicom u Brazilu. 2,1% stanovništva (oko 200,000 ljudi) istočnjačkog su podrijetla. Japanska zajednica u gradu je najveća izvan Japana. Japanski useljenici su počeli dolaziti 1908. godine, a u velikom broju su dolazili sve to 1950-ih. Najveća koncentracija Azijaca je u gradskoj četvrti Liberdade. U ovoj četvrti natpisi su na japanskom, a trgovine su tipičnog japanskog izgleda, te je jezik koji se govori na ulicama također japanski. 
Također je dosta brojna i korejska zajednica u gradu. Oko 60 tisuća stanovnika je južnokorejskog podrijetla, a većinom se nalaze u Bom Retiru. Kinezi većinom žive u četvrti Cambuci.
Grad je već u 19. stoljeću imao značajnu crnačku populaciju, ali njihov broj je znatnije počeo rasti u drugoj polovici 20. stoljeća doseljavanjem iz drugih brazilskih država, posebno iz priobalnog područja Bahije. Smatra se da u gradu živi oko 1,500,000 ljudi afričkog podrijetla.
„Nordestinos” je naziv za doseljenike iz Sjeveroistočne brazilske regije (Região Nordeste do Brasil). Padom doseljavanja Europljana i Azijaca u 1930-im, počelo je doseljavanje iz drugih brazilskih država u São Paulo. Najveći broj ovih doseljenika su iz država: Pernambuco, Paraíba, Alagoas, Bahia i sjevernog dijela Minasa Geraisa. Zbog velikog rasta stanovništva, te smanjenja mogućnosti za sve, danas se bilježi suprotan efekt ovome, tj. stanovništvo se počelo vraćati u mjesta od kud su došli.
Kao i u ostatku Brazila, portugalski je najdominantniji jezik kojim se koristi većina stanovništva. Ipak, koriste se i neki drugi jezici kao njemački, japanski, arapski, španjolski, kineski i korejski kojim se služi još prva ili druga generacija doseljenika. Talijanski, te pogotovo njegovi južni dijalekti su nekad bili vrlo rašireni, dok danas većina Italobrazilaca nisu vrlo tečna u talijanskom. Ipak, talijanski je ostavi snažan trag na gradskom dijalektu.
Ovi podaci predstavljaju broj stanovnika u određenom razdoblju. Do 1929. navedene su procjene, a od 1940. do 2000. okvirni podaci popisa stanovništva. Podaci za 2006. godinu su procjene Brazilskog federalnog ureda za statistiku i zemljopis (IBGE).
São Paulo je važno zračno, željezničko i cestovno sjecište. Grad opslužuju dvije veće zračne luke, međunarodna Aeroporto Internacional da Cumbica u Guarulhosu i Aeroporto de Congonhas koja služi za tuzemni zračni prijevoz.
Aeroporto Internacional de Guarulhos (Aeroporto da Cumbica) je najveća međunarodna zračna luka u Latinskoj Americi u kojoj posluje 39 avioprijevoznika koji povezuju 28 zemalja, s oko 500 letova dnevno. Dva terminala imaju kapacitet od 29 milijuna zračnih putnika godišnje. 2002. godine, kroz zračnu luku prošlo je 12 milijuna putnika, te 160.000 zrakoplova. Zračna luka će uskoro biti spojena izravno s metroom.
Zračna luka Congonhas nalazi se južno od središta grada, u blizini parka Ibirapuera. Ovdje se odvija najveći tuzemni promet. U gradu postoji još i zračna luka Campo de Marte koja se nalazi sjeverno od Rio Tietê. Ovaj aerodrom služi većinom za jeftinije i čarter letove, te za privatne korisnike.
São Paulo je grad s najvećim brojem helikoptera po stanovniku na svijetu. Po helikopterskom prijevozu je u rangu New Yorka i Tokija. Korisnici su većinom gradska elita koja ovim načinom izbjegava kriminal i gužve na cestama grada. U gradu se nalazi oko 200 sletišta za helikoptere i helidroma.
Grad je dobio željeznicu 1. siječnja 1867. Pruga Santos–Jundiaí i danas postoji, te premošćuje tada teško prolazne rijeke i brda, te spaja grad s obalom.
U cestovnom prometu, vrlo su važne dvije brze ceste (vias expressas) koje sijeku grad i povezuju ga s drugim brazilskim državama i autocestama, to su Marginal Tietê i Marginal Pinheiros. Ulazak u grad je moguć mnogim cestama, od kojih su najvažnije:
Glavninu javnog prijevoza u São Paulu čine autobusi i podzemna željeznica. Metro sustavom grada upravlja država São Paulo, dok autobusnim prijevozom, kojeg obavljaju brojni prijevoznici, upravlja općinsko društvo SPTrans.
Gradom dominira autobusni prijevoz s oko 17,000 autobusa koji nose boje područja u kojem prometuju (npr. svjetlozelena za autobuse u području centar-jugozapad, tamnoplava za sjeverno područje itd.). Do nedavno vladala je jaka prisutnost neslužbenog prijevoza, koji je sad legaliziran i funkcionira isto kao i glavni prometni sustav.
Zbog brzog rasta grada, većina prometnica nije planski napravljena što danas rezultira velikim zastojima na cestama. Kako bi se riješio ovaj problem u fazi izgradnje je kružni sustav cesta oko grada, tj. zaobilaznica nazvana Rodoanel Mario Covas kojom bi većinom trebali prometovati autobusi i kamioni koji samo prolaze kroz grad.
Jedno od najpoznatijih kazališta u São Paulu je „Theatro Municipal“. Ovo kazalište u blizini Anhangabaúa izgrađeno je početkom 20. stoljeća te je jedno od rijetkih ostataka iz tog vremena. Gradnja u neobaroknom stilu je započela 1903. godine, te je inspirirana izgledom Pariške Opere. Otvorena je 12. rujna 1911. godine, operom „Hamlet“ Ambroisea Thomasa.
U 20. stoljeću ovdje su nastupili mnogi svjetski umjetnici kao Maria Callas, Enrico Caruso, Isadora Duncan, Benjamino Gigli, Vaslav Nijinski, Anna Pawlowa, Arthur Rubinstein, Magdalena Tagliaferro, Arturo Toscanini i mnogi drugi.
Ovo kazalište ukrašeno je brojnim umjetničkim radovima, od kojih su istaknu stakleni prozori. U središnjem lusteru nalazi se 260 svjetiljki, a sastoji se od 6000 kristalnih dijelova. U nastavku zgrade nalazi se i muzej kazališta.
Od drugih kazališta poznati su: Kazalište katoličkog sveučilišta, Kazalište São Pedro, Brazilsko kazalište komedije itd.
U Muzeju umjetnosti u São Paulu (Museu de Arte de São Paulo) nalazi se najvažnija zbirka umjetnina u Južnoj Americi, a u muzeju Ipiranga izložba o povijesti Brazila.
U „Museu de Arte Sacra“ nalazi se najbogatija zbirka sakralnih umjetnina u Brazilu, sa više od 4000 izložbenih primjeraka od kojih su oko tisuću oltari, slike, križevi, skulpture i druge umjetnine napravljene u razdoblju od 16. do 20. stoljeća. Ova građevina je izgrađena u kolonijalnom stilu, a datira iz 1774. godine.
U Parque do Ibirapuera nalazi se „Museu de Arte Contemporânea“ (Muzej suvremene umjetnosti), u kojem se nalazi bogata zbirka od oko 3000 dijela zapadne i južnoameričke umjetnosti, među kojima i djela Pabla Picassa i Amedea Modiglianija. Tu je i zgrada Biennalea, u kojoj se svake dvije godine odvija najveća svjetska izložba moderne umjetnosti, „Museu de Arte Moderna“ (Muzej moderne umjetnosti), „Museu da Aeronáutica“ (Aeronautički muzej) i „Museu do Folclore“ (Muzej folklora).
U gradu se nalazi Sveučilište u São Paulu (Universidade de São Paulo ili USP), koje je jedno od najpoznatijih akademskih institucija u Brazilu. Ovo sveučilište uzdržava država São Paulo, te je besplatno za svakog upisanog studenta. Sveučilište ima brojne istraživačke programe, te je jedan od najprestižnijih obrazovnih središta u zemlji. U gradu se nalazi glavni kampus, kao i medicinska i pravna škola. Diljem države nalazi se nekoliko manjih kampusa.
U gradu se nalazi i Nacionalni institut za nukulearna istraživanja IPEN (Instituto Nacional de Pesquisas Nucleares), te najveća javna bolnica u zemlji (Hospital das Clínicas da Faculdade de Medicina da USP).
Kao i u ostatku Brazila, i u São Paulu nogomet je najvažniji i najpopularniji sport.
Najveći klubovi u São Paulu su São Paulo, Palmeiras i Corinthians. Sva tri igraju u brazilskoj Série A. Četvrti važan klub je Portuguesa, također član brazilske Série A. Još jedan važan klub u São Paulu je Santos FC iz obližnjeg istoimenog obalnog grada Santosa. U gradu postoje i dva manja kluba, to su Juventus i Nacional.
Silvestarski maraton se odvija svake godine na Silvestrovo (31. prosinca). Prvi put je održan 1925. godine, kada su sudionici trčali oko 8 km ulicama. Od tada se mijenjala dužina utrke, a danas je određena na 15 km. Registracije za utrku počinju 1. listopada, a broj sudionika je ograničen na 15 000.
Velika nagrada Brazila je utrka Formule 1 koja se odvija na pisti Autódromo José Carlos Pace u Interlagosu. Staza je dugačka 4.31 km, a dužina utrke je 305.91 km. Dosad najuspješniji vozač bio je Alain Prost.
Odbojka, košarka i tenis su također popularni sportovi. U gradu postoji nekoliko klubova čije su momčadi osvojile mnoštvo nagrada. Najvažniji su Pinheiros (odbojka, košarka i rukomet), Paulistano (košarka), Banespa (odbojka), Hebraica (košarka) i São Paulo Athletic Club (rugby).
BONDUKI, Nabil; Habitar São Paulo: Reflexões sobre a gestão urbana; São Paulo: Editora Liberdade, 2000; ISBN 8574480320
PORTA, Paula (org); História da cidade de São Paulo - 3 volumes; São Paulo: Editora Paz e Terra, 2004
TOLEDO, Benedito Lima de; São Paulo: três cidades em um século; São Paulo: Editora Cosac e Naify, 2004; ISBN 85-7503-356-5
Elisabeth Blum, Peter Neitzke: FavelaMetropolis. Berichte und Projekte aus Rio de Janeiro und Sao Paulo. Birkhäuser Basel, Boston, Berlin 2004 ISBN 3-7643-7063-7
Paula dos Santos: Stadtplanung von unten: Die Landbesetzung Filhos da Terra in São Paulo. Technische Universität Berlin 1999, ISBN 3798317992

Sat za planet Zemlju (engl. Earth Hour, dosl. Zemljin sat), globalni događaj koji organizira WWF (World Wide Fund for Nature, hrv. Svjetski fond za prirodu također poznat kao World Wildlife Fund, hrv. Svjetski fond za divljinu), a održava se posljednju subotu u ožujku svake godine, pozivajući domaćinstva i tvrtke na gašenje njihovih  svjetala i ostalih električnih uređaja na jedan sat radi podizanja svijesti o potrebi poduzimanja akcije oko klimatskih promjena. Sat za planet Zemlju pokrenuli su WWF i The Sydney Morning Herald 2007. godine kada je 2,2 milijuna stanovnika Sydneyja sudjelovalo gašenjem  svjetala. Slijedeći primjer Sydneyja, mnogi drugi gradovi diljem svijeta prihvatili su događaj 2008. godine. Sat za planet Zemlju 2010. održan je 27. ožujka 2010. od 20.30 do 21.30 po mjesnom vremenu. Bit akcije "Sat za planet Zemlju" nije ušteda električne energije ušteđene u tom satu isključivanja, već da se jednim takvim vizualnim efektom podsjeti svih na važnost svakodnevnog djelovanja kako bismo očuvali naš planet.
Sat za planet Zemlju održan je 31. ožujka u Sydneyju, Australija u 19.30 po mjesnom vremenu.
Sat za planet Zemlju poznat je po rezultatima u padu potrošnje energije. Međutim niti jedna elektrana nije izvjestila o smanjenoj produkciji energije. Statistički se ovo povezuje s nultim učinkom na promjenu emisije ugljika.
Prema podacima EnergyAustralije, mjesnog opskrbljivača električnom energijom, potrošnja energije tijekom zbivanja 2007. u Sydneyju bila je 10,2% niža za vrijeme samog Sata nego što bi bila očekivano za to vrijeme, vremenske uvjete i obrasce potrošnje prethodnih četiriju godina. Herald Sun izjednačio je ovo s "uklanjanjem 48.613 auta s ceste tijekom 1 sata". Kritike među kojima su najpoznatije one kolumnista Andrewa Bolta označile su zbivanje kao "kresanje toliko sićušno da je trivijalno - jednako uklanjanju šest auta s ceste tijekom jedne godine". Stavljeno u kontekst, šest automobila jednako je uklanjanju šest automobila s ceste u bilo koje vrijeme tijekom dana ili noći. Kao odgovor na ove kritike organizatori Sata za planet Zemlju odgovorili su da "ako staklenička redukcija postignuta u sidnejskom CBD-u tijekom Sata za planet Zemlju bude održiva jednu godinu, bit će ekvivalentna uklanjanju 48.616 auta s ceste tijekom godine dana" i nadalje tvrde da je glavni cilj Sata za planet Zemlju stvoriti svijest oko problema klimatskih promjena te "izraziti da individualna akcija u masovnim razmjerima može pomoći promijeniti naš planet na bolje" a ne samo zahtijevati specifične energetske redukcije učinjene tijekom sata.
Brojku od 10,2% osporio je David Solomon, student financija sa Sveučilišta u Chicagu. Bez citiranja izvora podataka ili analitičkih metoda koje tvrdi da je koristio, Solomon kaže da je koristio osmogodišnje podatke o uporabi elektriciteta da zaključi da je pad inspiriran Satom za planet Zemlju bio 6,33% a kad se uzmu ostali potencijalni faktori u izračun rezultat bude 2,10% što je "statistički nerazličito od nule". U nekim područjima sjeverne hemisfere bit će sumrak u 20 sati što će ukloniti neke prednosti ovog zbivanja.
Sat za planet Zemlju 2008. održavao se međunarodno 28. ožujka 2008. od 20.00 do 21.00 po mjesnom vremenu označivši prvu godišnjicu zbivanja. Sa 35 zemalja širom svijeta koje su sudjelovale kao službeni zastavni gradovi i preko dodatnih 400 gradova sudionika, Sat za planet Zemlju 2008. bio je proslavljen na svih sedam kontinenata. Ikonasti arhitektonski spomenici širom svijeta ugasili su svoju nepotrebnu rasvjetu tijekom Sata za planet Zemlju, a među njima bili su Sydneyska operna kuća (Sydney, Australija), Empire State Building (New York City, SAD), Sears Tower (sada Willis Tower, Chicago, SAD), Golden Gate Bridge (San Francisco, SAD), Bank of America Plaza (Atlanta, SAD), Space Needle (Seattle, SAD), Table Mountain (Cape Town, Južna Afrika), Kolosej (Rim, Italija), Kraljevski dvorac (Stockholm, Švedska), Londonska gradska vijećnica (Ujedinjeno Kraljevstvo), CN Tower (Toronto, Kanada), SM Mall of Asia, SM Science Discovery Center (Manila, Filipini), Suva (Fidži), katedrala Nidaros (Trondheim, Norveška), Royal Liver Building (Liverpool, Ujedinjeno Kraljevstvo), Petronas Twin Towers (Kuala Lumpur, Malezija), KL Tower (Kuala Lumpur, Malezija), budistički hram Wat Arun (Bangkok, Tajland) i Azrieli Center (Tel Aviv, Izrael).
Službeni website za zbivanje, earthhour.org, posjetilo je 6,7 milijuna ljudi u tjednu u kojem je padao Sat za planet Zemlju. Ostali websiteovi sudjelovali su u zbivanju, a Googleova početna stranica bila je "zamračena" čitav dan u kojem se nalazio Sat za planet Zemlju.
Prema online anketi Zogby Internationala 36 milijuna ljudi sudjelovalo je u Satu za planet Zemlju 2008. Anketa je također pokazala da je nastalo povećanje od 4 postotna boda u svijesti o ekološkim problemima kao što su klimatske promjene izravno nakon zbivanja.
Prije 2008. godine San Francisco je provodio vlastiti program "Lights Out" (hrv. Ugasimo svjetla) u listopadu. Godine 2008. premješten je na 29. ožujka radi podudaranja s australskim Satom za planet Zemlju. Ovo je također bila godina kada je Sat za planet Zemlju postalo međunarodno zbivanje, a San Francisco je zamoljen da bude partnerski grad u Satu za planet Zemlju. Umjesto da održi kompetitivno zbivanje, San Francisco je odlučio podržati Sat za planet Zemlju pa su svi napori oko Ugasimo svjetla pomaknuti radi potpore međunarodnog zbivanja Sata za planet Zemlju. Budući da je Sat za planet Zemlju 2008. bio u subotu, mnoge srednje škole na području Velikog Toronta sudjelovale su gašenjem polovine svjetala u razrednim prostorima tijekom posljednjeg sata škole u petak, 28. ožujka 2008. Iako je geslo Sata za planet Zemlju 2008. službeno glasilo "See the difference you can make" (hrv. vidi razliku koju možeš učiniti), službena radijska reklama završavala je geslom "Dark city, bright idea" (hrv. Mračan grad, svijetla ideja).
Tel Aviv je dogovorio svoj Sat za planet Zemlju u četvrtak, 27. ožujka 2008. radi izbjegavanja konflikata sa sabatom. Dublin je pomaknuo svoj Sat za planet Zemlju između 21 i 22 sata zbog svoje sjeverne geografske lokacije.
Prema tajlandskom ogranku WWF-a Bangkok je smanjio uporabu elektriciteta za 73,34 megavata što je tijekom jednog sata jednako 41,6 tona ugljikova dioksida. Bangkok Post izvjestila je drugačije brojke od 165 megavatsati i 102 tona ugljikova dioksida. To je zabilježeno kao značajno manje u odnosu na sličnu kampanju koju je inicirala bangkočka gradska vijećnica prethodne godine u svibnju kada je ušteđeno 530 megavatsati uz istovremeno smanjenje 143 tona emisije ugljikova dioksida.
Na Filipinima je filipinski Electricity Market Corp. zabilježio pad potrošnje električne energije za oko 78,63 megavata u Metro Manili i do 102,2 megavata na otoku Luzonu. Najveći pad potražnje od oko 39 MW dogodio se u 20.14 sata u Metro Manili i oko 116 MW u 20.34 sata u mreži Luzona.
Toronto je uštedio 900 megavatsata elektriciteta. 8,7% je ušteđeno ako se mjeri u odnosu na tipičnu ožujsku subotnju večer.
Irska je u cijelosti imala redukciju u uporabi elektriciteta od oko 1,5% za tu večer. U trosatnom razdoblju između 18.30 i 21.30 redukcija je iznosila 50 megavata, uštedivši 150 megavatsati ili približno 60 tona ugljikova dioksida. To je uštedjelo manje od šest irskih osobnih otpuštanja ugljika za čitavu godinu.
U Dubaiju gdje je vanjska rasvjeta na nekoliko glavnih gradskih znamenitosti bila ugašena a ulična rasvjeta u odabranim područjima prigušena na 50%, elektricitetna i vodna uprava izvjestila je uštede od 100 megavatsati elektriciteta. To je predstavljalo 2,4% redukcije u potražnji u usporedbi prije nego je sat počeo.
Najbolji rezultat viđen je u Christchurchu, Novi Zeland. Grad je izvjestio pad od 13% u potražnji elektriciteta. Transpower ipak je izvjestio da je novozelandska potrošnja energije tijekom Sata za planet Zemlju bila 335 megavata što je više od 328 megavata prosjeka prethodnih dviju subota. Melbourne, Australija uštedio je 10,1% elektriciteta. Sydney, grad koji je sudjelovao u Satu za planet Zemlju 2007. i 2008., skresao je 8,4% elektricitetne potrošnje. To je manje od 10,2% iz posljednje godine no izvršni direktor Sata za planet Zemlju Andy Ridley izjavio je da nakon faktoriranja margine pogreške sudjelovanje u ovom gradu bilo je jednako prethodnoj godiniNajgori rezultat dogodio se u Calgaryju, Kanada. Gradska potrošnja energije povećala se 3,6% tijekom satne vršne potražnje elektriciteta. U Calgaryju gdje vrijeme igra veliku ulogu u potrošnji energije, grad je iskusio vrijeme 12°C hladnije od prethodne subotnje zabilježene temperature.
Danske kraljevske palače Amalienborg i Gråsten zamračene su na kraljičinu zapovijed.
Nelly Furtado održala je besplatni koncert na Nathan Phillips Squareu u Downtownu Toronta radi proslave Sata za planet Zemlju.
U Torontu, Ontario studentski Environmental Outreach Team Sveučilišta York vodilo je poslijepodnevnu informativnu sjednicu o Satu za planet Zemlju, a opservatorij Sveučilišta York ponudio je dodatnu sjednicu otvorenu za javnost.
aktivnosti noćnog osmatranja zvijezda održana su na inicijativu torontskog Centra za znanost u Ontariju i Opservatorija Davida Dunlapa iz Richmond Hilla.
Astronomy Ireland postavila je visoko pogonjene teleskope u dublinskom Phoenix Parku da ljudima predstavi prednosti noćnog neba obično utopljenog u svijetlu gradsku rasvjetu.U Tel Avivu, Izrael besplatni koncert Knesiyata Hasekhela održan je na Rabinovu trgu. Energiju potrebnu za koncert generirala je grupa biciklista koji su pokretali pedalama generatore. Ostatak energije pribavljali su generatori spaljivanjem korištenog falafelnog ulja.
U Atlanti glavni izvršni direktor američkog ogranka WWF-a Carter Roberts i gradonačelnica Atlante Shirley Franklin pritisnuli su divovsku sklopku uživo na TV-u simbolično pokrenuvši val svjetlosti koji je išao po zgradama oko grada.
U San Franciscu javno zbivanje pod domaćinstvom američkog ogranka WWF-a pohodio je gradonačelnik Gavin Newsom, osvajač zlatne medalje figurni skejter Brian Boitano, bubnjar Grateful Deada Mickey Hart i ostale slavne osobe. Oni su se okupili da gledaju gašenje svjetala slušajući glazbu Jasona Damata.
U Kuala Lumpuru, Malezija rasvjeta najviših tornjeva blizanaca na svijetu Petronas Twin Towersa bila je ugašena.
U Egiptu su ugašena svjetla na Sfingi i Velikim piramidama u Gizi od 20.30 do 21.30.
Sat za planet Zemlju također je dobio besplatan publicitet iz Googlove korporacije. Od 12.00 sati 29. ožujka 2008. sve do završetka Sata za planet Zemlju, Googlova početna stranica u SAD-u, Kolumbiji, Kanadi, Danskoj, Irskoj i UK-u promijenjena je u stranicu s crnom pozadinom. Geslo im je bilo "We've turned the lights out. Now it's your turn - Earth Hour" (hrv. Mi smo ugasili svjetla. Sada je na vama red - Sat za planet Zemlju) Google je ipak izjavio da za 2009. godinu neće promijeniti svoju stranicu opet u crno zbog konfuzije koju je uzrokovalo mnogim korisnicima. Uobičajena miskoncepcija jest ona da crna pozadina na web stranici reducira potrošnju energije kod monitora; LCD monitori koriste konstantnu količinu energije bez obzira koje boje prikazuju. Ovo nije slučaj s organskim LED monitorima iako oni nisu trenutačno u popularnoj uporabi.
Sat za planet Zemlju bio je opsežno pokriven u Sjedinjenim Državama u sklopu Oprah, Noćnih vijesti NBC-a, Večernjih vijesti CB-a, The Today Showa, Dobro jutro, Amerika, CNN-a, CNN Internationala, The Weather Channela i drugih. Nekoliko stanica širom Sjedinjenih Država išli su uživo sa svojim pokrivanjem uključujući NBC u Atlanti koji je napravio jedan sat dugu specijalnu emisiju o Satu za planet Zemlju tijekom zbivanja.
Kanadski The Weather Network premjestio je svoje studije vani između 20 i 21 sati EDT za Sat za planet Zemlju koristeći samo LED svjetlo čitav sat.
The Agenda with Steve Paikin na TVOntariju emitirala je puni program samo uz svjetlost svijeća.
Sat za planet Zemlju 2009. zbio se od 20.30 do 21.30 po mjesnom vremenu 28. ožujka 2009. godine. 88 zemalja i 4.088 gradova sudjelovalo je u Satu za planet Zemlju 2009. što je deset puta više gradova u odnosu na Sat za planet Zemlju 2008. (2008. godine sudjelovalo je 400 gradova). Jednom milijardom glasova bio je proglašen cilj za Sat za planet Zemlju 2009. u kontekstu središnje Konferencije Ujedinjenih naroda o klimatskim promjenama 2009.
Među sudionicima iz 2009. bili su po prvi put sjedište Ujedinjenih naroda u New Yorku. UN suzdržano procijenjuje da će njegovo sudjelovanje uštedjeti 102 $ energije.
Izvješća pokazuju da su se Sjedinjene Države nalazile na vrhu u sudjelovanju u Satu za planet Zemlju s procjenom od 80.000.000 ljudi, 318 gradova i 8 država sudionica. Na Filipinima je sudjelovalo 647 gradova ili preko 15 milijuna Filipinaca prema procjenama sudjelovanja u jednosatnom gašenju svjetala od 20.30 do 21.30 po mjesnom vremenu. Nakon njih nalazila se Grčka sa 484 gradova sudionika i Australija sa 309.
Kanadska pokrajina Ontario bez grada Toronta doživjela je pad od 6% uporabe elektriciteta dok je Toronto doživio pad od 15,1% (gotovo udvostručeno sa 8,7% iz prethodne godine) budući da su se mnoge tvrtke zamračile uključujući znakovit CN Tower.Švedski elektricitetni operator Svenska Kraftnät zabilježio je pad od 2,1% u potrošnji energije prema svojim predviđenim brojkama između 20.00 i 21.00. Sljedećeg sata odgovarajuća brojka iznosila je 5%. To je jednako potrošnji približno pola milijuna domaćinstava od ukupno 4,5 milijuna domaćinstava u Švedskoj.
Prema Vijetnamskoj elektricitetnoj kompaniji, vijetnamska potražnja za elektricitetom pala je 140.000 kWh tijekom Sata za planet Zemlju.
Filipini su uspjeli uštedjeti 611 MWh elektriciteta tijekom ovog vremenskog perioda što je prema izjavama bilo jednako gašenju desetak termoelektrana na ugljen tijekom jednog sata.
National Geographic Channel Asia prekinuo je emitiranje 28. ožujka 2009. od 20.30 do 21.30.
Kabelski informativni kanal ANC filipinskog ABS-CBN Broadcasting Corporationa prekinuo je emitiranje tijekom Sata za planet Zemlju.
Canal 5 u Meksiku zaustavio je emitiranje tijekom jednog sata u Mexico Cityju počevši u 20.30.
Cartoon Network i Magic 105.4 FM emitirali su Sat za planet Zemlju od 20.30 u spomen na zbivanje.
National Geographic Channel suspendirao je redovito programiranje tijekom jednog sata i pokazao kako reducirati energetsku potrošnju tijekom Sata za planet Zemlju.
DhiTV i Villa TV zaustavili su transmisiju tijekom jednog sata na Maldivima počevši od 20.30.
Internetski radiji Zone105 i X FM Naga u Naga Cityju na Filipinima sudjelovali su u Satu za planet Zemlju 2009. ugasivši svu svoju opremu i prekinuvši emitiranje od 20.30 (GMT +8).
Radiotelevisión Española (RTVE) ugasila je rasvjetu u svojim novinskim studijima i ostalim prostorima 28. ožujka 2009. od 20.30 do 21.30.
Sat za planet Zemlju 2010. održan je od 20.30 do 21.30 po mjesnom vremenu 27. ožujka.
Veća kulturna zbivanja poput kanadskih hokejaških utakmica održani su bez obzira na Sat za planet Zemlju. Prema Vancouver Sunu "TV, posebice kada je namješten na Canuckse, smatra se nužnom uporabom energije."Sat za planet Zemlju 2010. navodno je bio do sada najveći Sat za planet Zemlju jer je okupio više od jedne milijarde sudionika, dok je cilj Sata za planet Zemlju iz 2009. godine bila upravo milijarda sudionika. 128 zemalja navelo je sudjelovanje u Satu za planet Zemlju 2010.
Popis 1.387 ikona i spomenika širom svijeta ugasit će svoja svjetla za Sat za planet Zemlju među kojima su:
Zabranjeni grad, BeijingMeđu poznatim veleposlanicima Sata za planet Zemlju koji podupiru poruku Sata za planet Zemlju nalaze se:
nadbiskup Desmond Tutu (Nobelov laureat), Helen Clark (bivša novozelandska premijerka, ravnateljica UNDP-a)
predsjednici/gradonačelnici: Valdas Adamkus (Litva), Nguyễn Minh Triết (Vijetnam), Boris Johnson (London)
zabavljači: The Cranberries (Irska), Andox and Box (Hong Kong), bivša Spice Girl Melanie Chisholm i panda zvana Mei Lan. Trenutačno je 214 veleposlanika potpisalo podršku EH-u 2010.Sat za planet Zemlju prikupio je globalnu podršku preko četrdeset pet međunarodnih korporacija poput IKEA-e, HSBC-a, PwC-a, Accenturea i Nokia Siemens Networksa.
Youtube je podržao akciju mijenjajući svoj logo i dodavajući gumb s kojim se pozadina stranice mogla iz bijele promjeniti u crnu.
Samo u Kanadi, preko 400 gradova se pridružilo akciji. U Indiji se Sat za planet Zemlju obilježilo 26. ožujka, a u Izraelu 24. ožujka. Na Filipinima se Sat za planet Zemlju održao nešto ranije, budući da je nestalo struje.
Od Times Squarea do Dubrovačkih zidina, Bruneja do Litve, od najvišeg nebodera na planetu do inuitskog iglua, gaseći svjetla 31.ožujka svijet je još jednom proslavio najveću ekološku svjetsku volontersku akciju - „Sat za planet Zemlju“.
„Sat za planet Zemlju“ 2012. u Hrvatskoj je zamračio pulsku Arenu, Zidine u Dubrovniku, riječku Trsatsku gradinu, splitsku rivu i južno pročelje Dioklecijanove palače, osječku Tvrđu, zagrebački Zrinjevac, cijelu Makarsku rivijeru... Sve te znamenitosti, uz još brojne gradove, 31. ožujka u 20.30 sati na jedan sat utonule su u mrak te je Hrvatska tako postati dijelom najveće volonterske akcije na svijetu.
Akciju "Sat za planet Zemlju" pratila je kampanja „Ja hoću! A ti?“ (I will if you will!), koju je osmislila agencija Leo Burnett. Snimljeni su i razni video zapisi s izazovima "malih" i "velikih" ljudi koji se mogu pogledati na WWF-ovim stranicama.
U Hrvatskoj je snimljena i kampanja za društvene mreže, koju su izveli komičari iz Studija smijeha. Niza skečeva mogli su se pogledati na Facebookovoj stranici Earth HOUR 60+ Croatia.
Godine 2013. Sat za planet Zemlju održava se 23. ožujka u 20.30 sati i svjetla se gase na jedan sat.
The Christian Science Monitor piše kako je većina svijeća izrađena od parafina, teških ugljikovodika dobivenih iz sirovog ulja, fosilnog goriva, pa ovisno o tome koliko mnogo svijeća osoba zapali (ako ih netko koristi tijekom Sata za planet Zemlju) bez obzira koriste li normalno kompaktne fluorescentne svjetlosne žarulje i ovisno o izvoru energije korištenog za proizvodnju njihova elektriciteta, u nekim slučajevima zamjena svjetlosnih žarulja sa svijećama uzrokovat će porast umjesto pada emisije ugljikova dioksida.
Alternativnu proslavu "Sata ljudskog postignuća" promovirao je libertaristički think tank Instituta za kompetitivno poduzetništvo radi proslave napretka ljudskog blagostanja. Sudionici u ovoj proslavi zamoljeni su da "proslave postignuća čovječanstva kao što su večeranje, gledanje filmova, vožnja uokolo, očuvanje topline u vašem domu".
Institut Ayn Rand pisao je kako su "sudionici proveli ugodnih šezdeset minuta u mraku, sigurni u spoznaju da su spasonosne povlastice industrijske civilizacije daleko samo za jedan svjetlosni prekidač... Zaboravite jedan tričavi sat sa samo ugašenim svjetlima. Što kažete na Mjesec za planet Zemlju... Pokušajte provesti mjesec dana drhtajući u tami bez grijanja, elektriciteta, hladnjaka; bez elektrana ili generatora; bez ikakve štednje rada, vremena i stoga proizvoda koji štede život a koje industrijska energiji čini mogućima".
Iako podupiru Sat za planet Zemlju "Carbon Sense Coalition" zahtijeva da se Sat za planet Zemlju preimenuje u "Zamračenu noć" i da se održi vani na nakraći i najhladniji dan u godini "...radi pripreme naše populacije na mračne dane koji slijede".
Bjørn Lomborg, autor Skeptičnog ekologista, napisao je "da je neophodno učiniti solarnu i ostalu novu tehnologiju jefitinijima od fosilnih goriva što prije tako da može ugasiti naše ugljikove energetske izvore mnogo duže od jednog sata i očuvati planet živim... Fosilna goriva doslovno nam daju prosvjećenje, osvjetljujući nam svijet i dajući nam zaštitu od bjesnila elemenata. Ironično je što bi današnji čisti simbolizam trebao osluhnuti unatrag sve do mračnijeg doba" .
29. ožujka, jedan dan nakon Sata za planet Zemlju 2009. dnevne novine Dân Trí objavile su članak o drugoj strani Sata za planet Zemlju. Članak se odnosio na mnogo mladih ljudi koji su odlučili voziti se po zamračenim gradovima iz zabave, trošeći naftu umjesto elektriciteta što je rezultiralo dugotrajnim prometnim čepovima.
Earth Hour 2008 - zbirka novinskih članaka i vijesti o Satu za planet Zemlju 2008.

Saturn je šesti planet u Sunčevu sustavu. Udaljen je 9,54 AJ odnosno 1 429 400 000 km od Sunca, promjera 120 536 km (na ekvatoru) i masu 5,68 × 1026 kg. Saturn je po volumenu i masi drugi planet nakon Jupitera. Uz Jupiter, Uran i Neptun pripada skupini plinovitih divova, planeta vanjskog dijela Sunčevog sustava. Saturn je planet najmanje gustoće i s najvećim prstenom. Obiđe Sunce za 29,5 godina na srednjoj udaljenosti 1,426 · 109 km. Tijelo mu je znatno spljošteno (ekvatorski promjer 120 536 km, polarni promjer 108 728 km), tako da je najspljošteniji od planeta. Masa mu je 95 puta veća od Zemljine. Jedini je planet kojega je gustoća manja od gustoće vode (690 kg/m3).
Saturn se sastoji pretežno od vodika i helija (jednak odnos kao kod Jupitera). Ispod plinovite atmosfere prostire se sloj molekularnoga vodika s nešto zamrznute tvari (u kojoj ima tragova metana, amonijaka i drugog), zatim sloj metalnoga vodika, te središte sa stjenovitom jezgrom. Temperatura je u središtu vrlo visoka (12 000 K), pa je to Saturnov izvor energije usporediv s energijom koju prima Sunčevim zračenjem; temperature oblačnoga sloja iznosi –130 °C, dok bi temperatura samo zbog doprinosa Sunčeva zračenja bila –170 °C. U atmosferi se primjećuju svjetliji i tamniji oblaci usporedni s ekvatorom, manje istaknuti nego kod Jupitera, jer se, zbog niže temperature, stvaraju bliže središtu planeta. Među oblacima se opažaju vrtlozi, kao Velika bijela pjega. Infracrveno zračenje otkriva topliji polarni vrtlog, takozvanu vruću pjegu. Brzina vjetra iznosi do 500 m/s. U ekvatorskom području planet se vrti s periodom od 10 h 14 min, a središte se, prema podatcima prikupljenima uz pomoć radio valova, vrti s periodom od 10 h 39 min 22 s. Saturn ima prostrano magnetsko polje, kojega je magnetski moment 600 puta veći od Zemljina, a magnetska indukcija na površini iznosi oko 50 μT. Za razliku od Jupitera, os vrtnje mu je primjetno nagnuta. Oko Saturna zabilježeno je 62 prirodna satelita, od kojih je 7 zaokruženo djelovanjem vlastite gravitacije (u stvarnosti ima ih više od 150). 
Najpoznatije obilježje Saturna su planetarni prsteni koji ga okružuju u 7 pojaseva, označenih slovima A do G. Oko Saturna kruži i mnoštvo prirodnih satelita, kojih je do sada otkriveno 62. Osim satelita, u ravnini Saturnova ekvatora kruži golem broj satelitskih čestica, koje čine koncentrične prstene. Saturnov je prsten prvi vidio Christiaan Huygens 1655. Glavni se dio prstena, promjera 275 000 km, dijeli na prsten A (vanjski) i prsten B (srednji), između kojih je Cassinijeva pukotina, te prsten C (unutarnji). Prsten D nalazi se najbliže planetu, dok se dalje od glavnoga dijela nalazi tanak prsten F (sastavljen od vrpca), širi prsten G i najširi E, usred kojega se giba prirodni satelit Enkelad. Debljina je glavnoga dijela prstena 1 km. Čine ga uglavnom ledene i manje često stjenovite čestice, obujam kojih se kreće od praha pa do tijela metarskoga promjera. Na oblik i dijeljenje prstena utječu sateliti svojom gravitacijom.
Saturn odbija oko 47% Sunčeve svjetlosti (albedo 0,47). Saturn se za prosječne opozicije (kada je najbliži Zemlji) vidi pod kutem od 20 lučnih minuta, a magnituda mu je u prosjeku 0,7 (u najboljim uvjetima: 0,43). Saturn je jedan od najsvjetlijih objekata na nebu (iza Sunca, Mjeseca, Jupitera i Venere) pa je zato i poznat od davnina. Mali teleskop je dovoljan da se ugledaju prsteni. Sunčeva rasvjeta na Saturnu je oko 100 puta manja nego na Zemlji. Ravnotežna temperatura koju bi imao zbog Sunčeve rasvjete, 90 K, niža je od izmjerene prosječne temperature, 95 - 105 K, što znači da ima značajan vlastiti izvor energije. Sjaj Saturna mijenja se kako se mijenja vidljivost prstena. Saturn su istraživale letjelice Pioneer 11 (1979.), Voyager 1 (1980.), Voyager 2 (1981.), a umjetnim satelitom postala je svemirska letjelica Cassini-Huygens, u srpnju 2004. Saturn je u rimskoj mitologiji otac vrhovnog boga  Jupitera, dok je u grčkoj mitologiji poznat kao Kronos. Po uzoru na stara češka imena planeta, kajkavci su jedno vrijeme upotrebljavali ime Hladolet pored međunardonog imena Saturnuš (Saturnus po starom kajkavskom pravopisu).
Saturn je spljošten na polovima i proširen na ekvatoru pa ima oblik elipsoida. Razlika između ekvatorskog i polarnog promjera je čak 10% (120 536 km prema 108 728 km), što je posljedica brze rotacije planeta. Drugi plinoviti planeti (Jupiter, Uran, Neptun) su također splošteni, ali ne toliko kao Saturn. Prosječna gustoća Saturna je 697 kg/m3 što ga čini jedinim planetom u Sunčevom sustavu čija je prosječna gustoća manja od gustoće vode, zbog čega bi, da se nalazi u vodi, plutao.
Jedan Saturnov obilazak oko Sunca traje 29,35 godina, dok jedan okretaj oko osi traje u prosjeku 10 sati, 39 minuta i 25 sekundi.
Saturn nema jasno izražene pojaseve kao Jupiter, barem ne u vidljivom dijelu spektra. Razlog tome je sloj sumaglice koji nam zastire pogled u dubinu. Fotografije u infracrvenom svjetlu pokazuju pojaseve mnogo izraženijim. Saturnova atmosfera uglavnom se sastoji od vodika (93%) i helija (5%), uz nešto ostalih spojeva.
Pjege u atmosferi Saturna traju po nekoliko mjeseci. Svemirski teleskop Hubble je 1990. godine snimio na Saturnovom ekvatoru ogromni bijeli oval kojeg nije bilo u vrijeme prolaska letjelica Voyager. Uspoređivanjem sa starim zabilješkama, utvrđeno je da su slične pojave opažene 1876, 1903, 1933, i 1960. godine, otprilike uvijek u isto doba Saturnove godine, sredinom Saturnovog ljeta na sjevernoj polutci. Kasnije su promatrane i neke manje oluje.
Vjetrovi na ekvatoru pušu prema istoku, a dosežu brzine od 500 m/s. Brzina vjetrova opada s približavanjem polovima, pa na širinama iznad 35° vjetrovi pušu u oba smjera. Sloj u kojem pušu vjetrovi debeo je najmanje 2000 km, a simetrija koja je uočena između sjeverne i južne polutke sugerira da bi se vjetrovi mogli spajati negdje u unutrašnjosti.
Dok je Voyager 2 bio iza Saturna, njegovi radio-signali su na putu prema Zemlji prošli kroz gornje slojeve atmosfere, što je omogućilo mjerenje gustoće i temperature tih slojeva. Najniža temperatura, od 82 K, su izmjerena na razini s tlakom od 7000 Pa. Na 10 000 Pa, temperature ispod sjevernog pola su bile oko 10 K niže od onih na umjerenim širinama.
Oblačni slojevi stvaraju se duboko u atmosferi. Oblaci, naime, nastaju na onim visinama na kojima temperatura padne ispod vrijednosti potrebne da se tvar zamrzne i kristalizira. Kako je Saturnova "površina" na nižoj temperaturi od Jupiterove, tvari se smrzavaju dublje u atmosferi. Iznad oblaka prostire se sloj sumaglice. Sumaglica sadrži čestice smoga nastale u plinu pod djelovanjem Sunčeve svjetlosti. Upravo ta maglica ometa pogled na slojeve oblaka, pa su oni slabijeg kontrasta nego na Jupiteru. Raspored oblaka i ponašanje temperature i tlaka s dubinom inače nalikuju onome na Jupiteru. 
Saturn izdvaja toplinu zarađenu pri nastanku, te zrači nešto više topline nego što do njega stiže sa Sunca. Unutarnja se toplina veoma učinkovito prenosi u gibanje zračnih masa, pa u ekvatorskom području u smjeru vrtnje puše vjetar s brzinom od 500 m/s. Vjetrova koji pušu retrogradno nema sve do širina od ± 40° i ne podudaraju se s granicama svjetlijih i tamnijih pruga paralelnih ekvatoru, kao što se to zbivalo u Jupitera. Povratni vjetrovi, vrtlozi i valovi u oblačnom pokrovu izraziti su tek na većim širinama. Viđeno je i mnogo bijelih i ovalnih pjega, od kojih neke traju po više mjeseci.
Saturnova unutrašnjost je slična Jupiterovoj i sastoji se od kameno-ledene jezgre, 20 puta veće mase od Zemljine. Na jezgru se nastavlja sloj metalnog vodika iznad kojeg je sloj molekularnog vodika. Metalni vodik, nazvan tako zbog svojstava koje vodik poprima pri velikom tlaku, je mnogo dublje nego što je to slučaj kod masivnijeg Jupitera. Saturn je po sastavu 75% vodik i 25% helij, s tragovima vode, metana i amonijaka. Taj sastav približno odgovara sastavu prvotnog oblaka od kojeg je i nastao Sunčev sustav.
Saturnova unutrašnjost je vruća, temperature u središtu su čak 12 000 K, pa Saturn, kao i Jupiter i Neptun, više energije zrači u svemir nego što je prima od Sunca. Ravnotežna temperatura (ona koju bi imao da ga grije samo Sunce) za Saturn iznosi 90 K, ali je stvarna temperatura njegovih vanjskih dijelova 95 - 105 K.
Veća temperatura se može objasniti Kelvin-Helmholtzovim mehanizmom (potencijalna energija gravitacijskog polja sažimanjem prelazi u toplinsku), što ipak nije dostatno objašnjenje za svu proizvedenu energiju. Prema mjerenjima Voyagera 1, samo 7% volumena Saturna čine atomi helija (vodik prevladava), za razliku od 11% kod Jupitera. S obzirom da modeli predviđaju podjednake omjere kod oba planeta pretpostavlja se da helij polako tone prema središtu, te da je to uzrok veće temperature. Kapljice helija padanjem kroz atmosferu stvaraju trenje kojim se oslobađa toplina.
U Saturnovoj unutrašnjosti ne vladaju tako visoki tlakovi i temperature kao u Jupiterovoj, jer zbog manje mase tlak sporije raste s dubinom. Velika spljoštenost upućuje na to da je znatniji dio jezgre ispunjen s tvari velike gustoće; tijelo koje ima jednoliku gustoću vrtnjom se manje spljošti nego tijelo kojemu je tvar koncentrirana u jezgri. Zato se smatra da se u Saturnovu središtu nalazi gruda od stijena i leda, s masom 20 puta većom od Zemljine, a polumjera 10 000 km. Najveći dio obujma zauzima molekulski tekući vodik, koji se smjestio u omotaču, dok se metalni tekući vodik spustio niže od polovice dubine.
Saturn, kao i ostali plinoviti divovi, ima jako magnetsko polje koje se proteže do udaljenosti oko 20 do 35 Saturnovih polumjera. Ipak, Saturnovo polje je neusporedivo slabije od Jupiterovog prvenstveno zbog manje količine vodljivog materijala ("metalni" vodik je mnogo dublje), pa je na rubovima planeta po jačini otprilike jednako magnetskom polju na površini Zemlje. Os magnetskog polja se gotovo poklapa s osi rotacije planeta (kut je manji od 1°). 
Volumen Saturnove magnetosfere znatno se mijenja s intenzitetom sunčevog vjetra, a i rep Jupiterove magnetosfere znatno utječe na Saturnovo magnetsko polje. Radio-emisije sa Saturna utihnule su između posjeta Voyagera 1 (studeni 1980.) i Voyagera 2 (kolovoz 1981.), što bi mogla biti posljedica ulaska Saturna u Jupiterovu magnetosferu (iako nema izravnih dokaza).
Na Saturnovo magnetsko polje utječe i njegov satelit Diona. Pozitivni ioni vodika i kisika (H+ i O+) nastali nakon razbijanja molekula vode izbijenih s površine Dione i Tetisa čine unutarnji torus koji se proteže do udaljenosti od 400 000 km od središta Saturna. Na unutarnji torus se nastavlja područje plazme koje se proteže do udaljenosti od 1 000 000 km. Saturnovo magnetsko polje nešto je na površini slabije od Zemljina, ali je mnogo prostranije. Saturn je iznimka među drugim nebeskim tijelima po tome što mu se os magnetskog polja podudara s osi vrtnje unutar kuta od 1°. Sjeverni magnetski pol je na sjevernoj polutki. Povezani s magnetskim poljem jesu izvori veoma jakih radio valova, a na njihovo vladanje utječe gibanje satelita Dione. Izvor su radio valova i munje u oblacima. Kao i na Zemlji, međudjelovanje magnetosfere, atmosfere i sunčevog vjetra stvara veličanstveno polarno svjetlo. Period vrtnje magnetosfere, 10 sati i 40 minuta, ukazuje na brzinu vrtnje Saturnove unutrašnjosti, s kojom je magnetosfera čvrsto povezana.
Saturn je karakterističan po svojim prstenima, koji su lako vidljivi i kroz mali teleskop. Poznati su još od vremena kad je Galileo Galilei prvi upotrijebio teleskop u astronomske svrhe. Prsteni su označavani slovima abecede, prema redoslijedu otkrivanja. Sastoje se od silikatnih stijena, željeznog oksida i leda. Prostiru se od 6 630 km do 120 700 km iznad Saturnovog ekvatora.
Prsteni nisu jedno tijelo. Još je James Clerk Maxwell 1857. godine dokazao da prsteni ne mogu biti jedno tijelo, već bezbroj samostalnih čestica, što je kasnije dokazano spektroskopskim mjerenjima. Pomoću Dopplerovog efekta je potvrđeno da se čestice bliže Saturnu gibaju brže od onih daljih. Čestice prstenova su raznih veličina: od 100-metarskih tijela do mikrometarske prašine. Vjerojatno postoji i nekoliko tijela veličine par kilometara. Prsteni su građeni od leda i nešto kamenja, pa imaju vrlo visok albedo (oko 0,7).
Saturnovi prsteni su vrlo tanki. Iako su široki preko 250 000 km, nisu deblji od 1,5 km, pa bi sa sav njihov materijal mogao komprimirati u tijelo promjera 100 km.
Kroz teleskop se najbolje vide prsteni A, B i C. Pukotina između dva najizraženija prstena (A i B) se zove Cassinijeva pukotina, a mnogo slabije izražena pukotina na vanjskom rubu A-prstena je dobila ime Enckeova pukotina. Pukotine su zapravo orbite s nepovoljnim rezonancijama u odnosu na Saturnove satelite, dakle imaju isto porijeklo kao i Kirkwoodove zone u asteroidnom pojasu.
Dolazak Voyagera 1 i 2 donio je nove spoznaje o prstenima. Fotografije ovih dvaju letjelica su pokazale da se prsteni sastoje od čak stotinjak tisuća manjih prstenčića. Čak su u Cassinijevoj pukotini pronađena 4 prstenčića. Otkrivena su i četiri nova veća prstena: slabašan prsten unutar prstena C nazvan je D prsten dok je prstenu iza prstena A pridruženo slovo F. Iza F prstena su pronađena još dva slabija prstena: G i E.
Zvijezda Delta Škorpiona (Djubba) prošla je (iz perspektive Voyagera 2) iza F-prstena, pa je praćenje treperenja ove zvijezde omogućilo određivanje detaljne strukture prstena F i to čak s 1000 puta boljom rezolucijom (razlučivosti oko 100 m) nego što je bilo moguće ostvariti Voyagerovom kamerom. U F-prstenu su otkrivena i područja gdje se prsten sastoji od više međusobno isprepletenih niti, što se smatra utjecajem satelita Prometej.
Osim toga, uočene su i prolazne strukture u B-prstenu, zapravo valovi gustoće uzrokovane prolaskom nekih od Saturnovih satelita. 
Voyagerove fotografije su otkrile i tajanstvene "žbice", koje se okreću oko Saturna kao kruto tijelo (prsteni se okreću nezavisno jedan od drugoga). Porijeklo im nije objašnjeno, ali se smatra da su vezane uz magnetsko polje Saturna, jer imaju period rotacije kao i magnetsko polje (10 h 39 min.). Dok se Voyager približavao Saturnu, žbice su izgledale tamnije od prstenova, no kasnije su iz drugog su kuta izgledale svjetlije. Svojstvo čestica u žbicama da bolje raspršuju svjetlost u smjeru suprotnom od izvora svjetlosti pokazuje da se radi o vrlo finoj prašini.
Postoji veza između saturnovih prstenova i satelita. Neki od satelita su "pastirski", t.j. čuvaju prstenove, a neki su odgovorni za nastanak pukotina u prstenima. Atlas, Prometej (Prometheus) i Pandora su pastirski sateliti. Pandora i Prometej "čuvaju" prsten F, a Pan se nalazi u Enckeovoj pukotini.
Saturn i njegovi prsteni najbolje se vide kada se Saturn nalazi u skoroj opoziciji. Prsteni prividno nestaju ukoliko njihova ravnina siječe Zemlju u vrijeme promatranja.
Trenutno postoje dvije teorije o tome kako su prsteni nastali. Prva teorija je teorija o raspalom mjesecu, koju je postavio Édouard Roche i nastala je u 19. stoljeću. Teorija se oslanja na postulatu da je jedan od Saturnovih prirodnih satelita upao u nisku orbitu, ispod tzv. Rocheove granice, tako da su ga rastrgale Saturnove plimne sile. Jedna varijacija ove teorije je da se mjesec raspao nakon sudara sa kometom. Druga teorija oslanja se na postulatu da su prsteni tu od nastanka planeta, te su ostatak materije od originalne nebularne tvari od koje je Saturn nastao. Ova teorija danas nije šire prihvaćena jer se smatra da prsteni tijekom milijuna godina postanu nestabilni, te da su zbog toga nedavna tvorevina.
Saturnov prsten E je vrlo teško vidljiv čak i najboljim teleskopima. Širina mu je kao udaljenost između Zemlje i Mjeseca.
Saturn ima 62 poznata satelita. Broj satelita vjerojatno nije potpun jer Saturnovi prsteni smetaju u njihovom otkrivanju sa Zemlje.
Svi veći sateliti, osim Febe i Hiperiona imaju sinkronu rotaciju. Feba uz to ima retrogradnu te vrlo nagnutu putanju, pa se sumnja da je zarobljeni asteroid. Hiperion je jedino tijelo u Sunčevu Sustavu za koje se zna da ima kaotičnu rotaciju. Mnogi sateliti su u međusobnoj rezonanciji: Mimas - Tetida (1:2), Encelad - Diona (1:2) i Titan - Hiperion (3:4).
Trideset Saturnovih satelita su, po udaljenosti od Saturna: Pan, Atlas, Prometej, Pandora, Epimetej, Janus, Mimas, Encelad, Tetida, Telesto, Kalipso, Diona, Helena, Reja, Titan, Hiperion, Japet, Kiviuq, Ijiraq, Feba, Paaliaq, Skadi, Albiorix, Erriapo, Siarnaq, Tarvos, Mundilfari, Suttungr, Thrymr, Ymir i S/2003 S 1.
Saturnovi prirodni sateliti podijeljeni su u skupine, koje nose ime po najistaknutijem satelitu:
Skupina Jan koje sačinjava: Jan, Mimas, Encelad, Tetida, Diona, Reja, Titan, Hiperion
Saturn je, zbog svog sjaja, poznat još od pretpovijesti. Galileo Galilej je, 1610. godine, prvi usmjerio teleskop prema njemu. Zbog nesavršenosti prvih teleskopa, Galileo nije prepoznao prstenove, već je mislio da se radi o tri tijela. Posebno se zakompliciralo promatranje u vrijeme prolaska Zemlje kroz ravninu prstenova, kada su oni prividno nestali (jer su vrlo tanki), što je zbunilo Galilea. Tek je 1659. godine danski astronom Christiaan Huygens u Saturnovom neobičnom obliku prepoznao prstenove. Huygens je objasnio da je njihovo nestajanje i mijenjanje uzrokovano promjenom nagiba orbite Zemlje prema Saturnu tijekom njihovih ophoda oko Sunca.
Talijanski astronom Giovanni Domenico Cassini je 1675. otkrio pukotinu između u prstenima, pa se ta pukotina između prstenova A i B danas naziva po njemu Cassinijevom pukotinom. I drugi razmaci između prstenova nose imena po astronomima koji su ih otkrili ili sudjelovali u istraživanju Saturna (Guerin, Huygens, Maxwell, Encke).
Saturn su do sada posjetile 4 letjelice: Pioneer 11 (1979)., Voyager 1 (1980.), Voyager 2 (1981.) te Cassini-Huygens. Letjelica Cassini ušla je 1. srpnja 2004. u orbitu oko Saturna i počela 4-godišnju misiju istraživanja Saturna, njegovih prstenova, magnetosfere i satelita. Cassini je nosio sondu Huygens koja se početkom 2005. spustila na površinu Saturnovog najvećeg satelita Titana.
Saturn se rijetko pojavljuje kao središte radnje, ali su zbog prstena njegove slike popularne kao pozadina u mnogim filmovima.
2001: Odiseja u svemiru (1968) Arthura C Clarkea - Saturn i njegov sustav su središte radnje umjesto Jupitera.

Savka Dabčević-Kučar (Korčula, 6. prosinca 1923. - Zagreb, 6. kolovoza 2009.), hrvatska političarka i ekonomistica.
Ostala je zapamćenom kao predvodnica nacionalno-reformske struje tijekom Hrvatskog proljeća, koje je omogućila s funkcije predsjednice Centralnog komiteta Saveza komunista Hrvatske: kraj Hrvatskog proljeća je naznačen njenom smjenom s te dužnosti 1971. godine i masovnim antihrvatskim progonom "proljećara" koji je uslijedio nakon te smjene.
Otac: Antun Dabčević, pravnik, Hrvat iz Dobrote (Boka kotorska), potomak stare bokeljske pomorske obitelji brodovlasnika i kapetana (Dabčevići, Ivanovići, Lukovići). Zbog sudjelovanja u spaljivanju mađarske zastave u Zagrebu 1895., kao tadašnji brucoš filozofije suđen i kažnjen zabranom studiranja na Sveučilištu u Zagrebu. Završio pravni fakultet u Beču. Službovao kao pravnik, gradski poglavar (Benkovac, Zadar, Korčula), a kasnije banski savjetnik (Dubrovnik, Split). Zbog neslaganja s vlastima prijevremeno umirovljen 1934.Majka: Marija Miljenka Novak (po majci Denegri), Hrvatica. Završila građansku školu i kratko vrijeme bila zaposlena kao službenica.
Savka Dabčević Kučar je od 1951. udana za diplomiranog inženjera rudarstva Antu Kučara, Hrvata, rođenog u Bolu (otok Brač), podrijetlom po majci iz trogirske obitelji brodograditelja (Kalebota), po ocu (Ćular-Kučar) iz Unešića u Zagori. A. Kučar je bio dugogodišnji direktor Geotehnike.Majka je dviju kćeri. Jedna završila i doktorirala kemiju, druga završila i doktorirala fiziku.
Savka Dabčević-Kučar je završila Žensku realnu gimnaziju u Splitu 1941. godine i bila najmlađa maturantica. Već kao gimnazijalka iskazuje mnogustrukost interesa i nadarenosti (književnost, filozofija, psihologija, umjetnost, povijest). Spominjana je kao najbolja učenica u nekoliko splitskih naraštaja. U razdoblju 1941.-45. nije nastavljala školovanje. Brata joj uhićuju talijanske okupacijske vlasti, a obitelj je u vrlo lošim materijalnim prilikama; mlada Savka pomaže uzdržavanje obitelji davanjem instrukcija đacima.
U rujnu 1943. otišla je u partizane nakon što su joj fašisti pretukli brata, poslana je u El Shatt, odakle se vraća 1945.
Nakon rata upisuje tadašnju Ekonomsku višu školu (kasniji Fakultet ekonomskih znanosti), studijske godine 1945/46.
1946. godine odlazi na studij u SSSR, na Finansovo-ekonomičeski fakultet u Lenjingradu . Tamo završava dvije godine studija. Zbog rezolucije Informbiroa prekida studij i vraća se u Zagreb lipnja 1948. Nastavlja studij na Fakultetu ekonomskih znanosti u Zagrebu. Tijekom studijske godine 48/49. završava dvije nastavne godine. Diplomira u prosincu 1949.
Siječnja 1950. birana za asistenticu na Fakultetu ekonomskih znanosti za predmet politička ekonomija.  Kao jedna od prvih doktorice ekonomije u Hrvatskoj, doktorira temom «J.M.Keynes-teoretičar državnog kapitalizma» (mentor prof. dr. Mijo Mirković).  Izbor i obrada nemarksističkog ekonomskog teoretičara u doktorskoj disertaciji u to doba svakako je iznimna pojava.
Savka Dabčević Kučar je birana za docenta na istom fakultetu 1954., za izvanrednog (1957. i konačno za redovnog profesora (1960.)
Kao profesor dobila 1960/61. Fordovu stipendiju za jednogodišnji boravak u inozemstvu – 10 mjeseci u SAD-u i 2 mjeseca u Francuskoj. Na tom studijskom boravku proučavala je moderne metode praćenja i prognoziranja regionalnog razvoja.
Bila je članicom delegacije SFRJ u Ujedinjenim narodima.Bila je organizator, dvije godine voditelj i profesor na poslijediplomskom studiju «Ekonomika komune».
1967. godine izabrana je na mjesto predsjednice Izvršnog vijeća Sabora (današnjim rječnikom: Vlade) Socijalističke Republike Hrvatske. 1969. godine prelazi na još važnije mjesto - ono predsjednice Centralnog komiteta Saveza komunista Hrvatske.
I pored svog kasnijeg velikog političkog angažmana, nikad nije prekidala predavanja i rad na fakultetu do 1971. Nakon osude u Karađorđevu, prosinca 1971. zbog njena političkog djelovanja, a u sklopu potpunog eliminiranja iz javnog života, prema nalogu Partije - koju je donedavno bila vodila kao Predsjednica centralnog komiteta Saveza komunista Hrvatske (1969. - 1971.) prisiljena je napustiti fakultet i stručni i znanstveni rad.
Na Ekonomskom fakultetu u Zagrebu nije ostao sačuvan nikakav pisani trag da je ikada tamo boravila, radila, predavala, tiskala radove, vodila doktorske radnje i sl. Rujna 1972. odlukom Centralnog komiteta zaposlena u Sekretarijatu za financije SRH. 1975. odlazi u prijevremenu mirovinu, čim je ostvarila zakonske uvjete.
Od 1990. god. ponovo sudjeluje u političkom životu, te je izabrana za prvu predsjednicu Hrvatske narodne stranke; tu dužnost obnaša do 1994. godine, a potom do smrti sudjeluje u vođenju stranke.
«Sistem nagradjivanja i realne nadnice grafičkih radnika u Zagrebu 1935.-39. i 1952.-56.», magistarski rad, tiskano kao separat i u Zborniku radova, Ekonomski fakultet, knjiga IV. 1958; 
«Kretanje najamnine u suvremenim kapitalističkim zemljama», knjiga, izdanje Ekonomska biblioteka, 1961.; 
«Osnovne zakonitosti u proizvodnji, raspodjelik, razmjeni i potrošnji», izd. Radničko sveučilište Moša Pijade, 1960.; 
u knjizi «Planning Econimic Development», ed. Everett E. Hagen, Homewood, Richard D. Irving inc. 1963.; 
«Bijela knjiga», zajednički rad na prvoj privednoj reformi; autori R. Lang, D. Gorupić, M. Mesarić, V. Stipetić, I. Perišin, J. Sirotković i S. Dabčević Kučar, Dabčević, Gorupić i dr. 
«Politička ekonomija kapitalizma», grupa autora, Informator, Zagreb 1967. (poglavlja VII, X, XI, XII); 
«Politička ekonomija socijalizma», grupa autora, izd. Ekonomskog fakulteta Sveučilišta u Zagrebu 1963. (autor četiri poglavlja); 
«Analiza ekonomskog položaja privrednih gupacija na bazi dohodovne cijene i cijene proizvodnje», suautor u grupnoj studiji, Beograd, veljača 1964. Posebno tiskano kao studija, Ekonomski pregled, 1963., br. 3-5; 
«Politička ekonomija socijalizma», grupa autora, Fakultet ekonomskih znanosti, Zagreb, 1970.
Dobitnica je dviju najviših republičkih nagrada za znanstveni rad «Božidar Adžija» god. 1964. i 1967.
Usporedno s nastavnim i znanstvenim radom, uključuje se i u konkretnu gospodarsku praksu. Za vrijeme predsjednikovanja Vece Holjevca sudjelovala je u radu Gradske skupštine Zagreba kao predsjednica Savjeta za društveni plan i financije. 60-tih godina bila je jedan od sudionika u razradi Privredne reforme (u izradi tzv. «bijele knjige»).
Kao uvjereni antifašist od 1941. pomagala NOP, ali nije pristupila organizaciji. U partizane otišla u tijeku masovnog ustanka u Dalmaciji rujna 1943. Od partijskog vodstva raspoređena kao politički radnik na oslobođenoj teritoriji Brač – Šolta. Tamo je u prosincu 1943. postala članom KPH.
Odmah u prosincu 1943. upućena je odlukom Oblasnog komiteta KPH za Dalmaciju upućena kao jedan od rukovoditelja zbjega u El Shatt, Egipat. Obavljala dužnost člana Odbora JNOF-a (Jedinstvene narodno oslobodilačke fronte) za zbjeg i člana rukovodstva USAOH-a i SKOJ-a, kasnije i KPH-a. U domovinu se vratila nakon svršetka rata s posljednjim grupama iz El Shatta.
Od 1945. obnašala razne političke funkcije i bila član mnogih političkih i partijskih vodstava, ali ne profesionalno. Tako je bila birani zastupnik Gradske skupštine Zagreba. Dva puta (oba puta s protukandidatom) birana je za poslanika Savezne skupštine SFRJ, gdje je već tada otvoreno zastupala gospodarske interese SR Hrvatske.
Bila je član Interparlamentarne unije SFRJ i sudjeloala na međunarodnim zasjedanjima IPU, na kojima je istupala s referatima. Kao član jugoslavenske delegacije u UN, rujna do prosinca 1966. i predstavnik SFRJ u Socijalno-ekonomskom vijeću UN-a u diskusiji o desetljeću socijalnog i ekonomskog razvoja u svijetu istupila s referatom.
U SK obavljala mnoge dužnosti: tako je bila članica Sveučilišnog komiteta, član CK SKH i CK SKJ, 1964-65. bila sekretar za ideologijska, pa 1966-67. za ekonomska pitanja CK SKH.
1967. postaje predsjednica Izvšnog vijeća Sabora Socijalističke Republike Hrvatske i time prva žena predsjednica Vlade (ne samo u Hrvatskoj i bivšoj Jugoslaviji, nego i na širim srednjoeuropskim prostorima).
Dvije godine nakon toga Savka Dabčević-Kučar dobiva najvišu moguću političku funkciju (u tom vremenu), tj. postaje predsjednicom Centralnog komiteta SKH (u komunističkim zemljama, tijela vladajuće partije su uglednija i važnija od državnih tijela). Tu dužnost obavlja od 1969. do nasilne smjene 1971. Prva je žena predsjednica SK jedne republike.
U zastupničkom radu i kao predsjednica hrvatske vlade zastupa hrvatske političke i gospodarske interese; zalaže se za ravnopravniju poziciju i elemente državnosti Hrvatske u SFRJ i za drugačiju gospodarsku politiku – bližu tržišnim uvjetima, s manje državno-administrativnog i birokratskog uplitanja u ekonomiku. Žestoki je protivnik centralizacije. U tadašnjim okvirima bori se za demokratizaciju društva. U SKH djeluje protiv dogmatizma i staljinizma. Oštar je protivnik jugounitarizma i velikosrtpstva, te aktivna protiv velikosrpske dominaicje u svim sferama života.
Politički osuđena u Krađorđevu 1. XII. 1971. od tadašnjeg jugoslavenskog komunističkog vodstva. Ne želeći se odreći svojih političkih stajališta i ciljeva, podnosi ostavku na mjesto predsjednika i člana CK SKH 12. prosinca 1971. Isključena iz SKH 12. travnja 1972. Odlukom Partije isključena iz sveg političkog, javnog, pa i stručnog i znanstvenog rada. U godinama nakon 1971. je u socijalno neugodnoj situaciji, te samim svojim življenjem u Zagrebu predstavlja svojevrsnu oporbu vladajućem sustavu - stvarna oporba u ta vremena nije bila moguća, jer iskazivanje opozicijskih stajališta u medijima nije bilo moguće, te se zbog javnog kritiziranja komunističkog sustava lako moglo završiti u zatvoru. Okuplja oko sebe "proljećare", "disidente", "antirežimske ljude".
U vrijeme sloma komunizma u Europi, u političkom i javnom životu, javlja se serijom članaka u Slobodnoj Dalmaciji siječnja 1990. Pledira za organiziranje svih onih hrvatskih i demokratskih (antikomunističkih i antijugoslavenkih) snaga, koje su još neorganizirane, a sve se više javljaju na hrvatskoj sceni.
Na poziv predstavnika HSLS-a i HKDS-a pridužuje se 1990. god. kao izvanstranačka osoba, zajedno sa još nekolicinom istaknutih pojedinaca, Koaliciji narodnog sporazuma. Koalicija ujedinjava demokratske centrističke hrvatske stranke (HSS, HDS, HSLS, HKDS, SDSH) kako se protukomunistički hrvatski glasovi ne bi na prvim slobodnim izborima usitnjavanjem izgubili.
U listopadu 1990. zajedno s istomišljenicima formira demokratsku hrvatsku stranku centra – Hrvatsku narodnu stranku (HNS). Prva je predsjednica HNS-a, birana tajnim glasovanjem siječnja 1991. Još dva puta birana za predsjednicu stranke, dugi put uz protukandidata. Svojom odlukom povlači se s te funkcije u studenom 1994. Birana u vodeća stranačka tijela i za počasnu predsjednicu HNS-a, što je bila do dana smrti.
Savka Dabčević-Kučar se kandidiralana izborima predsjednika Republike Hrvatske, 2. kolovoza 1992. i kao predsjednički kandidat dobiva 6 posto glasova.
U svom političkom djelovanju dosljedno zastupa suverenost i neovisnost Republike Hrvatske i jačanje demokracije, gospodarstvo tržišnog tipa sa socijalnim elementima i integraciju Hrvatske u europske institucije.
Za vrijeme srpske agresije na Hrvatsku, kao oporbeni stranački prvak djelatno sudjeluje u akcijama koje jačaju međunarodni položaj Republike Hrvatske i njenu obrambenu snagu. Tijekom rata bila među ne velikim brojem političara koju su obilazili prve bojne linije u Slavoniji, Petrinji, Pokupskom, zaleđu Dalmacije itd.
Kao član HNS-a ulazi u Hrvatski sabor 7. rujna 1992., mandat saborske zastupnice traje joj do 28. studenog 1995. Članica je Odbora za gospodarstvo i pokreće na Odboru i saborskim zasjedanjima mnoga pitanja bržeg i efikasnijeg gospodarskog razvoja, te za privatizaciju putem podjele dionica. Kritizira tekuću gospodarsku politiku u mnogim pitanjima, te daje mnogobrojne konkretne i kvalitetne prijedloge.
Član je odbora za vanjsku politiku Sabora u kojem je vrlo aktivna, te izvršnog odbora Interparlamentarne unije (IPU) Sabora RH. Sudjeluje kao delegat na konferencijama IPU u Canberri, Parizu, Madridu, Kopenhagenu i Bukureštu i istupa s koreferatima na Odboru IPU za ekonomska pitanja. Za zastupničkog mandata, predstavnica je Hrvatske na međunarodnim sastancima žena parlamentarki, gdje iznosi hrvatske probleme, posebice vezano uz agresiju i njene posljedice za Hrvatsku. Član je hrvatske državne delegacije na Međunarodnom kongresu žena u Pekingu, rujna 1995.
Kao član Odbora za vanjsku politiku Sabora, bila i u mnogim saborskim delegacijama u inozemstvu, na razgovorima u Vijeću Europe u Strassbourgu, dvaput kad se radilo o prijemu Hrvarske u Vijeće, te uvijek argumentirano zastupala državne interese Hrvatske.
Kao saborska zastupnica i jedna od oporbenih čelnika imala brojne međunarodne kontakte – u Velikoj Britaniji (razgovori oporbenih čelnika s članovima odbora za vanjske poslove Engleskog parlamenta, na njihov poziv; sastala se s lordom Carringtonom, dala intervju za BBC, te sudjelovala u zajedničkom političkom skupu i konferenciji za tisak), Njemačkoj (1993. predstavnici vladajuće i oporbenih stranaka bili su gosti Bundestaga i imali niz kontakata i predavanja o Hrvatskoj), Francuskoj (prilikom zasjedanja IPU u Parizu 1993. hrvatska delegacija održala sastanak s francuskim kulturnim i javnim djelatnicima na temu hrvatskog položaja i perspektive) idr.
Kao istaknuta politička osoba pozivana je i na mnogobrojna međunarodna politička savjetovanja i susrete. Među ostalim sudjelovala: 
1990. u Beču – Mozartovi dani, na temu «Politička arhitektura buduće Europe», s referatom;
1990. simpozij u Harrogatu, Engleska, na temu o zbivanjima u Istočnoj Europi, istupila s referatom «The Croatian Spring 1971», koji je izazvao veliko zanimanje i diskusiju; 
prosinca 1990. na poziv Sveučilišta u Yale-u (SAD) održala predavanje na temu «1971.-1990. Reflections on democratic movement in Croatia»; 
prosinca 1991. na poziv AAA Assotiation, održala u Miami-u (SAD) referat «The war in Croatia and the Croatian option for a democratic and free society», koji je bio vrlo zapažen.
1997. godine publicirala je knjigu «71. Hrvatski snovi i stvarnost» koja je bila pravi politički bestseler u Hrvatskoj.
U suverenoj Hrvatskoj  odlikovana je Spomenicom domovinskoga rata, Redom hrvatskoga trolista, Redom Danice hrvatske s likom Blaža Lorkovića te Veleredom kralja Dmitra Zvonimira s lentom i Danicom.
