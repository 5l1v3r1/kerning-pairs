
Zrakoplovna medicina je grana preventivne medicine i medicine rada koja proučava utjecaj letenja, zrakoplova i sredine u kojoj se ono obavlja na organizam letača, pratećeg letačkog osoblja, padobranaca, putnika u zračnom prometu itd. i u praksi primjenjuje specifične metode preventivo medicinske zaštite u sprječavanju negativnog utjecaja letenja na život i zdravlje čovjeka i nastanak izvanrednih događaja i katastrofa (koje karakterizira veliki gubitak ljudskih života, materijalnih dobara i poremećaj ekoloških sustava). I pored postojanja mnogih problema, na koje je u svom okruženju naišlo zrakoplovstvo, liječnik zrakoplovne medicine je samo jedan, od mnogih visoko obrazovanih pojedinaca koji radi na minimiziranja mnogih nuspojava, tako da čovjek može i dalje imati nadmoć u zračnom prostoru.Zrakoplovna medicina je značajna komponenta sigurnosti u zrakoplovstvu i istraživanju svemira.
Zrakoplovna medicina je nastala u ranom 18. stoljeću s prvim fiziološkim studijama liječnika balonista Jean-François Pilâtre de Roziera (1754. - 1785.), iz Metza, prvog čovjeka na svijetu koji je 15. listopada 1783. godine poletio balonom ispunjenim toplim zrakom. Nakon toga žalio se na bolove u ušima i smetnje sluha pri spuštanju. Dakle, prvi čovjek u povijesti koji je poletio i poslije toga dao medicinski opis smetnji iz područja zrakoplovne medicine, bio je liječnik, i prvi čovjek  koji je poginuo u zrakoplovnoj nesreći pri eksploziji balona ispunjenog vodikom, sat i pol poslije polijetanja.
Tijekom 1784., godinu dana nakon prvog leta balona, od strane francuskog fizičara Jean Pilâtre de Roziera, i bostonskog fizičara, John Jeffriesa, napravljena je i prva studija visinskog sastava atmosfere uz pomoć balona.
Prvu sveobuhvatnu studiju utjecaja letenja na zdravlje proveo je francuski liječnik Paul Berta, koji je objavio svoja istraživanja o utjecaju promjene sustava i tlaka zraka, s porastom visine na ljude, 1878. godine pod naslovom "La pression barometrique".
Godine 1894. bečki fiziolog Herman fon Šreter, dizajnirao je masku za kisik s kojom meteorolog Artur Berson postavlja rekord i dostiže visinu od 9.150 metara leteći u balonu. 
Prvi propisi za vojne pilote, koje su oni morali poštovati u izvršenju letačkih aktivnosti, doneseni su u SAD-u 1912. godine. Značajan doprinos na tom području dao je liječnik Theodore Lyster, američki pionir zrakoplovne medicine, koji je i otvorio prvi istraživački laboratorij  za istraživanja na području zrakoplovne medicine 1918. u New Yorku. Tijekom 1919. godine otvorena je i prva škola za zrakoplovnu medicinu. 
U 1929. u SAD-u osnovano je prvo udruženje liječnika zrakoplovne medicine, Aerospace Medical Association (AsMA), pod rukovodstvom Louisa H. Bauera. Tijekom 1934. u SAD-u počinju prva proučavanja utjecaja visokih naprezanja tijekom leta na organizam pilota, koja dovode do daljnjeg tehničkog napretka i izrade i razvoja prvog hermetičkog odijela, a nešto kasnije i prvog anti-G kombinezona. Konstrukcija ove opreme omogućila je daljnji razvoj mlaznih zrakoplova, a kasnije i zrakoplova na raketni pogon.
Povijest zrakoplovne medicine na ovim prostorima datira od 1911. godine, kada je izvršena prva selekcija letača za zrakoplovstvo Kraljevine Srbije. Koliko je to bilo napredno govori podatak da su SAD prvu selekciju provele tek 1917. godine, i da su tada bili treća zemlja u svijetu koja se bavila selekcijom pilota. Od tada pa do Drugog svjetskog rata, zrakoplovna medicina je bila u sastavu Sanitetskog odjela Zapovjedništva zrakoplovstva. U tom razdoblju, jugoslavenska zrakoplovna medicina (naročito zrakoplovna fiziologija) bila je jedna od vodećih u svijetu a njeni liječnici školovali su se u vodećim zemljama na ovom području  medicine Francuskoj i Njemačkoj. Jugoslavija je u to vrijeme bila i među rijetkim zemljama koja je imala udžbenik iz zrakoplovne medicine, koji je napisao liječnik i pilot dr. Mihajlo Kostić na hrvatskom jeziku 1941. godine. Dr. Petrović i dr. Nikolić bili su prvi rodonačelnici suvremene zrakoplovne medicine u Kraljevini Jugoslaviji ali je Drugi svjetski rat i njihov odlazak u zarobljeništvo prekinuo njihov rad. Nakon rata oni se nisu priključili daljnjem radu u ovoj grani medicine. 
Svoj puni zamah razvoja zrakoplovna medicina započinje formiranjem  "Vazduhoplovnomedicinskog instituta" (VMI) RV i PVO Jugoslavije, 11. studenoga 1945. u Zemunu (Beograd). 
Zrakoplovno medicinski institut (VMI) u početku je bio mala specijalizirana bolnica namijenjena oboljelim i ozlijeđenim pilotima, smještena u Zemunu u ulici Sonje Marinković br. 4, koja 1946. godine počinje sa selekcijom letača. 
Godine 1947. institut dobiva i oblik znanstvene ustanove jer započinje sa istraživanjima na području zrakoplovne medicine. Do 1955. godine osoblje (VMI) se usavršavalo u europskim zemljama i Sjedinjenim američkim državama, a nešto kasnije i u Sovjetskom Savezu. Te godine počinje i primjena suvremene fiziološke trenaže za letače, na temelju iskustava stečenih u SAD-u i SSSR-u. 
Od 1981. s ustanovljenjem specijalizacije zrakoplovne medicine (službeno priznate specijalizacije od strane Ministarstva zdravlja Jugoslavije u trajanju od tri godine) VMI postaje i nastavna baza Vojnomedicinske akademije za realizaciju školovanja svih profila liječnika na području zrakoplovne medicine za potrebe tadašnje JNA. U listopadu 1983. Jugoslavija i  RV i PVO dobiva prvu generaciju diplomiranih specijalista zrakoplovne medicine. 
Godine 1988. VMI se seli u Batajnicu u novi objekt u sklopu Vojne bolnice "Batajnica". Smještajem, opremom i stručnim mogućnostima ubrajala se među najrazvijenije ustanove u svijetu koje se bave zrakoplovnom medicinom. 
Nakon raspada bivše Jugoslavije svaka zemlja nastavlja dalje samostalni razvoj ove grane medicine za potrebe svog vojnog i civilnog zrakoplovstva. VMI ostaje u sastavu Vojske SiCG, a kasnije Vojske Srbije. Nakon oštećenja izazvanih bombardiranjem 1999. i značajnog smanjenja zrakoplovstva Srbije, dio VMI (Uprava, VLKL i Klinički dio) preseljena je na VMA a Odjel za zrakoplovnu fiziologiju s opremom nastavlja rad na lokaciji u Batajnici. 15. srpnja 1999. godine VMI mijenja naziv u IVM (Institut za zrakoplovnu medicinu) i ulazi u formacijski sastav Zavoda za preventivnu medicinu VS, odnosno Vojnomedicinsku akademiju.
Prva generacija liječnika specijalizaciju iz zrakoplovne medicine započela je 1981. odmah nakon usvajanja nastavnog plana i programa od strane Naučnog veća Vojnomedicinske akademija i njenog priznavanja kao grane medicine u Jugoslaviji od strane Ministarstva zdravlja. 
Nakon trogodišnjeg školovanja na VMA i VMI i provedene prakse u letačkim i padobranskim jedinicama 23.listopada 1983. specijalizaciju završava 10 liječnika iz JNA i JAT-a. 
Civ.lice dr. Ljiljana Stijović iz Beograda Disp.za medicinu rada JAT-aNakon raspada Jugoslavije (1992.) dio generacije napušta svoje dužnosti u JNA i odlazi u Makedoniju (dr. Boris Arsov), Bosnu (dr. Fejsal Borić) i Hravatsku (dr. Zoran Lolić i dr. Vladimir Pletikapić), a sljedeći liječnici nastavljaju svoj rad u Srbiji: dr. Milorad Dimić, dr. Nikola Bjegović, dr. Dušan Gojković, dr. Miodrag Janjušnjević, dr. Pavao Ostojić i dr. Ljiljana Stijović. 
Zahvaljujući entuzijazmu ove generacije specijalista u tadašnjoj Jugoslaviji formirana je i prva Sekcija liječnika za zrakoplovnu medicinu.
Nakon raspada bivše Jugoslavije i formiranja vlastitih oružanih snaga odlukom ministra obrane Republike Hrvatske 27. travnja 1992. utemeljena je prva ustanova u Hrvatskoj iz oblasti zrakoplovne medicine, Zavod za zrakoplovnu medicinu. 
Tijekom godina Zavod je preoblikovan u Institut zrakoplovne medicine, sa zadatkom obavljanja specijalističkih zdravstvenih pregleda civilnih i vojnih pilota, padobranaca, pomoćnog zrakoplovnog osoblja i kontrolora leta. U Institutu zrakoplovne medicine provode se i sistematski pregledi i ocjene radne sposobnosti djelatnih vojnih osoba te sistematski pregledi za školovanje i prijam u DVO. Krajem 2007. i početkom 2008. tadašnje Zapovjedništvo za logistiku (ZzL) izvršilo je pripreme za prelazak u Zapovjedništvo za potporu i preuzelo dio logističkih i sanitetskih postrojbi iz HKoV-a i HRZ-a i PZO-a, koje su pružale zdravstvenu zaštitu pripadnicima OS-a, kao što je između ostalih i  Institut zrakoplovne medicine.
Zrakoplovna medicina nastaje kao potreba suvremenog razvoja zrakoplovstva i astronautike, kako bi dala odgovor na brojne biološke i fizičke stresove kojima su u svojoj radnoj sredini izloženi letači i letačke osoblje, astronauti, padobranci i brojni putnici zrakoplova tijekom putovanja, i spriječila pojavu nepovoljnih fizioloških promjena u organizmu tih osoba, a konstruktorima letjelica i svemirskih "brodova" pomogla pri konstruiranju zaštitne opreme i drugih elemenata zaštite. 
Rješavanje problema kao što su održavanje života astronauta u svemiru, briga za zdravlje pilota i kabinskog osoblja, ili pružanje medicinske potpore brojnim zdravim i bolesnim putnicima aviotvrtkama, samo su neki od zadataka zrakoplovne medicine. 
Atmosfera u kojoj se obavlja letenje jako je negostoljubiva za organizam čovjeka i može proizvesti negativan utjecaj na organizam, bez obzira na vrstu i tip letjelice. Letenje se obavlja na visinama u prosjeku od 9.100-18.300 metara, pri sniženom barometarskom tlaku. Temperatura na tim visinama pada za 2° C svakih 300 m nadmorske visine, (tako da na visini od 10.700 metara ona iznosi -57°C). Tijekom uspona na visinu ili spuštanja na zemlju, zrakoplovi (a posebno svemirski brodovi) kreću se velikom brzinom što dovodi do velikog "G" opterećenja na organizam. Disanje kisika pri povišenom tlaku, buka, vibracije, katapultiranje izbacivim sjedalom nakon čega slijedi skok padobran samo su neki od problema koje rješava zrakoplovna medicina. U osnovne zadatke zrakoplovne medicine spadaju sljedeće aktivnosti: 
Razvoj i periodični (redovni i izvanredni) pregledi zaštitne opreme i sredstava za letače;
Periodični (redovni i izvanredni) zdravstveni pregledi vojnih i civilnih letača, padobranaca i kontrolora letenja;
Nastava iz područja zrakoplovne medicine (teorijska i praktična), za letače padobrance i ostalo osoblje uključeno u proces letenja;
Unapređenje letačke sigurnosti i predlaganje zaštitnih mjera iz područja preventivne medicinske zaštite;
Zrakoplovno-medicinska ekspertiza izvanrednih događaja, nesreća i katastrofa tijekom leta;
Medicinsko osiguravanje letenja, padobranskih skokova i drugih aktivnosti vezanih za letenje i padobranske skokove;
Medicinska potpora putnicima avio-tvrtki i pružanje pomoći medicinskom osoblju i bolesnicima kod zračnog prometa ozlijeđenih i oboljelih;
Zrakoplovna fiziologija  je dio zrakoplovne medicine koji se bavi proučavanjem fizioloških promjena u organizmu pilota i putnika izloženih brojnim stresogenim utjecajima tijekom letenja. , ,
Atmosferski tlak je izravna posljedica težine zraka. To znači da se tlak zraka razlikuje s mjestom i vremenom jer se količina (i težina) zraka iznad  zemlje isto tako razlikuju. Atmosferski tlak se smanjuje za ~ 50% na visini od oko 5000 metara (jer se i oko 50% ukupne mase atmosfere nalazi unutar najnižih 5000 metara). Prosječni atmosferski tlak izmjeren na razini mora iznosi oko 101,3 kPa, na 9.000 m 30,1 kPa, a na 15.000 m 11,6 kPa. 
Usporedno s promjenom atmosferskog tlaka mijenja se i parcijalni tlak kisika: koji na razini mora iznosi 21,2 kPa, 6,3 kPa na 9000 m i 2,4 kPa na 15.000  metara. 
Organizam čovjeka fiziološki je kroz  evoluciju, prilagođen da bude uspješan do oko 3.000 metara iznad razine mora (područje (zona) fiziološke efikasnosti). Izvan tog područja, kompenzacijski mehanizmi organizma se neće moći suprotstaviti  stresogenim utjecajima visine. 
Iako je postotak kisika u atmosferi konstantan i iznosi oko 21% (79% atmosfere sastoji se od dušika i malih količina drugih plinova), pad barometarskog tlaka utječe na smanjenje apsolutnog broja molekula svih plinova prisutnih u svakoj jedinici zraka, što proporcionalno smanjuje parcijalni tlak kisika . 
Po ovom principu očekuje se i da pada parcijalni tlak kisika u alveolarnom zraku, što se događa na manjim visinama zbog povećane ventilacije pluća. Međutim na većim visinama vodena para i ugljični dioksid se konstantno odstranjuju iz krvi preko izdahnutog zraka, dovodeći do još većeg razrjeđenja kisika u plućima (tako da na 9000 metara visine parcijalni tlak kisika iznosi 6,3 kPa u atmosferi a 2,8 kPa u alveolama), što u odnosu na 13,9 kPa koliki je tlak u alveoalama na razini mora predstavlja drastično smanjenje, i dovodi do hipoksije sa svim pratećim posljedicama koje ona izaziva u organizmu pilota. 
Zato vojni piloti prolaze kroz cijeli niz vježbi u  hipobaričnim barokomora na visokoj  nadmorskoj visini (na niskom  barometarskom tlak) u kojima se simulira rane faze  hipoksije (nedostatak kisika u tijelu). Testovi pilotu pružaju dokaze o brzom pogoršanje motornih vještina, pravilnog razmišljanja i drugih sposobnosti tijekom leta na visini preko 4000 metara iznad razine mora, bez korištenja dodatnog kisika, i time mu daju dokaz o značaju pravilne i stalne upotrebe zaštitne letačke opreme i uređaja za kisik u zrakoplovu.
Jedan od mogućih poremećaja zbog promjene nadmorske visine je  dekompresijska bolest, kojoj može biti izložen pilot na velikim visinama, tijekom dekompresije kabine ili kod neadekvatno potlačene (hermetične) kabine zrakoplova izazvane raznim uzrocima.
Vojni piloti i astronauti lete velikim brzinama i izvode različite manevre što njihovo tijelo izlaže visokim "g" gravitacijskim  ubrzanjima.
U vertikalnom usponu, uvećanje "g" ubrzanja (nazivamo pozitivno "g" ubrzanje jer centrifugalna sila djeluje prema donjem dijelu tijela) i dovodi do poremećaja isporuke arterijske krvi u mozak uz istodobni porast tlaka u venama stopala i do 5 puta. Zbog elastičnosti  vena dolazi do njihovog širenja i preraspodjele veće količine krvi iz gornjih ka donjim dijelovima tijela. Kako srce ne može izbaciti krv, koja se u njega ne vraća, nastaje gubitak kisika u krvi u  mozgu, što kod pilota prvo dovodi do poremećaja perifernog vida. Dalji porast ubrzanja dovodi do crne koprene blackouts ( privremeni poremećaj vida).
Zato se prema preporukama zrakoplovnih liječnika izvode posebne trbušne vježbe i primjenjuju Anti "g" odijela (što ima za cilj da pritiskom podesivih balona u specijalnim odijelima i skupljanje nogu prema trbuhu) pomogne održavanju krvi u gornjoj polovici tijela, kada je organizam izložen pozitivnom "g "ubrzanju. 
Tijekom spuštanja (slijetanja), na tijelo djeluje sila ubrzanja naviše prema gornjim dijelovima tijela (ovo ubrzanje naziva se negativno "g" ubrzanje), koje povećava krvni tlak u arterijskoj cirkulacije vrata, glave i moždanim tkivu. Ovo ubrzanje se lakše podnosi u odnosu na pozitivno, ali trajno možda više oštećuje organizam. Pilot doživljava poremećaj vida poznat kao crvena koprene ili red out, a zbog povećanog arterijskog tlaka u mozgu može doći i do moždanog udara.
Iako piloti imaju fizičku izdržljivost i opremu za kompenzaciju djelovanja negativnog ubrzanja, dugotrajne i visoke vrijednosti negativnog "g" ubrzanja (oko pet do devet puta veće od normalne sile gravitacije) može uzrokovati fiziološke poremećaje. Iz tog razloga, kretanja zrakoplova kao što su manevri tipa; petlja, valjak, zaokret, penjanje, poniranje itd. pilota namješta kako bi minimizirale izloženost negativnom i pozitivnom "g" ubrzanju. 
Ogromne sile ubrzanja (15 do 25 "g" u trajanju od više sekundi organizam može podnijeti kod takozvanih trasverzalnih "g" ubrzanja. Kod njih sila ubrzanja djeluje sprijeda prema natrag, i raspoređena je na veću površinu tijela (npr. kada smo u zrakoplovu u ležećem položaju). Kod ovih ubrzanja obično nema posljedica, osim mogućeg kolapsa jednog plućnog krila, što nije smrtonosno. Zato se kod vrlo velikih ubrzanja sjedalo pilota ili astronauta, posebnim tehničkim rješenjima, postavlja u poluležeći ili ležeći položaj.
Tijekom zračnih letova postoje mnogi problemi s promjenom gravitacije kao što je nulta gravitacija [4] u letačkim prostoru. Izlaganje ovom okruženju s vremenom može izazvati poremećaje sustava ravnoteže, metabolizam vode, povraćanje, gubitak mišićne snage, a po povratku na zemlju, i probleme sa stajanjem i hodom. 
Nulta gravitacija utječe na 75% letača znacima koji su u rasponu od gubitka apetita preko mučnine i povraćanja pa sve do gubitka misaonog toka i gubitka osjeta dodira. Nepromišljenosti, vrtoglavica, a ponekad i jak umor javlja se u oko 20% avionskih posada. 
Promjene koje se javljaju tijekom izlaganja nultom "G" okruženju tijekom letenja mogu se umanjiti / otkloniti sprečavanjem nepravilnosti u preraspodjele kretanja krvi i radu srca što se postiže primjenom  ani "G" odijela, specijalnim fizičkim vježbama, fiziološkim treningom (trenažom) i lijekovima. 
Promjena koje su se dogodile nakon izlaganja nultom "G" okruženju, po povratku na zemlju mogu se liječiti usporenim postupnim porastom aktivnosti, usporenim pokretima glave, a prema potrebi i lijekovima.
Barotrauma je povreda šupljih organa i tkiva, uzrokovana razlikom tlaka između plinom ispunjenih prostora u tijelu i zračnog ili vodenog prostora oko tijela, tijekom uspona ili silaska. 
Organi ili tkiva kod kojih nastaju lakše ili teže barotraumatske ozljede u zrakoplovstvu su:
Kisičko uho je sindrom sličan barotraumatskoj upali srednjeg uha, a nastaje kao posljedica Udisanje 100% kisika pod povišenim tlakom kod pilota i astronauta
Ljudska osjetila su kroz evoluciju prilagođena za funkcioniranje na zemlji. Kretanje tijekom letanja, (zbog naglih promjena ubrzanja, položaja letjelice, letenje kroz oblake i noću itd.), Naša čula često primaju pogrešne podražaje koji uvijek ne odražavaju realno kretanje aviona, što izaziva prostornu dezorijentaciju i senzorne iluzije. Te iluzije mogu biti veoma opasne za pilota. Zbog pogrešne interpretacije realne stvarnosti, piloti donose i pogrešne odluke u upravljanju letjelicom, što može završiti katastrofom.
U cilju savladavanja ovih problema u okviru zrakoplovstva i zrakoplovne medicine formira se i posebna grana psihologije - zrakoplovna psihologija.
Direktive Američkog udruženja AMES za obavljanje medicinske selekcije pilota i avionskih posada. (engl.)
PP prezentacija Američkog udruženja AsMA za obuku pilota iz zrakoplovne medicine (engl.)

Zubi (lat. dens, dentis, grč. δόντι) su kalcificirani organi, koji se nalaze na početku probavnog trakta, u usnoj šupljini. Usađeni su u alveolarne nastavke gornje i donje vilice i smješteni u zubne čašice (alveole) . Čovjek obično ima 32 stalna i 20 mliječnih zuba.
Na svakom zubu se razlikuju tri osnovna dijela: kruna, vrat i korijen.Kruna zuba (lat. corona dentis) se označava s dva termina: anatomska i klinička kruna. Anatomska kruna je dio zuba prekriven  caklinom. Ona se kod intaktnog zubnog niza ne vidi cijela, jer joj je vratni dio prekriven desnima. Klinička kruna je vidljivi dio zuba i može, ali ne mora, odgovarati anatomskoj kruni. Ona se obično mijenja tijekom života usljed resorpcije okolnog koštanog tkiva, povlačenja gingive i sl.
Vrat zuba (lat. collum s. cervix dentis) je suženje na granici cakline i cementa, u obliku plitkog žlijeba (cervikalna linija ili cxaklinsko-cementni spoj) i u fiziološkim uslovima je prekriven sluznicom usta. Između zuba i sluznice nalazi se uzak prostor dubine do 1,5-{mm}- koji se naziva fiziološki džep.
Korijen zuba (lat. radix dentis) također je označen sa dva termina, a služi učvršćivanju zuba. Anatomski korijen je dio zuba prekriven cementom i usađen je u zubnu jamicu (alveolu). Klinički korijen je onaj dio zuba koji se ne vidi pri inspekciji u ustima i može, ali ne mora, odgovarati anatomskom korijenu. Broj i veličina korjenova varira od zuba do zuba.
Jednokorjeni zubi su sjekutići, očnjaci i pretkutnjaci (sa izuzetkom gornjeg prvog premolara).
Svaki ljudski zub je izgrađen od tri kalcificirana tkiva: cakline, dentina i cementa, te posebnog vezivnog tkiva — zubne pulpe.
Podrobniji članak o temi: CaklinaZubna caklina (lat. substantia adamantina s. enamelum) je čvrsto mineralno tkivo koje prekriva dentin u predjelu anatomske krune zuba. Sadrži 4-6% organskih i 94-96% neorganskih tvari, a najbolje je razvijena na griznoj površini. To je najtvrđi dio zuba (i najtvrđe tkivo u organizmu uopće), ali je veoma krta. Sastoji se od šesterokutnih caklinskih prizmi promjera 3-6μm, tj. velikih i veoma zbijenih kristala kalcij-hidroksiapatita za koji su vezani ioni karbonata, Mg, Na, K itd. Ovi kristali su ugrađeni u finu mrežu veoma čvrstih i gotovo potpuno netopivih proteinskih vlakana, a vanjska površina cakline je prekrivena caklinskom košuljicom (lat. cuticula dentis). Zbog svog sastava caklina je veoma otporna na djelovanje enzima, kiselina i ostalih korozivnih tvari, te predstavlja prvu i glavnu liniju obrane zuba od karijesa.Caklina je djelomično prozirna, tako da boja zuba (koja varira od žućkaste do svjetlosive i bjeličastoplave) ovisi o boji dentina i prozirnosti cakline. Što je caklina manje prozirna, to su zubi bjelji, a na prozirnost utječu debljina, gustoća, stupanj kalcifikacije i homogenost cakline.
Dentin (lat. substantia eburnea) ili zubna kost je čvrsto tkivo koje izgrađuje najveći dio zuba. Ne vidi se pri inspekciji zuba in situ u ustima, jer je pokriven caklinom (u području krune) i cementom (u području korijena). Ima približan oblik zuba, a u središnjem dijelu formira zubnu šupljinu.Po sastavu je sličan kostima, te sadrži 28% organskih i 72% neorganskih materija. Sastoji se uglavnom od kristala hidroksiapatita, koji su ugrađeni u čvrstu mrežu kolagenih vlakana, a soli kalcija čine ga veoma otpornim na pritisak. Kroz dentin prolaze mnogobrojni Haversovi kanalići promjera 2-5μm, kroz koje se protežu Tomasova vlakna (ogranci krvnih žila i živaca) i fibra-vlakna (periferni produžeci stanica odontoblasta koje grade dentin). Dentin se stvara kontinuirano tokom cijelog života (sekundarni i tercijarni dentin), a boja mu varira od žućkaste do bijelosive.
Cement (lat. substantia ossea s. crusta petrosa) je mineralizirano vezivno tkivo koje prekriva dentin u predjelu anatomskog korijena zuba. Po građi je sličan kostima i sadrži 32% organskih i 68% neorganskih materija. Najdeblji je u području vrha (1-2-{mm}-) i račvanja korjenova. Prožet je sustavom kanalića i lakuna, kroz koji prolaze tanke fibrile (koje odgovaraju Šarpejevim vlaknima kostiju), a koje fiksiraju zub za okolnu alveolu. Cement se, slično dentinu, stvara tijekom cijelog života a ima i veliki reparatorni potencijal.
Zubna pulpa (lat. pulpa dentis) ispunjava unutrašnjost zuba, a sastoji se od rastresitog vezivnog tkiva. Osnovni strukturni elementi pulpe su vezivno-tkivne stanice, vlakna i osnovna supstanca. U osnovnoj supstanci (koja potječe iz krvne plazme) nalaze se kolagena i elastična vlakna, krvne i limfne žile, živčana vlakna, te relativno mali broj stanica (odontoblasta, fibroblasta, fibrocita, mezenhimalnih stanica, histiocita, limfocita, mastocita i sl).
Kod starijih osoba se pulpa postupno smanjuje zbog slabije prokrvljenosti, ali se zbog stvaranja novih slojeva dentina smanjuje i zubna šupljina. Pulpa ima više funkcija:
obrambenu ulogu koja se ogleda u stvaranju sekundarnog i tercijarnog dentina.Grana stomatologije koja se bavi terapijom oboljele pulpe naziva se endodoncija.
Pulpna komora (lat. cavum dentis) je analogna vanjskoj konturi zuba i u njezin sastav ulaze sljedeći dijelovi: komora pulpe (koja se nalazi u predjelu anatomske krune zuba), rogovi pulpe (okluzalni produžeci komore), pulpni kanal (lokaliziran u predjelu korena), apikalni otvor (šupljina u predjelu vrha korijena kroz koji prolaze živčani i nutritivni elementi), lateralni ili akcesorni kanali, pomoćni ili suplementarni kanali i anastamoze (koje povezuju pulpne kanale).
Postoji nekoliko teorija koje objašnjavaju nastanak zuba, a sve se zasnivaju na analizama fosilnih ostataka. Nijedna od njih nije u potpunosti potvrđena.Trituberkularna teorija ili teorija diferencijacije kaže da je čovječje zubalo nastalo od jednokvržičnih zuba reptila. Ovu teoriju je objavio Osborne 1888. godine. On smatra da su se na postojećoj kvržici prvo pojavile dvije oštre elevacije, od kojih su daljom evolucijom nastale još dvije kvržice. U periodu Jure pojavile su se i dodatne kvržice, te su tako formirane okluzalne površine današnjih kutnjaka.
Konkrescentna teorija smatra da su današnji zubi sisavaca nastali spajanjem pojedinačnih zuba reptila, i da broj kvržica odgovara broju spojenih primarnih zuba.
Koncentracijska ili dimer teorija, koju je predložio Bolk 1916. godine, kaže da su složeni zubi sisavaca nastali nepotpunim cijepanjem jednostavne dentalne osnove reptila.
Rast i razvoj zuba prolazi kroz četiri stadij: stadij zametka, stadij kape, stadij zvona i stadij formiranja korijena.Stadij zametka počinje u šestom tjednu intrauterinog života ploda. Ektodermalni epitel zadebljava i formira epitelnu gredicu, koja se razvija i spušta u dubinu mezoderma. Ona se dijeli na vanjski i unutrašnji segment (primarna dentalna lamina) na kojem se u osmom tjednu počinju formirati zameci prvih mliječnih zuba (koji su ujedno i caklinski organ).
U stadiju kape započinje kalcifikacija caklinskog organa, proliferacija epitelnih stanica zametka u okolni mezoderm i invaginacija bazalnog dijela caklinskog organa.
U stadiju zvona se nastavlja proliferacija epitela i produbljivanje invaginacije u bazalnom području caklinskog organa. U udubljenje urasta mezoderm i formira dentalnu papilu, od koje će nastati zubna pulpa. Od mezenhimnih stanica razvija se folikularna vrećica, koja sa dentalnom papilom i caklinskim organom čini zubnu klicu. 
Zubna pulpa sa periferno raspoređenim odontoblastima započinje stvaranje dentina (dentinogeneza), a caklinski organ pomoću ameloblasta stvaranje cakline (amelogeneza). Folikularna vrećica formira fibrovaskularnu kapsulu oko zuba u razvoju, koja je odgovorna za nutriciju, a ima i druge važne uloge. Na kraju stadija zvona počinje stvaranje kosti u mezodermu, folikul se transformira u periodontalno tkivo, a od caklinskog organa nastaje sekundarna dentalna lamina (za supstituentne zube). Također caklina i dentin formiraju zonu koja će postati caklinsko-dentinski spoj.
Stadij formiranja korijena se karakterizira stvaranjem strukture korjenova od Hertvigove epitelne ovojnice, koja nastaje u stadiju zvona od unutrašnjeg sloja caklinskog organa.
Dakle, caklina zuba je ektodermalnog, a ostale strukture (pulpa, dentin i cement) mezodermalnog porijekla.
Erupcija zuba predstavlja proces nicanja zuba i može se podijeliti na fazu aktivne i fazu pasivne erupcije (okluzalne adaptacije). Smatra se da je proces nicanja završen kada zub uspostavi kontakt sa antagonistom iz suprotne vilice.
Faza aktivne erupcije obuhvaća tri etape: intraosealnu, transgingivalnu i supragingivalnu etapu.
Okluzalna adaptacija predstavlja pasivnu erupciju zuba, u čijoj se osnovi nalazi proces abrazije. Dalje nicanje zuba je onemogućeno okluzalnim kontaktima antagonista, osim u slučaju gubitka zuba kada se javlja ekstruzija njegovog oponenta iz suprotne vilice. U tijeku ove faze se završava rast i razvoj korjenova, uspostavljaju stabilni okluzalni odnosi i dr.
Na razvoj i brzinu nicanja zuba mogu djelovati hormoni štitnjače i hormon rasta. Osim toga, na deponiranje soli u zubima u ranom stadiju njihovog razvoja djeluju količina kalcija i fosfata u hrani, vitamin D, paratireoidni hormon i sl. Kada su svi ovi faktori normalni strukture zuba se pravilno razvijaju, a u suprotnom razvoj i struktura zubnih organa mogu biti ozbiljno poremećeni.
Fiziološki procesi u tijeku morfogeneze su podijeljeni u nekoliko faza: faza inicijacije (u kojoj nastaju zameci zuba), faza proliferacije (koja utječe na njihovu veličinu i proporcije), faza histodiferencijacije (kada nastaju caklina i stanice koje stvaraju dentin — odontoblasti), faza morfodiferencijacije (kada se određuje oblik i veličina zuba) i faza apozicije (koja obuhvata deponiranje cakline i dentina).
Grupa znanstvenika sa Univerziteta za nauku u Tokiju je početkom 2007. godine uspješno izvela eksperiment "uzgajanja" i presađivanja zubnih organa u vilicu miša. Oni su injektirali mezenhimalne i epitelijalne stanice u strukturu kolagena i 14 dana pratili kako rastu i diferenciraju se svi strukturni elementi zuba. Potom si ih presadili u kavitet prethodno izvađenog zuba i ovi su normalno izrasli i razvili se.
Metoda koju su koristili japanski znanstvenici je prvi put pokazala, da je moguće od nekoliko stanica razviti cijeli organ.
lokalizaciji u dentalnom luku.Čovjek ima dva perioda nicanja zuba (difiodoncija), pa razlikujemo primarnu (mliječnu) i stalnu denticiju. Mliječna denticija se sastoji od 20 zuba (lat. dentes decidui), čije nicanje počinje u šestom mjesecu života. Veoma rijetko, beba odmah po rođenju ima iznikle zube, koji se označavaju kao prenatalni. Stalna denticija se obično sastoji od 32 zuba (lat. dentes permanentes s. adulti), a počinju nicati od šeste godine života. Postoji i period tzv. mješovite denticije (kada su prisutni i stalni i mliječni zubi u ustima) i traje od 6. do 12. godine života.
kutnjake ili molari (lat. dentes molares).U primarnoj denticiji ne postoje pretkutnjaci, a zbog različitih oblika zuba možemo reći da je čovječje zubalo heterodont (što naglašava njihovu različitu ulogu u procesu ingestije).
Zubi obrazuju tzv. dentalne lukove. Gornji dentalni luk (lat. arcus dentalis superior) ima oblik poluelipse, a donji (lat. arcus dentalis inferior) oblik parabole. Zajedno oni čine zubalo (lat. dentura).
prednje i bočne zube (lat. dentes anteriores s. intercanini, s. frontales et dentes posteriores s. postcanini, s. transcanini).Prednji zubi su:
Dvije zamišljene linije: vodoravna (okluzalna) i okomita (sagitalna) medijalna linija dijele zubalo na četiri simetrična kvadranta. Dentalna formula prikazuje broj zuba, po klasama, u odgovarajućem kvadrantu. Pošto se kod ljudi u svakom kvadrantu nalazi isti broj i identične klase zuba, konvencijom je utvrđeno da se njihova dentalna formula odnosi na gornji lijevi kvadrant (2-1-2-3). U njemu, dakle, imamo dva sjekutića, jedan očnjak, dva pretkutnjaka i tri kutnjaka. Dentalna formula mliječne denticije glasi 2-1-2 (dva sjekutića, jedan očnjak i dva kutnjaka).
Postoji više načina (sustava) obilježavanja zuba: univerzalni numerički sustav ({{jez-eng|ADA-system), Palmerova metoda, sustav znakova plus (+) i minus (−), binarni sustav ({{jez-eng|FDI) itd.Danas se u svijetu najčešće koristi binarni brojčani sustav, ustanovljen u Bukureštu 1970. godine na zasjedanju Međunarodne stomatološke federacije. Zubni lukovi su podijeljeni na četiri kvadranta koji su obilježeni brojevima 1—4 za stalnu denticiju (pri čemu 1 označava gornji desni, 2 gornji lijevi, 3 donji lijevi i 4 donji desni kvadrant). Četiri kvadranta mliječne denticije su obilježena brojevima 5—8. Drugi broj u sustavu označava položaj zuba u kvadrantu, polazeći od medijalne linije. Tako npr. gornji desni očnjak se označava sa 13 (jedan-tri); donji lijevi lateralni sjekutić sa 32 (tri-dva) itd.
Tkiva koja pružaju potporu zubima nazivaju se jednim imenom parodoncij. Tu spadaju gingiva, cement, periodoncij i koštana alveola.
Gingiva (desni) je mastikatorna sluznica koja prekriva alveolarne nastavke gornje i donje vilice. Dijeli se na slobodnu (marginalnu) i pripojnu gingivu. Slobodna gingiva oblaže vrat zuba, obično je svjetloljubičaste boje, valovita je i visoka oko 0,5-2-{mm}-. Prostor između gingive i zuba naziva se gingivalni sulkus. U apikalnom smjeru slobodna prelazi u pripojnu gingivu, koja je čvrsto pripojena za podlogu i nešto crvenija u odnosu na slobodnu gingivu.
Periodoncij je tkivo koje okružuje korijen zuba i pričvršćuje ga za fascikularnu kost. Prostor između kosti i zuba naziva se periodontalni prostor. U njemu se nalaze ćelije, krvni i limfni sudovi, nervi i Šarpejeva vlakna. To su kolagena, neelastična, valovita vlakna koja su razapeta između zuba i alveole i koja ograničavaju pokrete zuba samo u fiziološkim granicama. Grupirana su u snopove i dele se na gingivalnu i alveolarnu grupu.
Alveole su zubne čašice, smeštene u alveolarnim nastavcima gornje i donje vilice, a međusobno su odeljene pregradama. Pregrade između alveola susednih zuba se nazivaju septa interalveolarija (lat. septa interalveolaria), a između korenova jednog zuba septa interradikularija (lat. septa interradicularia). Zid alveole se naziva i prava alveolarna ili vlaknasta kost, pošto su u nju ugrađeni krajevi periodontalnih vlakana.
Fiziološke uloge pripojnog sistema su: potporna (preko njega se ostaruje biološka i mehanička veza zuba sa alveolom), formativna (koju obavljaju stanice osteoblasti, fibroblasti i cementoblasti omogućavajući visok reparatorni potencijal potpornih struktura), nutritivna (koju obavljaju arterijske krvne žile), neurosenzorna i zaštitna uloga (jer prihvaća i amortizuje različite sile koje djeluju na zub).
Zubna pulpa je bogato prokrvljena, što se dovodi u vezu sa njenim mnogobrojnim i značajnim funkcijama. Krvne žile za zube gornje vilice potječu iz a. alveolaris superior posterior i aa. alveolares superiores anteriores (grana vilične i infraorbitalne arterije), dok su donji zubi vaskularizirani od strane a. alveolaris inferior (bočne grane vilične arterije). Ove krvne žile se potom dijele i daju ogranke za zubnu pulpu i okolne potporne strukture. Cirkulaciju krvi reguliraju vlakna autonomnog živčanog sustava.Gornji zubi su inervirani preko gornjeg dentalnog spleta u čiji sastav ulaze n. maxillaris i n.infraorbitalis, a donji zubi dobijaju živce od donjeg dentalnog spleta koji izgrađuju n. alveolaris inferior i n.incisivus.
Dentalne anomalije nastaju kao posljedica djelovanja različitih faktora, odnosno razvojnih metaboličkih smetnji. Mogu se podijeliti na urođene i stečene.Urođene anomalije su anomalije vezane za broj, veličinu, oblik, položaj zuba i abnormalne kalcifikacije i apozicije. Neke od njih su:
Makrodoncija i mikrodoncija su poremećaji u veličini zuba. U prvom slučaju radi se o uvećanju, a u drugom o smanjenju veličine zubnog organa.
Anodoncija, hiperdoncija ili hipodoncija su poremećaji vezani za broj zuba. Anodoncija predstavlja totalno odsustvo mliječnih i stalnih zuba, a hiperdoncija bi bila razvoj prekobrojnih zuba. Hipodoncija je pojava abnormalnog odsustva nekih zuba. Također treba spomenuti oligodontciju, izraz koji označava odsustvo 6 ili više zuba.
Geminacija i fuzija su anomalije oblika zuba. Germinacija je pojava kada se zub podijeli na dva dijela, a fuzija se odnosi na spajanje više zuba u jedan.Stečene anomalije predstavljaju osnovnu patologiju stomatognatog sustava i ovdje se ubrajaju: malokluzije, prijelomi, erozije i patološka abrazija.
Malokluzija je najčešće nasljedni poremećaj u kome gornji i donji zubi ne pristaju svojim kvržicama točno jedni na druge, jer zubi pri rastu zauzimaju abnormalan položaj i ne mogu nesmetano obavljati svoju funkciju. Korekcija se vrši pomoću tzv. ortodontskih aparata, koji dovode zub u normalan položaj.
Prijelomi su posljedica traumatske povrede i primjenom adekvatne terapije ovakvi zubi se mogu sačuvati.
Erozije ili klinasti defekti se najčešće javljaju na labijalnim površinama prednjih zuba i pretkutnjaka, u predjelu caklinsko-dentinskog spoja. To su polumjesečasta udubljenja žute ili sive boje, otporna na karijes. Ipak, ponekad mogu izazvati sporadičnu bol, pa zahtijevaju liječničku intervenciju.
Patološka abrazija nastaje usred prekomjernog trošenja zuba i može javiti u svim pravcima. Takvo stanje dovodi do narušavanja zubala i poremećaja u međuviličnim odnosima, i obično se sanira u okviru stomatološke protetike.
Bolesti zuba spadaju među najčešća oboljenja ljudskog roda. Grubo se mogu podijeliti u dvije grupe: karijes i njegove komplikacije, i oboljenja potpornog aparata zuba (parodontopatije).
Podrobniji članak o temi: KarijesKarijes je kronična bolest tvrdih zubnih tkiva koje dovodi do razaranja zuba. Njegova etiologija je multikauzalna, a velika učestalost ga ubraja među najčešće bolesti suvremenog čovjeka. Karijes počinje na površini zuba i to razgradnjom cakline (demineralizacijom) i progresivno prodire u dubinu i širinu zahvaćajući ostale strukture zubnog tkiva. Osnovni uzročnik ove bolesti je bakterija "Streptococcus mutans". Kad se karijes približi pulpi, nastaje upalna reakcija poznata kao pulpitis. Osim toga, ova infekcija može preći granice zuba, te napasti okolna tkiva i strukture. Tada nastaju akutne i kronične komplikacije karijesa (periodontitis, apsces, granulom, gangrena pulpe, ciste i dr).
Istraživanja pokazuju da dodatak male količine fluora u vodu za piće, čini dječje zube dva puta otpornijim prema karijesu. Ipak, velike količine fluora mogu izazvati poremećaj koji se naziva fluoroza.
Parodontopatije su bolesti potpornog aparata zuba i mogu biti: zapaljenske (parodontitis), atrofične (parodontoza) i mješovite. 
One mogu nastati kao posljedica općih poremećaja u organizmu (avitaminoza, hormonalni poremećaji, alergije, trovanje teškim metalima) ili kao posljedica lokalnih nadražaja (zubni kamenac, plak, unilateralno žvakanje, škripanje zubima, poremećaj okluzije, dentalne anomalije i dr).Početna faza bolesti se naziva gingivitis (upala desni). Odlikuje se bolom, crvenilom, otokom i eventualnim krvarenjem. To je relativno često oboljenje, prisutno kod više od 80% ljudske populacije, ali nije naročito opasno. Ukoliko se ne liječi, bolest se može proširiti i na okolne koštane strukture i ligament zuba. Nakon toga, u poodmakloj fazi javljaju se razgradnja kosti, gnojne upale, neprijatan zadah, rasklimavanje zuba itd.
U terapiji parodontopatije vrši se uklanjanje uzroka iritacije, saniranje zuba, ponekad protetsko i ortopedsko zbrinjavanje i održavanje oralne higijene.
Od svih povreda kostiju glave, povrede zuba su najučestalije. Kako se nalaze na naijistaknutijemm dijelu lica, zubi su često izloženi oštećenjima u toku rada, u prometnim nesrećama, pri padovima, tučama i sl. Prelomi čeljusti su obično praćeni oštećenjem jednog ili većeg broja zuba u vidu rasklaćenja, iščašenja, pa sve do najrazličitijih oblika prijeloma. Na traumu su naročito neotporni zubi djece s mliječnom denticijom, zubi oslabljeni velikom plombom ili devitalizacijom i oni sa duževremenskom umjetnom nadogradnjom kruničnog dijela. Na djelovanje traume utječu životno doba pojedinca, razvijenost zuba, završetak rasta korijena i stanje otvora na njemu. Povrede zuba mogu se podijeliti u dvije osnovne skupine: iščašenja (lat. luxatio dentis traumatica) i prelome (lat. fractura dentis traumatica). 
Iščašenja obuhvaćaju nasilne dislokacije, luksacije i ekstrakcije zuba. Dislokacija predstavlja nasilno pomicanje zuba, čiji korijen ostaje u alveoli (čašici) jer nisu pokidana sva periodontalna vlakna. Kod luksacije postoji (u manjem ili većem stupnju) gubitak kontakta korijena i alveole i teško oštećenje potpornog aparata zuba, ali se on i dalje djelomično zadržava u čeljusti. Ekstrakcija označava potpuni nasilni gubitak zuba koji se može naći slobodan u usnoj šupljini ili utisnut u meka tkiva (jezik, obraze, sinus, mišićne strukture i sl).
Prelomi zuba nastaju pod djelovanjem jake izravne ili neizravne sile. Ovim povredama su znatno podložniji prednji zubi, pogotovi oni u gornjoj čeljusti. Najučestalije su u dobu između 8. i 12. godine života. Prijelomi se dijele na ekstraalveolarne (krunične), intraalveolarne (korijenske) i kompletne prijelome. Isto tako postoji podjela na nepotpune i potpune prelome u odnosu na pulpu. 
Povrede zuba imaju svojstvenu kliničku sliku, koja se odlikuje prisustvom otoka i povreda mekog tkiva gingive, obraza ili sluznice. Zub je obično pomjeren ili oštećen i odstupa od normalnog dentalnog niza. Bol je stalan pratitelj ovih povreda, a pojačava se ne samo pri pokušaju žvakanja, već su zbog njega ponekad i pokreti jezika svedeni na minimum. Osim toga javlja se i jako lučenje pljuvačke (salivacija).
Higijena zuba i usne šupljine je važna zbog prevencije različitih oboljenja kao što su karijes, gingivitis, parodontopatija i sl. Postoje dva vida oralne higijene: profesionalna i osobna. Redovna čišćenja koja obično rade stomatolozi ili stomatološki tehničari, služe za uklanjanje zubnog kamenca (mineraliziran plak), koji se pojavljuje i pored pažljivog i redovnog održavanja higijene. 
Profesionalno čišćenje se obavlja uz pomoć raznih stomatoloških instrumenata koji pomažu uklanjanje naslaga zubnog kamenca sa zuba. Osobna higijena sastoji se od pravilnog i svakodnevnog pranja zuba i korištenja zubnog konca. Svrha oralne higijene je smanjenje količine patoloških agenasa u ustima, a osnovni cilj je uklanjanje i sprječavanje formiranja zubnog plaka, koji se uglavnom sastoji od bakterija. Sa porastom količine dentalnog plaka, raste i podložnost zuba karijesu, lošem zadahu i sl. 
Četkica za zube može ukloniti plak na skoro svim površinama zuba, izuzev u interdentalnim prostorima. Za uklanjanje ostataka hrane i dentalnog plaka iz ovih prostora, koristi se zubni konac, interdentalne i sulkularne četkice, ispirači i vodice za usta. Električne četkice za zube nisu efikasnije od manualnih, osim što pomažu ljudima sa oštećenjem, kao npr. osobama sa reumatskim artritisom.
Fluoroterapija se također preporučuje kao prevencija karijesa. Fluor pomaže u sprečavanju ili usporavanju demineralizacije i propadanja zuba.  Mnogi stomatolozi uključuju površinsku fluorizaciju u redovna čišćenja zuba.
Većina današnjih kralježnjaka ima zube. Čovjek je razvio najsloženiji dentalni sustav prilagođen raznovrsnoj prehrani, i on se nalazi na vrhu evolucione ljestvice.
Kod životinja su zubi veoma raznoliki, a njihova morfologija odgovara funkciji odnosno načinu prehrane životinje. Zbog toga je kod biljojeda prisutan veći broj bočnih zuba, čija velika grizna površina omogućava dobro žvakanje i pripremu hrane za dalje probavljanje. I ostali dio sustava za probavu je specifičan i prilagođen biljnoj prehrani. S druge strane, mesožderi imaju razvijene prednje zube (posebno očnjake) prilagođene za hvatanje plijena i kidanje mesa.
Kod nekih vrsta zubi rastu samo jednom tijekom života (monodonti), dok se kod drugih oni neprekidno obnavljaju (polidonti). Neke životinje (poput kornjača) su bezube, a druge (poput morskih pasa) imaju ogroman broj zuba koji se mogu pomjerati i koji rastu svaka dva tjedna. Kod morskog konja očnjaci rastu tijekom cijelog života, a kod glodavaca rastu sjekutići koji se troše kroz glodanje i stalno imaju istu dužinu. Nekim vrstama glodavaca, kao što je gvinejsko prase, pored sjekutića konstantno rastu i kutnjaci. Pojedine vrste imaju veoma specifičan oblik zuba (uvjetovan funkcijom) kao npr. šuplji očnjak kod zmija otrovnica. Uvjerljivo nasloženiji i najbolje razvijen zubalo u životinjskom svijetu imaju primati, a najsličniju denticiju čovjeku imaju čimpanze.
Paleontolozi koriste zube za analizu i identifikaciju fosilnih ostataka. Osim toga, oni se koriste i za identifikaciju žrtava različitih nesreća, kada nije moguće izvesti DNK analizu. Tvrda zubna tkiva su jedan od najdugovječnijih fizičkih pokazatelja postojanja nekog pojedinca nakon njegove smrti. Na ljudskom zubalu je evidentirano više od 100 različitih morfoloških detalja, a od toga je 30-40 detaljno proučeno, definirano i standardizirano za dentoantropološku analizu.
Bilježenje morfoloških detalja, varijacija i anomalija zuba ima veliki značaj u proučavanju ljudske evolucije, skeletne biologije izumrlih naroda, a također i u paleostomatologiji i forenzičnoj stomatologiji. U nekim kulturama zubima su pripisivana magična svojstva, radi njihove dugotrajnosti. Osim toga oni su se koristili kao nakit u vidu ogrlica, minđuša i sl. Primitivni narodi su ih stavljali na vrhove strijela ili su koristili zube životinja kao oštrice, sjekire itd.

Žumberak ili Žumberačka gora (slov. Gorjanci) je gorje na sjeverozapadu Hrvatske, južno od Zagorja i zapadno od Zagreba te dijelom u Sloveniji. Žumberak je i naziv za hrvatsku mikroregiju koja obuhvaća hrvatski dio gore, ali bez Samoborskoga gorja. Najviši je vrh Sveta Gera (slov. Trdinov vrh) na 1178 metara nadmorske visine, koji je ujedno i najviši vrh kontinentalne Hrvatske. Žumberak još nazivaju i Alpska Hrvatska. Žumberačko gorje tvori nekoliko gorskih lanaca: Žumberačka gora, Samoborsko gorje i Plešivica (poznata i kao Jaskanska Plješivica).
Bogatstvo biljnim i životinjskim svijetom te vodom zanimljive su značajke te planine. Nekada su se koristila i rudna bogatstva po kojima je Žumberak poznat; osobito su se vadili bakar i, u manjim količinama uz bakar, zlato te željezo. Žumberak je nastanjen autohtonim hrvatskim stanovništvom kao i potomcima uskoka, doseljenika s juga koji u Žumberku žive još od poziva cara Ferdinanda 1530. da štite Austriju, Kranjsku i Hrvatsku od Turaka.
Danas je Žumberak prvenstveno turistički kraj koji privlači mnogobrojne planinare i izletnike. Veći dio gore zaštićen je kao Park prirode Žumberak – Samoborsko gorje.
Žumberačka gora smještena je između rijeke Krke, Save i Kupe, te gradova i naselja Samobora, Jastrebarskog, Brežica, Kostanjevice, Novog Mesta, Metlike, Ozlja i Krašića.  Većim dijelom se nalazi u Zagrebačkoj, a manjim u Karlovačkoj županiji. Područje te gore najviša je stalno naseljena zona u Hrvatskoj.
Dio gore, koji teritorijalno pripada Zagrebačkoj županiji, područje je podijeljeno između grada Samobora, grada Jastrebarskog i grada Ozlja te općina Žumberak i Krašić.
Žumberačko gorje sastoji se od 3 gorska lanca: Žumberačke gore, Samoborskog gorja i Plešivice.
Zauzima najveću površinu. Proteže se od Gabrovice na sjeveroistoku, u blizini Bregane, pa prati državnu granicu Hrvatske i Slovenije do rijeke Kupe. Južna granica ide od Vivodinskoga pobrđa, Pribića, Krašića, Slavetićkoga vinogorja do Rijeke, odatle ide prema sjeveru i prati rijeku Breganu do državne granice.
Proteže se od Plešivice na jugu do rijeke Bregane i državne granice na sjeveru, sve do naselja Bregana. Istočna granica ide od Bregane do Okića.
Istaknuti masiv na jugu Samoborskog gorja, na istoku seže do Okića, a na jugu se spušta u Plešivičko vinogorje i u nizinu Pokuplja.
Slovenski dio gore, od rijeke Save pa prema zapadu gotovo do Kočevskoga Roga. Sjeverna mu je granica rijeka Krka.
Većinom prevladavaju dolomiti iz trijasa te naslage iz krede, zbog čega je ovo kršno područje, tzv. zeleni krš (krš prekriven vegetacijom), dok su najstarije stijene nastale još u paleozoiku, točnije permu prije 250 milijuna godina. Krški reljef pogoduje nastanku brojnih krških oblika (ponikve, špilje, jame...)U reljefu se posebno ističu duboko usječene doline (drage) rijeka i potoka: Kupčine, Bregane, Gradne i Slapnice. Cijelo je područje premreženo potocima, kojih ima ih više od 300, a izvora još i više.
Najviši vrhovi gore nalaze se na sjeveroistočnom hrptu koji je ujedno i najizoliraniji dio gore. Kao posljedica krškog, dolomitnog reljefa, otkrivene su mnoge jame i špilje, od kojih su najveće:
Grgosova špilja (u mjestu Otruševcu u Samoborskom gorju), duljine više od 2000 metara.
špilja Bedara, duljine od 1593 metra i dubine od 133 metra.Posebnost ove gore su visoravni, na kojima je koncentrirana naseljenost. Najbolji primjeri su Sošičko polje i žumberačko Mrzlo Polje, koja su pravi primjer polja u kršu.
Najvažniji vodeni tokovi su: rijeka Kupčina, koja izvire u zapadnom dijelu gore i na kojoj se nalazi poznati Sopotski slap visine preko 40 metara, zatim Bregana, Gradna i Slapnica sa svojim Vranjačkim slapom (sa sedrenom barijerom) i slapom Brisalom.
Flora je jedno od najvećih bogatstava Žumberačke gore: ona je dom za više od 1000 biljnih vrsta, od kojih je 14 vrsta globalno ugroženo, a još 90 ih se nalazi na listi ugroženih biljaka Hrvatske.
Šume prekrivaju većinu površine Žumberačke gore. Mogu se naći šume brežuljkastog pojasa, šume gorskog pojasa, pa i šume pretplaninskog pojasa na glavnom hrptu u predjelima višim od 950 metara. Na slovenskoj strani, u blizini Svete Gere, nalazi se prašuma. Najviše je bukove šume koja se nalazi u gorskom pojasu. Na većim površinama mogu se naći i hrast kitnjak i obični grab (u brežuljkastom pojasu), te hrast medunac i crni grab (na strmijim južnim padinama). U tim se šumama mogu pronaći ugrožene vrste hrvatska perunika (Iris Croatica) i blagajev likovac (Daphne blagayana).
Travnjaci i močvare su također dom mnogim biljnim vrstama, među kojima treba spomenuti runolist (Leontopodium alpinum), uskolisnu suhoperku (Eriophorum angustifolium) i čaškastu balušku (Tofieldia calyculata), prosasti šaš (Carex panicea) i mirisavi dvolist (Platanthera bifolia) te izduženi šaš (Carex elongata).
Žumberačka gora je također dom mnogim lišajevima i gljivama, od kojih su neke i globalno ugrožene, primjerice sivosmeđa puževica (Hygrophorus camarophyllus), ali i čitav niz drugih gljiva.
Žumberačke su šume poznate po vrganjima i ostalim jestivim, ali i otrovnim gljivama, među kojima je najpoznatija i najotrovnija zelena pupavka.
Životinjske su vrste također brojne. Među grabežljivcima se osobito ističu smeđi medvjed i vuk. Od ptica tu su jastreb kokošar, vodenkos, ali i lastavice, sove, te sve ostale vrste karakteristične za brdska područja Hrvatske. U nižim se dijelovima može sresti siva čaplja, pa čak i rode koje znaju zalutati sve do Mrzlog polja, krškog polja u središnjem žumberku. Česti su i gmazovi: od zmija tu obitavaju poskok, ribarica (koja je ugrožena vrsta) i riđovka, a od guštera sljepić, zelena (livadna gušterica), obični zelembać (Lacerta viridis), zidna gušterica (Podarcis muralis) te živorodna gušterica (Lacerta vivipara). Također se mogu sresti i mnoge vrste vodozemaca, osobito žaba, zatim pjegavi daždevnjak (kojega u Žumberku katkada nazivaju i godenjak) te posebna osobitost toga kraja – crni daždevnjak, kojega se može pronaći uz potoke u višim dijelovima gore. U potocima žive pastrve, kojima pogoduju čista voda i brzi tokovi bogati kisikom. Veliki gorski plavac (Phengaris rebeli, nekoć znan kao Maculinea rebeli) je najrjeđi kukac Žumberačke gore. Kritično je ugrožena vrsta, zanimljiva zbog simbioze s mravima roda Myrmica, tj. mirmekofilije.
Zbog svoje flore, faune, ali i kulturnih lokaliteta, Žumberačka je gora zaštićeni park prirode.
Žumberačka gora zajedno sa Samoborskim gorjem od 1999. čine Park prirode Žumberak – Samoborsko gorje, koji obuhvaća oko 350 km2.
Slapnica izvire 9km nakon malenog sela Medven drage. Duboka potočna dolina Slapnice. Među mnogim slapovima ističe se Vranjački slap. Dom je mnogim životinjskim i biljnim vrstama, te gotovo netaknutim šumama.
Nalazi se u Otruševcu, naselju u blizini Bregane. Jedna je od najduljih špilja u kontinentalnoj Hrvatskoj, značajna po bogatstvu kalcitnih ukrasa. Slučajno je otkrivena sedamdesetih godina 20. stoljeća.
Japetić je zaštićen kao specijalni šumski rezervat zbog stoljetnih bukovih šuma i gorskih travnjaka u svom vršnom dijelu.
Okić je ruševina staroga srednjovjekovnoga grada. Nalazi se na brdu čiji se vrh nalazi na 495 m nadmorske visine, na krajnjem istoku Plešivice. Padine tog brijega su vrlo strme i obrasle šumom, zbog čega je ovaj krajobraz osobito zanimljiv botaničarima.
Park-šuma iznad Samobora, krajnji zapadni dio Samoborskoga gorja na izlazu rijeke Gradne u savsku nizinu.
Zapadno od Samobora na brežuljku iznad korita Lipovečke Gradne. Dom je mnogim biljkama, od kojih su neke relikti.
Z. Keller & I. Ott: Žumberak i Žumberačka gora, planinarski vodič. Planinarski savez Hrvatske, Zagreb, 64 str, 1961.
Sergej Forenbacher 1995: Žumberak, kalendar flore Žumberačke gore. Školska knjiga, Zagreb, 653 str. ISBN 953-0-60533-1
Znanstveni članci na Portalu znanstvenih časopisa Republike HrvatskeNapomena: Ovaj tekst (ili jedan njegov dio) preuzet je sa službenih mrežnih stranica Parka prirode Žumberak. Vidi dopusnicu.
Zvjezdani ratovi - Epizoda I: Fantomska prijetnja (u Hrvatskoj preveden i kao Ratovi zvijezda - Epizoda I: Fantomska prijetnja; eng. Star Wars Episode I: The Phantom Menace) je epski znanstveno-fantastični film kojeg je napisao i režirao George Lucas. To je četvrti snimljeni film iz sage Zvjezdanih ratova, ali prvi po kronološkom redu događaja te prvi iz tzv. prequel trilogije serijala. Fantomska prijetnja također je označila povratak Lucasa filmskoj produkciji nakon njegove 22-godišnje redateljske stanke; radi se o njegovom sveukupno četvrtom redateljskom uratku.
Radnja filma prati Jedi viteza Qui-Gon Jinna i njegovog učenika Obija-Wan Kenobija koji prate i štite kraljicu Amidalu tijekom njezinog putovanja s planeta Naboo na planet Coruscant u nadi da će pronaći mirovno rješenje za međugalaktički spor oko uvođenja trgovačkog poreza. U filmu se također upoznajemo i s mladim Anakinom Skywalkerom prije nego je postao Jedi vitez, a portretiran je kao mladi dječak-rob koji se čini neobično ispunjen snagom Sile; u isto vrijeme vitezi se moraju suprotstaviti tajanstvenom povratku Sitha. 
Lucas je produkciju ovog filma započeo nakon što je zaključio da je tehnologija filmskih vizualnih efekata napredovala do razine onoga što je on želio vidjeti u četvrtom filmu sage. Snimanje filma odvijalo se tijekom 1997. godine (započelo je 26. lipnja 1997.) na raznim lokacijama koje su uključivale filmske studije Leavesden i pustinju u Tunisu. Specijalni efekti u filmu sadržavali su dugačke kompjuterski-generirane sekvence (CGI), a neki likovi i lokacije bile su u potpunosti digitalizirane te nisu postojale u stvarnom svijetu. 
Film je svoju kino distribuciju započeo 19. svibnja 1999. godine, šesnaest godina nakon premijere prethodnog filma iz sage Zvjezdanih ratova - Povratak Jedija (25. svibnja 1983. godine). Početak distribucije filma popraćen je izrazitom medijskom pažnjom i velikim iščekivanjem zbog toga što su prethodni nastavci stvorili milijune obožavatelja diljem svijeta. Unatoč pomiješanim kritikama koje su uglavnom hvalile specijalne efekte i akcijske sekvence, ali izrazito kritizirale scenarij, karakterizaciju likova i glumu, film Fantomska prijetnja ukupno je na svjetskim kino blagajnama utržio 924,3 milijuna dolara čime je postao najgledaniji film iz serijala Zvjezdanih ratova (bez podešavanja inflacije). U veljači 2012. godine u kino distribuciju krenula je 3D verzija filma koja je zaradila dodanih 102,7 milijuna dolara čime je sveukupni box-office rezultat filma prešao jednu milijardu dolara i zauzeo 13. mjesto na listi najgledanijih filmova svih vremena.
Film započinje uvodnom porukom u kojoj se navodi da nemiri potresaju Galaktičku republiku. Kao odgovor na uvođenje poreza određenih trgovačkih puteva, Trgovački savez organizirao je blokadu bojnih brodova oko planeta Naboo. Vrhovni kancelar Finis Valorum šalje dva Jedi viteza - Qui-Gon Jinna i njegovog učenika Obija-Wan Kenobija - na pregovore s potkraljem Trgovačkog saveza Nuteom Gunrayem kako bi se blokada završila.
Međutim, tajni savjetnik Trgovačkog saveza, Darth Sidious (mračni lord Sitha) naređuje potkralju da ubije Jedi vitezove i izvrši invaziju na planet Naboo s vojskom borbenih droida. Dvojica Jedi vitezova uspiju pobjeći ukrcavši se na jedan od poslanih brodova s droidima na Naboo. Tamo Qui-Gon spašava život prognanom Gunganu Jar Jar Binksu koji njega i Obi-Wana odvede u podvodni grad Otoh Gunga gdje Jedi vitezovi neuspješno pokušaju nagovoriti Gunganovce da pomognu Naboou; ipak, Gunganovci svu trojicu puštaju i osiguravaju im transportno sredstvo kojim će doći do glavnog grada Theeda na površini planeta Naboo. Kraljicu Nabooa, Amidalu, uhićuje vojska Saveza, ali ju Jedi vitezovi spašavaju. Kraljica potom bježi s planeta u svom osobnom svemirskom brodu uz Jedi vitezove; međutim, budući je brod oštećen nakon probijanja kroz blokadu koja okružuje planet, prisiljeni su sletiti na planet Tatooine kako bi ga popravili. Qui-Gon skupa s Jar Jarom i droidom R2-D2-om odlazi u Mos Espu kako bi pronašao dućan u kojem bi mogao kupiti novi generator. Njima se pridružuje i kraljica koja se pretvara da je sluškinja Padme, nakon što je potajno zamijenila mjesta sa svojom pravom sluškinjom Sabė prije odlaska s planeta Naboo.
Dok hodaju gradom susretnu devetogodišnjeg dječaka-roba Anakina Skywalkera, nadarenog pilota i inježenjera koji je kreirao svog vlastitog protokolarnog droida C-3PO-a, a koji mu pomaže oko kućanskih poslova. Qui-Gon u njemu osjeti snažnu prisutnost Sile te posumnja da bi on mogao biti "izabrani" (Jedi vitez koji će prema drevnom Jedi proročanstvu donijeti ravnotežu u Sili). Qui-Gon se opkladi s Anakinovim vlasnikom, Wattom, oko nadolazeće utrke; ako Anakin pobjedi, bit će oslobođen. Qui-Gon laže Wattu da je brod kojim će se Anakin utrkivati njegov vlastiti. Anakin pobjeđuje na utrci i pridružuje se Qui-Gonu i ostatku ekipe te krene na obuku za Jedi viteza, ali je zbog svega toga prisiljen ostaviti svoju majku Shmi. Uskoro ih napada učenik Darth Sidiousa, Darth Maul, koji je poslan kako bi ponovno uhvatio kraljicu Amidalu.
Nakon što su uspjeli pobjeći od napada, Jedi vitezovi otprate kraljicu na glavni planet Republike, Coruscant kako bi ona zamolila za pomoć svom narodu u Galaktičkom senatu. Qui-Gon za to vrijeme obavještava Jedi vijeće o napadu na njega koji se dogodio na planetu Tatooine te izražava sumnju da je napadač Sith. Qui-Gon također upita vijeće hoće li mu dozvoliti da obučava mladog Anakina kao Jedija, ali vijeće, budući je zabrinuto za dječakovu budućnost koja je obavijena strahom, njegov zahtjev odbija. U međuvremenu senator Palpatine s Nabooa uvjerava kraljicu da u senatu predloži glasanje za nepovjerenje trenutnom vrhovnom kancelaru Valorumu kako bi se izabrao novi, jači kancelar koji će pomoći da konflikt završi. Ona to i učini, ali ju korupcija u Senatu pokoleba pa se skupa s Jedi vitezovima odluči vratiti na Naboo.
Nakon dolaska na planet Naboo, Padme otkriva da je ona prava kraljica. Uspijeva nagovoriti Gungance na savezništvo protiv Trgovačkog saveza. Dok Jar Jar vodi svoj narod u bitku protiv vojske droida, kraljica pokušava uhititi Gunraya u gradu Theed, a Anakin glumi pilota u jednom od borbenih brodova (u kojem se nađe potpuno slučajno) te se pridruži pilotskoj borbi protiv velikog svemirskog broda Saveza koji kontrolira svim droidima. Pokušavajući pronaći način kako napustiti bitku, on slučajno uleti u brod i razori ga iznutra što uzrokuje onesposobljavanje senzora i brodskih mašina, a što kao posljedicu ima potpuno uništenje vojske droida na planetu Naboo. 
U međuvremenu se Obi-Wan i Qui-Gon susretnu s Darthom Maulom i započne njihov duel svjetlosnim mačevima. Unatoč Maulovim nevjerojatnim vještinama, Obi-Wan i Qui-Gon ga prisiljavaju na privremeno povlačenje; međutim Obi-Wan u jednom trenutku zaostane za njima dvojicom nakon što ga Maul baci s platforme, a kada ih sustigne privremena energetska barijera onemogućava ga da im se pridruži u borbi. Suočen samo sa Qui-Gonom, Maul mu zabija mač kroz prsa, smrtno ga ranivši. U tom trenutku dolazi Obi-Wan i u sukobu bijesa presiječe Maulov dvostruki svjetlosni mač, a uskoro i njega samog. Na samrti Qui-Gon zamoli Obi-Wana da bude učitelj Anakinu. Palpatine je izabran za novog vrhovnog kancelara Republike, a Gunray je poslan na suđenje za svoje zločine. Obi-Wan postaje pravim Jedi vitezom, a vijeće Jedija prihvaća Anakina kao njegovog učenika. Međutim, Jedijima još uvijek nije jasna iznenadna pojava Sitha pa se oni na Qui-Gonovom sprovodu pitaju je li Darth Maul bio Sith lord ili samo njegov učenik budući se oni uvijek pojavljuju u paru. Na završnoj ceremoniji, Padme donosi dar zahvalnosti i prijateljstva Gunganovcima.
Liam Neeson kao Qui-Gon Jinn: Jedi vitez i mentor Obi-Wana. Kada otkrije Anakina inzistira na tome da se dječaka mora početi trenirati kako bi postao Jedi vitez, unatoč protestima Jedi vijeća. Lucas je u početku za portret ovog lika želio američkog glumca, ali je ulogu dao Neesonu koji je Irac zbog toga što je smatrao da Neeson ima velike vještine i prisutnost te ga opisao kao "glumca viteza na kojeg će se ostali glumci ugledati, koji ima kvalitete i snagu lika kojeg će utjeloviti."Ewan McGregor kao Obi-Wan Kenobi: Qui-Gonov mladi Jedi učenik. On poštuje Qui-Gona, ali povremeno ispituje njegove motive. McGregor je za ovu ulogu izabran među pedeset potencijalnih glumaca od kojih su svi morali biti fizički uspoređeni s mladim Alecom Guinnessom, glumcem koji je portretirao starijeg Obi-Wana u prethodnim nastavcima, a sve kako bi njegova mlađa verzija bila što vjerodostojnija. McGregor je tijekom snimanja filma imao i vokalnog trenera koji mu je pomagao dobiti glas što sličniji Guinnessovom, a također je proučavao i Guinnessove glumačke performanse iz njegovih ranijih filmova kao i iz sva tri nastavka originalne trilogije Zvjezdanih ratova.Natalie Portman kao kraljica Padme Amidala: kao mlada 14-godišnja kraljica planeta Naboo, Amidala se nada da će svoj planet zaštititi od blokade koju je uzrokovao Trgovački savez. Preko 200 glumica pojavilo se na audiciji za ulogu, a u bilješkama o produkciji istaknuto je: "Uloga je zahtijevala mladu ženu koja može biti uvjerljiva kao vladarica planeta, ali istovremeno biti ranjiva i otvorena." Glumica Portman izabrana je za ulogu isključivo zbog njezinih uloga u filmovima Leon: Profesionalac (1994. godine) i Beautiful Girls (1996. godine) u kojima je impresionirala Lucasa. On je izjavio: "Tražio sam nekoga tko je mlad, snažan (poput princeze Leie), a Natalie je u sebi sadržavala sve to i još više." Samoj glumici serijal Zvjezdanih ratova bio je potpuno nepoznat prije nego je dobila ulogu, ali je svejedno bila izrazito entuzijastična zbog dobivene uloge kraljice planeta, lika za kojeg je vjerovala da može postati uzor: "Bilo je divno glumiti mladu kraljicu koja posjeduje toliku moć. Mislim da će za sve mlade djevojke biti dobro da vide jaku ženu voljnu poduzeti potrebne korake, a koja je također inteligentna i vođa."Jake Lloyd kao Anakin Skywalker: devetogodišnji dječak-rob nevjerojatnih pilotskih vještina koji sanja o tome da jednoga dana postane Jedi vitez. Stotine glumaca pojavili su se na audiciji prije nego su se producenti odlučili za malog Lloyda za kojeg je Lucas smatrao da jedini zadovoljava sve potrebne kriterije: "dobar glumac, entuzijastičan i vrlo energičan", a producent Rick McCallum je nadodao da je Lloyd bio "inteligentan, nestašan i volio je bilo što mehaničko - baš poput Anakina."Ian McDiarmid kao Palpatine/Darth Sidious: senator Nabooa koji naposlijetku bude izabran za vrhovnog kancelara Republike. Glumac McDiarmid bio je iznenađen kad mu je Lucas ponudio ulogu Palpatinea 16 godina nakon što je istu odigrao u filmu Povratak Jedija, pogotovo stoga što je mislio da će u novim filmovima taj lik glumiti mlađi glumac.Ahmed Best kao Jar Jar Binks: nespretni Gunganovac, prognan iz svog grada kojeg slučajno susretnu Qui-Gon i Obi-Wan. On ih prati u njihovoj pustolovini ostatak filma. Glumac Best dobio je posao nakon što ga je Gurland vidio na plesnoj performansi u San Franciscu i u početku je trebao samo pomoći u digitalnim pokretima, ali kada mu je ponuđeno da posudi glas liku - pristao je. Ušetao je na set obučen u odijelo od pjene i lateksa te sa slušalicama na ušima kako bi ostalim glumcima bilo lakše odraditi njihov posao, a on je kasnije zamijenjen digitalnom verzijom lika. Učestalo je improvizirao pokrete koji Jar Jara portretiraju nespretnim i duhovitim.Pernilla August kao Shmi Skywalker: Anakinova majka. Zabrinuta je za budućnost svoga sina i dopušta mu da ode s Jedi vitezovima. Glumica August, veteranka švedske kinematografije izabrana je nakon što je obavila audiciju s Liamom Neesonom premda se pribojavala da neće biti izabrana zbog svog naglaska.Ray Park kao Darth Maul: učenik Dartha Sidiousa koji koristi dvostruki svjetlosni mač. Prvak u borilačkim vještinama s iskustvom u gimnastici i mačevanju, Park je originalno zaposlen kako bi bio kaskader, a koordinator kaskadera Nick Gillard snimio je Parka kako bi demonstrirao način na koji je on vizualizirao borbu svjetlosnim mačevima. Lucas i McCallum bili su toliko impresionirani viđenim da su mu odmah ponudili ulogu Maula. Ipak, njegov glas smatrali su previše "piskutavim" pa je Peter Serafinowicz unajmljen kako bi posudio glas liku.Anthony Daniels kao glas C-3PO-a: protokolarni droid kojeg je izradio Anakin, a kojem u ovom filmu nedostaje metalni pokrov zbog čega ga R2-D2 proglasi "golim". Lutkar - obučen u odjeću boje sličnoj onoj u pozadini scena kako bi lakše bio izbrisan tijekom post-produkcije - upravljao je kosturskim likom C-3PO-a čija je figura bila postavljena ispred njega, dok je Daniels čitao dijaloge iza kamere.Kenny Baker kao R2-D2: droid poznat po tome što je spasio brod kraljice Amidale nakon što to niti jednom droidu prije nije uspjelo. Prije nego je produkcija filma započela, obožavatelji originalne sage napravili su peticiju na internetu da Baker ponovno dobije ulogu R2-a na što je Lucas pristao. Baker je korišten u scenama u kojima se R2 nagne naprijed i natrag, te u scenama u kojima ide lijevo-desno dok su u svim drugim scenama korišteni pravi roboti i digitalne replike.Silas Carson kao Nute Gunray: potkralj Trgovačkog saveza koji predvodi invaziju na planet Naboo i pokušava natjerati kraljicu Amidalu da potpiše sporazum kojim će se ta okupacija ozakoniti. Carson u filmu također portretira i tri manja lika: Jedi viteza Ki-Adi-Mundija, senatora Trgovačkog saveza Lotta Doda i nesretnog pilota (uloga zbog kojeg se Carson prvi puta i pojavio na audiciji). Carson je dobio ulogu zbog toga što je drugom glumcu bilo neudobno u kostimima u kojima se pojavljuju likovi iz Trgovačkog saveza - u njima je bilo vruće, pretijesno i bilo je potrebno punih 15 minuta da ih se navuče na sebe. Tajski naglasak kojim lik govori iskorišten je nakon što su Lucas i McCallum poslušali nekoliko verzija naglasaka na različitim jezicima i izabrali način govora kojim će komunicirati Neimodianci.Hugh Quarshie kao kapetan Panaka: voditelj sigurnosti kraljice Amidale u palači Theed. Quarshie je prihvatio ulogu zbog toga što ju je smatrao "dobri potezom u karijeri" te zbog produkcije za koju je smatrao da bi mogla biti zabavna.Andy Secombe posuđuje glas Wattu: trgovac sa starudijom na planetu Tatooine koji u svom vlasništvu posjeduje Anakina i njegovu majku kao robove. Uz dizajn koji je bio kombinacija nekoliko odbačenih ideja, Wattove ekspresije temeljene su na video montaži Secombea tijekom audicije za posuđivanje glasa, fotografija animacije supervizora Roba Colemana koji je imitirao lik i modelatora Stevea Alpina koji u zrcalo izgovara Wattove dijaloge.Lewis MacLeod posuđuje glas Sebulbi: agresivni, podmukli trkač i Anakinov rival. Sebulbin dizajn Lucas je opisao kao "mješavinu pauka, orangutana i ljenivca" uz devino lice i odjeću inspiriranu srednjevjekovnim oklopima.Frank Oz kao glas Yode: stoljećima star vođa Jedi vijeća, prestrašen idejom da bi se Anakina trebalo trenirati kao Jedi viteza. Yoda je u većini scena portretiran uz pomoć lutke koju je dizajnirao Nick Dudman, a koja se temeljila na originalnom dizajnu Stuarta Freeborna dok je glumac Oz kontrolirao usta, a ostale dijelove lutkari pomoću daljinskih upravljača. Lucas je organizirao snimanje scena s Yodom kako bi oslobodio Ozov raspored, jer je ovaj u to vrijeme promovirao film In & Out. Kompjuterski digitalizirani lik Yode pojavljuje se u dvije scene kada ga vidimo prikazanog iz daleka, a Warwick Davis glumi ga u sceni u kojoj Obi-Wan postaje Jedi vitez. Lucas je izjavio da je njegova originalna namjera bila da Yoda tijekom cijelog trajanja filma bude u potpunosti digitaliziran, ali pokušaji oko toga nisu uspjeli. U konačnici će uspjeti tek na Blu-ray izdanju filma Fantomska prijetnja kao i u 3D re-izdanju u kojima se pojavljuje "digitalni Yoda", nalik na onog u kasnijim nastavcima.Samuel L. Jackson kao Mace Windu: član Jedi vijeća koji se također protivi ideji obučavanja Anakina. Nakon što je glumac Jackson izrazio vlastitu zainteresiranost za nastup u sagi Zvjezdanih ratova, direktor odjela za casting Robin Gurland ponudio mu je ulogu Windua.Terence Stamp kao vrhovni kancelar Finis Valorum: trenutni kancelar Republike koji šalje Obi-Wana i Qui-Gona da pokušaju pregovarati s potkraljem Trgovačkog saveza. Lucas je lik opisao kao "dobrog čovjeka koji je napadnut - nešto poput Billa Clintona."Brian Blessed posuđuje glas Bossu Nassu: vođa plemena Gunganovaca koji postaje saveznik s Naboom i porazi Trgovački savez. Blessed se prvotno pojavio na audiciji za lik Sio Bibblea, guvernera Nabooa, ali su producenti smatrali njegov glas "preglasnim" za tu ulogu. Direktor odjela za casting Robin Gurland prišao mu je za ulogu Nassa budući je ista bila "veća od života". Blessed je opisao lik Nassa kao "nevoljkog junaka" te je izjavio da mu je bilo zabavno igrati tu ulogu.Greg Proops i Scott Capurro kao glasovi Fodea i Beeda, dvoglavih najavljivača Boonta utrke. Oba glumca snimljena su pod šminkom i u plavim odijelima kako bi im se glave kasnije spojile u jedno kompjuterski digitalizirano tijelo. Ekipi za specijalne efekte nisu se svidjeli prvotni rezultati pa su Fodea i Beeda napravili u potpunosti digitaliziranim.
Tijekom procesa pisanja scenarija za originalni film Zvjezdanih ratova (Nova nada), George Lucas je navodno shvatio da je priča koju je osmislio preopširna za samo jedan film pa je tako Nova nada zamišljena da bude uvod u puno veću priču koju će kasnije pokriti eventualni nastavci u slučaju da se prvi film pokaže komercijalno uspješnim. To se u konačnici dogodilo pa je prvi film evoluirao od toga da je bio originalni sve do toga da je tek prvi film u drugoj trilogiji sage. U vrijeme kada je pisao treću verziju scenarija za Novu nadu, Lucas je već potpisao ugovore koji su mu garantirali prava na dva nova filmska nastavka. Do tog trenutka on je također osmislio poprilično opširnu pozadinsku priču kompletne sage koja mu je pomogla tijekom pisanja scenarija. Za vrijeme pisanja scenarija za prvi nastavak, Carstvo uzvraća udarac, Lucas je razmišljao o različitim smjerovima u kojima će priča otići. Pretvorio je zločinca Dartha Vadera u oca junaka Lukea Skywalkera i razvio pozadinsku priču u kojoj je Vader nekada bio Jedi vitez Anakin Skywalker - moćni ratnik kojeg je zavela mračna strana Sile. S tom novom pozadinskom pričom, Lucas je odlučio da će serijal zapravo biti trilogija te Epizodu II preimenovao u danas poznatu Epizodu V. Do vremena kada je snimljen posljednji nastavak originalne trilogije, Povratak Jedija, Vader je postao tragičan lik koji u konačnici nađe put iskupljenja. Međutim, nakon završetka rada na trećem filmu Lucas je izjavio da je "potrošen" i da će uzeti pauzu od drugih planiranih nastavaka sage.Nakon što je 1987. godine u brakorazvodnoj parnici izgubio većinu svog bogatstva, George Lucas nije imao nikakve želje vratiti se Zvjezdanim ratovima pa je druga trilogija neslužbeno otkazana. Međutim, još otkada je osmislio kompletnu pozadinsku priču, ideja prequel trilogije nastavila ga je fascinirati. Ranih 90-ih godina prošlog stoljeća, saga Zvjezdanih ratova ponovno je postala popularna zbog stripova koje je izdavala kuća Dark Horse Comic te književne trilogije autora Timothyja Zahna. Vidjevši da još uvijek postoji široki krug obožavatelja originalne trilogije, a uz eksploziju digitalne tehnologije koja je u to vrijeme uzimala maha, George Lucas razmišljao je o povratku režiji. Do 1993. godine u časopisu Variety (između ostalih) najavljeno je da će Lucas raditi novu trilogiju. Započeo je pisati priču u kojoj će Anakin Skywalker, a ne Obi-Wan Kenobi, biti glavni protagonist te da će kompletna trilogija biti zapravo tragičan prikaz podrijetla Darth Vadera. Lucas je također započeo sa slaganjem prve trilogije u originalnu trilogiju - od "popunjavanja" povijesti, pozadinske priče, paralelnih događaja pa sve do početka jedne dugačke priče koja je započela Anakinovim djetinjstvom, a završila njegovom smrću. To je ujedno bio i posljednji korak pomoću kojeg je franšiza pretvorena u "sagu".
George Lucas započeo je pisati novu trilogiju Zvjezdanih ratova dana 1. studenog 1994. godine. Scenarij za Zvjezdane ratove adaptacija je Lucasovog kratkog nacrta od 15 stranica kojeg je napisao još 1976. godine. Ta rana verzija nacrta u početku je trebala pomoći Lucasu da prati razvoj likova i događaje koji su se odvili prije originalne trilogije. U početku je Anakin imao 12 godina, ali Lucas je smanjio broj njegovih godina na devet zbog toga što je osjećao da bi mlađem dječaku puno teže pao oproštaj s njegovom majkom (što se u Fantomskoj prijetnji i događa). U konačnici je to što je smanjio Anakinove godine Lucasa dovelo do promjene završne bitke u kojoj Anakin sudjeluje u manje scena, pokušava shvatiti kako brod funkcionira uz pomoć R2-D2-a, a sve kako bi kompletna bitka izgledala što realnije. Radni naziv filma bio je The Beginning (u slobodnom prijevodu Početak), ali Lucas je kasnije otkrio pravi naslov - Fantomska prijetnja, što je referenca na Palpatinea koji svoj pravi identitet zlog Sith Lorda skriva iza fasade dobronamjernog javnog službenika. Međutim, neki ljudi su interpretirali naslov Fantomska prijetnja kao oznaka Anakina Skywalkera zbog toga što on u konačnici postane Darth Vader; s ovom teorijom mogla bi se povući paralela sa četvrtom epizodom Nova nada u kojoj Luke Skywalker predstavlja tu nadu i postaje junak.
Priča je završila s pet različitih radnji koje se odvijaju simultano i od kojih jedna vodi do druge - centralna je bila Palpatineova namjera da postane vrhovni kancelar što dovodi do napada Trgovačkog saveza na planet Naboo, slanja Jedi vitezova da riješe problem, usputnog susretanja Anakina i povratka Sith lordova. Poput originalne trilogije, Lucas je konstruirao Fantomsku prijetnju koja će ilustrirati teme kroz svoju naraciju. Dvoličnost je, stoga, učestalo prisutna - od kraljice Amidale koja se pretvara da je sluškinja, Palpatinea koji "igra" za obje strane u ratu i Obi-Wana koji, iako pomalo pobunjeničkog karaktera, svejedno u konačnici preuzima odgovornost koju mu daje Qui-Gon. Učestala tema je i ravnoteža s Anakinom koji je navodno izabrani koji će vratiti ravnotežu u Sili te utjecaja raznih likova na glavne protagoniste. Lucas je to objasnio: "Anakin je trebao imati majku, Obi-Wan morao je imati učitelja, Darth Sidious trebao je učenika", jer bez interakcije i dijaloga "ne bi bio drame".
Čak i prije nego je Lucas započeo s pisanjem scenarija, njegov producentski partner Rick McCallum već je započeo sa svojim pripremama za film. McCallum je izjavio da ga je vlastito iskustvo na radu serijala Kronike mladog Indiane Jonesa dovelo do mnogih odluka oko Fantomske prijetnje poput dugotrajnih ugovora s glumcima i filmskom ekipom, zapošljavanje ljudi koji su netom završili fakultet bez prethodnog radnog iskustva, kreiranje setova uz upotrebu digitalne tehnologije i slično. U travnju 1994. godine, McCallum je počeo tražiti umjetnike, arhitekte te škole za dizajn, a u ljeto iste godine započeo je s istraživanjem lokacija zajedno sa scenografom Gavinom Bocquetom. Ipak, na kraju je posao glavnog scenografa dobio Doug Chiang iz tvrtke Industrial Light & Magic budući je McCallum s njim bio najviše impresioniran.
Nekih tri do četiri mjeseca otkad je Lucas započeo s pisanjem scenarija, Chiang i njegova ekipa dizajnera započeli su dvogodišnji proces pregledavanja tisuća i tisuća dizajna za film. Chiang je izjavio da je Lucas želio da Epizoda I stilski bude različita od ostalih filmova iz sage Zvjezdanih ratova: "Trebala je biti bogatija i više odgovarati određenom vremenskom razdoblju, jer se zapravo radi o povijesti koja vodi do Nove nade." Trima planetima na kojima se odvija radnja filma - neki s različitim okolišem, poput ljudskih i Gunganovskih gradova planeta Naboo i tri različite zgrade na planetu Coruscant - bit će jedinstvenog izgleda s nekim elementima iz stvarnog svijeta osim grada Gunganovaca. Konceptualni crteži Ralpha McQuarrieja iz originalne trilogije poslužili su kao temelj za Mos Espu - na čiji su izgled također utjecali i stari hoteli i zgrade u Tunisu te tržnica, a sve kako bi se razlikovala od Mos Eisleyja iz Nove Nade - i Coruscant, pogotovo dizajn metropole koja je postala temelj izgleda Senata. 
Koordinator kaskadera Nick Gillard regrutiran je kako bi kreirao potpuno novi borbeni stil Jedi vitezova za novu trilogiju. Gillard je uspoređivao borbe svjetlosnim mačevima sa šahom u kojima "svaki potez označava šah". Zbog njihovih oružja kratkog dometa, Gillardi je teoretizirao da Jedi vitezovi moraju razviti borbeni stil koji dolazi iz svih ostalih mačevalačkih stilova poput kenda i ostalih Kenđucu stilova te drugih tehnika poput teniskog udaranja ili sječe stabala. Dok je trenirao s Liamom Neesonom i Ewanom McGregorom, Gillard bi napisao sekvencu bitke dugačku otprilike 60-ak sekundi. Lucas je kasnije za Jedije rekao da su oni zapravo "pregovarači", a ne pravi ratnici s visokom stopom ubojstava. Bitka prsa o prsa izabrana je stoga što se Jedijima željela dati veća duhovna i intelektualna uloga. Budući da je Gillard smatrao da skokovi glumaca i kaskadera uz pomoć žice koja ih drži nisu izgledali vjerodostojno, umjesto žica korišteni su ogromni zračni propereli koji su otpuhivali glumce kada je to bilo potrebno.
Snimanje filma započelo je 26. lipnja 1997. godine, a završilo 30. rujna iste godine. Uglavnom se snimalo u filmskim studijima Leavesden u Engleskoj. Nakon što je jedan drugi britanski studio - Elstree - korišten za snimanje originalne trilogije, sada se iznajmio studio Leavesden i to na dvije i pol godine kako bi se produkcijska kompanija mogla vratiti nakon završetka snimanja na još uvijek postojeće setove. Druga engleska lokacija na kojoj se snimalo bio je Cassiobury Park u Watfodu gdje su snimane scene u šumi na planetu Naboo. Dodatne scene snimane su u kolovozu 1998. godine te u veljači 1999. godine nakon što je Lucas prvu verziju filma pokazao svojim prijateljima i kolegama u svibnju 1998. godine. Većinu akcijskih i kaskaderskih scena snimila je druga filmska ekipa Rogera Christiana. 
Pustinja u Tunisu ponovno je upotrebljena za snimanje scena čija se radnja odvija na planetu Tatooine, a naselje Mos Espa izgrađeno je u samoj pustinji u blizini grada Tozeura. U noći prije trećeg dana snimanja u Tozeuru pješčana oluja uništila je gotovo kompletan set i rekvizite. Uz brzu reorganizaciju i popravke, produkcijski tim ipak je uspio otići iz Tunisa točno na dan kada je to originalno i planirano. Talijanska palača Caserta "odglumila" je interijere palače u gradu Theed na planetu Naboo. Tamo se snimalo četiri dana nakon što je palača zatvorena za posjete. Scene s eksplozijama snimane su u studiju Leavesden.
Fantomska prijetnja postat će posljednji film iz sage Zvjezdanih ratova koji će biti snimljen na 35mm vrpci. Neke scene, pogotovo elementi koje je snimila ekipa za specijalne efekte, snimljeni su na digitalne video vrpce u visokoj razlučivosti kao test kojim će se vidjeti kakvu će kvalitetu imati digitalna snimka budući su i Lucas i McCallum upravo digitalno snimanje filmova smatrali budućnošću. Svi kasniji filmovi bit će snimani video kamerama Sony CineAlta u visokoj razlučivosti.Montaža filma trajala je dvije godine, a glavni montažer bio je Paul Martin Smith koji je cijeli proces započeo još u Engleskoj i fokusirao se uglavnom na scene dijaloga dok je Ben Burtt (čovjek, između ostalog, odgovoran za montažu zvuka) radio na akcijskim sekvencama pod strogim Lucasovim nadzorom.
Kao i na prethodnim filmovima iz sage Zvjezdanih ratova, glazbu za Fantomsku prijetnju skladao je i dirigirao John Williams. Na skladanju glazbe započeo je raditi u listopadu 1998. godine, a snimanje uz pomoć londonskog simfonijskog orkestra i zbora započeo je 10. veljače 1999. godine. Williams je za ovaj film odlučio malo više koristiti elektroničke instrumente poput sintesajzera kako bi povećao zvuk, a zborske glasove odlučio je koristiti kako bi "obuhvatio magičnu, mističnu silu koju normalni orkestar možda ne bi mogao snimiti" te kako bi dobio drugačiju atmosferu "koja je tajanstvenija i mističnija, a manje vojna" od originalne trilogije. Jedna od najpoznatijih skladbi iz filma svakako je Duel of the Fates koja je čak dobila i vlastiti glazbeni spot, a koja - uz, naravno, instrumente - sadržava i zbor koji cijeloj skladbi daje religiozni osjećaj u kontrastu s epskom bitkom svjetlosnim mačevima. Tijekom pisanja skladbe za Anakina, Williams je u njoj pokušao istovremeno reflektirati njegovo djetinjstvo, ali i predosjećaj transformacije u Dartha Vadera pa se u jako malom segmentu mogu čuti isječci iz skladbe The Imperial March.
Službeni soundtrack filma izdala je kuća Sony Classical Records 4. svibnja 1999. godine. Ovaj je glazbeni album strukturiran na način da je kompozitor želio da slušatelj doživi pravo iskustvo slušanja glazbe bez obzira na film; upravo zbog toga redoslijed skladbi na soundtracku ne odgovara redoslijedu skladbi u filmu. Dvostruko "Ultimativno izdanje" objavljeno je 14. studenog 2000. godine, a sadržava kompletnu glazbenu pozadinu cijelog filma.
Poput prethodnih filmova iz sage Zvjezdanih ratova, Fantomska prijetnja također u sebi sadržava reference na povijesne događaje i filmove iz mladosti redatelja Georgea Lucasa. Filmovi iz sage Zvjezdanih ratova tipično miješaju nekoliko izabranih koncepata iz različitih mitologija.Jedi vitezovi prakticiraju Zen meditaciju i borilačke vještine, kao što su to radili drevni japanski ratnici Samuraji. Ime "Qui-Gon" prilagođeno je terminu Quigong koji se odnosi na kinesku disciplinu koja sadržava meditaciju i kultivirajući oblik vitalne energije zvan "Chi" ili "Qi" za iscjeljenje, zdravlje i bitku. Riječi Ch'i (kineski), ki (japanski) i indijski izraz "Prana" svi označavaju reference na energiju za koju se smatra da postoji u svim živim bićima iz izvora moći što označava "Način" ili "Tao" u kineskoj filozofiji. U Taoističkoj filozofiji iz "Načina" rađaju se dva oprečna, ali komplementarna aspekta stvarnosti ili prirode, jin i jang. Za razliku od kineske filozofije u kojoj jin i jang predstavljaju moralne kvalitete, drevna perzijska filozofija Zurvanizma uči da su dvoličnost tamne i svijetle strane zaključane u vječnoj bitci dok istovremeno predstavljaju dvije strane iste "Snage", snagu samog vremena (Zurvan). Ovi elementi primarno potiču iz istočnih i iranskih religija i mitova.U filmu Fantomska prijetnja također postoje mnoge reference na kršćansku mitologiju poput pojavljivanja lika Dartha Maula čiji fizički dizajn uvelike podsjeća na tradicionalan opis kršćanskog zla, uključujući njegovu crvenu kožu i rogove. Svi filmovi iz sage Zvjezdanih ratova sadržavaju slične religiozne reference uključujući i lik Anakina Skywalkera, "izabranog" koji je potekao iz djevičanskog začeća, a koji je primamljen mračnom stranom - Stihom. Njegov pad naizgled ga onemogućava od ispunjenja njegove sudbine "izabranog" - onog koji će donijeti ravnotežu u Sili. Inspiracija za priču o "djevičanskom začeću" paralelna je s konceptom kojeg je razvio Joseph Campbell u svom radu The Hero with a Thousand Faces, istom radu koji je uvelike utjecao na redatelja Lucasa tijekom njegovog pisanja originalne trilogije Zvjezdanih ratova.Japanski filmovi poput filma Skrivena utvrda redatelja Akire Kurosawe bili su inspiracija za prva tri nastavka sage, a stručnjaci su istaknuli da je i u Fantomskoj prijetnji vidljiv snažan utjecaj japanske kulture. Filmski povjesničari Geoff King i Tanya Krzywinska ističu: "Kostimografija i maska pomiješani su s gotičkim i orijentalnim elementima preko svega što izgleda futuristički. Gotika je najjače prisutna na rogovima Dartha Maula te njegovoj crveno-crnoj maski koja je svoju inspiraciju pronašla u opisima japanskih demona." King i Krzywinska nadalje ističu da "Qui-Gonov repić i Obi-Wannova pozicija kao njegovog učenika učvršćuju tezu o samurajskoj tradiciji." U konačnici ističu: "Amidala, u skladu sa svojim statusom i likom, ima nekoliko izrazito formalnih dijelova odjeće... uz frizuru postavljenu u zavoj koji uokviruje japanski način šminke."
Kino distribucija prvog filma iz sage Zvjezdanih ratova nakon 16 godina bila je popraćena velikom pažnjom medija. Tek nekoliko drugih filmskih studija su u istom tjednu kada je Fantomska prijetnja kretala u kina otvorili svoje filmove; među njima su bili DreamWorks i Universal Studios koji su u kino distribuciju pustili filmove The Love Letter (21. svibnja) i Ja u ljubav vjerujem (28. svibnja). Prvi je rezultirao box-office flopom, dok je Ja u ljubav vjerujem postao hit i u stopu pratio Fantomsku prijetnju na drugom mjestu kino gledanosti. Tvrtka koja se bavi konzultacijama, Challenger, Gray & Christmas iz Chicaga procijenila je da se otprilike 2,2 milijuna zaposlenih Amerikanaca nije pojavilo na svom poslu kako bi otišli gledati film, što je u konačnici rezultiralo gubitkom od 293 milijuna dolara u samoj produktivnosti tih kompanija. Prema članku objavljenom u Wall Street Journalu, toliko je zaposlenika najavilo svoje planove da želi gledati premijeru filma da su mnoge kompanije prvog dana kino distribucije jednostavno prestale s radom. Već mjesec dana prije početka prodaje kinoulaznica započeli su se stvarati redovi ispred kinodvorana.Gužva je postala još veća nakon što je objavljeno da kinima nije dopušteno prodavati kinoulaznice sve do dva tjedna prije početka distribucije. Do te odluke se došlo zbog straha da će obitelji ostati bez karata ili biti prisiljene plaćati veću cijenu. Kinoulaznice su se, stoga, prodavale tradicionalnim načinom - tko prvi dođe, taj prvi kupi. Međutim, nakon sastanka s Nacionalnom udrugom kinoprikazivača, tvrtka Lucasfilm pristala je na pretprodaju kinoulaznica od 12. svibnja 1999. godine uz ograničenje da jedna osoba može kupiti najviše dvanaest kinoulaznica. Rezultat toga bio je da su neke ulaznice kupljene unaprijed kasnije preprodavane po cijeni od 100 dolara, što je šef distribucije kompanije Fox nazvao "užasnim" izjavivši da je upravo to bila stvar koju su željeli izbjeći. Časopis Daily Variety istaknuo je da su vlasnici kina dobili striktne upute od tvrtke Lucasfilm da film Fantomska prijetnja mora igrati isključivo u najvećim dvoranama svakog pojedinačnog kina (dvorane s najvećim kapacitetom sjedala) u prvih 8 do 12 tjedana prikazivanja; u prvih osam tjedana nitko nije smio u niti jednu dvoranu ući besplatno, a kino prikazivači distributeru 20th Century Foxu morali su striktno uplaćivati postotak od kinoulaznica svakih sedam dana.Unatoč brizi hoće li film biti završen na vrijeme, dva tjedna prije početka kino distribucije tvrtka Lucasfilm pomaknula je datum početka kino distribucije s 21. svibnja na 19. svibnja 1999. godine. Na konvenciji ShoWest, Lucas je izjavio da je do promjene došlo kako bi se obožavateljima dala "prednost" tako da film mogu pogledati preko tjedna, a da onda obitelji mogu pogledati film tijekom vikenda. Predvidjevši budućnost u kojoj će filmove konvertirati u digitalni format, Lucas je izjavio da će film biti prikazan na četiri digitalna projektora 18. lipnja 1999. godine. Dana 16. svibnja organizirano je čak jedanaest premijera u humanitarne svrhe diljem SAD-a; zarada s premijere u Los Angelesu donirana je pedijatrijskoj organizaciji Elizabeth Glaser za borbu protiv side, a korporativni paketi koštali su od 5 do 25 tisuća dolara. Ostale premijere u humanitarne svrhe održane su u Dallasu, New Yorku, Philadelphiji i Washingtonu. Cijena kinoulaznice iznosila je čak do 500 dolara, a određeni dijelovi gledališta bili su namijenjeni djeci s invaliditetom.
Tvrtka Lucasfilm potrošila je 20 milijuna dolara u marketinšku kampanju filma. Kompanija je također potpisala ekskluzivne ugovore s tvrtkama Hasbro, Lego, Tricon Global Restaurants i PepsiCo. Tvrtka Lucasfilm također je pomogla obožavateljima Zvjezdanih ratova u organizaciji događaja nazvanog Star Wars Celebration koji se održao u Denveru (država Colorado) u razdoblju od 30. travnja do 2. svibnja 1999. godine.Prva kino najava za film prikazana je u odabranim kinima prije animiranog hita Život buba od 17. studenog 1998. godine, a odmah su se proširile glasine da ljudi kupuju kinoulaznice za film isključivo kako bi vidjeli najavu Fantomske prijetnje. Druga kino najava objavljena je 12. ožujka 1999. godine prije filma Wing Commander. I u ovom slučaju mnogo obožavatelja Zvjezdanih ratova platili su punu cijenu kinoulaznice samo kako bi vidjeli novu kino najavu za film. Istoga dana na Internet je procurila verzija najave, a službena kino najava objavljena je sljedećeg dana na službenoj stranici filma nakon čega su vrlo brzo pali serveri zbog učestalosti posjete na stranici. Kino najava prouzrokovala je ogromnu medijsku pozornost ne samo zbog svoje premijere u kinima, već i zbog toga što je prikazana na konvenciji ShoWest u Las Vegasu te se također emitirala u sklopu emisija Entertainment Tonight i Access Hollywood.Prvi plakat na kojem se vidio Anakin sa svojom sjenom u obliku siluete Dartha Vadera objavljen je 10. studenog 1998. godine. Nakon što je Lucas izabrao nacrt kino postera, Drew Struzan - umjetnik odgovoran za sve postere na posebnim izdanjima filmova - trebao je napraviti njegovu ilustraciju, a sam poster službeno je objavljen 11. ožujka 1999. godine. Prema ugovoru, tvrtka Lucasfilm je odredila da Struzanova ilustracija može biti jedina verzija plakata koju ostali distributeri u svijetu mogu koristiti i da osim teksta (naslova filma) na njemu ništa drugo ne smije biti izmijenjeno.Uz film izdane su i mnoge adaptacije poput video igre tvrtke LucasArts za PlayStation i PC, bilijara, stripa u četiri dijela kojeg je izdao Dark Horse Comics te novele za djecu u izdanju Scholastica. Autor službene knjige koja je napisana prema filmu je Terry Brooks koji se našao s Lucasom prije početka pisanja i dobio njegovo odobrenje, uključujući i nešto informacija o onome što će se dogoditi u sljedeće dvije epizode sage. Brooks je također napisao i tri poglavlja jedinstvenog materijala.Za 3D verziju filma koja je u kina došla 2012. godine, General Mills i Nestlé bili su promotivni partneri u Sjevernoj Americi, ali sama promocija je bila ograničena. Puno veći oblik promocije dogodio se u Japanu s tvrtkama 7-Eleven, Domino's Pizza, Pepsi i Gari-Gari Kun. Kellogg je promovirao film u međunarodnoj distribuciji, a francuski restoran Quick pustio je u prodaju tri posebna Star Wars burgera.
Film Fantomska prijetnja izdan je na VHS-u između 3. i 8. travnja 2000. godine. U Sjevernoj Americi film je izdan 4. travnja u dvije različite verzije - standardnoj i kolekcionarskom izdanju. U prva dva dana standardna verzija prodana je u 4,5 milijuna primjeraka, dok je kolekcionarsko izdanje prodano u 500 tisuća primjeraka. Kasnije je Fantomska prijetnja postala prvi nastavak kompletne sage koji će biti izdan na DVD-u, dana 16. listopada 2001. godine. Na DVD verziji filma neke su scene i određeni elementi nanovo montirani i insertirani od strane Georgea Lucasa zbog čega se ta verzija pomalo razlikuje od one prikazane u kinima. Među posebnim dodacima na DVD izdanju nalazi se i sedam izbačenih scena, audio komentar redatelja, producenta Ricka McCalluma i ostatka filmske ekipe te nekoliko dokumentarnih priloga uključujući i dugometražni dokumentarac naziva "The Beginning: Making Episode I". DVD izdanje Fantomske prijetnje oborilo je rekord u najbržoj prodaji u SAD-u - u roku od tjedan dana prodano je 2,2 milijuna DVD-ova filma. DVD verzija je ponovno izdana kao dio prequel trilogije dana 4. studenog 2008. LaserDisc verzija filma izdana je u Japanu, nekoliko mjeseci prije nego je DVD filma postao dostupan u SAD-u. Filmovi iz sage Zvjezdanih ratova objavljeni su na Blu-rayu dana 16. rujna 2011. godine, a na Fantomskoj prijetnji tom je prilikom napravljena restauracija kako bi se poboljšala slika i uklonila magnifikacija prisutna na prethodnim DVD izdanjima. Na Blu-ray izdanju Fantomske prijetnje lutka lika Yode u potpunosti je zamijenjena njegovom digitalnom verzijom kako bi odgovarala ostalim epizodama u prequel trilogiji.
Dana 28. rujna 2010. godine službeno je najavljeno da će se svih šest filmova iz sage Zvjezdanih ratova konvertirati u 3D verzije. U kina su trebali biti pušteni po kronološkom redu radnje epizode, počevši s Fantomskom prijetnjom koja je s 3D kino distribucijom krenula u veljači 2012. godine. Konverziju u 3D nadzirala je tvrtka Industrial Light & Magic, a producirala tvrtka Prime Focus. Kino distribucija 3D verzija filmova Zvjezdani ratovi - Epizoda II: Klonovi napadaju i Zvjezdani ratovi - Epizoda III: Osveta Sitha odgođena je nakon što je kompanija odlučila fokusirati se na nedavno objavljenu vijest o snimanju sedme epizode sage koju će režirati J. J. Abrams.Redatelj George Lucas izjavio je da je 3D konverzija bila "jednostavna konverzija" filmova objavljenih na Blu-ray izdanjima 2011. godine i da nikakvi dodatni zahvati nisu rađeni. Jedina potvrđena izmjena bila je ona na Anakinovom magnetnom štapu u sceni utrke čiji je vrh bio izoštren kako bi se 2D fotografija što bolje uklopila u 3D verziju.
U vrijeme originalne kino distribucije, film Fantomska prijetnja dobio je uglavnom pomiješane kritike. Na popularnoj internetskoj stranici Rotten Tomatoes film ima 57% pozitivnih kritika uz prosječnu ocjenu 5,8/10 temeljenu na 186 zaprimljenih kritika. Na drugoj internetskoj stranici koja skuplja filmske kritike, Metacritic, film ima prosječnu ocjenu 51/100 temeljenu na 36 zaprimljenih tekstova. Na obje web stranice to je najslabije ocijenjen film iz sage Zvjezdanih ratova. Što se samih kritika tiče one su prvenstveno bile usmjerene na scenarij, pogotovo na lik Jar Jar Binksa kojeg su mnogi stariji obožavatelji Zvjezdanih ratova nazvali čistim oportunizmom - prilikom da se na njemu zaradi, ali da se od njega zapravo ne stvori ozbiljan filmski lik. Kenneth Turan iz Los Angeles Timesa opisao je Binksa kao "veliki promašaj, humoristični lik koji iskreno uopće nije humorističan." George Lucas kritizirao je američke medije za koje je smatrao da su za potrebe svojih tekstova i članaka o filmu koristili mišljenje obožavatelja preko raznih internetskih portala. Godine 2002., netom prije nego što će u kina doći film Klonovi napadaju, glumac Ewan McGregor rekao je da je Fantomskoj prijetnji nedostajalo nešto "humora i boje" za razliku od nadolazeće dvije epizode. Osjećao je da se, kao rezultat ogromne težine koju film kojim započinje radnja cijele jedne sage ima na sebi, film mogao doimati pomalo "jednodimenzionalnim". Jedan kritičar je napisao: "Možda je apsolutna kreativna sloboda koju je redatelj George Lucas imao - bez mogućnosti uplitanja producenata i glumaca - put ka mračnoj strani."U suprotnosti s tim mišljenjem, Roger Ebert iz Chicago Sun Timesa dao je filmu tri i pol od četiri zvjezdice, nazvavši ga "fenomenalnim postignućem maštovitog filmskog stvaralaštva" te istaknuo da "Lucas priča dobru priču". Ebert je također komentirao da je sasvim u redu što likovi nisu toliko zanimljivi budući ih tek upoznajemo, a hipotetski je izazvao ostale filmaše/kritičare da "mi daju transparentne podvodne gradove i ogromne šuplje senatorske sfere svaki dan." Owen Gleiberman iz časopisa Entertainment Weekly dao je filmu četvorku, a posebno je hvalio glumu Liama Neesona te akcijske sekvence. Međutim, u jednoj drugoj kritici za taj isti časopis, kritičar Marc Bernardin dao je filmu ocjenu -3 nazvavši ga "užasno napisanim i infantilnim."Susan Wloszczyna iz USA Today smatrala je da je "film dobar", a posebno je hvalila likove Dartha Maula i Watta. David Cornelius s internetskog portala efilmcritic.com istaknuo je da dobri dijelovi filma "ruše sve one loše dijelove". Colin Kennedy iz magazina Empire napisao je da unatoč problemima s ritmom i scenarijem "svejedno u filmu postoji dosta prostora za užitak dok gledamo naše omiljene Jedi vitezove u akciji", a posebno je hvalio specijalne efekte i glumu Liama Neesona te smatrao duel između Dartha Maula i Jedi vitezova "apsolutno najboljom borbom svjetlosnim mačevima kompletne sage".Magazin Empire je Fantomsku prijetnju postavio na svoju listu "500 najboljih filmova svih vremena", dok je Entertainment Weekly stavio film na svoju listu "jednog od 25 najgorih filmskih nastavaka ikad snimljenih". Comcast ga je također prozvao "jednim od najgorih filmskih nastavaka ikad". James Berardinelli kasnije će istaknuti: "Fantomska prijetnja bila je vjerojatno jedan od najiščekivanijih filmova posljednjeg desetljeća (možda i duže) pa je njezina reputacija patila kao rezultat nemogućnosti zadovoljenja nerazumnih očekivanja." William Arnold iz Seattle Post-Intelligencer složio se da je cijela medijska strka oko filma uzrokovala uglavnom negativne reakcije istaknuvši: "Izgradila su se tolika očekivanja koja je naprosto bilo nemoguće dostići." Međutim, on je također smatrao da je film "dobro snimljen i zabavan" i vjerovao je da se radi o puno kvalitetnijem uratku od običnih blockbustera koji su te godine također bili u kino distribuciji - prvenstveno Mumija i Matrix.
U filmu Fantomska prijetnja prvi puta se spominju midiklorini (mikroskopski organizmi koji posreduju prilikom upotrebe Sile) koji su među obožavateljima sage stvorili određene kontroverze. Oni koji su bili protiv njih shvatili su ih kao koncept koji negira spiritualnu kvalitetu Sile, premda sam film svejedno prikazuje Silu kao misterioznu koja koristi midiklorine kao vezu kojom može komunicirati sa živim bićima. Filmski povjesničar Daniel Dinello ističe: "Iako su fanatici Zvjezdanih ratova smatrali da su Silu reducirali na viralnu infekciju, midiklorini nam daju biološko objašnjenje, vezu između fizičkih tijela i duhovne energije."
Unatoč pomiješanim kritikama, film Fantomska prijetnja bio je veliki komercijalni uspjeh srušivši veliki broj dotadašnjih box-office rekorda. Srušio je rekord kojeg je do tada držao film Jurski par: Izgubljeni svijet kao film koji je imao najbolje kino otvaranje u jednom danu - 28 milijuna dolara (kasnije će taj rekord srušiti prvi nastavak Harryja Pottera); najbrže je prešao magičnu brojku od 100 milijuna dolara kino zarade - u pet dana (kasnije će taj rekord srušiti film Spider-Man iz 2002. godine). Također je postao prvi film koji je najbrže prešao zaradu od 200 i 300 milijuna dolara, prešavši dotadašnje rekordere Dan nezavisnosti i Titanic. Film Fantomska prijetnja bio je uvjerljivo najgledaniji film 1999. godine; sa zaradom od ukupno 431,088,295 dolara u Sjevernoj Americi te 493,229,263 dolara u ostatku svijeta sveukupna kino zarada Fantomske prijetnje iznosila je 924,317,558 dolara.. U to vrijeme film se nalazio na trećem mjestu liste najgledanijih filmova svih vremena u domaćim kinima (nakon filmova Titanic i Zvjezdani ratovi - Epizoda IV: Nova nada) te na drugom mjestu liste najgledanijih filmova svih vremena u svijetu (nakon filma Titanic) kada se gleda lista bez dodatka inflacije. Međutim, kada bi se inflacija dodala, film bi se našao na devetnaestom mjestu u domaćim kinima.Nakon što je u kina puštena 3D verzija filma 2012. godine, sveukupna kino zarada filma prešla je milijardu dolara. Premda je film tijekom godina izgubio svoju visoku poziciju na listi najgledanijih filmova svih vremena, 3D verzija vratila ga je na top 10 ukupne svjetske kino zarade barem na nekoliko mjeseci (trenutno se nalazi na 12. mjestu). U Sjevernoj Americi preuzeo je titulu najgledanijeg filma iz sage Zvjezdanih ratova četvrtoj epizodi Nova nada i postao financijski najuspješniji film (kada se ne gleda inflacija cijena kinoulaznica), a trenutno se nalazi na petom mjestu najgledanijih filmova svih vremena u domaćim kinima. Također, kada bi se gledala lista najgledanijih filmova po inflaciji cijena kinoulaznica, film Fantomska prijetnja nalazio bi se na šesnaestom mjestu (jednom mjestu iza šest epizode sage - Povratak Jedija). 3D verzija filma koja je s kino distribucijom započela u veljači 2012. godine zaradila je dodatnih 43 milijuna dolara u svijetu u prvom vikendu prikazivanja (od toga je 22,5 milijuna dolara film zaradio u Sjevernoj Americi). Do danas je 3D verzija filma sveukupno utržila 102,727,119 dolara u svjetskim kinima (uključujući i 43,5 milijuna na domaćem tržištu) pa sveukupna kino zarada Fantomske prijetnje danas iznosi 474,5 milijuna dolara u domaćim kinima odnosno 552,5 milijuna dolara u svjetskim kinima. Dana 22. veljače 2012. godine film je službeno prešao magičnu brojku od milijardu dolara kino zarade i tako postao prvi film iz sage Zvjezdanih ratova kojem je to uspjelo te jedanaesti film sveukupno u povijesti (kada se ne gleda inflacija cijena kinoulaznica). Trenutna box-office zarada filma Fantomska prijetnja iznosi 1,027,044,677 dolara.
Film Fantomska prijetnja bio je nominiran u tri kategorije za prestižnu filmsku nagradu Oscar: najbolji zvuk, najbolja montaža zvuka i najbolji specijalni efekti; sve tri kategorije izgubio je od filma Matrix. Za usporedbu, film je dobio čak sedam nominacija za nagradu Zlatna malina: najgori film, najgori redatelj, najgori scenarij, najgori sporedni glumac (Jake Lloyd kao Anakin), najgora sporedna glumica (Sofia Coppola kao Sache), najgori filmski par (Jake Lloyd i Natalie Portman), a "osvojio" je nagradu za najgoreg sporednog glumca - Ahmed Best kao Jar Jar Binks. Film je također osvojio nagradu Saturn za najbolju kostimografiju i najbolje specijalne efekte, MTV filmsku nagradu za najbolju akcijsku scenu te Young Artist Award za performansu Jakea Lloyda. Od ostalih nominacija svakako treba izdvojiti onu u kategoriji najboljih specijalnih efekata i najboljeg zvuka za britansku nagradu BAFTA te nagradu Grammy za najbolji filmski soundtrack. Magazin Empire postavio je Fantomsku prijetnju na 449. mjesto na svojoj listi 500 najboljih filmova svih vremena.
Bouzereau, Laurent (1997.). The Annotated Screenplays, Del Rey ISBN 0-345-40981-7
 (1999.) The Making of Star Wars: The Phantom Menace, Ballantine ISBN 0345431111
Bowen, Jonathan L. (2005.). "Anticipation: The Real Life Story of Star Wars: Episode I-The Phantom Menace"
Rinzler, J.W. (2007). The Making of Star Wars: The Definitive Story Behind the Original Film (Star Wars), Del Rey ISBN 0-345-49476-8
Zvjezdani ratovi, Epizoda 1: Fantomska prijetnja u međumrežnoj bazi filmova IMDb-a
Anticipation: The Real Life Story of Star Wars: Episode I -- The Phantom Menace (knjiga povijesti filma na tematiku Fantomske prijetnje)

Zvjezdani ratovi - Epizoda II: Klonovi napadaju (u Hrvatskoj preveden i kao Ratovi zvijezda - Epizoda II: Klonovi napadaju; eng. Star Wars Episode II: Attack of the Clones) je američki epski znanstveno-fantastični film iz 2002. godine kojeg je režirao George Lucas, a čiji su scenarij zajedno napisali Lucas i Jonathan Hales. Radi se o sveukupno petom nastavku sage Zvjezdanih ratova i drugom nastavku kompletnog serijala po kronološkom redu. Ukupnog trajanja od 142 minute to je ujedno i najduži film kompletne sage. 
Radnja filma odvija se 10 godina nakon događaja iz filma Zvjezdani ratovi - Epizoda I: Fantomska prijetnja, u vrijeme kada se cjelokupna galaksija nalazi na rubu građanskog rata. Pod vodstvom Jedija-odmetnika grofa Dookua, tisuće planetarnih sistema prijete odcjepljenjem iz Galaktičke republike. Nakon pokušaja atentata na senatoricu Padmé Amidalu, bivšu kraljicu planeta Naboo, Jedi učeniku Anakinu Skywalkeru dodijeljen je zadatak da ju čuva dok njegov mentor Obi-Wan Kenobi istražuje tko stoji iza atentata. Uskoro se Anakin, Padme i Obi-Wan nađu u središtu separatističkog teritorija i na početku nove prijetnje galaksiji - ratova klonova. 
Film je sa službenom kino distribucijom započeo 16. svibnja 2002. godine i bio je prvi u povijesti koji je u potpunosti snimljen u visoko-razlučivom sistemu od 24 sličice u sekundi. Kritike su bile raznolike - od pomiješanih do pozitivnih, a sam je film bio veliki komercijalni uspjeh; međutim, postao je prvi film u franšizi Zvjezdanih ratova koji na kraju godine nije postao najgledaniji film na box-officeu.
Film započinje uvodnom porukom koja objašnjava da je prošlo deset godina od invazije na planet Naboo od strane Trgovačkog saveza te da se Galaktička republika nalazi na prekretnici. Anakin Skywalker sada je učenik Obija-Wan Kenobija, a bivši Jedi vitez grof Dooku organizirao je separatistički pokret protiv Republike; u isto vrijeme galaktički senat vodi debate oko kreiranja vojske za Republiku koja će pomoći Jedijima protiv separatista. Senatorica Padmé Amidala, bivša kraljica planeta Naboo, vraća se na glasovanje na planet Coruscant. Odmah nakon slijetanja njezinog broda, ona uspijeva pobjeći pokušaju atentata, a vrhovni kancelar Palpatine dodjeljuje joj Kenobija i Anakina kao zaštitare. Obi-Wan i Anakin uskoro uhvate ubojicu, Zam Wessell, tijekom još jednog njezinog pokušaja atentata. Međutim, prije nego im ona uspije dati bilo kakve vrijedne informacije, otrovnom strelicom iz daljine ju ubija njezin poslodavac. Obi-Wan uskoro saznaje da je strelica proizvedena na udaljenom oceanskom planetu Kamino na koji uskoro odlazi u daljnju istragu, dok je Anakinu u potpunosti povjeren zadatak čuvanja Padme dok ona putuje natrag na svoj planet Naboo; uskoro se njih dvoje zaljube jedno u drugo. Dok istražuje sve informacije o planetu Kamino, Obi-Wan otkriva da je isti uklonjen iz navigacijskih mapa koje se nalaze u arhivima Jedija. Yoda mu govori da je takvo nešto mogao napraviti jedino Jedi vitez pa njih dvojica posumnjaju u postojanje urote. 
Obi-Wan odlazi na Kamino gdje otkriva da je za Republiku u tajnosti stvorena vojska klonova, a koja je napravljena iz genetike lovca na glave imena Jango Fett. Shvativši da je upravo Jango poslodavac atentatorice koju je ranije uhvatio, Obi-Wan slijedi njega i njegovog sina Bobu do Geonosisa, kamenog planeta na kojem se stvara nova vojska droida. U međuvremenu na planetu Naboo, Anakina započnu mučiti noćne more u kojoj vidi svoju majku Shmi u bolovima. Protivno Obi-Wanovim naredbama, Anakin i Padme otputuju na planet Tatooine. Nakon što se susretne sa svojim očuhom Clieggom Larsom te svojim pobratimom Owenom, Anakin otkriva da su Shmi oteli jahači iz Tuskena nekoliko tjedana ranije. Anakin dolazi do kampa plemena kako bi spasio majku, ali shvaća da je prekasno i ona mu umire na rukama. Potom Anakin ubija sve pripadnike plemena te se vraća s tijelom svoje majke i o svom zločinu obavještava Padme koja ga tješi.
Otkrivši da je grof Dooku odobrio pokušaj atentata na Padme te da separatisti razvijaju novu vojsku borbenih droida, Obi-Wan šalje te informacije putem holograma Anakinu koji ih prosljeđuje vijeću Jedija. Međutim, Obi-Wan se uskoro nađe u zatočeništvu nakon što ga Dooku uhvati. Dooku neuspješno pokuša na svoju stranu pridobiti Obi-Wana te mu otkriva da Republiku potajice kontrolira mračni lord Sitha imena Darth Sidious. Dok se Anakin i Padme nalaze na putu za Geonosis kako bi spasili Obi-Wana, Palpatinu senat daje izvršne ovlasti da organizira vojsku klonova i pošalje ih u bitku. Nedugo nakon dolaska na planet Geonosis, Anakina i Padme zarobljava Jango te ih se osuđuje na kaznu javnog pogubljenja skupa s Obi-Wanom. Netom prije ulaska u gladijatorsku arenu, Anakin i Padme jedno drugome izjavljuju ljubav, a nakon toga se u areni susreću s Obi-Wanom gdje ih napadnu ogromne zvijeri. Međutim, Mace Windu se pojavljuje skupa s timom Jedija te pokrene jaku obranu protiv zvijeri i separatista. Tijekom veličanstvene bitke koja slijedi, Windu ubija Jango Fetta, ali uskoro se Jediji nađu opkoljeni bezbrojnom vojskom droida separatista. Baš u trenutku kada Dooku zahtijeva njihovu predaju dolazi Yoda s pojačanjima - vojskom klonova.
Bitka između Republičke vojske klonova i separatističke vojske droida doživljava svoj vrhunac, a Obi-Wan i Anakin slijede Dookua i pokušavaju spriječiti njegov bijeg. U okršaju svjetlosnim mačevima, Dooku ih obojicu porazi, ozlijedivši Obi-Wana i odsjekavši Anakinovu desnu ruku; ipak uskoro dolazi Yoda kako bi ih obojicu spasio od smrti te na duel izaziva grofa Dookua. U nemogućnosti da pobijedi Yodu, Dooku pobjegne svojim brodom na planet Coruscant, a sa sobom ponese nacrte super-oružja. Tamo se susretne sa Sidiousom koji mu govori da sada kada se galaksija nalazi u radu sve ide po planu. I dok Jediji također priznaju početak ratova klonova, Palpatine nadgleda slanje nekoliko odreda vojske klonova. U međuvremenu, Anakin - kojemu je na mjesto odsječene ruke stavljena umjetna - i Padme se vjenčaju u strogoj tajnosti na planetu Naboo, a kao svjedoci im se pridružuju C-3PO i R2-D2.
Ewan McGregor kao Obi-Wan Kenobi: Jedi vitez i mentor Anakina Skywalkera koji istražuje pokušaj atentata na Padme; istraga ga dovodi do otkrića vojske klonova.
Hayden Christensen kao Anakin Skywalker: Obi-Wanov nadareni učenik. Za njega se vjeruje da je prema drevnom proročanstvu Jedija "izabrani", odnosno "onaj koji će donijeti ravnotežu u Sili". U 10 godina koliko je prošlo od Fantomske prijetnje, izrastao je u moćnog, ali arogantnog mladića koji vjeruje da ga Obi-Wan sputava.
Natalie Portman kao senatorica Padme Amidala: bivša kraljica planeta Naboo koja je nedavno izabrana za senatoricu svog planeta.
Ian McDiarmid kao kancelar Palpatine/Darth Sidious: bivši galaktički senator s planeta Naboo kojem su dodijeljene izvršne ovlasti nakon izbijanja rata klonova.
Christopher Lee kao grof Dooku/Darth Tyranus: bivši Jedi vitez koji je sada vođa separatističkog pokreta i odaziva se na ime Darth Tyranus; također je glavni osumnjičeni u Obi-Wanovoj istrazi.
Samuel L. Jackson kao Mace Windu: Jedi vitez koji se nalazi u vijeću Jedija i koji nadzire politiku galaktičkog senata.
Temuera Morrison kao Jango Fett: lovac na glave koji je dao svoj DNA kako bi se iz njega stvorila vojska klonova na planetu Kamino. U zamjenu za donaciju svog DNA, zahtijevao je plaću i neizmijenjenog klona za sebe kojeg će odgojiti kao svog sina - Boba Fetta.
Frank Oz kao glas Yode: veliki Jedi vitez nepoznate rase. Uz to što sjedi u vijeću Jedija, on je i učitelj mladim Jedi vitezovima.
Kenny Baker kao R2-D2: astro-droid koji često odlazi u misije s Anakinom i Obi-Wanom.
Daniel Logan kao Boba Fett: Jangov klon i posvojeni sin, kreiran iz "očeve" DNA.
Leeanna Walsman kao Zam Wesell: lovac na glave i partnerica Janga Fetta kojoj je povjeren zadatak atentata na Padme. Premda se u javnosti pojavljuje kao čovjek, ona zapravo mijenja vlastiti oblik (shapeshifter).
Silas Carson kao Nute Gunray i Ki-Adi-Mundi: Gunray je potkralj Trgovačkog saveza koji pokušava izvršiti atentat na Padme i na taj način osvetiti joj se zbog gubitka vlastitih ljudi na planetu Naboo. Ki-Adi-Mundi je Jedi vitez i član Jedi vijeća.
Ahmed Best kao delegat Jar Jar Binks: Gunganovac kojeg Padme postavi na mjesto zastupnika planeta Naboo.
Pernilla August kao Shmi Skywalker: majka Anakina Skywalkera. Ona umire na njegovim rukama nakon što su je oteli jahači iz Tuskena.
Jack Thomson kao Cliegg Lars: farmer koji kupuje Shmi Skywalker, oslobađa ju i ženi se s njom te na taj način postaje očuh Anakinu Skywalkeru. Tijekom pokušaja da spasi Shmi prije nego ju otmu Pječšari ostaje bez noge.
Bonnie Piesse kao Beru Lars: Owenova djevojka.Portal E! Online napisao je da je redatelj George Lucas dozvolio glazbenoj skupini 'N Sync da nastupe u maloj cameo ulozi u pozadini jedne scene kako bi na taj način zadovoljio svoje kćerke. U konačnici je njihov dio izbačen iz filma tijekom post-produkcije. Na odjavnoj špici filma krivo je naznačeno da glumac Alan Ruscoe tumači ulogu Neimoidijskog senatora Lotta Doda. Lik je zapravo bio drugi pripadnik rase Neimoidija kojeg je utjelovio David Healey (čije se ime ne pojavljuje na špici), a kojem glas posuđuje glumac Christopher Truswell.
Diljem SAD-a pokrenuta je velika potraga za novim glumcem koji će utjeloviti mladog Anakina Skywalkera. Lucas je održao audicije za mnogobrojne glumce, uglavnom nepoznate, prije nego je ulogu dao Christensenu. Među mnogim etabliranim glumcima koji su se pojavili na audiciji bili su Jonathan Brandis, Ryan Phillippe, Colin Hanks i Paul Walker. Leonardo DiCaprio također je održao sastanak s Lucasom u vezi uloge, ali "definitivno nije bio na raspolaganju" sudeći po njegovom publicistu Kenu Sunshineu. Glumica Natalie Portman kasnije će za magazin Time izjaviti da je "Christensen odlično čitao za ulogu. Istovremeno je mogao biti zastrašujuć i vrlo mlad."
Nakon što je film Fantomska prijetnja dobio uglavnom pomiješane kritike, redatelj George Lucas nevoljko se vratio scenarističkom poslu. U ožujku 2000. godine, samo tri mjeseca prije nego je započeo snimanje filma, Lucas je napokon završio okvirni scenarij za Epizodu II. Nastavio je mijenjati svoju prvotnu verziju te je uskoro napisao drugu i treću. Za pomoć na toj trećoj verziji koja će u konačnici i postati službeni scenarij filma zamolio je Jonathana Halesa koji je do tada napisao nekoliko epizoda serije Mladi Indiana Jones, ali koji je imao ograničenog iskustva kada je pisanje kino filmova bilo u pitanju. Finalna verzija scenarija završena je samo tjedan dana prije početka snimanja filma.
Kao interna šala radni naslov filma bio je Jar Jarova velika avantura (eng. Jar Jar's Big Adventure), sarkastična referenca na negativne kritike obožavatelja prema tom liku iz Epizode I.
Tijekom pisanja priče za film Carstvo uzvraća udarac, Lucas je namjerno odlučio da će se za lik Landa Calrissiana otkriti da je zapravo klon koji dolazi s planeta klonova koji je uzrokovao "ratove klonova", a koje Obi-Wan spominje u filmu Nova nada; kasnije je osmislio alternativni koncept oko vojske klonova iz udaljenog planeta koje će Republika iskoristiti kao vojsku u ratu koji će uslijediti.
Snimanje filma trajalo je od 26. lipnja do 20. rujna 2000. godine u studijima 20th Century Fox u Australiji. Lokacije snimanja uključivale su pustinju u Tunisu, Plaza de España u Sevilli (Španjolska), Villa del Balibianello na jezeru Como u Italiji i bivšu palaču Caserta. Na njegov vlastiti zahtjev, lik Samuela L. Jacksona Mace Windu dobio je svjetlosni mač ljubičaste boje, za razliku od tradicionalnih boja plave i zelene za "dobre likove" odnosno crvene boje za "loše likove". Dodatna snimanja održana su tijekom ožujka 2001. godine. Tijekom tog razdoblja razvijena je nova akcijska sekvenca s tvornicom droida nakon što je Lucas odlučio da je samom filmu nedostajalo brzog ritma koji bi odgovarao vremenskom ograničenju. Budući je cijeli posao oko sekvence bio užurban, snimke s pravim glumcima snimljene su unutar četiri i pol sata. Zbog Lucasove metode kreiranja kadrova uz pomoć različitih odjela i izvora koji ponekad jedni s drugima nisu imali nikakve veze, film Klonovi napadaju postao je prvi u povijesti koji je produciran pomoću, kako je to Rick McCallum nazvao "virtualnog filmskog stvaralaštva".Kao što je to bio slučaj s Fantomskom prijetnjom, film Klonovi napadaju dodatno je unaprijedio tehnološke mogućnosti te gurnuo Hollywood u "digitalno doba" uz upotrebu HDW-F900 razvijenih od strane kompanija Sony i Panavision; radi se o digitalnim kamerama visoke razlučivosti koje mogu snimati do 24 sličice u sekundi. Sve to uzrokovalo je kontroverze oko prednosti i nedostataka digitalne tehnologije kojoj se neki filmaši priklanjaju, a neki joj se oštro protive. Za razliku od prethodnih nastavaka u kojima su scene snimane u pustinji u Tunisu pri temperaturi od čak 51°C, nove kamere mogle su raditi bez dodatnih komplikacija. Lucas je izrazio želju da i Fantomsku prijetnju snimi u tom formatu, ali kompanija Sony nije bila u mogućnosti toliko brzo proizvesti željene kamere. Godine 2002. Klonovi napadaju postao je treći film koji je u cijelosti snimljen u 24 sličice po sekundi digitalnom kamerom (prije njega snimljeni su filmovi Jackpot i Vidocq). Unatoč Lucasovim nastojanjima da nagovori kino prikazivače da film prikazuju s digitalnih projektora, malo ih je to u stvarnosti i učinilo.
Film Klonovi napadaju gotovo je u cijelosti snimljen uz pomoć digitalne animacije za razliku od uobičajenih nacrta (storyboards) kako bi se olakšalo procesu montaže u ranom dijelu filmske produkcije. Iako je Lucas u prošlosti koristio druge načine produkcije pokretnih nacrta (motion-based storyboards), nakon Fantomske prijetnje odlučeno je da se u potpunosti iskoristi znatan napredak digitalne tehnologije. Cijeli proces započeo je kada je Ben Burtt kreirao ono što je njegov odjel nazvao "videomatima" (videomatics) koji su ime dobili po tome što su snimljeni kućnom videokamerom. U tim videomatima, asistenti produkcije i zaposlenici iz drugih odjela glumili su scene koje se odvijaju ispred zelenog ekrana. Koristeći kompjuterski generirane efekte (CGI), odjel za previzualizaciju kasnije je ispunio taj zeleni ekran s grubom verzijom pozadinskih scena. Burtt je nakon toga montirao te scene i poslao ih Lucasu na eventualne promjene i odobrenje. Rezultat svega bio je grubi primjer onoga što će kasnije biti scena u samom filmu. Odjel za previzualizaciju nakon toga je kreirao bolje, kvalitetnije verzije videomata kreirajući animaciju u kojoj su glumci iz videomata, rekviziti i sami setovi bili zamijenjeni digitalnim modelima kako bi se svemu dodao puno precizniji, ali ipak još uvijek grubi pogled na ono što će kasnije postati sam film. Animacija je kasnije donesena na set i pokazana glumcima kako bi isti shvatili koncept scene koju namjeravaju snimiti ispred velikog plavog ekrana. Za razliku od mnogih drugih akcijskih scena, bitka na Geonosisu nije rađena uz pomoć nacrta već kreirana uz pomoć videomata i poslana direktno u odjel animacije nakon što je odjel primio tek jednu malu nejasnu stranicu sekvence. Namjera je bila stvoriti niz kratkih scena koje će kasnije biti zajedno montirane i ubačene u finalnu verziju filma. Odjelu za animaciju dane su odriješene ruke u kreiranju animacije za bitku; Lucas je samo tražio dobre akcijske prizore iz kojih će moći birati i odobriti ono što će kasnije biti u filmu.Uz uvođenje digitalne kamere, film Klonovi napadaju također su dodatni naglasak stavili na "digitalne zamjene", kompjuterski generirane modele koji su "glumili" umjesto glumaca na identičan način kako to rade filmski kaskaderi. Dodatno se poboljšala autentičnost kompjuterski generiranih likova koji su stvoreni uz pomoć novih, potpuno digitalno kreiranih likova kao npr. Yoda. Rob Coleman i John Knoll pripremili su dva testa u kojima je bio digitalizirani lik Yode koristeći zvuk iz filma Carstvo uzvraća udarac. Yodino pojavljivanje u Epizodi V također je poslužilo i kao početna referenca za CGI-Yodu; Lucas je u nekoliko navrata istaknuo svom odjelu za animaciju da je "trik" za animaciju CGI-Yode napraviti ga kao lutku kako bi se zadržao kontinuitet same priče sage. Konzultirali su Franka Oza (glumca koji je posudio glas Yodi u originalnoj trilogiji i Fantomskoj prijetnji); njegov savjet bio je da bi Yoda trebao izgledati dosta star, osjetljiv i frigidan. Coleman je kasnije objasnio zbog čega su digitalnog Yodu napravili poput lutke u procesu digitalizacije: "Kada bi Frank Oz micao glavu, njegove uši bi se zatresle. Da to nismo stavili u film, Yoda ne bi izgledao kao Yoda." Zbog akrobacijske sekvence u borbi svjetlosnim mačevima na kraju filma između grofa Dookua i Yode, tada 78-godišnji Christopher Lee većinu scena nije sam odradio, već uz pomoć kaskadera. Leejevo lice dodano je na kaskaderovo tijelo u svim scenama osim u onim krupnih kadrova koje je glumac sam odradio. Lucas je često upravo ovaj duel nazivao ključnim za svoj animacijski odjel, budući je imao velikog potencijala biti više humorističan nego dramatičan.
Službeni soundtrack filma u prodaju je pušten 23. travnja 2002. godine od strane izdavačke kuće Sony Classical Records. Glazbu je skladao John Williams koji je također i dirigirao londonskim simfonijskim orkestrom koji ju je i izveo. Na soundtracku se nalazi pomalo izmijenjena tema The Imperial March iz filma Carstvo uzvraća udarac koja se, gledajući kronološki, prvi puta čuje upravo u filmu Klonovi napadaju premda se jedan mali dio iste skladbe može čuti u posljednjoj sceni prethodnog filma - Fantomska prijetnja. Posebno za DVD izdanje snimljen je glazbeni spot Across the Stars koji je kao glazbenu pozadinu koristio tu najpoznatiju temu sa soundtracka.
Redatelj George Lucas izjavio je da je Palpatineov politički uspon vrlo sličan onomu Adolfa Hitlera u nacističkoj Njemačkoj; kao njemačkom kancelaru potonjem je dana "izvršna ovlast", kao što se dogodilo i Palpatineu. Također postoje usporedbe i s Oktavijanom - koji je postao August, prvi rimski car - te s Napoleonom Bonaparteom koji je došao na vlast u Francuskoj u razdoblju od 1796. do 1799. godine. Oktavijan je bio odgovoran za stotine smrti njegovih političkih protivnika puno prije nego je dobio svoje ovlasti; Bonaparte je dobio doživotni status prvog konzula (i kasnije cara) od strane francuskog konzulata nakon neuspjelog pokušaja atentata i kasnijeg državnog udara 1799. godine. Neki su povlačili paralele i s Američkim građanskim ratom pokušavši izjednačiti separatiste galaktičke republike s Konfederacijom Američkih Država; službeno ime separatističke grupe je Konfederacija nezavisnih sustava. Ime vladine vojske - Velika vojska Republike - je isto u Zvjezdanim ratovima i Američkom građanskom ratu, a Palpatine i predsjednik Abraham Lincoln iskoristili su svoje ratne ovlasti i ukinuli mnoga građanska prava.Ratno novinarstvo, filmovi o bitkama te snimke bitaka iz Drugog svjetskog rata uvelike su utjecale na dokumentaristički stil fotografije u bitci na Geonosisu čak do te mjere da su scene snimane iz ruke bile digitalno umetnute u sekvence koje su napravljene uz pomoć kompjutera.Druga trilogija Zvjezdanih ratova (poznatija kao prequel trilogija) često sadržava reference na originalnu trilogiju kako bi se na što bolji način svi filmovi zajednički spojili. Lucas je često izjavljivao da se na filmove treba gledati kao na dugačju pjesmu koja se rimuje. Primjeri koji idu u korist izjavi svakako su rečenica Imam loš osjećaj u vezi ovoga, koja se izgovara u svakom filmu kao i bitke - pogotovo one svjetlosnim mačevima - koje se gotovo uvijek odvijaju pred kraj filmova. Film Klonovi napadaju također je kao i Carstvo uzvraća udarac središnji dio trilogije; zbog toga od svih filmova iz originalne trilogije Carstvo uzvraća udarac ima najviše referenci u filmu Klonovi napadaju. U oba filma polje asteroida služi kao pozadina velike bitke na sredini filma. Obi-Wan bježi od Jango Fetta tako da svoj svemirski brod sakrije iza jednog od asteroida kako bi izbjegao neprijateljske senzore; Han Solo koristi sličnu taktiku skrivajući svoj brod Millenium Falcon od zvjezdanog razarača u filmu Carstvo uzvraća udarac. John Knoll u audio komentarima na DVD izdanju filma potvrđuje da je Boba Fett (koji će kasnije uhvatiti Soloa u filmu Carstvo uzvraća udarac) upravo zahvaljujući događajima u filmu Klonovi napadaju "naučio svoju lekciju". U jednoj sceni Obi-Wan upita Anakina: "Čini mi se da ću zbog tebe poginuti." Ovo je direktna aluzija na film Nova nada u kojem Anakin, kao Darth Vader, ubija Obi-Wana na Zvijezdi smrti. Također, grof Dooku odsiječe Anakinovu ruku na sličan način na koji će Darth Vader odsjeći ruku Lukea Skywalkera u filmu Carstvo uzvraća udarac.
Nakon što je prva teaser najava filma svoju premijeru u kinima imala prije animiranog hita Čudovišta iz ormara, nova kino najava za film premijerno je emitirana na televizijskoj mreži Fox dana 10. ožujka 2002. godine između novih epizoda serija Malcolm u sredini i Dosjei-X, a istoga dana postala je dostupna i putem službene internetske stranice Zvjezdanih ratova. Tvrtka Challenger, Gray & Christmas predvidila je da će američke kompanije izgubiti više od 319 milijuna dolara u svojoj produktivnosti zbog toga što će njihovi zaposlenici otići na godišnji odmor ili "bolovanje" čim film Klonovi napadaju krene s kino distribucijom.Svoju svjetsku premijeru film Klonovi napadaju imao je na filmskom festivalu Tribeca u nedjelju 12. svibnja 2002. godine, a svi prihodi od projekcije išli su za organizaciju Children's Aid Society koju podupire sam George Lucas. Par dana kasnije film je prikazan izvan službene konkurencije filmskog festivala u Cannesu, a službena svjetska kino distribucija krenula je u četvrtak, 16. svibnja 2002. godine. Kasnije je film također prikazan i u IMAX kinima; iako u originalu film nije snimljen za IMAX kina, kasnijom digitalnom doradom započelo ga se prikazivati i u IMAX dvoranama. Zbog tehničkih ograničenosti IMAX projektora, u tim kinima prikazana je montirana, 120-minutna verzija filma.Prije službenog početka kino distribucije postojale su kontroverze oko piratizacije samog uratka. Godine 2000. nelegalna organizacija imena Atlas Group sa sjedištem u gradu Perthu (zapadna Australija) ponudila je kopiju scenarija filma koju je pokušala prodati za 100 tisuća dolara različitim internetskim portalima (obožavateljima Zvjezdanih ratova) i medijskim organizacijama uključujući i portal TheForce.Net. Upravo je taj portal prijavio ovu nelegalnu organizaciju kompaniji Lucasfilm Ltd.
Navodno je tijekom jedne privatne projekcije snimljena piratska kopija filma uz pomoć digitalne kamere koja je bila usmjerena prema ekranu. Ova piratska kopija brzo se proširila Internetom, a analitičari su predvidjeli da će milijuni obožavatelja vidjeti film prije početka njegove službene kino distribucije. Uz to, u Kuala Lumpuru su prije početka prikazivanja filma u kinima zaplijenjene tisuće piratskih kopija filma.
Film Klonovi napadaju dobio je uglavnom pomiješane i pozitivne kritike. Na popularnoj internetskoj stranici Rotten Tomatoes film ima 67% pozitivnih ocjena temeljenih na 218 zaprimljenih kritika uz generalnu ocjenu da se radi "o puno boljem uratku od Fantomske prijetnje". Na drugoj internetskoj stranici koja se bavi prikupljanjem filmskih kritika, Metacritic, film ima prosječnu ocjenu 53/100 temeljenu na 39 zaprimljenih kritika. 
Kritičari se uglavnom slažu da su dijalozi u scenariju "uštogljeni" i "plitki". Glumačke performanse (pogotovo one Christensena i Portmanice) također su dobile uglavnom negativne kritike. Suprotno tim mišljenjima, neki su kritičari istaknuli da će obožavateljima laknuti što lik Jar Jar Binksa u ovom filmu ima gotovo cameo ulogu. Doduše, on u kompletnoj radnji filma odigra izrazito bitnu ulogu dajući prijedlog galaktičkom senatu da Palpatineu odobri izvršne ovlasti te na taj način direktno pomogne Palpatineovom političkom usponu. Uz to, Jar Jarove humoristične dosjetke uvelike su smanjene uspoređujući ih s onima iz Fantomske prijetnje; umjesto njega, C-3PO je glavni protagonist humora u ovom nastavku. Glumac Ewan McGregor je izjavio, prije nego je s kino distribucijom krenuo film Osveta Sitha, da je borba svjetlosnim mačevima u filmu Klonovi napadaju (usporedivši je s onom koja se dogodi u Osveti Sitha) "poprilično razočaravajuća".Roger Ebert, koji je hvalio sve prethodne nastavke Zvjezdanih ratova, ovom je filmu dao tek dvije od četiri zvjezdice istaknuvši: "Kao netko tko se divio svježini i energiji ranijih nastavaka, bio sam zapanjen shvativši na kraju Epizode II da nisam uspio zapamtiti niti jedan dijalog koji bi mogao biti znamenit." O vezi između Anakina i Padme, Ebert piše: "Ne postoji niti jedna jedina romantična riječ koju oni izgovaraju, a koja ranije nije bila viđena već stotinu puta." Leonard Maltin, koji je također hvalio sve prethodne nastavke, ovom je dao dvije od četiri zvjezdice u njegovom izdanju Movie and Video Guide 2002.. Maltin ističe "predugačku priču" kao glavni razlog svojeg nezadovoljstva uratkom te nadodaje: "Drvena karakterizacija likova i sami dijalozi nikako ne pomažu."Kao što je bio slučaj i sa svim prethodnim nastavcima sage, film Klonovi napadaju nominiran je za prestižnu nagradu Oscar u kategoriji najboljih specijalnih efekata, ali ju je izgubio od filma Gospodar prstenova: Dvije kule. Glumica Natalie Portman osvojila je Teen Choice nagradu, a sam film dobio je nagradu za najbolju scenu tučnjave na MTV Movie Awards. Film je također nominiran u čak sedam kategorija za nagradu Zlatna malina (godišnja tradicionalna nagrada koja se dodjeljuje najgorim filmovima): najgori film, redatelj (George Lucas), scenarij (George Lucas), sporedni glumac (Hayden Christensen), sporedna glumica (Natalie Portman), najgori glumački par (Hayden Christensen i Natalie Portman) i najgori remake ili prequel. U konačnici film je "osvojio" dvije nagrade: onu za najgori scenarij (Lucas) i najgoreg sporednog glumca (Christensen).
Ukupno je film Klonovi napadaju u kinima u Sjevernoj Americi utržio 310,676,740 dolara dok je u ostatku svijeta zaradio dodatnih 338,721,588 čime njegova sveukupna kino zarada danas iznosi 649,398,328 dolara. Premda se radi o velikom komercijalnom uspjehu, on se svejedno nalazi u sjeni puno većeg box-office rezultata kojeg je ostvarila Fantomska prijetnja tri godine ranije. Također, Klonovi napadaju na kraju godine nije postao najgledaniji film - bez obzira radilo se u kinima u Sjevernoj Americi (gdje je zauzeo treće mjesto) ili u ostatku svijeta (gdje je zauzeo četvrto mjesto); na taj način to je postao prvi film iz sage Zvjezdanih ratova kojem to nije uspjelo. U Sjevernoj Americi gledaniji od njega bili su filmovi Spider-Man i Gospodar prstenova: Dvije kule koji su, uz to što su zaradili više novaca, također puno bolje prošli kod filmske kritike. U svijetu, osim dva spomenuta filma, od njega je također bio bolji i film Harry Potter i Odaja tajni premda su Klonovi od tog filma bili gledaniji u Sjevernoj Americi. Kada se prilagodi inflacija, Klonovi napadaju je najslabiji igrani film iz sage Zvjezdanih ratova kada su box-office rezultati u pitanju u Sjevernoj Americi premda se i dalje nalazi među 100 filmova s najvećom zaradom u povijesti.
Film Zvjezdani ratovi - Epizoda II: Klonovi napadaju na DVD-u i VHS-u je izdan 12. studenog 2002. godine. Redatelj George Lucas nanovo je montirao ili ubacio određene elemente koji verziju filma na DVD-u čine malo drugačijom od one prikazane u kinima. Na DVD izdanju su sadržani posebni dodaci koji uključuju audio komentare redatelja Georgea Lucasa, producenta Ricka McCalluma, montažera Bena Burtta, animacijskog direktora ILM-a Roba Colemana, supervizora za specijalne efekte ILM-a Pabla Helmana, Johna Knolla i Bena Snowa. Na izdanju se također nalazi i osam izbačenih scena te mnoštvo dokumentarnih priloga koji uključuju dugometražni dokumentarac o stvaranju digitalnih likova i još dva druga koja se dotiču teme zvuka i ekipe zadužene za animaciju. Tri priloga o snimanju filma govore o samoj priči, akcijskim sekvencama i ljubavnoj priči, a 12 kratkih web-dokumentaraca pokrivaju cjelokupnu produkciju filma.DVD izdanje filma Klonovi napadaju također uključuje i najavu za pseudodokumentarni film naziva R2-D2: Beneath the Dome. Neki dućani nudili su kompletnu verziju ovog filma kao ekskluzivni bonus uz malo veću cijenu samog DVD izdanja. Sam film daje alternativni pogled na "život" droida R2-D2-a. Priča filma koju je odobrio sam Lucas zamišljena je da bude humoristična.Dana 4. studenog 2008. godine film je ponovno izdan na DVD-u u sklopu izdanja kompletne prequel trilogije.Filmovi iz sage Zvjezdanih ratova službeno su izdani na Blu-rayu 16. rujna 2011. godine u tri različita izdanja.
Dana 28. rujna 2010. godine službeno je najavljeno da će se svih šest filmova iz sage Zvjezdanih ratova konvertirati u 3D verzije. Filmovi su trebali doći u kina kronološkim redom, počevši od Fantomske prijetnje čije je prikazivanje započelo 10. veljače 2012. godine. Film Klonovi napadaju trebao je u kina u 3D verziji doći 20. rujna 2013. godine, ali je isto odgođeno zbog želje kompanije da se fokusira na sedmi nastavak sage. Međutim, 3D verzija filma prikazana je na festivalu koji se održava u čast Zvjezdanih ratova (Celebration Europe II).
Dva romana čija se radnja temelji na događajima iz filma napisana su nakon što je isti započeo s kino distribucijom: jedan u izdanju izdavačke kuće Scholastic, a drugi autora R. A. Salvatorea koji uključuje neke jedinstvene sekvence. Također je izdan i strip (četiri broja) kojeg je napisao Henry Gilroy, a kojeg je izdala kuća Dark Horse Comics.
Bouzereau, Laurent (1997). The Annotated Screenplays, Del Rey ISBN 0-345-40981-7
Zvjezdani ratovi - Epizoda II: Klonovi napadaju u međumrežnoj bazi filmova IMDb-a

Zvjezdani ratovi - Epizoda V: Carstvo uzvraća udarac (u Hrvatskoj preveden i kao Ratovi zvijezda - Epizoda V: Carstvo uzvraća udarac, katkad naslovljen i kao Zvjezdani ratovi - Epizoda V: Imperij uzvraća udarac; eng. Star Wars: Episode V - The Empire Strikes Back) američki je epski znanstveno-fantastični film iz 1980. godine koji je režirao Irvin Kershner, producirao Gary Kurtz, a napisali Leigh Brackett i Lawrence Kasdan prema priči Georgea Lucasa koji je također bio izvršni producent. To je sveukupno drugi film snimljen iz sage Zvjezdanih ratova, a peti po kronologiji događaja.
Radnja filma smještena je tri godine nakon događaja iz prethodnog nastavka - Nova nada. Galaktičko carstvo pod vodstvom okrutnog Dartha Vadera nalazi se u potjeri za Lukeom Skywalkerom i ostalim članovima pobunjeničkog saveza. Dok Vader proganja malu skupinu Lukeovih prijatelja - Han Soloa, princezu Leiu Organu i ostale - kroz galaksiju, Lukea sve o Sili uči stari Jedi vitez Yoda. Ali nakon što Vader zarobi Lukeove prijatelje, Luke mora odlučiti želi li završiti sa svojom obukom i postati pravi Jedi vitez ili se suočiti s Vaderom kako bi spasio svoje prijatelje.
Nakon izuzetno teške produkcije, film Carstvo uzvraća udarac započeo je s kino distribucijom 21. svibnja 1980. godine te u početku dobio pomiješane kritike filmske struke, premda će u kasnijim godinama postati jedan od kritički najhvaljenijih filmova iz sage, a danas se smatra jednim od najboljih filmova ikad snimljenih. Sa ukupnom svjetskom kino zaradom od preko 538 milijuna dolara to je postao uvjerljivo najgledaniji film 1980. godine. Nakon što se zbroji inflacija, film Carstvo uzvraća udarac nalazi se na 12. mjestu najgledanijih filmova svih vremena u Sjevernoj Americi.Godine 2010. film je izabran za očuvanje u Nacionalnom filmskom registru zbog svoje "kulturološke, povijesne i estetske važnosti."
Tri godine nakon uništenja Zvijezde Smrti, Galaktičko carstvo prognalo je pobunjenički savez iz njihove bivše baze na Yavinu IV. Princeza Leia predvodi pobunjenike (među kojima su Han Solo i Luke Skywalker) na novoj bazi na ledenom planetu Hoth. Luke odlazi istražiti pali meteor u blizini kampa za kojeg se ispostavlja da je zapravo droid poslan od strane Dartha Vadera, ali ga uskoro napada krznato čudovište wampa. Dok ga Han Solo traži, Luke se oslobađa iz wampove spilje uz pomoć svog svjetlosnog mača i uskoro se nađe na ledenom bespuću suočen s naglim padom temperature. U tom trenutku priviđa mu se njegov stari učitelj Obi-Wan Kenobi koji mu govori da treba otići na planet Dagobah gdje će ga učiti Jedi vitez Yoda. Uskoro Lukea pronalazi Han koji iskorištava toplinu mrtvog tauntauna kao sklonište te ga vraća u kamp na oporavak.
U međuvremenu imperijalna flota dobiva informaciju o novoj lokaciji pobunjeničke baze koju ubrzo uspješno napada uz pomoć ogromnih AT-AT Walkera. Han i Leia uspijevaju pobjeći u Millennium Falconu skupa sa C-3PO-om i Chewbaccom, ali se njihov brod ubrzo pokvari. Sakriju se u polje asteroida gdje se Han i Leia zbližavaju. Vader poziva nekoliko lovaca na ucjene uključujući i poznatog Bobu Fetta koji će mu pomoći pronaći Falcon. Luke je s planeta Hoth pobjegao skupa s R2-D2-om u svom letaču te se uskoro ruši na planet Dagobah. Tamo upoznaje malenog Yodu koji prihvaća Lukea za svog učenika nakon razgovora s duhom Obi-Wana. Tijekom Lukeovog treninga, Yoda ga šalje u spilju u kojoj je snažno prisutna mračna strana Sile. Luke u njoj doživljava viziju tijekom koje se bori s Darthom Vaderom kojem odsiječe glavu. Međutim, nakon što pogleda u slomljenu Vaderovu masku, Luke vidi svoje vlastito lice unutar nje. Tijekom jednog od intenzivnijih treninga s Yodom, Luke predosjeti da su Han i Leia u opasnosti i protivno Yodinim željama on odlazi kako bi pokušao spasiti svoje prijatelje.
Za to vrijeme se Han (kojeg bez da ovaj to zna prati Fett) upućuje prema Gradu u oblacima (Cloud City), rudarskoj koloniji smještenoj na nebu na planetu Bespin kojom upravlja Hanov stari prijatelj Lando Clarissian. Nedugo nakon njihovog dolaska, Lando ih odvodi u prostoriju u kojoj se nalaze Vader i Fett. Protivno Landovim prigovorima, Vader Hana i Leiu koristi kao mamac i muči Hana u procesu kako bi navukao Lukea u stupicu. On također dogovara predaju Hana Fettu koji se nada da će dobiti znatnu količinu novca od Jabbe the Hutta koji je raspisao nagradu za Hana uslijed ogromnih dugova koje ovaj ima prema njemu. Vader namjerava namamiti Lukea u prostoriju gdje će ga zamrznuti, a unatoč Fettovim protestima koji se pribojava da bi ga zamrzavanje moglo ubiti, on izabire Hana kao testnog kunića za proces zamrzavanja. Leia u tom trenutku izražava svoju ljubav prema Hanu, nakon čega on biva zamrznut u velikom bloku karbona. Ipak preživljava proces pa ga Vader daje Fettu koji nakon toga kreće prema planetu Tatooine. Iako je u početku obećao da će ostaviti Chewbaccu i Leiu kod Landa, Vader krši i taj dogovor te naređuje da njih dvoje krenu s njim umjesto da ostanu u Cloud Cityju. Lando, kojeg do tog trenutka već grize savjest zbog svega što je učinio protiv svog starog prijatelja Hana, organizira bijeg, oslobađa Leiu i ostale te svi zajedno očajnički pokušaju spasiti Han Soloa iz ruku Fetta; međutim, grupa stiže prekasno na dok s kojeg je lovac na ucjene već odletio. Nakon toga svi zajedno ukrcavaju se na Millennium Falcon i bježe.
U međuvremenu Luke stiže u Cloud City i upada u Vaderovu zamku. Luke i Vader započinju borbu svjetlosnim mačevima tijekom koje Vader odsiječe Lukeovu desnu ruku i na taj ga način razoruža te mu u tom trenutku priznaje da je on pravi Lukeov otac, suprotno Obi-Wanovim tvrdnjama iz prethodnog nastavka serijala da je Vader ubio njegovog oca. Užasnut ovim otkrićem, Luke odbija Vaderovu ponudu za vladanjem Galaksijom te se baca u otvoreno okno iznad kojeg su se do tada borili. Uz pomoć svojih telepatskih mogućnosti, on pozove Leiu koja osjeti njegov poziv upomoć i koja nagovara Landa da se vrate po Lukea. R2-D2 popravlja Falconov pogon te oni na taj način uspijevaju pobjeći. Luke od medicinskog osoblja dobiva umjetnu mehaničku ruku, a Lando i Chewbacca se sa Falconom upućuju prema planetu na kojem se nalaze Jabba the Hutt i Boba Fett kako bi pokušali spasiti Han Soloa. Luke, Leia, R2-D2 i C-3PO gledaju za njihovim brodom očekujući nove informacije.
Mark Hamill kao Luke Skywalker: glavni zapovjednik u pobunjeničkom savezu, vođa borbene eskadrile i Jedi vitez. Nakon što doživi viziju svog starog učitelja Obija-Wan Kenobija, Luke se skupa sa svojim droidom R2-D2-om uputi na planet Dagobah gdje pronađe Yodu.
Harrison Ford kao Han Solo: plaćenik švercer koji je nekad pomagao pobunjenicima za novac, ali sada je prihvatio svoj položaj u samom savezu. Premda namjerava napustiti pobunjenike i otići otplatiti svoj dug gangsteru Jabbi the Huttu, nalazi se u zamci na planetu Hoth zbog blokade koju je postavilo Carstvo.
Billy De Williams kao Lando Calrissian: vođa Cloud Cityja, grada koji se nalazi na planetu Bespin. Dugogodišnji prijatelj Han Soloa i bivši vlasnik broda Millennium Falcon.
David Prowse kao Darth Vader (glas liku posuđuje glumac James Earl Jones): Sith Lord i lojalan sluga caru Palpatineu, opsjednut pronalaskom Lukea Skywalkera, mladog pobunjenika koji je uništio Zvijezdu Smrti. Njegova ga potraga dovodi na planet Hoth gdje naređuje blokadu tog ledenog planeta. U ovom filmu se također otkriva da je on pravi Lukeov otac imena Anakin Skywalker. Ujedno, on je glavni antagonist ovog nastavka.
Frank Oz kao Yoda: Jedi vitez koji živi u prognanstvu na planetu Dagobah. Premda je Oz bio glavni lutkar također su mu u procesu snimanja pomagali i drugi uključujući Kathryn Mullen, Davida Barclaya, Wendy Froud i Deep Roy.
Jeremy Bulloch kao Boba Fett: lovac na ucjene. Fett je poznat po cijeloj Galaksiji i u prošlosti je također radio s Darthom Vaderom. On je drugi antagonist filma koji se nalazi u lovu na Millennium Falcon prije nego odvede Han Soloa natrag Jabbi the Huttu. Jason Wingreen posudio je svoj glas Fettu u originalnoj kino verziji filma te u posebnom izdanju iz 1997. godine. Bulloch također ima malu cameo ulogu kao imperijalni člasnik koji zgrabi Leiu kada ona pokušava reći Lukeu da ide u zamku. U posebnom izdanju iz 2004. godine, Temuera Morrison, koji je glumio Janga Fetta u filmu Klonovi napadaju te zapovjednika Codyja u filmu Osveta Sitha, zamijenio je Wingreena kao Fettov glas kako bi se bolje stvorio kontinuitet između originalne i prequel trilogije sage.
Alec Guinness kao Obi-Wan Kenobi: premda ga je Darth Vader ubio na Zvijezdi Smrti u filmu Nova nada, njegova "smrt" omogućila mu je da postane jedno sa Silom te mu dala sposobnost ukazivanja i davanja savjeta svome bivšem učeniku Lukeu Skywalkeru.
Denis Lawson kao Wedge Antilles: pilot pobunjeničkog saveza koji je letio s Lukeom Skywalkerom u bitci za Yavin. Tijekom bitke za Hoth on upravlja jednim od jurnika eskadrile i prvi je koji obara AT-AT. Na odjavnoj špici, kao i u slučaju prethodnog nastavka sage, Denisovo ime krivo je napisano ("Dennis").
Clive Revill kao glas cara Palpatinea: vođa Galaktičkog carstva koji nije zadovoljan gubitkom Zvijezde Smrti zbog čega kao prioritet svojim vojnim jedinicama postavlja pronalaženje i uništavanje pobunjeničkog saveza. Posebno je zainteresiran za "nasljednika Anakina Skywalkera" te naređuje Vaderu da preobrati dječaka na tamnu stranu Sile. Premda je Clive Revill posudio glas caru, Elaine Baker (supruga Ricka Bakera) pojavila se kao Palpatine u fizičkom obliku u originalnoj kino verziji te posebnom izdanju iz 1997. godine. Glumac Ian McDiarmid, koji glumi Palpatinea u filmu Povratak Jedija kao i u prequel trilogiji zamijenio je Bakera i Revilla kao Palpatine u DVD verziji filmova iz 2004. godine, a snimanje tih dijelova odvijalo se usporedo sa snimanjem filma Osveta Sitha.
Film Ratovi zvijezda IV: Nova nada Georgea Lucasa premašio je sva očekivanja - u smislu profita, njegovog revolucionarnog utjecaja na filmsku industriju te njegovog neočekivanog odjeka kao kulturni fenomen. Lucas je tim filmom uvidio priliku da postane neovisan od holivudske filmske industrije kroz financiranje nastavka Carstvo uzvraća udarac uz pomoć kredita i zarade od prethodnog filma, što je išlo protiv načela mnogih holivudskih producenata. Sada u potpunoj kontroli svoje franšize Zvjezdanih ratova, Lucas je odlučio da neće režirati Carstvo zbog svoje producentske uloge, uključujući i nadzor nad svojim specijalnim efektima tvrtke  Industrial Light & Magic (ILM) i rukovanja financijama. Lucas je ponudio ulogu redatelja  Irvinu Kershneru, jednom od svojih bivših profesora na USC School of Cinema-Television. Kershner je ispočetka odbio, navodeći da nastavak nikada ne bi mogao zadovoljiti kvalitetu ili originalnost prvog filma. Međutim, Kershner je kasnije ipak nazvao svog agenta i zatražio da prihvati posao. Osim toga, Lucas je zaposlio Lawrencea Kasdana i Leigh Brackett za pisanje scenarija zasnovanog na njegovoj originalnoj priči. Brackett je završila prvi nacrt priče u veljači  1978., prije smrti od raka, a Lucas je napisao drugi prije zapošljavanja Kasdana, koji ga je zadivio svojom scenarijem za Otimačima izgubljenog kovčega.
Imperijske divovske AT-AT hodalice u bitci na planetu Hoth su stvorene pomoću „stop motion“ animacije. Prvi film je predstavljao izazov za ekipu zadužene za specijalne efekte, a Carstvo je bio još kompliciraniji pothvat, ne samo u stvaranju lokacija, nego i borbe na ledenom planetu i gradu koji pluta među oblacima. Za borbene scene na ledenom planet Hothu, početna namjera bila je da se koristi tzv. plavi ekran za kompozitne imperijalne hodalice - u još uvijek originalnim snimkama sa seta. Umjesto toga, umjetnik je odlučio slikati pejzaže, što je rezultiralo hodalicama koje su snimljene u „stop-motion“ animaciji ispred krajolika slika  Originalni dizajn za AT-AT su, prema Philu Tippettu, "velika oklopna vozila s kotačima". Mnogi vjeruju da je završni dizajn inspiriran kontejnerom dizalice  Luke Oakland, no Lucas je to poricao.U dizajniranju Jedi viteza Yode, Stuart Jr. je odlučio koristiti svoje lice kao model i dodao bore Alberta Einsteina kako bi se demonstrirala izuzetna inteligencija lika. Pozornice za planet Dagobah izgrađene su pet stopa iznad pozornice, tako da su lutkari puzali ispod i držali Yoda lutku. Problem je predstavljala komunikacija s  Frankom Ozom koji je bio ispod pozornice i nije mogao čuti ekipu i Marka Hamilla iznad. Hamill je kasnije izrazio svoje neslaganje zbog toga što je mjesecima bio jedini ljudski lik u scenama; osjećao se kao običan element na skupu životinja, strojeva i rekvizita. Kershner je kasnije pohvalio Hamilla za njegovu izvedbu i interakciju s lutkama.
Snimanje je počelo u  Norveškoj, na ledenjaku Hardangerjøkulen u blizini grada Finse, dana  5. ožujka 1979. Kao i kod snimanja filma Nova nada, gdje se produkcija u Tunisu podudarala s najvećom olujom u posljednjih 50 godina, vrijeme je i tu bilo protiv filmske ekipe. Dok su snimali u Norveškoj, naišli su na najgoru  zimsku mećavu u posljednjih pedeset godina. Temperature su pale na -28,9 °C a palo je i 5,5 metara snijega. Jednom prilikom, posada nije mogla izaći iz svojeg hotela. Oni su snimili scenu u kojoj Luke izlazi iz pećine Wampa otvaranjem hotelskih vrata i snimanjem Marka Hamilla u snijegu, dok je posada ostala unutar zgrade. Na Hamillovu licu pojavila se neznatna promjena uslijed njegove prometne nesreće koju je imao između snimanja filmova Nova nada i Carstvo uzvraća udarac, ali je Lucas smatrao da ne treba dodatno objašnjavati ožiljke, budući se pretpostavlja da je like Lukea dugo vremena proveo u borbi. Produkcija se potom preselila u Elstree studio u Londonu 13. ožujka, gdje je sagrađeno više od 60 različitih setova, dvostruko više od broja koji su se koristili u prethodnom filmu. Požar u siječnju na pozornici 3 (za vrijeme snimanja filma  Isijavanje redatelja Stanleyja Kubricka) izazvao je nekontrolirano povećanje budžeta od 18,5 milijuna dolara na 22 milijuna dolara, a do srpnja proračun je skočio za dodatnih 3 milijuna dolara. Snimanje je završeno do sredine rujna.
Jedna nezaboravna razmjena dijaloga bila je djelomično improvizirana. Izvorno, Lucas je napisao scenu u kojoj Princeza Leia priznaje svoju ljubav Han Solu, a Han joj odgovara: "Ja te volim previše." Harrison Ford je osjetio da karakterizacija nije bila iskrena, a Kershner se složio. Nakon nekoliko pokušaja, Kershner je Fordu rekao da improvizira na licu mjesta. U konačnici je Ford promijenio rečenicu svog lika u "Znam."
Tijekom produkcije, činjenica da je Darth Vader Lukeov otac se držala pod velom tajne. Kao i ostatak posade, David Prowse, koji je govorio sve Vaderove dijaloge tijekom snimanja, dobio je lažne stranice scenarija koje su sadržavale dijalog u kojem ovaj kaže: "Obi-Wan je ubio tvog oca." Do filmske premijere, samo George Lucas, Irvin Kershner, Mark Hamill i James Earl Jones su znali stvarni kraj. Jones je kasnije izjavio da je njegova prvotna reakcija na tu rečenicu bila: "Oh, on laže!" Radi očuvanja dramatičnosti tijekom otvaranja svojih filmova, Lucas je htio da ne bude uvodne špice, već samo odjevna. Iako je to danas čest slučaj, to je bio vrlo neobičan izbor u to vrijeme. Ceh scenarista i Ceh redatelja  su to dozvolili za prvi film, ali kada je Lucas istu stvar ponovio za nastavak, oni su mu pripisali novčanu kaznu od preko 250 tisuća dolara te su čak pokušali povući film iz kina. Da bi zaštitio svojeg redatelja, Lucas je platio sve. Rezultat osjećaja frustracije i progona zbog toga dovela su do njegovog odustajanja od članstva Ceha redatelja, scenarista i udruge Motion Picture Association.Film Carstvo uzvraća udarac je na kraju završio sa budžetom od 33.000.000 dolara, što ga je tada činilo jednim od najskupljih filmova svojeg vremena s proračunom tri puta većim od Nove nade. Nakon što je banka zaprijetila da će povući svoj kredit, Lucas je bio prisiljen pristupiti studiju 20th Century Fox. Napravio je dogovor da studio osigura kredit u zamjenu za plaćanje studiju više novca, ali bez gubitka njegovih prava na nastavak i merchandising.
Poput svog prethodnika i film Carstvo uzvraća udarac svoju tematsku inspiraciju crpi iz nekoliko mitoloških priča i svjetskih religija. Također uključuje elemente iz filmskog serijala iz 30-ih godina prošlog stoljeća poput Flasha Gordona koji je samom Georgeu Lucasu bio najdraži u djetinjstvu, a koji također u jednom svom dijelu sadržava grad koji lebdi na nebu.
Svjetska premijera filma Carstvo uzvraća udarac održana je 17. svibnja 1980. godine u Kennedyjevom centru u Washingtonu. Film je kraljevsku premijeru u Londonu imao tri dana kasnije, a niz ostalih premijera u dobrotvorne svrhe održan je na brojnim drugim lokacijama tijekom 19. i 20. svibnja. Sa svojom službenom kino distribucijom u Sjevernoj Americi i Ujedinjenom Kraljevstvu film je krenuo 21. svibnja 1980. godine. U prvom valu distribucije proizvedeno je 126 70-milimetarskih kopija prije široke distribucije koja je krenula u lipnju 1980. godine (kada su se uglavnom koristile 35-milimetarske vrpce).
Povodom 20. obljetnice Zvjezdanih ratova 1997. godine, film Carstvo uzvraća udarac digitalno je remasteriran i pušten u re-distribuciju skupa s Novom nadom i Povratkom Jedija, a pod zajedničkim nazivom Trilogija Zvjezdanih ratova: Posebno izdanje. Lucas je iskoristio ovu priliku za ubacivanje sitnih promjena u sam film. Te promjene uključivale su eksplicitno prikazivanje bića Wampa na planetu Hoth, kreiranje kompleksnijeg puta letenja Falcona prilikom njegovog približavanja Cloud Cityju, digitalnu zamjenu interijera Cloud Cityja te sitne izmjene dijaloga. Također je kreirana kratka sekvenca u kojoj se Vader vraća u svoj Zvjezdani super-razarač nakon bitke s Lukeom, a koja je kreirana iz alternativnih uglova scene iz filma Povratak Jedija. Većina promjena bila je mala i tek estetska; međutim neki obožavatelji serijala smatrali su da sve te izmjene oduzimaju važnost samom filmu. Film je također ponovno poslan na određivanje novog rejtinga gdje je ponovno dobio oznaku PG, a kao razlozi za to navedeni su "znanstveno fantastična akcija i nasilje".
Film Carstvo uzvraća udarac objavljen je na DVD-u u rujnu 2004. godine u sklopu box-seta zajedno s Novom nadom i Povratkom Jedija kao i bonus diskom koji je sadržavao posebne dodatke. Svi filmovi bili su digitalno obnovljeni i remasterirani uz dodatne izmjene koje je napravio sam George Lucas. Posebni dodaci uključivali su audio komentare Georgea Lucasa, Irvina Kershnera, Bena Burtta, Dennisa Murrena i Carrie Fisher kao i dugometražni dokumentarni film naziva Empire of Dreams: The Story of the Star Wars Trilogy. Na bonus disku se također nalaze i razni prilozi o snimanju filma, kratke kino najave, službene kino najave, TV spotovi, galerije fotografija, demo verzije video igara te preview filma Osveta Sitha.
Za DVD izdanje Lucas i njegov tim su napravili određene zahvate u filmu prvenstveno kako bi se održao kontinuitet između Carstva i filmova iz prequel trilogije. Jedna od najvećih promjena odnosila se na holografsku sliku Cara (kojem je Clive Revill posudio glas) kojem je sada glumac Ian McDiarmid promijenio par dijaloga. S ovim izdanjem Lucas je također nadgledao kreaciju digitalnih kopija filma u visokoj rezoluciji te ostalih filmova iz originalne trilogije. Film je ponovno izdan na DVD-u u prosincu 2005. godine kao jedan od tri diska na trostrukom "limitiranom" DVD izdanju koje ovaj puta nije sadržavalo bonus disk s posebnim dodacima.Treće DVD izdanje filma dogodilo se u razdoblju od 12. rujna do 31. prosinca 2006. godine kao ograničeno posebno dvostruko DVD izdanje koje je ovaj puta sadržavalo originalnu nepromijenjenu verziju filma kao posebni dodatak. To izdanje ponovno je izdano kao box set trilogija 4. studenog 2008. godine.
Dana 14. kolovoza 2010. godine redatelj George Lucas službeno je najavio da će se svih šest filmova sage nalaziti u jednom izdanju na Blu-ray diskovima koje će se naći u prodaji tijekom jeseni 2011. godine. Dana 6. siječnja 2011. to izdanje najavljeno je za rujan iste godine u tri različita pakiranja.Premda se radi o još nepotvrđenim informacijama, 16. kolovoza 2014. godine najavljeno je da tvrtke Disney/Lucasfilm namjeravaju izdati neizmijenjenu originalnu trilogiju na Blu-ray diskovima tijekom 2015. godine, prije nego film Zvjezdani ratovi: Epizoda VII krene u kino distribuciju koja je planirana za 18. prosinca iste godine.
Film Carstvo uzvraća udarac započeo je s ograničenom kino distribucijom i to samo u kinima u velikim gradovima zbog toga što je kino distribucija krenula sa 70-milimetarskim vrpcama za koje su samo najveća kina imala projektore. Tek mnogo tjedana kasnije film je u kino distribuciju krenuo sa standardnim 35-milimetarskim vrpcama u ostalim kinima u Sjevernoj Americi i ostatku svijeta.
U roku od tri mjeseca od početka kino distribucije filma, redatelj George Lucas povratio je svojih 33 milijuna dolara investicije te podijelio dodatnih 5 milijuna dolara kao bonus svojim zaposlenicima. U prvom vikendu prikazivanja ograničene kino distrubucije film je zaradio 10 840 307 dolara, a sveukupno je samo u SAD-u u originalnoj kino distribuciji zaradio sveukupno 209 398 025 dolara. Kada je film Carstvo uzvraća udarac ponovno krenuo s kino distribucijom 1997. godine zaradio je 21 975 993 dolara u prvom vikendu re-distribucije. Trenutna sveukupna zarada filma iznosi 290 475 750 dolara u SAD-u odnosno 538 375 067 dolara u svijetu.
Film Carstvo uzvraća udarac primio je pomiješane kritike na početku svoje kino distribucije. Ipak nakon vremenskog odmaka mnogi kritičari i obožavatelji sage složni su da je Carstvo danas možda i najbolji nastavak kompletnog serijala.Neki kritičari imali su problema s pričom, ali su priznali da je film savršeno tehnološko postignuće kad je filmsko stvaralaštvo u pitanju. Na primjer Vincent Canby iz New York Timesa napisao je uglavnom negativnu kritiku o filmu. Judith Martin iz Washington Posta požalila se na radnju koja nema niti početak niti kraj, prema njezinom mišljenju. Međutim, upravo je to bio koncept kojeg je Lucas i želio napraviti.S druge strane, 1997. godine kritičar Bob Stephens iz San Francisco Examinera opisao je Epizodu V "najboljim nastavkom trilogije". Danas se Carstvo uzvraća udarac smatra moralno i emotivno najdvosmislenijim i najmračnijim nastavkom kompletne originalne trilogije. U svojoj kritici posebnog izdanja 1997. godine, Roger Ebert je prozvao film najjačim i umno najprovokativnijim nastavkom. Na popularnoj internetskoj stranici Rotten Tomatoes film trenutno ima 96% pozivitnih ocjena temeljenih na 75 zaprimljenih kritika što ga označava najbolje ocijenjenim dijelom cijele sage.Chuck Klosterman je napisao: "Dok su filmovi poput Easy Rider i Groznice subotnje večeri portretirali generacije sadašnjosti, film Carstvo uzvraća udarac bi mogao biti jedini primjer filma koji predstavlja društvenu estetiku generacija koje tek dolaze."
Na dodjeli prestižne filmske nagrade Oscar 1981. godine, film Carstvo uzvraća udarac osvojio je Oscara za najbolju montažu zvuka (Bill Varney, Steve Maslow, Greg Landaker i Peter Sutton). Film je također osvojio i posebnu nagradu za najbolje specijalne efekte (Brian Johnson, Richard Edlund, Dennis Muren i Bruce Nicholson). Skladatelj John Williams nominiran je u kategoriji za najbolju originalnu glazbu kao i kompletni tim koji je radio na scenografiji (Norman Reynolds, Leslie Dilley, Harry Lange, Alan Tomkins i Michael Ford).John Williams osvojio je nagradu BAFTA za najbolju originalnu glazbu, a sam film za istu je nagradu nominiran u kategorijama najboljeg zvuka i najbolje scenografije. Williamsova glazba također je osvojila nagrade Grammy i Zlatni globus u kategoriji najbolje originalne filmske glazbe.Film Carstvo uzvraća udarac osvojio je četiri nagrade Saturn uključujući one za najboljeg glavnog glumca (Mark Hamill), najboljeg redatelja (Irvin Kershner), najbolje specijalne efekte (Brian Johson i Richard Edlund) kao i nagradu za najbolji znanstveno-fantastični film.
Film je bio nominiran u kategoriji najboljeg adaptiranog scenarija za nagradu Ceha scenarista.
Glazbu iz filma Carstvo uzvraća udarac napisao je i vodio John Williams, a izveo ju je londonski simfonijski orkestar po cijeni od otprilike 250 tisuća dolara. Godine 1980. kompanija RSO Records objavila je službeni soundtrack filma na ploči (LP) i kaseti u SAD-u. Na naslovnici albuma nalazio se Darth Vader uz pozadinu svemira (identično kino plakatu filma).
Godine 1985. kompanija Polydor Recrods koja je u međuvremenu kupila tvrtku RSO Records i njezin glazbeni katalog izdala je prvi CD s glazbom iz filma. Godine 1993. kompanija 20th Century Fox Film Scores izdala je posebno glazbeno izdanje na četiri diska pod nazivom Star Wars Trilogy: The Original Soundtrack Anthology. Ovo izdanje uključivalo je glazbu iz sva tri nastavka originalne trilogije.Godine 1997. kompanija RCA Victor izdala je definitivno dvostruko CD izdanje kojim je popratila re-distribuciju remasteriranih posebnih izdanja filmova iz originalne trilogije u kinima. Ovo originalno limitirano izdanje na CD-u pratila je i knjižica na 32 stranice, a naslovnica je bila identična posteru za posebno izdanje trilogije Zvjezdanih ratova. Kompletna glazba je bila digitalno obnovljena kako bi se prilagodila najboljem mogućem zvuku tog doba.
Godine 2004. kompanija Sony Classical Records otkupila je prava na glazbu iz originalne trilogije prvenstveno zbog toga što je već potpisala ugovor za autorska prava na glazbu iz prequel trilogije: Fantomska prijetnja, Klonovi napadaju i Osveta Sitha. Na taj način je od 2004. godine nadalje kompanija započela s izdavanjem CD-ova koje je kompanija RCA Victor izdavala od 1997. godine, uključujući i onaj za Epizodu V. Naslovnica tog CD izdanja bila je identična plakatu napravljenom za DVD omotnicu filma. Unatoč tome što su nanovo re-masterirali zvuk, prodaja verzija soundtrackova kompanije Sony Classical od 2004. godine naovamo u pravilu je identična prodaji verzija koje je izdavala tvrtka RCA Victor.
Roman napisan prema filmu objavljen je 12. travnja 1980. godine, a izdala ga je kompanija Del Rey Books. Autor romana je Donald F. Glut, a sam roman temeljen je na scenariju autora Lawrencea Kasdana, Leigh Brackett i Georgea Lucasa.Originalni naslov pod kojim je roman izdan je bio Zvjezdani ratovi: Carstvo uzvraća udarac. Međutim, kasnija izdanja preimenovana su u naslov Zvjezdani ratovi - Epizoda V: Carstvo uzvraća udarac kako bi odgovarala promjeni naslova kino filmova iz sage. Poput ostalih romana iz originalne trilogije i ovaj sadržava puno više informacija o događajima u priči od onih sadržanih u filmu.
Filmsku strip adaptaciju Carstvo uzvraća udarac izdala je kompanija Marvel Comics. Autor adaptacije je Archie Goodwin uz ilustraiju Ala Williamsona i Carlosa Garzona. Adaptacija je izdana simultano u četiri formata: kao časopis (Marvel Super Special #16), kao veliko tabloid izdanje (Marvel Special Edition Featuring Star Wars: The Empire Strikes Back), kao strip u seriji od nekoliko nastavaka te kao džepna knjiga. U potonjoj verziji kao i onoj tabloidskoj koje su prve objavljene fizički izgled lika Yode je potpuno drugačiji od onoga u filmu: puno je tanji, ima dugu bijelu kosu i ljubičastu boju kože (umjesto zelene). U izdanju časopisa i strip serije Yoda izgleda puno sličnije liku iz filma.
Povjesničari stripa i profesionalci iz filmske industrije skretali su pozornost na strip izdanja Zvjezdanih ratova kompanije Marvel Comics koja su objavljena prije nastanka filma Carstvo uzvraća udarac, a u kojima se navodno nalaze zapleti koji će kasnije biti upotrebljeni u filmu. Međutim, scenaristi nikada nisu priznali da su bilo kakvu inspiraciju za film crpili iz ranije objavljenih stripova.
Video igre temeljene na filmu objavljene su za nekoliko različitih konzola. Uz to nekoliko drugih video igara Zvjezdanih ratova također sadržavaju u sebi ili spominju događaje prikazane u filmu, iako nisu u potpunosti temeljene na samom uratku. Godine 1982. kompanija Parker Brothers izdala je igru Star Wars: The Empire Strike Back za igraću konzolu Atari 2600, a u kojoj se nalazio napad jurnicima na AT-AT hodalice na planetu Hoth. Arkadna igra Star Wars: The Empire Strikes Back slijedila je 1985. godine. U njoj je sadržano nekoliko poznatih bitaka, a likovima se upravlja iz prvog lica. Bitke uključuju bitku za Hoth i kasniji bijeg s brodom Millennium Falcon kroz polje asteroida. Konverzija igrice izdana je 1988. za ZX Spectrum, Amstrad CPC, Commodore 64, BBC Micro, Atari ST i Commodore Amiga.
Godine 1992. tvrtka JVC izdala je video igru koju je radila kompanija LucasArts pod nazivom Star Wars: The Empire Strikes Back za Nintendo konzolu. Igrač se u njoj nalazi u ulozi Lukea Skywalkera i manevrira kroz Skywalkerovu priču kakva je opisana u filmu. Godine 1992. tvrtka Ubisoft izdala je istu verziju igre za Game Boy. Poput ranijih igara i ova prati priču Lukea Skywalkera. Godine 1993. tvrtka JVC razvila je igru Super Star Wars: The Empire Strikes Back za igraću konzolu Super Nintendo Entertainment System. Igra je slična onoj iz 1991. godine.
Adaptaciju filma Carstvo uzvraća udarac za radio stanice napisao je Brian Daley, a producirana je i emitirana na National Public Radio u SAD-u tijekom 1983. godine. Temeljena je na likovima i događajima kreiranim od strane Georgea Lucasa te na scenariju Leigh Brackett i Lawrencea Kasdana. Redatelj radio adaptacije bio je John Madden, a za montažu zvuka i post-produkciju bio je odgovoran Tom Voegeli.
Glumci Mark Hamill, Billy Dee Williams i Anthony Daniels posudili su svoje glasove likovima Lukea Skywalkera, Landa Calrissiana i C-3PO-a. Glumac John Lithgow posudio je glas liku Yode. Radio adaptacija trajala je sveukupno pet sati, a emitirala se u dijelovima. Razne radio agencije procijenile su da je adaptaciju slušalo otprilike 750 tisuća ljudi kada je prvi puta emitirana 14. veljače 1983. godine.
Zvjezdani ratovi, Epizoda 5: Carstvo uzvraća udarac u međumrežnoj bazi filmova IMDb-a

Zvjezdani ratovi – Epizoda VI: Povratak Jedija (u Hrvatskoj preveden i kao Ratovi zvijezda – Epizoda VI: Povratak Jedija; eng. Star Wars – Episode VI: Return of the Jedi) je američki epski znanstveno-fantastični film iz 1983. godine za koji su scenarij napisali George Lucas i Lawrence Kasdan: režirao ga je Richard Marquand. To je treći film iz ciklusa Zvjezdanih ratova, šesti po kronologiji događaja radnje i prvi snimljen THX tehnologijom. Radnja filma smještena je godinu dana nakon događaja iz prethodnoga nastavka Carstvo uzvraća udarac. Film su producirali Howard Kazanjian i kompanija Lucasfilm, a glavne su uloge u filmu ostvarili Mark Hamill, Harrison Ford, Carrie Fisher, Billy Dee Williams, Anthony Daniels, David Prowse, Kenny Baker, Peter Mayhew i Frank Oz.
Zlo Galaktičko carstvo pod vodstvom okrutnoga cara Palpatinea radi na izgradnji nove Zvijezde Smrti kako bi konačno uništili pobunjenički savez. Budući da Palpatine želi osobno nadgledati posljednju fazu njezine izgradnje, pobunjenička flota planira frontalni napad na Zvijezdu Smrti kako bi spriječila njezin nastanak te kako bi ubila Palpatinea i time napokon okončala postojanje carstva. U međuvremenu Luke Skywalker, vođa pobunjenika i Jedi vitez, vodi vlastitu bitku kako bi Dartha Vadera – svoga oca i bivšega Jedi viteza, nekoć znanog pod imenom Anakin – vratio s puta mračne strane Sile. 
Redatelji David Lynch i David Cronenberg bili su u pregovorima za režiju posljednjega nastavka sage prije nego je taj zadatak preuzeo Marquand. Produkcijski tim koristio je Lucasove nacrte priče tijekom pretprodukcije: Lucas, Kasdan, Marquand i producent Kazanjian proveli su zajedno dva tjedna kako bi, pišući scenarij, detaljno razradili priču filma. Kazanjian je pomaknuo raspored snimanja filma nekoliko tjedana prije predviđenog početka kako bi tvrtci Industrial Light & Magic omogućio više vremena za što kvalitetnije vizualne efekte filma u post-produkciji. Film je snimljen na lokacijama u Engleskoj, Kaliforniji i Arizoni u razdoblju od siječnja do ožujka 1982. godine: produkcija je bila obavijena strogim velom tajne, a radni naslov filma bio je Blue Harvest kako bi se smanjili dodatni troškovi.
Film je u kino distribuciju pušten 25. svibnja 1983. godine uz uglavnom pozitivne kritike. Zarada filma u kinima diljem svijeta iznosi više od 475 milijuna dolara. U sljedećih 20 godina uslijedit će nekoliko različitih video i kino izdanja filma. Saga Zvjezdanih ratova nakon ovog filma nastavljena je filmom Fantomska prijetnja, prvim dijelom tzv. prequel trilogije. Nastavak filma Povratak Jedija pod naslovom Ratovi zvijezda VII: Sila se budi najavljen je 30. listopada 2012. godine, a u kino distribuciju u svijetu kreće sredinom prosinca 2015. godine.
Luke Skywalker osmišljava plan kako bi spasio Han Soloa iz ruku kriminalca Jabbe the Hutta uz pomoć princeze Leie, Landa Calrissiana, Chewbacce, C-3PO-a i R2-D2-a. Leia se infiltrira u Jabbovu palaču na planetu Tatooine preobučena u lovca na ucjene koja predstavlja Chewieja kao svog zatvorenika dok se Lando već od ranije nalazi u palači preobučen u zaštitara. Leia uspijeva doći do Hana i odmrznuti ga, ali uskoro oboje bivaju uhvaćeni. Potom dolazi Luke koji nakon kraćeg duela također biva uhvaćen. Jabba osuđuje Lukea i Hana na smrt, ali prilikom početka njihove egzekucije Luke se oslobađa te nastaje bitka u kojoj pogibaju Boba Fett - lovac na ucjene koji je Hana predao Jabbi - i Jabba - kojeg uguši Leia. Grupa preživjelih nakon toga uspijeva pobjeći nakon što Luke uništi Jabbov brod. I dok Han i Leia odlaze do pobunjeničkog saveza, Luke se vraća na planet Dagobah gdje pronalazi Yodu na samrti. Sa svojim posljednjim uzdasima, Yoda priznaje Lukeu da je zli Darth Vader, nekoć znan pod imenom Anakin Skywalker, njegov pravi otac; također uspijeva spomenuti i "još jednog Skywalkera". Uskoro duh Obija-Wan Kenobija koji se pojavljuje Lukeu potvrđuje da je taj "drugi Skywalker" o kojem je Yoda pričao zapravo Lukeova sestra blizanka Leia. Obi-Wan govori Lukeu da se ponovno mora suočiti s Vaderom ako želi poraziti carstvo.
Pobunjenički savez saznaje da carstvo gradi novu Zvijezdu Smrti pod osobnim nadzorom Vadera i njegovog gospodara, cara Palpatinea. Savez osmisli novi plan zbog kojeg će Han povesti svoj tim na šumski planet Endor kako bi na njemu uništio borbenu postaju koja upravlja generatorom štita Zvijezde Smrti te na taj način osigurati eskadrili borbenih letjelica saveza da uđu u nedovršenu postaju i unište ju iznutra. Kako se brod u kojem se nalazi Luke približava imperijalističkim brodovima, on osjeti Vaderovu prisutnost pa se boji da zbog toga ugrožava misiju. Na planetu Endor Luke i njegovi prijatelji susreću pleme Ewoksa i nakon početnog neslaganja i nerazumijevanja oni uskoro oformljuju savez. Kasnije Luke priznaje Lei da mu je ona sestra odnosno da im je Vader otac te da ih napušta kako bi se otišao suočiti s njim. Predavši se carskim trupama, Luke je doveden do Vadera koji ga neuspješno pokušava preokrenuti na tamnu stranu Sile.
Vader ga nakon toga odvodi na Zvijezdu Smrti gdje Luke konačno upoznaje Palpatinea. On mu otkriva da je Zvijezda Smrti, iako naizgled nedovršena, već sada potpuno spremna za operaciju i uništavanje savezničke pobune. U međuvremenu na planetu Endor, Hanov tim zarobljen je od strane imperijalističkih snaga, ali iznenadan protuudar Ewoksa omogući pobunjenicima uništavanje štita. Za to vrijeme Lando pilotirajući brodom Millennium Falcon predvodi pobunjeničku eskadrilu do Zvijezde Smrti, ali njezin štit još uvijek je aktivan. Palpatine u Lukeu pokušava probuditi bijes kako bi se ovaj priklonio tamnoj strani Sile pa se Luke nađe u borbi svjetlosnim mačevima s Vaderom. Vader otkriva da Luke ima sestru te prijeti da će nju okrenuti na tamnu stranu. Ljutiti Luke u tom trenutku napada Vadera i odsiječe mu desnu ruku nakon čega ga Palpatine nagovara da ubije Vadera i zauzme njegovo mjesto. Međutim, Luke to odbija, proglašavajući sebe Jedi vitezom. Bijesan, Palpatine iskorištava svoje vlastite moći kako bi mučio Lukea. Odlučan u tome da ne dopusti da mu ubije sina, Vader prihvaća Lukeovu sudbinu, baca Palpatinea u okno te na taj način ispunjava proročanstvo da će on biti taj koji će uništiti Sith i dovesti ravnotežu u Sili, premda je u procesu smrtno ranjen. Na zahtjev svog oca, Luke uklanja Vaderovu masku dopuštajući ocu da svog sina prvi put pogleda vlastitim očima prije nego mu umre na rukama.
U međuvremenu na planetu Endor Han i ostatak ekipe uspijevaju pobijediti imperijalističke snage te uništavaju generator štita na taj način omogućujući pobunjeničkoj eskadrili napad na Zvijezdu Smrti. Lando predvodi ostatak brodova u jezgru postaje gdje uništavaju glavni reaktor. Luke bježi u jednom od brodova skupa s očevim tijelom, dok Lando bježi s Falconom par sekundi prije nego Zvijezda Smrti nestane u velikoj eksploziji. Na planetu Endor Leia priznaje Hanu da joj je Luke brat pa se njih dvoje poljube. Luke se vraća na Endor i kremira očevo odijelo uz pomoć vatre. Dok pobunjenici slave pobjedu nad carstvom, Luke vidi duhove Obi-Wana, Yode i Anakina koji ga zadovoljno promatraju.
Mark Hamill kao Luke Skywalker: u godinu dana otkad se posljednji put susreo s Darthom Vaderom u Gradu na oblacima (Cloud City), Luke je skoro završio svoju obuku za Jedi viteza.
Harrison Ford kao Han Solo: iako ga je Darth Vader zamrznuo i predao Bobi Fettu koji ga je odveo Jabbi the Huttu, Hana oslobađa princeza Leia, ali samo nakratko budući ga Jabba osuđuje na smrt. On bježi s grupom nakon što ih sve zajedno spasi Luke. Uskoro postaje general pobunjeničke vojske i predvodi napad na postaju na planetu Endor.
Carrie Fisher kao Princeza Leia: princeza s planeta Alderaan, Leia pomaže Lukeu u njegovoj potrazi za Hanom. Kasnije se otkriva da je ona ustvari Lukeova sestra blizanka.
Billy Dee Williams kao Lando Calrissian: nakon što je njegov Grad u oblacima preuzelo carstvo, Lando se pridružuje pobunjeničkom savezu i pomaže Lukeu u njegovoj potrazi za Han Solom. Kasnije će pilotirati brodom Millennium Falcon i njime predvoditi napad na Zvijezdu Smrti.
Anthony Daniels kao C-3PO: protokolarni droid za ljudsko-kiborške odnose Lukea Skywalkera koji se pokaže od velike važnosti prilikom sklapanja prijateljstva između pobunjenika i Ewoksa na planetu Endor, a koji ga smatraju božanstvom.
Kenny Baker kao R2-D2: droid Lukea Skywalkera. Baker je u filmu takođre glumio i lik Paplooa, jednog od Ewoksa.
David Prowse kao Darth Vader: Lukeov otac, pravog imena Anakin Skywalker, koji je nekoć bio Jedi vitez prije nego ga je preuzela tamna strana Sile pa je postao Darth Vader. Vader se i dalje nalazi u nemilosrdnoj potrazi za Lukeom, ali ga Car ubrzo šalje na planet Endor kako bi nadgledao izgradnju nove Zvijezde Smrti i kako bi se pripremio za novi napad pobunjenika. U mnogo scena tijekom filma, pogotovo onima kada se bori svjetlosnim mačem, lik Vadera umjeto Prowsea tumači Bob Anderson. Glumac James Earl Jones, kao i u prethodnim nastavcima, posudio je svoj glas liku.
Sebastian Shaw kao Anakin Skywalker: glumac Shaw zamijenjen je glumcem Haydenom Christensenom u DVD verziji filma iz 2004. godine.
Ian McDiarmid kao car Palpatine: jednostavno znan samo kao "Car", Palpatine je vladar Galaktičkog carstva i Vaderov Sith gospodar. U ovom nastavku on planira uništiti pobunjenike svojom novom Zvijezdom Smrti te okrenuti Lukea Skywalkera na tamnu stranu Sile.
Alec Guinness kao Obi-Wan Kenobi: premda ga je Vader ubio u četvrtoj epizodi sage, Obi-Wan nastavlja davati svoje savjete Lukeu kao Jedi duh; on između ostalog kaže Lukeu istinu o postojanju njegove sestre blizanke Leie.
Frank Oz kao Yoda: nakon što je poživio gotovo 900 godina, Yoda se konačno sprema postati jedno sa Silom te potvrđuje Lukeu da mu je Vader otac.
Denis Lawson kao Wedge Antilles: Wedge je sada vođa pobunjeničke eskadrile koji se priprema pomoći generalu Landu Calrissianu u napadu na Zvijezdu Smrti.
Kenneth Colley kao Admiral Piett: jedan od nekolicine oficira koji je uspio izbjeći Vaderovom ubilačkom bijesu, Piett je sada zapovjednik imperijalističke flote na planetu Endor kojom upravlja iz broda Executor.
Warwick Davis kao Wicket: mali Ewok koji upoznaje Leiu i ostale prijatelje sa svojim plemenom. Kenny Baker je u početku dobio ulogu Wicketa, ali ga je zamijenio 11-godišnji Warwick Davis nakon što se ovaj razbolio uslijed trovanja hranom. Davis nikad prije nije imao glumačkog iskustva, a dobio je ulogu tek nakon što je njegova baka otkrila poziv za glumce patuljke za novi film iz sage Zvjezdanih ratova.
Kao i prethodni film i ovaj je George Lucas sam financirao. Lucas je kontaktirao Davida Lyncha koji je 1980. godine bio nominiran za prestižnu filmsku nagradu Oscar u kategoriji najboljeg redatelja za film Čovjek-slon da režira Povratak Jedija, ali je ovaj to odbio kako bi režirao film Dina - pješčani planet. Režija filma ponuđena je i Davidu Cronenbergu, ali je on odbio ponudu kako bi režirao filmove Videodrome i The Dead Zone. U konačnici je Lucas za redatelja izabrao Richarda Marquanda. Prema nekim napisima iz tog vremena Lucas je bio učestalo uključen u samo snimanje filma Povratak Jedija da bi ga se bez problema moglo smatrati ko-redateljem. Međutim, vjerojatno je riječ bila o njegovom osobnom vođenju druge jedinice, jer je postojala prijetnja da će se snimanje odužiti više od predviđenog; Lucas je i ranije znao osobno uskočiti u rad na projektu kada je službeno bio producent filma (npr. Otimači izgubljenog kovčega, Carstvo uzvraća udarac, More American Graffiti). Lucas je sam priznao da je često dolazio na set zbog Marquandovog relativnog neiskustva s radom na specijalnim efektima. Lucas je hvalio Marquanda kao "vrlo dobru osobu koja jako dobro radi s glumcima". Marquand je priznao da je Lucas imao izraženu ulogu tijekom snimanja filma, govoreći u šali: "To je kao da pokušate režirati Kralja Leara - sa Shakespeareom u drugoj prostoriji!".Scenarij za film napisali su Lawrence Kasdan i Lucas (uz nepriznatu kontribuciju Davida Peoplesa i redatelja Marquanda), a temeljen je na Lucasovoj priči. Kasdan tvrdi da je rekao Lucasu da je naslov Povratak Jedija "pomalo slab" pa je Lucas kasnije odlučio film nazvati Osveta Jedija. Sam scenarij napisan je tek u kasnoj fazi pret-produkcije, puno poslije određivanja produkcijskog plana i budžeta producenta Kazanjiana te nakon što je Marquand odabran za redatelja što je inače neobično za filmsko stvaralaštvo. Umjesto toga produkcijski tim se oslanjao na Lucasovu priču i grube nacrte kako bi započeli s radom na filmu. Kad je došlo vrijeme za pisanje scenarija, Lucas, Kasdan, Marquand i Kazanjian su proveli dva tjedna zajedno radeći na idejama; Kasdan je sve sastanke snimao te ih kasnije preslušavao i pisao scenarij. Tijekom pret-produkcije pojavilo se pitanje hoće li se Harrison Ford vratiti u ulozi Han Soloa. Za razliku od drugih glumaca iz filma, Ford nije bio ugovorom vezan za snimanje dva nastavka, a u međuvremenu je postao još veća zvijezda zahvaljujući filmu Otimači izgubljenog kovčega. Ford je predložio da lik Han Soloa bude ubijen žrtvovanjem samoga sebe. Kasdan se s tim složio i napomenuo da bi se takvo nešto trebalo dogoditi na početku filma kako bi se kod gledatelja stvorila sumnja u sretan završetak ostalih likova, ali se Lucas žestoko protivio tome i odbacio bilo kakve ideje o pogibiji. U početku je bilo zamišljeno da se Yoda uopće ne pojavljuje u filmu, ali je redatelj Marquand čvrsto vjerovao da jedino povratak na planet Dagobah može razriješiti određene dileme koje su proizlazile iz prethodnog nastavka. To je navelo Lucasa da ubaci scenu u scenarij u kojoj Yoda priznaje Lukeu da mu je Darth Vader otac zbog toga jer, a nakon konzultacije s dječjim psihijatrom, nije želio da najmlađi gledatelji odbace Vaderovu izjavu kao najobičniju laž. Mnoge ideje iz originalnog scenarija u finalnoj verziji su ili odbačene ili promijenjene. Na primjer, Ewoksi su trebali biti Wookieeji, brod Millennium Falcon bi bio korišten u dolasku na planet Endor, a Obi-Wan Kenobi bi se vratio u život iz svoje spektralne egzistencije u Sili.Producent filmova Nova nada i Carstvo uzvraća udarac, Gary Kurtz, izjavio je 2010. godine da je veliki uspjeh prodaje promo materijala iz Zvjezdanih ratova natjerao Georgea Lucasa da razmisli o ideji ubijanja lika Han Soloa na sredini filma, tijekom napada na imperijalističku bazu. Luke Skywalker je također trebao na kraju ostati sam i iscrpljen poput junaka iz špageti vesterna, ali Lucas je na kraju ipak izabrao sretan kraj kako bi još više ohrabio djecu i na taj način ih natjerao da kupuju što više promo materijala iz sage.
Snimanje filma započelo je 11. siječnja 1982. godine i trajalo je sve do 20. svibnja iste godine čime se film snimao šest tjedana kraće od svog prethodnika Carstvo uzvraća udarac. Kazanjian je pomaknuo raspored snimanja unaprijed kako bi dao što više vremena tvrtki Industrial Light & Magic da radi na efektima, a čime je neke članove ekipe ostavio u neizvjesnosti, jer nisu bili sto posto spremni na brzinu snimanja. Lucas je čvrsto odlučio da neće ići preko budžeta od 32 i pol milijuna dolara, baš kao i u slučaju filma Carstvo uzvraća udarac. Producent Howard Kazanjian procijenio je da je zbog korištenja ILM-a (u potpunom vlasništvu kompanije Lucasfilm) za specijalne efekte produkcija uštedjela otprilike 18 milijuna dolara. Međutim, s obzirom na činjenicu da tvrtka Lucasfilm nije bila sindikalna kompanija, dopuštenja za snimanje na raznim lokacijama bila su puno skuplja, iako su prethodni nastavci Nova nada i Carstvo uzvraća udarac bili veliki kino hitovi. Sam film dobio je tajni naslov Blue Harvest uz podnaslov Horror Beyond Imagination zbog toga što se od obožavatelja sage i novinara željela sakriti informacija koji se film zapravo snima, a i željelo se što je moguće više sniziti cijene raznih dobavljača usluga.
Prva faza produkcije trajala je 78 dana, a snimalo se u studijima Elstree u Engleskoj na devet različitih pozornica. Snimanje je započelo scenom koja je kasnije izbačena iz finalne verzije filma, a u kojoj se junaci nađu u pješčanoj oluji dok odlaze s planeta Tatooine. (Ovo je ujedno bila i jedina veća snimljena sekvenca koja je kasnije izbačena iz filma). Scenu u kojoj se Luke Skywalker bori sa zlobnom zvijeri Lucas je namjeravao snimiti sličnim stilom kako su snimljene scene u Tohovim filmovima o Godzilli, koristeći glumca u odijelu. Produkcijski tim to je pokušao nekoliko puta, ali bezuspješno. Na kraju je Lucas odustao pa je ta scena snimljena pomoću brze lutke. U travnju se ekipa preselila u pustinju Yuma u Arizoni na dva tjedna kako bi snimili eksterijere koji su "glumili" planet Tatooine. Ubrzo potom preselili su se u šumsko područje sjeverne Kalifornije, blizu Crescent Cityja gdje su dva tjedna snimali eksterijere onoga što će u filmu biti šuma planeta Endor, a potom su otišli u ILM u San Rafael gdje su deset dana proveli snimajući ispred plavih ekrana.
Glavni kompozitor i voditelj glazbe iz filma Povratak Jedija je John Williams, a glazbu je izveo londonski simfonijski orkestar. Thomas Newman u nekoliko je navrata također vodio orkestar. Prvotni službeni soundtrack filma izdala je tvrtka RSO Records u SAD-u. Kompanija Sony Classical Records otkupila je autorska glazbena prava na kompletnu originalnu trilogiju 2004. godine, nakon što je dobila autorska glazbena prava i na tzv. prequel trilogiju (Fantomska prijetnja i Klonovi napadaju). Iste godine kompanija je ponovno izdala soundtrack verziju filma Povratak Jedija iz 1997. godine tvrtke RCA Victor skupa s ostala dva filma trilogije. Naslovnica tog izdanja jednaka je prvom DVD izdanju filma. Unatoč poboljšanom zvuku prodaja soundtrackova iz 2004. godine jednaka je onoj iz 1997. godine kompanije RCA Victor.
Na originalnoj teaser kino najavi stajao je naslov Osveta Jedija (Revenge of the Jedi). U prosincu 1982. godine Lucas je odlučio da riječ "osveta" nije prikladna (budući da Jedi vitezovi ne bi trebali tražiti osvetu) pa je vratio originalni naslov filma. Do tog trenutka tisuće plakata s riječi "osveta" (autora Drewa Struzana) već su bili printani i distribuirani. Na tim plakatima također je obrnuta boja svjetlosnih mačeva - Luke ima crveni dok Vader ima plavi (u filmu je situacija drugačija). Tvrtka Lucasfilm uskoro je zaustavila daljnju distribuciju "krivih" plakata i prodala ostatak od 6.800 plakata članovima kluba obožavatelja Star Warsa po cijeni od 9,50 dolara (po komadu). Danas je vrijednost ovih plakata između 250 i 500 dolara.
Kino distribucija filma Povratak Jedija započela je 25. svibnja 1983. godine. Prvotno je planirano da film u kina krene 27. svibnja, ali je datum promijenjen kako bi odgovarao datumu kada je u kino distribuciju krenula Nova nada. Uz veliku marketinšku kampanju diljem svijeta, ilustrator Tim Reamer izradio je sliku za službeni plakat kao i druge reklame. U vrijeme originalne kino distribucije film je putem plakata i ostalog promotivnog materijala komuniciran pod naslovom Zvjezdani ratovi: Povratak Jedija bez obzira što je sam film sadržavao još i naslov Epizoda VI. Originalni film kasnije je pušten u re-distribuciju 1985. godine.
Godine 1997. na 20. obljetnicu Zvjezdanih ratova (tada nazvanih Epizoda IV: Nova nada), redatelj George Lucas je remasterirao kompletnu trilogiju i pustio ju u ponovnu kino distribuciju pod nazivom Star Wars Trilogy: Special Edition. Skupa s ostala dva filma iz trilogije, Povratak Jedija je tako krenuo u distribuciju 14. ožujka 1997. godine uz neke promjene i dodatke koje su uključivale ubacivanje par vanzemaljaca članova glazbenog benda u Jabbinoj palači, modifikaciju bića Sarlacc kojem je dodan kljun, zamjenu glazbe u završnoj sceni i montažnu sekvencu ostalih planeta koji slave pad Carstva na kraju filma. Prema izjavi samog Lucasa, film Povratak Jedija zahtijevao je najmanje promjena od prethodna dva nastavka zbog toga što je puno više vučen emocijama nego drugi. Na navedene promjene obožavatelji originalne trilogije imali su dosta zamjerki, jer su smatrali da one umanjuju važnost same radnje filma.
Originalna kino verzija filma Povratak Jedija izdana je na VHS-u nekoliko puta u razdoblju od 1986. do 1995. godine nakon čega je uslijedilo izdavanje posebnog izdanja filma u istom formatu u razdoblju od 1997. do 2000. godine. Neki od tih izdanja imali su i određene posebne dodatke; neki su bili pojedinačna izdanja jednog filma dok su drugi bili prodavani kao trilogija. Dana 21. rujna 2004. godine posebna izdanja sva tri originalna filma izdana su u box-setu na DVD-u (uključujući i bonus disk). Svi filmovi bili su digitalno obnovljeni i remasterirani, uz dodatne promjene koje je radio sam Lucas. Ovo DVD izdanje uključivalo je engleske podnaslove, Dolby Digital 5.1 zvuk te audio komentare Georgea Lucasa, Bena Burtta, Dennisa Murena i Carrie Fisher. Na bonus disku nalazili su se dokumentarni filmovi uključujući i Empire of Dreams: The Story of the Star Wars Trilogy kao i nekoliko priloga o filmovima uključujući The Characters of Star Wars, The Birth of the Lightsaber i The Legacy of Star Wars. Bonus disk također je sadržavao i teaser kino najave, službene kino najave, televizijske spotove, galerije fotografija i demo verziju video igre Star Wars: Battlefront. 
Nakon što je u kino distribuciju krenuo film Osveta Sitha u kojem glavninu radnje čini Anakin Skywalker i njegov prelazak na tamnu stranu Sile, redatelj Lucas je još jedanput napravio izmjenu u filmu Povratak Jedija kako bi poboljšao vezu između originalne i tzv. prequel trilogije. Na originalnim izdanjima filma Povratak Jedija kao i na posebnom izdanju iz 1997. godine britanski kazališni glumac Sebastian Shaw glumi umirućeg Anakina Skywalkera i njegov duh koji se kasnije ukaže Lukeu na kraju filma. Međutim, na DVD verziji filma iz 2004. godine kao i na Blu-ray izdanju iz 2011. godine, glumac Hayden Christensen - koji glumi Anakina u filmovima Klonovi napadaju i Osveta Sitha - zamijenio je Shawa. Ova promjena uzrokovala je veliko negodovanje obožavatelja sage. Sva tri filma iz originalne trilogije u svom originalu kasnije su izdana na DVD-u dana 12. rujna 2006. godine. Planirano je da se ove verzije nalaze u prodaji samo ograničeno vrijeme, točnije od 31. prosinca iste godine, premda su iste ostale u prodaji čak do svibnja 2011. godine. Premda i ove verzije DVD izdanja sadržavaju audio komentare na njima osim toga nema niti jednog drugog posebnog dodatka.Kompletna saga Zvjezdanih ratova izdana je na Blu-ray formatu 2011. godine. Film Povratak Jedija sadržava nekoliko izbačenih scena uključujući i sekvencu pješčane oluje nakon bitke sa Sarlaccom, scenu između Moffa Jerjerroda i oficira sa Zvijezde Smrti tijekom bitke za Endor te scenu u kojoj Darth Vader komunicira s Lukeom putem Sile dok Skywalker priprema svoj novi svjetlosni mač prije nego se infiltrira u Jabbovu palaču. Dana 6. siječnja 2011. službeno je najavljeno da će filmovi biti izdani na Blu-rayu u rujnu iste godine u tri različita izdanja, a kako će izgledati naslovnica otkriveno je u svibnju. Premda je prodaja išla jako dobro, Blu-ray izdanja ponovno su kritizirana zbog toga što je Lucas i na njima radio dodatne izmjene koje originalne verzije filmova nisu uključivale.Iako te informacije još uvijek nisu potvrđene, dana 16. kolovoza 2014. godine počele su kružiti glasine da kompanije Disney/Lucasfilm planiraju na Blu-rayu izdati originalne verzije filmova prije nego nova epizoda - Zvjezdani ratovi: Epizoda VII - krene u službenu kino distribuciju koja je za sada planirana za 18. prosinca 2015. godine.
Premda je u početku bio i kritički i komercijalni uspjeh koji je u konačnici zaradio preko 475 milijuna dolara na svjetskim kino blagajnama, film Povratak Jedija su u desetljećima koji su uslijedili mnogi kritičari počeli smatrati najlošijim nastavkom originalne trilogije sage. Na popularnoj internetskoj stranici Rotten Tomatoes, film Povratak Jedija ima 78% pozitivnih ocjena dok filmovi Carstvo uzvraća udarac i Nova nada imaju 96% odnosno 93%. Po postotku pozitivnih ocjena ispred njega također se nalazi i Osveta Sitha s 80% pozitivnih kritika. Na drugoj internetskoj stranici koja se bavi skupljanjem ocjena filmskih kritičara, Metacritic, film Povratak Jedija ima 52% pozitivnih ocjena temeljenih na 14 zaprimljenih kritika, dok Carstvo uzvraća udarac ima 78% pozitivnih ocjena temeljenih na 15 kritika.Suvremeni kritičari su uglavnom hvalili film. Godine 1983. filmski kritičar Roger Ebert dao je filmu četiri od četiri zvjezdice, dok je James Kendrick iz Q Network Film Desk opisao film kao "veličanstveno iskustvo". Sam film također se našao i na naslovnici TIME magazina od 23. svibnja 1983. godine (gdje mu je naslov bio Zvjezdani ratovi III) uz kritiku Geralda Clarkea u kojoj je napisao da premda uradak nije uzbudljiv kao prvi dio, svejedno je bio "bolji i više zadovoljavajuć" od filma Carstvo uzvraća udarac koji se danas uglavnom smatra najboljim nastavkom originalne trilogije. Vincent Canby koji je volio prvi nastavak (Nova nada) i prezirao drugi (Carstvo uzvraća udarac) napisao je da je Povratak Jedija ipak najgori od sva tri. James Berardinelli s portala ReelViews.net tijekom re-distribucije filma 1997. godine napisao je: "Premda je bio veliki užitak ponovno gledati Novu nadu i Carstvo uzvraća udarac na velikom ekranu, Povratak Jedija ne izaziva isto uzbuđenje. I premda je Lucas dosta radio na reinovaciji trilogije, Jediju je potrebno puno više od novog zvuka, očišćene slike i par ubačenih scena. Ipak, unatoč manama, ovo je i dalje film iz sage Zvjezdanih ratova pa kao takav predstavlja par sati filmske zabave s likovima koje smo s godinama upoznali i zavoljeli. Povratak Jedija je vjerojatno najlošiji film originalne trilogije, ali zbog svoje radnje kojom se serijal završava svakako ga moraju pogledati svi oni koji su uživali u njegovim prethodnicima."Prema internetskoj stranici Rotten Tomatoes Gene Siskel iz Chicago Tribunea je kritizirao film nakon njegove re-distribucij 1997. godine istaknuvši: "Filmu nedostaje humanost i bogati likovi zbog kojih smo zavoljeli sagu". Kasnije je Siskel ipak filmu da "palce gore" u televizijskoj emisiji Siskel & Ebert tijekom izdavanja Star Wars Trilogy: Special Edition uz opasku: "Ovo mi je najmanje draga epizoda iz originalne trilogije. To je ne čini nužno lošom, već su druge dvije naprosto puno bolje." Siskel je nahvalio prvi dio filma sa Sarlaccom kao i potjeru po šumi s jurnicima, ali je napomenuo da mu se ne sviđa kraj s Ewoksima. Pišući za New York Post, Rex Reed je filmu dao negativnu ocjenu istaknuvši: "Nemojmo se pretvarati da gledamo umjetnost!" Pauline Kael za New Yorker (koja je hvalila Carstvo uzvraća udarac nakon što joj se Nova nada nije svidjela) ovaj film nazvala je "neosobnim i prilično smećarskim djelom filmske umjetnosti". 
Premda su akcijske sekvence filma - bitka sa Sarlaccom, potjera jurnicima na Endoru, svemirska borba između pobunjeničkih i imperijalističkih pilota te Lukeov obračun s Darthom Vaderom - dobro prihvaćene, bitka Ewoska protiv imperijalističkih vojnika ostaje poprilično kritizirana i danas. Obožavatelji sage i dalje imaju podijeljena mišljenja oko likova Ewoksa (zbog toga što su izrazito primitivna rasa malih bića koja se bori s kopljima i kamenjem) i činjenice da su oni kao takvi uspjeli poraziti "najbolje trupe" carstva. Lucas je branio scenarij izjavivši da je svrha Ewoksa da zavaraju imperijalističke trupe te da u konačnici Ewoksi uopće nisu pobijedili.
Na 54. dodjeli prestižne filmske nagrade Oscar 1984. godine, Richard Edlund, Dennis Muren, Ken Ralston i Phil Tippett osvojili su posebnu nagradu za najbolje vizualne efekte. Film je bio nominiran u još četiri kategorije: najbolja scenografija (Norman Reynolds, Fred Hole, James L. Schoppe i Michael Ford), najbolja originalna glazba (John Williams), najbolji zvuk (Ben Burtt, Gary Summers, Randy Thom i Tony Dawe) i najbolja montaža zvuka (Ben Burtt). Na dodjeli britanske nagrade BAFTA iste godine film je osvojio nagradu za najbolje vizualne efekte, a također je bio nominiran u kategorijama najbolje maske (Phil Tippett i Stuart Freeborn), najbolje scenografije (Norman Reynolds), najboljeg zvuka (Burtt, Dawe i Summers) te najbolje originalne glazbe (Williams). Povratak Jedija također je osvojio nagradu Saturn za najbolji znanstveno-fantastični film, najbolju masku, najbolje vizualne efekte, najbolju kostimografiju i najboljeg glavnog glumca.
Autor romana Povratak Jedija je James Kahn, a isti je izdan 12. svibnja 1983. - trinaest dana prije početka službene kino distribucije filma. Roman sadržava mnoge scene koje su izbačene iz finalne verzije filma, kao i neke događaje koji su kasnije opovrgnuti u filmovima prequel trilogije. Na primjer, autor Kahn je u romanu Povratak Jedija napisao da je Owen Lars brat Obija-Wan Kenobija, ali se u filmu Klonovi napadaju ispostavlja da je Owen zapravo polubrat Anakina Skywalkera. Kada je Leia zarobljena i nalazi se kod Jabbe, on umjesto da odgovori "Siguran sam" (I'm sure) na njezino upozorenje da ima moćne prijatelje, kaže: "Siguran sam, ali u međuvremenu ću u potpunosti uživati u tvom društvu." Uz to, umjesto da obliže vlastita usta, u romanu je napisano da Jabba "daje zvjerski poljubac ravno na princezine usne". Kasnije duh Obi-Wana otkriva da je uspio sakriti Lukea i Leiu od Anakina zbog toga što ovaj nije znao da je ona trudna kada je "otišao" (odnosno netom prije nego je postao Vader). Ovo je djelomično opovrgnuto u filmu Osveta Sitha u kojem Anakin ne zna da njegova supruga nosi blizance i vjeruje da je njihovo dijete umrlo zajedno s njom. Jedan od aspekata priče koji su detaljno objašnjeni u romanu jest i konfuzija koja je nastala kod imperijalističkih trupa nakon smrti Palpatinea. Roman također podupire sve događaje koji su se odvili u Star Wars svijetu nakon završetka radnje filma Povratak Jedija.
Filmsku adaptaciju za radio napisao je Brian Daley uz dodatni materijal kojem je autor John Whitman. Radio drama producirana je i emitirana na National Public Radio 1996. godine. Temeljena je na likovima i događajima koje je kreirao George Lucas te na scenariju filma čiji su autori Lawrence Kasdan i Lucas. Prva dva filma iz originalne trilogije također su adaptirana za National Public Radio u ranim 80-im godinama prošlog stoljeća, ali je ovaj film svoju adaptaciju dobio tek 1996. godine. Anthony Daniels se vratio i posudio glas svom liku C-3PO-u, ali se Mark Hamill i Billy Dee Williams nisu vratili i odradili radijske uloge svojih likova kao što su to učinili u prve dvije verzije. Umjesto njih došli su Joshua Fardon kao Luke Skywalker i karakterni glumac Arye Gross kao Lando Calrissian. John Lithgow ponovno je posudio glas liku Yode, premda je u filmovima njemu glas uvijek posuđivao Frank Oz. Bernard Behrens vratio se kao Obi-Wan Kenobi, a Brock Peters reprizirao je svoju ulogu Dartha Vadera. Veteranski glumac Ed Begley, Jr. posudio je glas liku Bobe Fetta. Edward Asner također je nastupio u radio drami kao Jabba the Hutt. Trajanje radio drame bilo je tri sata.Produkcija radio drame završena je 11. veljače 1996. godine. Tek nekoliko sati nakon proslave njezinog savršetka s glumcima i ekipom, Daley je umro od raka gušterače. Drama je posvećena njemu. Glumci i ekipa također su snimili poruku podrške za Daleya koju autor nikada nije čuo. Ta poruka nalazi se na kolekcionarskom izdanju originalne trilogije.
Tvrtka Marvel Comics izdala je strip adaptaciju filma autora Archieja Goowina uz crteže Ala Williamsona, Carlosa Garzona, Toma Palmera i Rona Frenza. Adaptacija se pojavila u Marvel Super Special #27 kao i u ograničenom izdanju od četiri epizode. Kasnije je ponovno printana za široko tržište u mekom uvezu.

Zvončari su najpoznatiji ophodnici stočarske pokladne magije u Hrvatskoj, a najbogatije zvončarskim skupinama je područje Kastavštine. Uz Halubajske zvončare (Marčelji i Viškovo), djeluje još nekoliko skupina iz Brega, Brguda, Mučića, Muna, Rukavca, Zameta, Zvoneća i Žejana. Zapadni zvončari imaju više manjih zvona oko pojasa, lice im je otkriveno i na glavi nose klobuk sa zelenilom i papirnatim raznobojnim cvijećem (krabujosnica), dok istočni zvončari nose velike (teriomorfne) maske i jedno veliko zvono.
U Kastavštini pust prestaje na Pepelnicu, spaljivanjem pusta (pokladne lutke), nakon čega slijedi pusna večera za zvončare i njihove žene.
Negdje do Prvoga svjetskog rata zvončari čitave Kastavštine – Halubja i Rukavštine – manje su se međusobno razlikovali nego što je to danas slučaj. I zvončari iz zapadne Kastavštine nosili su maske, no one su samo pokrivale lice. Nakon što je zapadna Kastavština Rapalskim ugovorom 1920. godine potpala pod vlast Kraljevine Italije, došlo je do zabrane nošenja maski; pa je zvončarima u tom dijelu Kastavštine preostala krabujosnica ili klobuk, šešir sa zelenilom i cvijećem od papira. Uz zvončare iz Rukavca, takav tip oglavlja imaju i zvončari iz sela Zvoneće, Bregi, Mučići, Brguda, Vlahovog Brega i Korensko.
Istočni dio Kastavštine ostao je unutar granica Kraljevine Srba, Hrvata i Slovenaca i ta je povijesna činjenica rezultirala očuvanom zoomorfnom maskom u Halubju. I ta se maska, međutim, posljednjih pedesetak godina bitno promijenila: moderni materijali omogućili su da se od maske koja je više prijanjala uz glavu razvije u masku velikih dimenzija.
Slični običaji postoje ili su postojali i u mnogim drugim dijelovima Hrvatske: u Istri, u okolici Karlovca,  Podravini, Međimurju, Slavoniji, sjeverojadranskim otocima, Zagori i drugdje. Sličnih običaja ima ili je bilo diljem Europe, a danas su se zadržali u Baskiji, Bugarskoj, sjevernoj Italiji, Njemačkoj, Sardiniji, u Grčkoj, Makedoniji, Austriji. Sve te skupine "imaju zajedničko ishodište u vjerovanjima – tjeranju zlih sila zime, čuvanju stoke od uroka i zazivanju plodnosti", "a halubajski su zvončari posebno zanimljivi zbog svoje brojnosti, čvrstih pravila ponašanja, demonstracije snage i izdržljivosti te čuvanja zavičajnih tradicija" , govori mr.sc. Branko Kukurin iz Kastva koji godinama proučava  zvončare i pokladne tradicije.
Halubajski zvončari su stara izvorna skupina iz istočnog dijela Kastavštine. Nekad davno ta je regija obilovala pasištima i ovcama. Kad bi pljusnula teška kiša, pastiri bi se sklanjali u kolibice od kamena, drva ili slame, zvane halube.  Prema starijim su pričama pastiri u proljeće, idući za ovcama u šume podno Platka, navlačili ovčje kože i vješali oko struka kravlja zvonca, odvraćajući tako zle sile od svojih životinja. Vjerovali su da im zvona donose sreću, čine dobro, neprestano zvoneći kroz gusto crnilo neprohodnih šuma, vjerovali su da uroke zvonjavom uranjaju duboko u zemlju.
U nošnji i opremi sačuvali su zoomorfne (u obliku životinje) maske s rogovima i velikim zvonom na leđima.
Kao i ostali zvončari ogrnuti su ovčjim kožama, u rukama nose balte (mađ.: sjekira), bačuke ili mačuke, što upućuje na njihovo ratničko porijeklo ili funkciju, a uz koju se veže i legenda o tjeranju Tatara ili Turaka na Grobničkom polju. Kada su Turci provaljivali u naše krajeve, tada su stabla kukuruzovine maskirali u ljudske figure, kako bi izazvali dojam masovnosti, a ondašnji pastiri sebe ogrnuli ovčjim kožama, na glave stavili maske, opasali se zvonima i strašno bučeći tako potjerali neprijatelja. Otuda u njihovoj opremi i elemenata oružja.  
No, zvončarska tradicija je prije svega usko povezana s buđenjem prirode, kultom plodnosti i iskazivanjem jakosti pred zlim duhovima zime. Svojom strašnom pojavom, neobuzdanom snagom ritualnih pokreta i zvonjavom, zvončari najavljuju uzmicanje zime pred Suncem, a njihove su maske spomenici proljeću – kako u Halubju tako i u drugim dijelovima sjevernog Jadrana, Hrvatske i Europe gdje postoje slične tradicije.
Na dan Svetog Antuna Pustinjaka, (na Antonju), 17. siječnja u Halubju počinju po starom dobrom običaju pokladne igre i svečanosti. Uvečer toga dana oglase se Antonjski rogovi, najavljujući početak poklada.
Svoj pohod po selima Kastavštine halubajski zvončari započinju na Pusnu nedeju u selu Marčelji, kod nekadašnje gostionice "Pul Bačurkineh". Odatle tijekom posljednja tri dana pusta točno u osam sati ujutro kreću na put. Ophod obično traje sve do sedam sati navečer (osim u nedeju kada završavaju ranije zbog gostovanja na Riječkom karnevalu). Prvi pisani podaci o toj tradiciji dolaze iz 1860. godine, kada je devetorica stanovnika iz sela Marčelji od jedne mariborske ljevaonice naručilo devet zvonaca koji su imali obujam od sedam do devet litara. Bio je to prvi ozbiljniji začetak zvončarskog društva kakvo danas poznajemo. 
Prvo etnološko istraživanje halubajskih zvončara provela je ekipa Etnografskog muzeja iz Zagreba od 7. do 9. veljače 1932. godine. Božidar Širola (rodom iz Kastva) je 1934. godine objavio opis mesopusnog običaja u Kastavštini.
U monografiji "Kastavština" iz 1957. godine, istarski učitelj i etnograf Ivo Jardas je posebno poglavlje posvetio Halubajskim zvončarima u kojem opisuje kako je u prvoj polovini prošlog stoljeća izgledala kolona zvončara: "Na leđima je zvončar nosio ovčju kožu. Maska je bila od ovčje ili kunićeve kože, poput velike kape, s nosom od oguljenog klipa kukuruza te otvorima za oči i usta. Čeljust takvih maski mogla se uzicom pomicati, zbog čega su se zvale i klocalice. U davnini su halubajski zvončari nosili oko pojasa pet do šest malih zvona, u desnoj ruci zvončar je nosio toljagu zvanu mačuka ili bačuka, a u lijevoj ruci čarapu s pepelom. Na nogama su imali opanke i crvene, zelene ili plave čarape (natikače) navučene sve do koljena. U to su doba povorku zvončara pratili vrag, tat i medved – osoba prerušena u medvjeda koju su vodili na lancu. Vrag je bio odjeven u crno, s crnom maskom na glavi i prorezima za oči. Tamo gdje su mu se nalazila usta, na masci je bio pričvršćen crveni platneni jezik. Ruke vraga crnjele su se od čađe koja se miješala s uljem kako bi bolje prianjala uz ruke. Trčkarao je naokolo, ispred i iza povorke zvončara, prstima crneći gledatelje po licu. Dok je medved plesao po selu, tat je lopovski prepredeno, krišom ulazio ljudima u kuće i krao. Ono što bi pokrao, poslije je valjalo od njega otkupiti jelom i pićem.
Danas halubajski zvončari umjesto opanaka, na nogama nose visoke teške cipele. O pojasu im visi veliko zvono od devet ili deset litara vezano debelim konopom, a maske su veće od onih nekadašnjih. Strašnijeg su izgleda, većih ovnovskih ili volovskih rogova, čak je i isplažen jezik teži i crveniji. Medved i vrag i dalje prate povorku ali tata nema. Vođa zvončara, komandant, odjeven je u monturu kreiranu po uzoru na odore časnika, s epoletama, amblemima, ordenima i vojničkim opasačima, s časničkom kapom i paunovim perjem na glavi. Njegov je zadatak da predvodi povorku.
Svaki je zvončar kreator svoje zoomorfne maske, ona je isključivo njegova, unikatna rukotvorina. U gomili se jedino po njoj može prepoznati. Za njihovu je izradu potrebno mnogo vremena i zanatskog umijeća. Maske imaju od osam do dvanaest kilograma, od čelične žice pravi se kostur maske, na nju se lijepi karton i šije ovčja, kravlja ili veprova koža. Zubi su od gipsa, oči od kože ili od spužve. 
Povorka od stotinjak zvončara na Pusnu nedeju kreće u ophod po selima istočne Kastavštine po strogo utvrđenom rasporedu. Od sela do sela, zvončari dnevno prođu po 20 kilometara. Na čelu su kolone, kao i uvijek, muzikanti i vođa zvončara, komandant, a glazba harmonike, bubnja, trube i klarineta prati povorku. Zvončari u povorci hodaju teškim, širokim korakom jer se na svaki korak zvono mora čut. Hodaju u križ tako da jedni odu ulijevo, a drugi udesno, a potom se svi ponovno nađu u sredini. Na dijelovima puta gdje nema gledatelja skidaju svoje maske s glave. Ponovo ih stavljaju kad stignu do sela na svom putu – tad naprave zvončarsko kolo. Hodaju u velikom krugu koji sve više zbijaju, najprije zvoneći iz petnih žila, a zatim proizvodeći sve tiše i tiše zvukove – sve dok zvona, zbijena u masi, naposljetku sasvim ne utihnu. To je kolo simbol snage i zajedništva. Kad nastupi magijska tišina, komandant zazviždi za kraj kola, a zvončari se razilaze. Skidaju maske i odlažu ih na tlo, a mještani ih počaste jelom i pićem. 
Muzikanti počnu svirati, jajari ulaze u kuće, u kuhinje, ne prestajući lupati kuhačama po dnu lonaca dok ne prime na dar jaja za muzikante. Od tih jaja poslije prave omlet, fritaju. 
Pokladne svečanosti kulminiraju paljenjem Pusta u Viškovu u utorak na sam Pust. U noći se tada diže plamen, vatra pucketa i iskri, muzika svira, komandant zviždi, a nakon što Pust izgori, pokladnim svečanostima je kraj.
Udruga halubajskih zvončara danas ima 270 odraslih članova, a s dječjim pomlatkom zvončarića taj se broj penje i do 400 članova koji vole i štuju ovu tradiciju. Puhanjem u rog na dan Sv. Antuna Pustinjaka zvončari obilježavaju početak poklada.
Zvonejski zvončari su zvončarska skupina iz zapadnog dijela  Kastavštine iz mjesta Zvoneća. Opremom, nošnjom i nastupom vrlo su slični Rukavačkim i Mučićevim zvončarima,ali postoje i različitosti. Za razliku od Halubajskih zvončara, nose tri zvona, a umjesto maski (koje su im bile zabranjene za vrijeme talijanske okupacije tih krajeva između Prvog i Drugog svjetskog rata) na glavi nose šešire "klobuk" .Klobuk ima  četiri "šibe" i šparožinu na koju su pričvršćene raznobojne "rožice" od krep papira te "fijok".Nose bijele hlače i mornarsku majicu,ali na dan Pusta kad obilaze svoje mjesto obučeni su u "brageše od trliža"(radne plave hlače)i "stomanju na kvadri"(kariranu košulju). Iznad ovčjih koža oko vrata ogrnuti su šarenim rupcem "facolom".  U ruci imaju "baltu".Njima rukovodi kapo koji je i sam nekada bio zvončar ,uz pomoć još nekoliko "bivših" zvončara koji sa sobom nose "barilce" u kojima se nalazi vino za okrijepu. Povorku predvodi mladić s majem, zelenom trstikom okićenom šarenim cvijećem, simbolom nadolazećeg proljeća iza kojeg ide muzika.Zvonejski zvončari spadaju uz Rukavačke i Brgujske u najstarije grupe tog dijela Kastavštine. O zvončarima zapadne Kastavštine 1985. godine pisala je Lidija Nikočević.
Brgujski zvončari i mačkare  svake godine, pretposljednje  nedjelje Karnevala (Pusta) tradicijski posjećuju okolna sela Velog Brguda. Taj pohod oni nazivaju „Naš krug“. U jutarnjim satima kreću iz Velog Brguda u Zaluke, Brešca, Mučiće, Permane, Ružiće, Mali Brgud i konačno, u večernjim se satima vraćaju kući. U svakom selu zaustavljaju se na nekoliko postaja, gdje ih gledatelji dočekuju, a domaćini ih počaste hranom i pićem. Tradicijski objeduju u Permanima, u restoranu „Stara Pošta“. 
Brgujski zvončari pripadaju skupini Zvončara iz zapadnog dijela Kastavštine, što se prepoznaje samim njihovim izgledom.  Naime, na glavama nose šešire (klobuk) , obložene crvenim platnom, na koje su prišivene jeline grančice i cvjetići različitih boja,  ručno napravljeni  od krep papira. Na vrhu klobuka strše  tri grančice s listićima u boji, također napravljenih od krep papira. Pednji dio oboda šešira podignut je prema gore, a na se stražnjem dijelu  nalazi svilena mašna (fijok).  Klobuk brgujskog zvončara mora biti uspravan, dok je kod nekih drugih zvončara zapadnog dijela Kastavštine blago  zakrivljen unatrag.  Važno je naglasiti kako klobuke zvončari nikada ne izrađuju sami, već je to zadaća njihove majke, a kad stupe u brak zadaću preuzima  njihova supruga. Brgujski zvončari odjeveni su u crvene karirane košulje i bijele hlače na kojima su prišivene crvene vrpce na vanjskim rubovima.
Leđa su im prekrivena bijelim ovčjim krznom (koža), a na repu krzna pričvršćen je crveni cvijet napravljen od krep papira. Oko vrata imaju zavezanu crvenu maramu (zvončarski facol) s cvjetovima u boji, koja se prostire preko ovčje kože na leđima zvončara. Obuveni su u crne vojničke čizme. Oko struka čvrsto su im konopcem zavezana tri zvona. Svaka skupina zvončara ima svoj ritam i način zvonjenja (hod), a jedno od obilježja Brgujskih zvončara jest u tome da su tijekom zvonjenja energični. 
Zvončar u ruci nosi baltu, koju tijekom zvonjenja podiže uvis, a kada izvode  kolo, uhvate ju objeručke, postave je vodoravno te njome odguravaju zvončara ispred sebe. Brgujski zvončari imaju nešto drugačiju formaciju kola no ostali zvončari zapadne Kastavštine. Naime, to je njihova  formacija u koju se postavljaju na određenim mjestima, tj. postajama na kojima ih tradicijski dočekuju gledatelji. Ta je formacija u početku u obliku kružnice, u kojoj se kreću suprotno od smjera kazaljke na satu jedan iza drugoga, zvoneći i gurajući se baltama. Zatim  formacija prelazi u oblik kruga, unutar kojeg si zvončari međusobno, tek prividno podmeću noge (ziz nogami se kračaju).  Nakon toga, zvončari se prestanu kretati, stoje na mjestu na kojem su se našli unutar kruga, te zvone samo pokretanjem kukova u lijevu i desnu stranu, a zatim u potpunosti prestanu zvoniti. Nakon nekoliko sekundi, uz pokoji njihov uzvik „Eeej“, skoče uvis i ponovno počinju zvoniti i podmetati si noge. Isto ponavljaju najčešće još jednom do dvaput. Jedna od karakteristika Brgujskih zvončara je i preskakivanje stuba u dvorištu restorana „Stara Pošta“, što je ujedno i vrhunac ceremonije koju izvode. 
Brgujski zvončari su jedni od rijetkih zvončara koji u pratnji imaju mačkare, u kojima najčešće sudjeluju mještanke Velog Brguda i supruge zvončara. No, sudjeluje i nekoliko muškaraca koji cijelu povorku prati alegorijskim kolima. Mačkare nastupaju nakon što zvončari prestanu zvoniti. Tada one zabavljaju publiku plešući oko zvončara. Najčešće poskakuju u ritmu, držeći se za ruke ili pak plešu u parovima uz zvuk nekoliko harmonika, trube, bubnja, trombona itd.  Važno je naglasiti kako se skupina Brgujskih zvončara sastoji  od velikih i mićih zvončari.  Muška djeca trebaju krenuti u povorku što ranije, kako bi usvojila hod Brgujskih zvončara i kako bi uloga zvončara postala dio njihova identiteta; čime je zagarantirano da se tradicija neće iskorijeniti. Zbog toga, nerijetko se viđa da majka nosi u povorku muško dijete koje još nije ni prohodalo, a obučeno je u zvončara. 
Važni sudionici povorke su također majista, bariličari, muzikanti i predvodnik mićih zvončari. Majista je odjeven u jednake hlače i košulju kao i zvončari, a oko vrata ima zvončarski facol. Obuven je u vojničke čizme. Uvis podiže i kružnim pokretima zamahuje drvom trske (maj) koji je okićen raznobojnim cvjetovima napravljenim od krep papira.  On je predvodnik zvončara te je zadužen za odmicanje publike, kako bi zvončarima osigurao mjesto i konačno ih formirao u krug. Bariličari su muškarci koji u putnoj bačvici  (barilici) nose vino, kako bi se zvončari putem osvježili.  Najčešće u povorci sudjeluju dva bariličara. Predvodnik mićih zvončari odjeven je u „svečano pusno odijelo“, a u ruci nosi štap s crvenim cvjetićem na vrhu. On predvodi, motivira i uči male zvončare kako treba zvoniti. 
Cijela povorka formirana je tako da je na početku povorke majista, nakon njega dolaze mići zvončari  i njihov predvodnik, a zatim  veliki zvončari i bariličari, muzikanti, mačkare  i mačkare s alegorijskim kolima. 
Brgujski zvončar može biti samo ona muška osoba koja je u krvnom srodstvu s Brgujcima. Biti u ulozi zvončara nije nimalo lako, ali je velika čast. U suvremenom svijetu više se ne vjeruje da se zvonjavom istjeruje duhove, ali zasigurno se time još uvijek iskazuje muževnost, ljubav prema mjestu u kojem žive te ponos što su dio tog zajedništva. Masnice koje ostaju kao posljedica u struku muškaraca, dokazuju koliko je „biti zvončar“ jedinstveno i neopisivo zadovoljstvo.
Žejanski zvončari dolaze iz krajnjeg naselja Općine Matulji, i imaju nešto drugačiju opremu i ponašanje nego zvončari Kastavštine(Halubajski, Rukavački, Zvonejski i dr.). Sami stanovnici Žejana još upotrebljavaju žejanski govor koji je srodan rumunjskom jeziku. Pust kod njih počinje već 6. siječnja ophodom zvončara po Žejanama i vješanja pusta u središtu naselja.
Zvone uvijek u paru, posebno usklađena koraka, s ovčjim kožama na leđima i s tri zvona. Oglavlje im se sastoji od šešira pokrivenog papirnatim ukrasima s kojeg se spuštaju duge raznobojne trake koje im sežu gotovo do poda i pokrivaju mornarsku majicu i bijele hlače. Mnoge od tih karakteristika mogu se u sličnim varijantama pronaći i kod pokladnih grupa u susjedstvu, tj. u sjevernoj Istri, južnim dijelovima Slovenije i sjeveroistočnoj Italiji.
Rješenjem Uprave za zaštitu kulturne baštine Ministarstva kulture Republike Hrvatske, utvrđeno je da Zvončari - godišnji pokladni ophod na području Kastavštine, imaju svojstvo kulturnog dobra.
Grobnički dondolaši obhajaju područje Grobinšćine, a kao stalni sudionici međunarodnog Riječkog karnevala jedan su prepoznatljivih simbola grada Rijeke. 
Nose karakterističnu odoru, crvenu kariranu flanelnu košulju – stomanji, crne hlače - brageše, crne kožnate visoke cipele – postoli i debele bijele vunene čarape. Na glavi imaju ovčje krzno sa životinjskom lubanjom (bika ili brava) i rogovima - krabuja. Lice otkriveno zacrnjeno čađom. Oko vrata crna marama. Ogrnuti su ovčjim krznom, a oko pojasa špagom privezana tri velika zvona - dondolo. U ruci drže drvenu žuntu – stilizirani buzdovan. Kreću se u paru, međusobno se udarajući u veliko zvono koje svaki od njih nosi vezano na leđima.
U povorci slijede zastavu koju u pravilu nosi jedan od najstarijih članova udruge. Na red i formaciju pazi Meštar. Po potrebi može imati jednog ili više pomoćnika. Dondolaši ih u povorci na trasi bezpogovorno slušaju, i izvršavaju njihove zapovjedi.
Prilikom svakog zaustavljanja Dondolaši formiraju krug i to krećući se u smjeru obrnutom od kazaljke na satu, simbolizirajući povratak u neka davna vremena, povratak svojim korjenima. Krug ili kolo koje formiraju prirodna je obrambena formacija na otvorenom prostoru. U sredini kola vijori se barjak ili zastava koja simbolizira izvorne vrijednosti hrvatskog naroda, obitelj, dom i domovinu. Ujednačenim dondolanjem (zvonjenjem) u kolu iskazuju težnju ka skladnom i sigurnom životu, a podignutim rukama pokazuju odlučnost da brane povjerene im vrijednosti.
Nakon kulminacije u formi kola, ono se otvara, skidaju se maske da bi se vidjela ozarena lica Dondolaša i da bi se nesmetano okrijepili i nazdravili svojim domaćinima.
Nakon toga Dondolaši zauzimaju početnu formaciju i nastavljaju svoj put ka sljedećoj postaji. Podrijetlo zvončara seže daleko u prapovijest. Vezani su za stočarske krajeve, što pokazuje i njihova oprema, jer je prvobitna njihova zadaća bila tjeranje zlih duhova zime i poticanje novog proljetnog ciklusa. Naziv Dondolaši proizlazi iz riječi „dondolo”, što u prijevodu znači „zvono”.
Predanje govori da su Dondolaši potekli od pastira. Naime u doba feudalizma tjerali su divlje šumske životinje od feudalčevih stada domaćih životinja i za to bili plaćeni. Stoga su morali što strašnije izgledati i stvarati veliku buku.
Danas Dondolaši predstavljaju čuvare običaja i tradicije. U vrijeme poklada ili mesopusta, bez obzira na vremenske prilike, obilaze u velikoj skupini sela svoga zavičaja prema davno utvrđenom rasporedu. Njihova je magijska funkcija danas u drugom planu. Svojim impresivnim scenskim nastupom prvorazredna su turistička atrakcija. 
Svoje pohode počinju prve subote u siječnju poslije blagdana Bogojavljanja, čime se otvara sezona maškaranih događanja na Grobinšćini.
Udruga Grobnički dondolaši osnovana je 1999. godine s ciljem predstavljanja i obnavljanja starih mesopusnih običaja Grobnišćine. Broji više od stotinu članova. 
"Žeji j'vavek" - dokumentarni film o pokladnim običajima na Kastavštini (režija: Ines Pletikos, scenarij: Lidija Nikočević) HRT 2000.
"Ki more bit zvončar" (Redatelj Ivo Kuzmanić, scenaristi Aleksej Pavlovsky i Ivo Kuzmanić), HRT 2008.
Branko Kukurin, Pusti i mesopusti, Muzej grada Rijeke s dopuštenjem Muzeja za Wikipediju na hrvatskome jeziku
Dalibor Marčelja, predsjednik udruge Halubajskih zvončara za Wikipediju na hrvatskome jeziku
Ivan Lozica, Hrvatski karnevali, Golden marketing, 1997. g., Zagreb, ISBN 953-6168-29-4
Lidija Nikočević, "Se za stare užance  -  Promjena značenja pokladnih običaja u zapadnom dijelu Kastavštine" u: Liburnijske teme  9, Općina Matulji i Katedra Čakavskog sabora Opatija, Opatija 1996. Napomena: Ovaj tekst ili jedan njegov dio preuzet je s mrežnih stranica  Grada Rijeke ili Moja Rijeka. Vidi Dopusnicu Grada Rijeke za Wikipediju na hrvatskome jeziku.
