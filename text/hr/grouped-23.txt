
F-104 Starfighter je američki jednomotorni nadzvučni presretač koji se kasnije koristio i kao lovac-bombarder. Osim SAD-a i saveznika, nekoliko zrakoplova je do 1994. koristila i NASA za testiranja.
1951. Lockheedov glavni dizajner Clarence "Kelly" Johnson je otputovao u Južnu Koreju kako bi ispitao američke pilote kakav zrakoplov bi po njima bio odgovarajući za njihove potrebe. Većina je tražila jednostavan lagan zrakoplov nove generacije, koji bi mogao postići velike brzine te imati odličnu okretnost prilikom manevara na velikim visinama. Do kraja listopada 1952. razvijen je velik broj dizaja koji su se svodili na zajednički model oznake "L-246". Imao je strjelasti trup, kratka trapezoidna krila, T rep te novi turbomlazni motor General Electric (GE) J79. Model L-246 je bio predložen USAF-u upravo kada je bio u potrazi za novim zrakoplovima te je uskoro raspisan natječaj na koji su se prijavili, osim Lockheeda i: Northrop, North American i Republic. U završnom krugu natječaja u siječnju 1953. pobijedio je Lockheed s svojim dizajnom te je dobio ugovor prema kojem je trebao izraditi statičku maketu te dva letna prototipa. Zrakoplov je dobio tvorničku oznaku Model 83, te USAF-ovu oznaku 'XF-104'.
Tony Levier je trebao biti prvi pokusni pilot. Zrakoplov je sam opisao kao "egzotičan" i impresivan, no pošto je ovo bio potpuno novi dizajn nije znao kakve će karakteristike pokazati i kako će se ponašati prilikom leta. Prvi XF-104 je napravljen u Lockheedovoj tvornici Burbank 23. veljače 1954. te je sljedeće noći potajno odvezen u zračnu bazu Edwards.XF-104 je bio strjelastog oblika s glatkim linijama, što je bila revolucija u odnosu na tadašnje zrakoplove. Prilikom izgradnje se najviše koristio aluminij te titanij oko ispuha motora; imao je iglasti nos te mjehurasti poklopac kokpita koji se otvarao prema lijevo. Krila su bila trapezoidnog oblika a repne površine su bile T oblika. Osim neobičnih krila, XF-104 je imao i potpuno novo sjedalo za katapultiranje koje pilota nije izbacivalo iznad zrakoplova (kao kod većine) jer je postojala opasnost da će udariti u repne površine, nego ispod zrakoplova. Zbog tog novog sustava, minimalna visina s koje se pilot mogao izbaciti je bila 152 metra. Iskustvo je kasnije pokazalo da ovaj način katapultiranja i nije tako dobar. Budući da u vrijeme testiranja GE J79 motor nije bio dostupan, prvi XF-104 je imao privremeno ugrađeni Wright J65-B-3 motor bez naknadnog sagorijevanja, a od srpnja 1954. mogao se unaprijediti na Wright J65-W-7 inačicu s naknadnim izgaranjem. J65 je zapravo bila izmijenjena inačica Britanskog Armstrong-Siddeley Sapphire turbo mlaznog motora. 
J65-W-7 je stvarao 34,6 kN potiska (bez dodatnog sagorijevanja), a zrak je usisavao kroz dva bočna usisnika koja su bila malo odmaknuta od trupa kako ne bi usisali turbulentni zrak.
Testni pilot Levier je počeo s testiranjima na pisti 27. veljače 1954. a prvi pravi let se odvio 4. ožujka 1954. no kako se podvozje zbog tehničkog kvara nije mogao uvući, let je trajao samo nekoliko minuta.; sljedeći let je obavljen krajem mjeseca. Kako na početku nije imao motor s naknadnim izgaranjem XF-104A je mogao preći zvučnu barijeru tek u blago ponirućem letu, no ugradnjom J65-W-7 motora je mogao dostići brzinu od čak mach 1,6. Drugi XF-104 prototip je poletio 5. listopada 1954., bio je opremljen s J65-W-7 motorom te je najviše korišten za ispitivanje naoružanja. Iako je izvorno bilo zamišljeno da bude opremljen s 30 mm topom, kasnije je odlučeno da se ugradi novi brzi 20 mm M61 Vulcan top te AN/ASG-14T-1 sustav upravljanja vatrom.
17. prosinca 1954. prilikom testiranja topa na velikoj visini, testni pilot LeVier je pokušao ispaliti rafal no uskoro je došlo do eksplozije te se poremetio rad motora. Levier je ugasio motor, te sigurno prizemljio zrakoplov polako se spuštajući gotovo 80 kilometara. Kasnije je istragom utvrđeno da je prilikom pucanja eksplodirao jedan metak te oštetio dio topa koji se odlomio i uletio u stražnji dio zrakoplova.Zrakoplov je s vremenom popravljen te se ponovno vratio na testiranja, no 14. travnja se dogodila nova nesreća. Prilikom testnog pucanja topom zbog prevelikih vibracija, s dna zrakoplova je otpao poklopac koji je bio dio mehanizma za katapultiranje što je izazvalo naglu dekompresiju te se odijelo pod pritiskom testnog pilota Hermana R. "Fish" Salmona toliko napuhalo da gotovo ništa nije vidio oko sebe. Na kraju se uspješno katapultirao a zrakoplov je pao na tlo te bio potpuno uništen.I prvi XF-104 će kasnije biti izgubljen u nesreći. 11. srpnja 1957. testni pilot William M. "Bill" Park se katapultirao nakon što je otpao cijeli repni dio zrakoplova.
Gubitak XF-104 prototipova nije usporio razvoj, te je USAF 30. ožujka 1955. Lockheedu dao ugovor za izradu 17 YF-104 predprodukcijskih zrakoplova koji bi se koristili za procjene. Do kraja godine, GE je isporučio YJ79-GE-3 motore za testiranja te je prvi YF-104A poletio 17. veljače 1956. s pilotom Hermanom Salamonom; već 28. veljače prvi YF-104 je probio zvučnu barijeru. Bio je 1,68 metara duži od XF-104 što mu je omogućilo smještaj J79 motora te veći unutarnji kapacitet goriva. Osim produženja, na usisnike su nadodani "prepolovljeni" fiksni konusi koji su služili kao zračni "amortizeri" te su bili tajna tijekom dizajniranja. Zrakoplovi su se prvotno koristili za testiranje naoružanja (GE M61 Vulcan topa te AIM-9 Sidewinder raketa) te dodatnih spremnika goriva koji su se spajali na vrhove krila, a imali su zapreminu od 644 litre svaki. Testni YJ79-GE-3 motori za YF su na testiranjima razvili 65,9 kN potiska s naknadnim izgaranjem. Nova elektronika je uključivala TACAN navigacijski sustav, radio te infracrveni ciljnik.
F-104A je ušao u službu USAF-a u veljači 1958. Izgledom je bio dosta sličan YF-104 a pokretao ga je J79-GE-3B mlazni motor koji je bio pouzdaniji od svojih prethodnika. Samom motoru se moglo pristupit tako što bi se pomoću četiri vijka odvojio stražnji dio trupa. Cijeli Starfighter je dizajniran tako da bude lagan za održavanje. Osim motora koji je služio kao glavni izvor napajanja, u slučaju njegovog kvara, u donjem prednjem dijelu zrakoplova se nalazila zračna turbina koja je određeno vrijeme omogućavala rad elektroničkih i hidrauličkih sustava na zrakoplovu. Jedino naoružanje F-104A su bile dvije toplinski navođene AIM-9B Sidewinder rakete koje su bile smještene na vrhovima krila, no prema nekim izvorima F-104A je mogao ponijeti i jednu nevođenu MB-1 Genie raketu zrak-zrak koja je nosila malu nuklearnu bojevu glavu a nosila se ispod trupa. Pretpostavlja se da ovo nikad nije praktički instalirano na F-104 osim prilikom testiranja. Iako je prvotno bilo zamišljeno da F-104A nosi GE Vulcan top, to se nije realiziralo budući da je Ge imao velikih problema s mehanizmima. Zbog toga je 1959. GE razvio pouzdaniji i kvalitetniji top M61A1 Vulcan koji će s vremenom biti ugrađen na sve Starfightere. Ukupno su napravljena 1953 F-104A ne računajući 17 YF-104A koji su kasnije unaprijeđeni te stavljeni u službu.
Dok je Starfighter polako ulazio u službu, istovremeno je obarao rekorde. Tako je pilot Howard C. Johnson 7. svibnja 1958. postavio novi visinski rekord u YF-104A iznad baze Edwards. 16. svibnja pilot YFa-104A, kapetan Walter Irwin je postavio svjetski brzinski rekord prelazeći stazu od 15 x 25 kilometara prosječnom brzinom od 2260.75 km/h.
Prvi let dvosjeda F-104 je bio 16. siječnja 1957. Po izgledu i dizajnu, F-104B je bio identičan A inačici; samo je ugrađen dvosjedni kokpit uklanjanjem topa a dužina zrakoplova je ostala ista. Mogućnost nošenja oružja na vanjskim spojištima je bila moguća kao i kod F-104A. Lockheed je kasnije razvio i inačicu oznake TF-104A koja je bila obični trener bez naoružanja te je predložio USAF-u no na kraju je odbijena. Stražnji kokpit u kojem je sjedio instruktor je bio malo uzdignut radi bolje preglednosti. F-104B je formalno ušao u službu 1958. paralelno s F-104A. Ukupno je napravljeno 26 zrakoplova a korišteni su da bi se omogućio lakši prelazak novim pilotima na F-104. Postojale su i ideje o korištenju F-104B kao naprednog trenera za kadete zrakoplovstva, no ta ideja i nije baš provedena u praksi.
Prvi let jednosjedne F-104C inačice koja je služila kao lovac-bombarder se odvio 24. srpnja 1958. te je u službu ušla kasnije te godine. Po vanjštini, F-104C je bilo teško razlikovati od osnovne A inačice, jedina razlika je bila što se na F-104C mogao ugraditi fiksni dodatak za nadolijevanje goriva u letu.
 Ispod zrakoplova, po sredini trupa je nadodana nova spojna točka koja je bila namijenjena nošenju B28  nuklearne bombe koja je bila glavno oružje pri strateškim napadima.
 Osim toga, C inačica je mogla na tom mjestu ponijeti i dodatne dvije Sidewinder rakete na dvostrukom lanseru no to se rijetko koristilo budući da je stvaralo dosta zračnog otpora. Iznutra, F-104C je koristio poboljšani J79-GE-7A motor koji je razvijao 44,5 kN potiska pri normalnom radu te 70,3 kN s naknadnim izgaranjem. Problematično sjedalo za katapultiranje koje se lansiralo prema dolje je zamijenjeno s Lockheedovim C-2 koje je normalno funkcioniralo. Ukupno je napravljeno 77 zrakoplova, a isporučivani su od 1958. do 1959. 14. prosinca 1959. F-104C je postavio i tadašnji novi visinski rekord od 31.513 metara.  Dvosjed F-104D je zapravo bio F-104B s poboljšanjima koji su ugrađivani na F-104C.
Budući da se F-104 nije masovno koristio u SAD-u, Lockheed je počeo tražiti strane kupce zrakoplova kako bi se cijeli program održao. Luftwaffe Zapadne Njemačke se pokazao kao obećavajući kupac jer su tražili novi višenamjenski zrakoplov koji bi zamijenio F-86 Sabre. 6. studenog 1958. objavljena je pobjeda F-104  na natječaju te je Lockheed dobio službeni ugovor 18. ožujka 1959. Zrakoplovi namijenjeni Njemačkoj su dobili oznaku F-104G a zapravo se radilo o F-104C ali s novim dodacima i poboljšanjima: poboljšana je struktura zrakoplova za lovačko-bombardersku ulogu, ugrađen je najnoviji NASARR radar, poboljšana unutarnja elektronika koja je uključivala novi Litton LN-3 navigacijski sustav, novi J79-GE-11A turbo mlazni motor koji je razvijao 70,28 kN potiska budući da je zrakoplov postao teži uz svu novu opremu. Ugrađeno je i novo C2 sjedalo za katapultiranje a kasnije će se na neke zrakoplove ugrađivati i Martin Baker Mark 7 sjedalo.  Također je izmijenjen sustav upravljanja a kočnice su poboljšane kako bi se mogle nositi s dodatnom težinom. F-104G je mogao nositi i dvije Sidewinder rakete ispod trupa na novim nosačima koji su bili aerodinamički prihvatljiviji. Nekoliko nacija je kupilo i jednosjedne RF-104G izvidnike koji su bili opremljeni s kamerama za izviđanje. Razvijen je i dvosjedni TF-104G koji je korišten za obuku pilota. Bio je osnovni F-104D ali s unaprjeđenjima kao i jednosjed G.
Starfighter je na kraju imaju dosta kratak životni vijek u USAF-u te je naposljetku zrakoplovstvo kupilo u pola manje zrakoplova nego što je prvotno bilo planirano. Jedino po čemu se F-104 isticao je velik broj nesreća uz 49 izgubljenih zrakoplova do 1961. zbog nepouzdanih motora i precijenjenih karakteristika. Sjedalo koje je pilota katapultiralo prema dolje je bilo dosta ne popularno te je šansa za preživljavanje pri iskakanju na maloj visini bila nikakva. Pilotima se savjetovalo da u takvim situacijama pokušaju okrenuti zrakoplov naopako, no to je često bilo teško izvedivo. Poznati testni pilot Iven C. Kincheloe je poginuo u F-104A u bazi Edwards 26. srpnja 1958. nakon što se na maloj visini (prilikom polijetanja) nije uspio okrenuti kako bi se katapultirao.
Borbena iskoristivost F-104A je bila dosta slaba. Nedostajala mu je elektronika za borbene uvjete, a naoružanje mu nije odgovaralo za misije presretanja. F-104C je ipak bio dosta kvalitetniji te je ovo zapravo zrakoplov koji je Kelly Johnson htio izraditi. Svi F-104A i dvosjedi F-104B su povučeni iz službe Zračne nacionalne garde (US National Guard) već oko 1960. no kasnije su u kriznim situacijama vraćana u privremenu službu sve do 1969. kada su konačno povučeni. 24 zrakoplova su prodana stranim zemljama uključujući nekoliko YF-104A koji su 1960. modificirani u QF-104A a služili su kao brze mete. Iako ga i nije pratio dobar glas, piloti F-104 Starfightera se nisu bunili te su bili zadovoljni zrakoplovom. Iskustvom su otkriveni problemi te su popravljeni; GE je u ranim 60-ima proveo unaprjeđenje motora kako bi se povećala njihova sigurnost. U napadačkim ulogama je unatoč svojoj osjetljivosti na neprijateljsku zračnu obranu, bio dosta efikasan a zahvaljujući svojim krilima, moga je lako letjeti na malim visinama. No ta ista krila su mu stvarala probleme budući da je imao dosta velik radijus skretanja.
U listopadu 1958. nekoliko F-104A je pomoću C-124 Globemastera prebačeno na Tajvan no nisu sudjelovali u borbama. Prvi put su borbeno korišteni u Vijetnamu kada se rasplamsao zračni rat 1965. a poboljšana Sjeverno Vijetnamska zračna obrana te MiGovi su predstavljali ozbiljnu prijetnju američkim zrakoplovima. U travnju 1965. 28 F-104C su također poslana u akciju. Starfighteri su uglavnom korišteni u borbenim patrolama te kao zaštita EC-121 Warning Star zrakoplovima za rano upozoravanje a često je uz njih letio i Boeing KC-135 zračni tanker. F-104 su došli u Vijetnam u svojoj normalnoj srebrenoj boji no kasnije su prebojani u maskirnu. Unatoč velikoj zračnoj moći Amerikanaca, gubici su se događali. 22. srpnja 1965. F-104C kojim je upravljao Roy Blakely je bio pogođen od strane neprijateljske vatre i nakon neuspjelog pokušaja prinudnog slijetanja, Blakely je poginuo. 20. rujna 1965. pilot Phil Smith je prilikom leta u teškim uvjetima zalutao iznad Kineskog otoka Hainan. Kada se spustio ispod oblačnog pojasa napali su ga Kineski MiG-19 te oborili, no uskoro su poslana dva druga F-104C u potragu za njim te su se zbog loših uvjeta i smanjenje vidljivosti sudarili.
F-104C su vraćeni u SAD do Božića 1965. budući da su se pojavili F-4 Phantomi, no povećano djelovanje brzih Sjeverno Vijetnamskih MiG-21 je dovelo odluku povlačenja u pitanje te je u lipnju 1966. vraćena 435 lovačko-bombarderska eskadrila . Uglavnom su korišteni kao potpora i obrana od MiGova za F-105 Thunderchiefove koji su izvodili napade na neprijateljsku PZO. Dva F-104C su oborena od strane protu-zračnih raketa 1. kolovoza 1966. pri čemu su poginula oba pilota. Naposljetku se ustanovilo da je cijeli koncept potpore F-105 Thunderchiefima beskoristan, a uloga potpore snagama na tlu također nije davala rezultate zbog neprijateljske protuzračne obrane. Iskusni veteran Korejskog rata Norman Schmidt je oboren 1. rujna 1966. iznad Laosa te zarobljen; 2. listopada Charles Toffert je također oboren iznad Laosa od strane PZO što je označilo prekid uloge F-104 Starfightera kao zrakoplova za potporu u jugoistočnoj Aziji.
Njemačka je bila prvi strani korisnik F-104 Starfightera te po broju nabavljenih zrakoplova najveći korisnik. Lockheed im je prvo u kasnoj 1959. isporučio 30 F-104F trenera za obuku koji su bili manje više isti kao F-104D samo što su imali J79-GE-11A motor i pojednostavljenu elektroniku, a u službi su ostali do 1972. Njemačka ja nabavila i 605 F-104G, 145 RF-104G te 137 TF-104G kojima su zamijenili F-86 i F-84. Njemački F-104G su imali inačicu F15A-41B NASARR radara, s načinima rada za navigaciju, bombardiranje i borbu zrak-zrak. Navigacijski i bombarderski način rada su uključivali praćenje i mapiranje terena te procjena udaljenosti dok je za borbu zrak-zrak imao mogućnost traženja i praćenja meta za Sidewinder rakete te Vulcan top. Većina F-104G drugih zemalja je imala F15AM-11 inačicu radara.
Glavno oružje Luftwaffeovih F-104G koji su obavljali jurišne zadatke, je bila B43 nuklearna bomba od 1 megaton. Iako je Zapadna Njemačka formalno bila ne-nuklearna zemlja, SAD je Njemačku opremao takvim oružjem uz dvostruku kontrolu nad njim od strane vrha Luftwaffea i Američkih zapovjednika. No osim B43, Starfighteri su također mogli nositi i konvencionalno oružje za jurišne zadatke poput kasetnih bombi te nevođenih raketnih zrna. Neki Njemački RF-104G su modificirani na F-104G standard. Lockheed je kasnije Njemačkoj ponudio napredniju RTF-104G1 izvidničku inačicu no Njemačka je to odbila, budući da je već kupila RF-4E Phantom.
Njemački mornarički ogranak Marineflieger je koristio ukupno 146 F-104G i 27 RF-104G a nabavljeni su kako bi zamijenili Britanske Hawker Sea Hawk lovce. Marinefliegerovi F-104G su uglavnom korišteni u protu-brodskoj ulozi noseći dvije Francuske AS-30 rakete koje su se navodile preko radio veze. Budući da se redilo o dosta ne efektivnim raketama, od 1977. su zamijenjene Kormoran raketama koje su se same mogle navoditi na metu. RF-104G koji za potrebe Marinefliegera su se posebno sastavljali a imali su dalekometne kamere smještene iza kokpita. Najčešće su izviđali brodove iznad Baltika koristeći bočne kamere, s tim da su pritom ostajali u međunarodnim vodama.
Luftwaffe Starfighteri su izvorno bili u prirodnoj metalnoj boji, no sredinom 1960-ih su prebojani u maskirnu s tamnim sivim i zelenim tonovima. Zrakoplovi Marinefliegera su koristili tamno sive tonove na gornjoj te lagano sive tonove na donjoj strani zrakoplova. U iznimnim slučajevima ili prilikom proslava neki zrakoplov bi se obojao u crnu, crvenu i žutu koje su Njemačke nacionalne boje.
Modificirani bivši Američki F-104A su dostavljeni Kanadi kao početak za proizvodnju CF-104. Zrakoplov je izvorno nosio oznaku CF-111 te tvorničku oznaku CL-90. Dostava CF-104 započinje 1961. s prvim gotovim zrakoplovima koji su izašli iz tvornice 18. ožujka 1961. Ukupno je napravljeno 200 zrakoplova za Kanadsko zrakoplovstvo. CF-104 je bio gotovo identičan F-104G a pokretao ga je J79-OEL-7 turbomlazni motor koji se licencno proizvodio u Orenadi u Kanadi; izvorno je bio zamišljen kao jurišnik s nuklearnim naoružanjem stoga nije imao ugrađeni top i ciljnik, no to je ugrađeno tijekom ranih 1970-ih kada se počeo koristiti kao konvencionalni strateški jurišnik. Od tada je mogao nositi i CRV 70 nevođena raketna zrna, "nepametne" bombe te Britansku BL755 kasetnu bombu. Budući da je CF-104C bio namijenjen jurišnim zadacima, koristio je R24A inačicu NASARR radara koja nije imala način rada za borbu zrak-zrak. Neki CF-104 su modificirani da nose Vinten kapsulu za izviđanje ispod trupa no ovi zrakoplovi nisu dobili posebnu oznaku. Kanadsko zrakoplovstvo je nabavilo i 38 CF-104D dvosjeda za obuku koji su bili slični F-104G a svi su se proizvodili u Lockheedu. Zadnjih 16 zrakoplova je imalo unaprijeđenu elektroniku pa su dobili oznaku CF-104 Mark 2. Nakon završetka izrade Kandaskih zrakoplova, SAD je Canadairu dao ugovor za izgradnju 140 F-104G za američke saveznike.
Kanadski zrakoplovi su izvorno bili u metalnoj boji, no kasnije je gornji dio obojan u slojeve tamno zelene i maslinaste a dno u sivu. Zadnji zrakoplovi su povučeni tijekom 80-ih a zamijenili su ih F/A-18 Horneti. Kanadađni su imali i najveći broj nesreća s Starfighterom izgubivši 110 zrakoplova što je činilo oko 46% zrakoplova.
Fiat je proizveo ukupno 125 F-104G za potrebe Talijanskog ratnog zrakoplovstva, a prvi "domaći" zrakoplov je poletio 9. lipnja 1962. Prvi zrakoplovi su ušli u operativnu službu 1965. Od 125 zrakoplova, 51 je prerađen da obnaša ulogu presretača, 54 su prerađena da s služe kao jurišnici a 20 ih je modificirano u RF-104G ugradnjom kamere. Italija je nabavila i 12 TF-104G od Lockheeda te 12 istih od Aeriitalie. Tijekom 80-ih Luftwaffe je Italiji dao još 6 TF-104G koji su bili višak s tim da su barem dva obnovljena te ponovno korištena a ostatak je služio kao izvor rezervnih dijelova. Talijani su bili zadovoljni s zrakoplovima tako da su naručili poboljšanu CL-911 tj. F-104S inačicu koja je mogla nositi Sparrow rakete zrak-zrak.
Japan je nabavio 210 F-104J jednosjeda i 20 F-104DJ dvosjeda za obuku. Tri F-104J su dostavljena od strane Lockheeda da služe kao osnovica buduće proizvodnje u Mitsubishi Heavy Industries. 
 29 ih je sastavljeno pomoću dostavljenih dijelova dok je ostatak izrađen vlastitim resursima. Prvi let F-104J je bio 30. lipnja 1961. a proizvodnja u Mitsubishiu započinje u proljeće 1962. i traje do 1967. Svi F-104DJ su dostavljeni u dijelovima te su paralelno sastavljani s J inačicama. Japanske inačice su bile bazirane na F-104G i TF-104G no budući da se Japan držao stroge doktrine snaga za samoobranu ti su bili optimizirani samo za ulogu presretača. Imali su F15J-31 inačicu NASARR radara koja je imala način rada samo za borbu zrak-zrak i pokretao ih je J79-IHI-11A (inačica J79-GE-11A) koji se licencno proizvodio u Ishikawajima-Harima Heavy Industriesu. Japanski Starfighteri su izvorno bili obojani u metalnoj boji s bijelim krilima na kojima je bio simbol izlazećeg sunca. Kasnije su prebojani u laganu sivu kako bi se spriječila korozija a nekim zrakoplovima su i nosevi obojani u crno. Povučeni su iz službe sredinom 80-ih a zamijenio ih je F-15J Eagle. Neki su zadržani kako bi tada obavljali specijalne zadaće a neki su predani Tajvanu. 90-ih nekoliko zrakoplova je pretvoreno u QF-104J bespilotne mete. Tijekom dva desetljeća službe, Japan je u nesrećama izgubio oko 15% svojih zrakoplova što i nije loše u odnosu na druge korisnike.

U faunu Australije ubrajaju se mnoge jedinstvene životinje; oko 83% sisavaca, 89% gmazova, 90% riba i kukaca i 93% vodozemaca koji nastanjuju ovaj kontinent je endemično za Australiju. Visoka razina endemičnosti je rezultat duge zemljopisne izoliranosti ovog kontinenta, tektonske stabilnosti i zbog neobičnog utjecaja promjene klime na tlo i biljke tijekom vremena. Jedinstvena osobina australske faune je relativna rijetkost viših sisavaca (placentala). Zato tobolčari - grupa sisavaca koji svoje mlade podižu u džepu, uključujući oposume, koale, klokane i druge - zauzimaju mnoge ekološke niše koje placentali zauzimaju drugdje u svijetu. Australija je dom dvije od pet poznatih vrsta jednootvornih sisavaca (monotermata), a tu žive i brojne otrovne vrste poput čudnovatog kljunaša, pauka, štipavaca, meduza, školjkaša i raža. Jedinstveno, u Australiji živi više otrovnih nego neotrovnih vrsta zmija.
Dolazak Maora u Australiju prije više od 40.000 godina, a kasnije i Europljana 1788. godine, je dosta utjecao na faunu. Lov, uvođenje vrsta koje tu nisu prije živjele te prenamjena zemljišta uključujući i uništavanje staništa, su doveli do izumiranja mnogih vrsta. Neke od njih su rajski papagaj, Chaeropus ecaudatus i Potorous platyops. Nestabilno tlo još uvijek ugrožava mnoge vrste. Da bi zaštitila svoju faunu, australska vlada je osnovala mnoga zaštićena područja.
I geološki i klimatski događaji su pomogli da fauna Australije postane jedinstvena. Australija je nekada bila dio superkontinenta Gondvana, zajedno sa Južnom Amerikom, Afrikom, Indijom i Antarktikom. Gondvana se počela raspadati prije 140 milijuna godina; prije 50 milijuna godina Australija se odvojila od Antarktike i bila relativno izolirana sve do sudara Indoaustralske ploče s Azijskom pločom prije 5,3 milijuna godina. Evoluciju današnje faune je jednim dijelom oblikovala jedinstvena klima i geologija kontinenta. Dok se Australija odmicala, bila je, donekle, izolirana od efekata globalnih klimatskih promjena. Jedinstvena fauna koja je živjela na Gondvani je preživjela i prilagođavala se u Australiji. 
Nakon miocena, fauna azijskog podrijetla mogla se preseliti u Australiju. Wallaceova linija—hipotetična linija koja dijeli zoogeografske regije Azije i Australazije - označava granicu između Euroazijske i Indoaustralske ploče. Ova granica nije dozvolila formiranje kopnenog mosta i rezultirala u različitoj zoogeografskoj rasprostranjenosti (azijske vrste nisu dospjele u Australiju i potisnule životinje koje su tu živjele), s izuzetkom ptica. Nakon pojave morske struje oko Antarktika prije nekih 15 milijuna godina, australska klima je postala suha, što je dovelo do stvaranja raznolike grupe organizama specijaliziranih za sušne uvjete, kao što su na vlažnim tropskim i sezonski vlažnim mjestima nastale vrste prilagođene tom staništu.
Australija je bogata fosilima sisavaca, kao i živim vrstama, od kojih dominiraju tobolčari. Fosili pokazuju da su monotremati bili prisutni u Australiji od rane krede, prije 145-99 milijuna godina, a da su se tobolčari i placentali pojavili u eocenu,  prije 56-34 milijuna godina, kada se moderni sisavci pojavljuju među fosilnim zapisima. Iako su tobolčari i placentali koegzistirali u Australiji u eocenu, samo su tobolčari preživjeli do danas. Placentalni sisavci su se ponovo pojavili u miocenu, kada se Australija primakla Indoneziji, pa su se šišmiši i štakori počeli pojavljivati u fosilnim zapisima. Tobolčari su evoluirali da popune specifične ekološke niše, a u mnogim su slučajevima fizički slični placentalnim sisavcima u Euroaziji i Sjevernoj Americi koji okupiraju slične niše. To je fenomen poznat kao konvergentna evolucija. Naprimjer, glavni predator u Australiji, psoglavi vučak, je bio upadljivo sličan psima poput sivog vuka; jedreći oposumi i leteće vjeverice imaju slične prilagodbe koje im omogućavaju život u zraku; i numbat i mravojedi su kukcojedi koji kopaju da bi našli hranu.
Australija i teritoriji koji joj pripadaju su dom za preko 800 vrsta ptica; oko 350 njih je endemično za zoogeografsku regiju koja obuhvaća Australiju, Novu Gvineju i Novi Zeland. Fosilni zapisi ptica u Australiji nisu baš česti; međutim, ima fosila predaka živih vrsta koji su živjeli i u kasnom oligocenu.  Ptice koje potiču s Gondvane su neletačice, biserke i ogroman broj endemičnih papiga. Australske papige čine šestinu svjetske populacije, zajedno s mnogim kakaduima. Kukabura je najveći vodomar, poznata po svom pjevu sličnom smijanju. 
Vrapčarke Australije su carići, crvendaći, svrake, medojedi, puzavci, liroptice, rajske ptice i baštovanke. Baštovanke su evolucionistima veoma interesantne zbog svog običaja da mužjaci prave stubove i pećinice od grančica, a kasnije oko njih stavljaju predmete raznih boja kako bi privukli ženke.
Ptice koje su relativno nedavno naselile ove prostore su lastavice, ševe, drozdovi, sunčanice i neke ptice grabljivice. Brojne je ptice uveo čovjek, od kojih su neke štetne po vrste koje su ovdje živjele, dok neke uspješno žive s njima. Neke od njih su vrabac, čvorak i indijska Mina.
Oko 200 vrsta morskih ptica živi na australskoj obali, uključujući mnoge selice. Oko dva milijuna ptica prolazi Australiju kada se sele od Rusije do Novog Zelanda. Jedna vrlo česta velika morska ptica je australski pelikan. Mali pingvin je jedina vrsta pingvina koja se razmnožava u Australiji.
Australija ima četiri porodice žaba i jednu uvezenu vrstu žabe, trščanu žabu. Trščana žaba je uvezena u Australiju 1935. u neuspjelom pokušaju da se kontroliraju štetnici koji uništavaju šećernu trsku. Od tada je postala štetočina i proširila svoj areal po sjeveru Australije. Osim što se natjecala s domaćim kukcojedima za hranu, mogla je stvoriti otrov koji je smrtonosan za domaću faunu kao i za ljude. Myobatrachidae, ili južne žabe, su najveća grupa žaba u Australiji, sa 120 vrsta u 21 rodu. Istaknut pripadnik ove porodice je šarena i ugrožena vrsta Pseudophryne corroboree. Žabe koje žive na drveću, iz porodice Hylidae, su česte u područjima gdje su padaline česte na sjevernoj i istočnoj obali; postoji 77 australskih vrsta iz 3 roda. 18 vrsta iz dva roda porodice Microhylidae su ograničene na kišne šume; najmanja vrsta, Cophixalus exiguus, je iz ove porodice. Postoji jedna vrsta iz porodice pravih žaba (Ranidae) - australska šumska žaba - koja nastanjuje samo kišne šume Queenslanda. Kao i drugdje, nastao je veliki pad u populaciji žaba u Australiji prošlih godina. Iako razlozi nestajanja nisu utvrđeni, barem jednim dijelom može biti kriva bolest kod vodozemaca - Chytridiomykoza.
U Australiji postoje i slatkovodni i morski krokodili. Morski krokodil, sa svojih 7 m dužine i više od 1000 kg težine, je najveći na svijetu, i može ubiti i ubija ljude. Žive na obali, u rijekama i močvarama na sjeveru Australije, a i uzgajaju se zbog svog mesa i kože. Slatkovodni krokodili, koji žive samo na sjeveru Australije, se ne smatraju opasnima za ljude.
Obalu Australije posjećuje šest vrsta želvi: Natator depressus, golema želva, Eretmochelys imbricata, Lepidochelys olivacea, Caretta caretta i sedmopruga usminjača; sve su zaštićene u australskim vodama. Postoji 29 vrsta slatkovodnih kornjača iz osam rodova porodice Chelidae. Carettochelys insculpta je jedini australski pripadnik te porodice. Australija i Antarktika su jedini kontinenti bez ijedne vrste kopnenih kornjača.
Australija je jedini kontinent na kojem ima više otrovnih nego neotrovnih zmija. Australske zmije se svrstavaju u sedam porodica. Od njih su najotrovnije Oxyuranus microlepidotus, Pseudonaja textilis , tajpan i Notechis scutatus i pripadaju porodici Elapidae. Od 200 vrsta te porodice 86 živi samo u Australiji. 33 vrste morskih zmija porodice Hydrophiidae nastanjuju vode na sjeveru Australije; mnoge su veoma otrovne. Dvije vrste morskih zmija porodice Acrochordidae također žive u australskim vodama. Australija ima samo 11 vrsta iz najznačajnije porodice zmija, Colubridae; nijedna od njih nije endemična, i smatraju se relativno novim pridošlicama iz Azije. Postoji 15 vrsta pitona i 31 vrsta kukcojedih slijepih zmija.
U Australiji postoji više vrsta guštera nego igdje drugdje u svijetu. Ima 114 vrsta u 18 rodova gekona koji žive na cijelom kontinentu. Pygopodidae je porodica beznogih guštera endemičnih za australsku regiju; od 34 vrste u 13 rodova, samo jedna ne živi na ovom kontinentu. Ima 66 vrsta agama u 13 rodova. Ima 26 vrsta varana u Australiji, od kojih je najveći Varanus giganteus, koji može narasti do 2 m dužine. Postoji 389 vrsta skinka u 38 rodova, što čini oko 50% svih australskih guštera; u ovu grupu spadaju gušteri plavog jezika.
Više od 4 400 vrsta riba nastanjuje vode Australije; od njih je 90% endemično. Međutim, zbog relativne rijetkosti slatkih vodotokova, u Australiji živi samo 170 vrsta slatkovodnih riba. Dvije porodice slatkovodnih riba imaju drevno podrijetlo: Osteoglossidae i vrsta Neoceratodus forsteri. Neoceratodus forsteri, najprimitivnija dvodihalica, je evoluirala prije nego što se Australija odvojila od Gondvane. Jedna od najmanjih slatkovodnih riba, karakteristična za jugozapadni dio zapadne Australije, je Lepidogalaxias salamandroides, koja može preživjeti sušu tokom sušne sezone zakopavajući se u blato. Ostale poprodice koje potiču s Gondvane su Retropinnidae, Galaxiidae, Aplochitonidae i Percichthyidae. Osim drevnih slatkovodnih vrsta, 70% australskih slatkovodnih riba je u srodstvu s tropskim Indo-Pacifičkim morskim vrstama koje su se prilagodile slatkoj vodi. Ipak, fosilni zapisi pokazuju da su mnoge od ovih riba drevnog podrijetla. U ove vrste spadaju paklare, haringe, Melanotaeniidae, Plotosidae i nekih 50 vrsta porodice Eleotridae. Dvije vrste slatkovodnih morskih pasa žive na Sjevernom Teritoriju. 
Nekoliko za Australiju egzotičnih slatkovodnih ribljih vrsta, uključujući i neke pastrvke, losose, grgeče i šarane, je uneseno u australske vode. Gambusia affinis je posebno agresivna vrsta poznata po napadanju i grizenju peraja drugim ribama. Povezana je sa smanjenjem broja i lokaliziranim izumiranjima nekoliko malih slatkovodnih vrsta. Uvedene vrste pastrvki su imale ozbiljan negativan utjecaj na brojne australske slatkovodne ribe u gornjim tokovima, ali i na druge životinje poput žaba. Šaran je snažno povezan s dramatičnim gubitkom vodenih trava i smanjenjem broja malenih ribljih vrsta, a uz to je i povezan s povećanjem zamućenja u području rijeka Murray-Darling u jugozapadnoj Australiji.
Većina australskih ribljih vrsta živi u moru. Interesantne životinje su murine, morski konjici (kod kojih mužjaci inkubiraju jaja u posebnom džepu) i druge. Postoji 80 vrsta bodeljki u australskim vodama, uključujuči i jednu od najvećih koštnjača svijeta, džinovsku škarpinu, koja može narasti do 2,7 m i težiti do 400 kg. Carangidae, porodica od 50 vrsta srebrnkastih riba koje žive u jatima, i Lutjanidae su popularne ribe za komercijalni ribolov. Veliki koraljni greben je dom mnogim koraljnim ribama malene do srednje veličine poput riba anđela, riba leptira, glavoča i mnogih drugih. Ima nekoliko otrovnih riba, među njima i nekoliko kamenih riba, četverotupki i morski paun, i sve posjeduju otrove koji mogu ubiti čovjeka. Postoji 11 vrsta otrovnih raža, od kojih je najveća Dasyatis brevicaudata.
Barakude su jedne od najvećih vrsta grebenskih riba. Međutim, velike koraljne ribe se ne bi trebalo jesti, jer su one možda već pojele neku manju otrovnu vrstu, pa se konzumator (čovjek) može otrovati uopće i ne konzumiravši otrovnu vrstu.
Morski psi nastanjuju obalna i estuarijska staništa australske obale. Postoji 166 vrsta, uključujući i 30 vrsta porodice Carcharhinidae, 32 vrste morskih mačaka, 6 vrsta vobegonga, i 40 vrsta porodice Squalidae.
Imaju tri vrste porodice Heterodontidae: rogati morski pas, Heterodontus zebra i Heterodontus galeatus.
2004. je bilo 12 neizazvanih napada morskih pasa u Australiji, od kojih su dva bila fatalna. Samo tri vrste morskih pasa predstavlja prijetnju ljudima: morski pas bik, morski pas tigar i velika bijela psina. Neke popularne plaže u Queenslandu Novom Južnom Walesu brane hvatanjem morskih pasa u mreže, što je smanjilo populaciju i opasnih i bezopasnih vrsta morskih pasa. Izlov morskih pasa je jako smanjio njihovu brojnost u australskim vodama, pa je sada nekoliko vrsta ugroženo. 1988. je na jednoj obali u Perthu pronađen Megachasma pelagios; vrlo se malo zna o ovoj vrsti, ali ovo otkriće možda pokazuje da su prisutni i u morima Australije.
Od procjenjenih 200 000 životinjskih vrsta u Australiji, oko 96% njih su beskralježnjaci. Dok broj vrsta beskralježnjaka nije siguran, 90% kukaca i školjki se smatra endemičnima za ove prostore. Zauzimaju mnoge ekološke niše koje su važne u svim ekosustavima, poput razlagača, oprašivača i izvora hrane. Njaveća grupa beskralježnjaka su kukci, koji čine 75% poznatih vrsta životinja u Australiji. Najraznolikiji redovi kukaca su Coleoptera, s 28 200 vrsta tvrdokrilaca i žižaka, Lepidoptera sa 20 816 vrsta uključujući i leptire i noćne leptire, i 12 781 vrsta reda Hymenoptera, uključujući mrave, pčele i ose. Red Diptera, u koji spadaju muhe i komarci, se sastoji od 7 786 vrsta, red Hemiptera, u kojeg spadaju lisne uši i vodenbube, se sastoji od 5 650 vrsta; postoji i 2 827 vrsta reda Orthoptera, u koji spadaju skakavci, cvrčci i slični.  Uvezene vrste, poput europske ose, crvenog mrava i medonosne pčele, predstavljaju veliku prijetnju domaćim vrstama.
U Australiji živi mnogo paučnjaka, uključujući 135 vrsta pauka. Postoje brojne vrlo otrovne vrste poput vrsta Atrax robustus i Latrodectus hasselti, čiji ugrizi mogu biti smrtonosni. Ima na tisuće vrsta grinja iz reda Acarina. Australija je također dom za osam vrsta lažištipavaca i devet vrsta štipavaca. 
U (pod)razredu Oligochaeta koljena kolutićavaca postoje mnoge porodice morskih crva. Tu spada i najveća gujavica na svijetu, Megascolides australis, koja živi samo u Gippslandu. U prosjeku dostignu 80 cm dužine, ali su zabilježene jedinke duge 3,7 m.
U velikoj porodici Parastacidae postoje 124 vrste australskih slatkovodnih rakova. Tu spadaju i najmanji rakovi (močvarni slatkovodni rak koji ne prelazi 3 cm dužine) kao i najveći (Astacopsis gouldi koji dostiže 76 cm dužine i 4,5 kg težine). U rod Cherax spadaju Cherax destructor, zajedno s Cherax tenuimanus i Cherax quadricarinatus. Vrste roda Engaeus, poznati kao kopneni rakovi, također žive u Australiji. Vrste tog roda nisu u potpunosti vodene jer provedu većinu života u svojim rupama. Australija je dom za sedam vrsta slatkovodnih rakova roda Austrothelphusa. Ovi rakovi žive zakopani u obalama rijeka mogu začepiti svoju rupu i tako mogu preživjeti nekoliko godina suše. Veom primitivni pripadnici porodice Anaspididae, koji žive samo u Tasmaniji, su jedinstveni jer izgledom podsjećaju na vrste koje su živjele prije 200 milijuna godina.
Mnogi beskralježnjaci nastanjuju vode i Australije, ponajviše Veliki koraljni greben. Tu spadaju spužve, žarnjaci (meduze, koralji, moruzgve i rebraši), bodljikaši (morski ježinac, morske zvijezde, morski krastavci i ramenonošci) i mekušci (puževi, puževi golaći, priljepci, lignje, hobotnice, školjke i hitoni). Otrovni beskralježnjaci su morska osa, vrste roda Hapalochlaena i deset vrsta porodice Conidae, čiji ubod može uzrokovati prestanak disanja i smrt kod ljudi. Bodljikava morska zvijezda nastanjuje Veliki koraljni greben obično raštrkano. Međutim, pod nekim uslovima koji još nisu otkriveni, ponekad se razmnožavaju ubrzano i mnogo ih se više hrani koraljima, pa se tako oni ne mogu regenerirati. Ovo predstavlja ozbiljnu prijetnju ekosustavu grebena. 
Drugi problematični beskralježnjaci su ljubičasti morski ježinac i bijeli ježinac, koji mogu preuzeti vodena staništa i stvoriti jalovo zemljište zbog pretjeranog izlova njihovih prirodnih grabežljivaca poput abalona i vrste Jasus edwardsii. Uvezeni beskralježnjaci su Musculista senhousia, Asterias amurensis i neki drugi koji zamjenjuju domaće vrste.
U australskim vodama živi mnogo jedinstvenih ljuskara (Ecdysozoa). Najpoznatiji razred, u koji spadaju svi jestivi ljuskari, je Malacostraca. Tople vode sjeverne Australije su dom mnogim vrstama reda desetonožaca Decapoda, poput jastoga i škampa. U nadred Peracarida, kojih ima više u hladnijim vodama južne Australije, spadaju redovi Isopoda i Amphipoda. Manje poznate vodene grupe su razredi Remipedia, Cephalocarida, Branchiopoda, Maxillopoda i Ostracoda. Upadljive vrste su Astacopsis gouldi, drugi najveći rak na svijetu, koji živi u dubokoj vodi i može težiti do 13 kg, australske vrste porodice Palinuridae poznati po tome što nemaju kliješta.
Uvoženje egzotičnih vrsta u Australiju namjerno, slučajno i prirodno je dovelo do toga, da tamo postoji mnogo uvezenih vrsta i štetočina, koje uspjevaju na ovom kontinentu i sada imaju jak utjecaj na okoliš. Uveženi organizmi utječu na okolinu na mnoge načine. Kunići tlo čine ekonomski neupotrebljivim. Lisice ubijaju domaću faunu, a trščana žaba truje grabežljivce, koji je pojedu. Uvezene su i razne vrste ptica, riba, kukaca i školjki. Ovaj problem nadopunjavaju uvezene biljke kao i bolesti, gljive i paraziti.
Već barem 40 000 godina australska fauna je igrala glavnu ulogu u tradicionalnom životu Aboridžina koji su ubijali mnoge životinje zbog hrane i krzna. Često ubijani kralježnjaci su bili klokani, oposumi, tuljani, ribe i tankokljuni zovoji. Beskralježnjaci korišteni za ishranu su bili kukci poput Agrotis infusa i njihove larve, kao i školjke. Kontrolirano korištenje vatre za obnovu raslinja, kod čega su velike površine šikare bile spaljene da bi se potpomogao lov i novi rast trave, je utjecalo na floru i faunu - i misli se da su veliki biljojedi sa specijaliziranom ishranom, poput velikih ptica neletačica, izumrli zbog toga. Uloga lova i modifikovanja terena od strane aboridžina u izumiranju australske megafaune nije sigurna.
Utjecaj Aboridžina na domaću faunu se smatra manje značajnim nego onaj europskih doseljenika, čiji je utjecaj na krajolik bio relativno velikih razmjera. Izgradnja naselja, direktno iskorištavanje domaće faune, staništa i uvođenje egzotičnih predatora i konkurentnih biljojeda dovelo je do izumiranja nekih 27 vrsta sisavaca, 23 ptičje i 4 žablje vrste. Velik dio australske faune je zaštićen zakonima, a zamjetan izuzetak su klokani, koji su rašireni i redovito se uništavaju. Savez za zaštitu okoliša i očuvanja biološke raznolikosti je osnovan 1999. da zadovolji obveze Australije kao potpisnice Konvencije o biološkoj raznolikosti 1992. godine. Ovaj Savez štiti svu domaću faunu i osigurava identificiranje i zaštitu ugroženih vrsta. U svakoj državi i teritoriju postoje zakonski popis ugroženih vrsta. Trenutno je 380 životinjskih vrsta klasificirano kao ugroženo ili da im prijeti opasnost po aktu EPBC-a, a druge vrste su zaštićene zakonima država i teritorija. Nadalje,  katalogiziraju se sve vrste u Australiji, što je ključan korak za očuvanje bioraznolikosti australske faune. Godine 1973. vlada je osnovala ABRS, koji koordinira istraživanje u taksonomiji, indetificiranju, klasificiranju i rasprostranjenosti flore i faune. ABRS održava besplatnu bazu podataka na internetu u kojoj je katalogizirano dosta opisane flore i faune Australije. Utjecaj postavljanja ilegalnih zamka na rijekama se odrazilo na životinjama poput čudnovatog kljunaša, a zbog neoperznosti svake godine 2-5 ljudi izgubi živote zbog stvorenja koje izgleda bezopasno. Ključ je razumijevanje raznolike faune Australije, jer nešto što izgleda bezopasno je često smrtonosno.
Australija je članica Međunarodne komisije za kitolov (IWC) i žestoko se protivi komercijalnom kitolovu – u australskim su vodama zaštićene sve vrste kitova. Australija je također i potpisnica Washingtonskog sporazuma o zaštiti vrsta (CITES) te zabranjuje izvoz ugroženih vrsta. U svakoj su državi i teritoriju proglašena zaštićena područja kako bi se očuvao i zaštitio zemljin jedinstveni ekosustav. Ta zaštićena područja uključuju nacionalne parkove i druge rezervate, kao i 64 upisana ramsarska močvarna područja i 16 spomenika prirode uključenih na popis Svjetske baštine. Prema stanju iz 2002. godine, 10,8% (774 619,51 km²) ukupne kopnene površine Australije nalazi se unutar zaštićenih područja.  U mnogim su područjima proglašene zaštićene morske zone kako bi se očuvala morska biološka raznolikost; prema stanju iz 2002. godine, ta područja pokrivaju oko 7% (646 000 km²) morske površine pod australskom nadležnosti. Velikim koraljnim grebenom i njegovim resursima upravlja Morski park Veliki koraljni greben po posebnim saveznim i  državnim zakonima. Neke su od australskih ribolovnih zona već preeksploatirane  pa su određene takve kvote da ne dođe do pretjeranog izlova brojnih morskih vrsta.
U Izvještaju o stanju okoliša iz 2001. kojeg su za saveznu vladu pripremili neovisni istraživači, zaključeno je da su se stanje i upravljanje okolišem u Australiji pogoršali od vremena posljednjeg izvještaja iz 1996. godine. U izvještaju je, što je posebno važno za očuvanje flore i faune, naznačeno da mnogi procesi - kao što su promjene hidroloških uvjeta i saliniteta, krčenje šuma, fragmentacija ekosustava, loše upravljanje obalnim okolišem i invazivne vrste – predstavljaju velike probleme za zaštitu biološke raznolikosti u Australiji.

Fauna Škotske su uglavnom uobičajene za sjeverozapadni europski dio paleoarktičke zone, iako je nekoliko vrsta najvećih sisavaca tog područja izumrlo zbog izlova, a ljudske aktivnosti su također dovele do uvođenja raznih životinja. Različita staništa s umjerenom klimom u Škotskoj su dom za 62 vrste sisavaca, uključujući i jednu populciju divljih mačaka, velik broj sivih i običnih tuljana i najsjeverniju populaciju dobrih dupina na svijetu. Mnoge populacije ptica, poput tetrijeba ruševca i sjeverne snježnice (Lagopus lagopus) žive ovdje, a ova zemlja ima svjetski važna gnijezdilišta morskih ptica kao što je bluna.  Suri orao je postao nacionalna ikona, a bukoči i bjelorepani su nedavno ponovo naselili ove prostore. Škotski krstokljun je jedina podvrsta kralježnjaka endemična za Ujedinjeno Kraljevstvo.
Mora Škotske su među biološki najproduktivnijim u svijetu; procjenjeno je da broj morskih vrsta u morima Škotske prelazi 40 000. Darwinovi brežuljci su važno područje za dubokomorske koralje koji žive u hladnoj vodi, i koji su otkriveni 1998.
U unutrašnjosti, skoro 400 genetički različitih populacija atlantskog lososa žive u rijekama Škotske. Od 42 vrste slatkovodnih riba, pola ih je ovdje dospjelo prirodnom kolonizacijom a pola su ih uveli ljudi.
Samo šest vrsta vodozemaca i četiri kopnenih gmazova žive tu, ali mnoge vrste beskralježnjaka koji tu žive su rijetki na drugim prostorima Ujedinjenog Kraljevstva. Procjenjeno je da postoji 14 000 vrsta kukaca, uključujući i rijetke pčele i leptire koji su zaštićeni zakonom. Organizacije za očuvanje prirode u Ujedinjenom Kraljevstvu se brinu da će klimatske promjene, a posebno njihov utjecaj na visoravni i bića u moru, ugroziti većinu faune Škotske.
U Škotskoj postoje razna staništa s umjerenom klimom, miješane listopadne i zimzelene šume, kao i močvarni, planinski, estuarijski, slatkovodni i morski krajolici, s krajolicima tundre. Oko 14% Škotske je pošumljeno (dosta tih šuma rastu na plantažama), ali prije nego što su ih ljudi posjekli, tu je postojalo mnogo više šuma širokolisnog drveća i tajgi.
Iako jako reducirane, zimzelene prašume u Škotskoj još postoje. 17% Škotske pokriveno je vlažnim travnjacima vrijeska i tresetom.
U Caithnessu i Sutherlandu nalaze se gotovo netaknuta močvarna područja, među najvećim na svijetu, koja podržavaju drugačiju zajednicu životinja.
75% škotske zemlje (uključujući neke močvare) se koristi za agrikulturu, dok urbana područja čine oko 3%.
Obala je duga 11 803 kilometra, a broj otoka s kopnenom vegetacijom je približno 800. Njih oko 600 leži na zapadnoj obali.
90% zapremine i 70% površine pod slatkim vodama u Ujedinjenom Kraljevstvu nalazi se u Škotskoj.
Škotska je bila u potpunosti prekrivena ledom tokom pleistocenskih glacijacija. Kako je klima nakon glacijacija postajala toplija i led se povlačio, sisavci su stigli u ove krajeve. Međutim, otvaranje La Manchea (podizanjem razine mora) nije dozvolilo daljnje selidbe, pa zato unutrašnjost Ujedinjenog Kraljevstva ima samo dvije trećine vrsta koje su dospjele do Skandinavije.
Hebridski otoci na zapadnoj obali Škotske imaju samo pola životinja kojih ima Britanija. Šezdeset dvije vrste sisavaca žive u divljini u i oko Škotske uključujući 13 vrsta koje žive na obalama mora. Za populaciju trećine kopnenih sisavaca smatra se da se smanjuje zbog faktora poput zagađenja okoliša, fragmentacije okoline, promjena u načinu uzgoja biljaka, prevelike ispaše i zbog kompeticije s uvezenim vrstama. Nijedna vrsta sisavca nije endemična za Škotsku, iako podvrste nekih poljskih miševa i voluharica jesu. Smatra se da su voluharice uveli ljudi još prije 4000 godina.
Pripadnici porodice kuna u Škotskoj su tipični i za ostatak Velike Britanije, s tim da europski tvor tu ne živi i da je kuna zlatica brojnija nego drugdje u Ujedinjenom Kraljevstvu, ali je čistoća vrste poremećena dolaskom američke kune u sjeverni dio Engleske. Škotska je dom jedinoj populaciji divlje mačke na Britanskom otočju, čiji je broj procjenjen između 400 i 2000 jedinki, kao i jednoj podvrsti crvene lisice, Vulpes vulpes vulpes, koja je veća od V. v. cruciger i koja ima dvije različite forme. Divljoj mački prijeti ozbiljan rizik od izumiranja zbog neadekvatnosti zakona o zaštiti ove vrste.
Poduzeto je istrebljivanje populacije uvezene američke kune (koja je donesena ovamo 1950-ih za uzgoj zbog krzna) pod pokroviteljstvom Hebridean Mink Projecta. Ovo će možda biti prošireno na druga područja gdje tih kuna ima mnogo, a možda i u cijelom Ujedinjenom Kraljevstvu.Izuzevši povremene posjetitelje, samo pripadnici pravih tuljana žive ovdje cijelu godinu. Dvije vrste, sivi i obični tuljan, su prisutni po obalama Škotske i to u svjetski važnim brojevima. Godine 2002. populacija sivih tuljana procjenjena je na 120 600 odraslih jedinki, što je oko 36% svjetske populacije i više od 90% u UK-u. Škotska populacija običnog tuljana se procjenjuje na 29 700, oko 90% UK-a i 36% europske populacije.
Sedamdeset pet posto crvenih vjeverica Ujedinjenog Kraljevstva živi u Škotskoj. Ovu vrstu ugrožavaju uvedene sive vjeverice, a Scottish Strategy for Red Squirrel Conservation ima strategiju koja podržava njeno dugoročno očuvanje.
U istraživanjima iz 2007. pripisana je zasluga rastućoj populaciji kuna zlatica za pomoć u ovom programu time što su lovile isključivo sive vjeverice. Škotska nema populaciju puhova ili puhova orašara, niti žutogrlog miša, a areal patuljastog miša je ograničen na južni dio zemlje. Apodemus sylvaticus hirtensis i neke podvrste voluharice su endemične, ali inače su glodari isti kao i u ostatku UK-a.Kopneni kukcojedi su uglavnom slični kao i oni u ostatku Britanije.
Scottish Executive i Royal Society for the Protection of Birds su nedavno odlučili ukloniti ježeve iz Vanjskih Hebrida jer je njihovo uvođenje izazvalo smanjenje populacije nekih ptica močvarica. Uklanjanje ježeva je prekinuto 2007. godine. Uhvaćene životinje su preseljene u unutrašnjost. Ovaj program im je smanjio populaciju: godine 2007. su bile uhvaćene samo dvije jedinke.Od reda Lagomorpha samo su zečevi i kunići prisutni u Škotskoj. Planinski zec je jedini zec koji je oduvijek živio na ovim prostorima. Poljskog zeca i patuljastog kunića su doveli Rimljani, ali nisu bili veoma rasprostranjeni sve do 19-og stoljeća.
Landseerova slika mužjaka običnog jelena, Monarch of the Glen (Kralj Glena), jedna je od najznačajnijih slika viktorijanske Škotske. Ta vrsta, pripadnik reda parnoprstaša još uvijek je brojna (ima 40 000 jedniki), ali njegov opstanak u čistom obliku ugrožava hibridizacija s uvezenim sika jelenom. Kako je obični jelen uglavnom planinska vrsta, u dolinama ga zamjenjuje srna. Iako živi drugdje u UK-u, ne postoje divlje populacije Hydropotes inermis i vrsta roda Muntiacus u Škotskoj. Postoje izolirane populacije divljih koza i divljih ovaca.
Samo devet od šesnaest vrsta šišmiša koji žive drugdje u Britaniji živi i u Škotskoj. Rasprostranjene vrste su Pipistrellus pipistrellus, Pipistrellus pygmaeus, Plecotus auritus, Myotis daubentoni i Myotis nattereri. Oni s ograničenijom rasprostranjeošću su Myotis mystacinus, vrste roda Nyctalus, Nyctalus leisleri i Pipistrellus nathusii. Nijedna vrsta šišmiša ne živi na Šetlandskim otocima, ali neki ponekada zalutaju i dospiju tu.Dvadeset jedna vrsta kitova je zabilježena u vodama Škotske u zadnjih 100 godina, uključujući i kitove ubojice, ulješure, dobre dupine, Rissove dupine i druge. Kolonija od 100 dobrih dupina s Moray Firtha je najsjevernija na svijetu. Znanstvenici su od 1992. do 2002. istraživali strvine pliskavica i otkrili da je trećina njih umrla od napada dupina. Tobolčar Macropus rufogriseus je uvezen na jedan otok u Loch Lamondu i osnovao je koloniju.
Tokom pleistocenskih interglacijacija, arktičke životinje kojih danas tu više nema, nastanile su Škotsku, uključujući i dlakavog nosoroga, mamuta, polarnog medvjeda, leminga, arktičku lisicu i divovskog jelena Megaloceros giganteus. Druge životinje koje su nastanjivale Škotsku, ali su izumrle, su ris, koji je u Britaniji živio do prije 1500 godina, mrki medvjed (izumro u 9-om ili 10-om stoljeću) i los, koji je preživio do 1300-tih. Divlja svinja i tur su izumrli u sljedeća dva stoljeća. Posljednji vuk je ubijen u Invernessshireu 1743. godine, a morž je sada samo rijetki posjetitelj. 
Na St Kildi je također postojala endemična podvrsta kućnog miša, Mus musculus muralis, koji je izumro 1938. godine.Udruga Scottish Natural Heritage je ponovo uvela dabrove na ove prostore, donijevši ih iz Norveške. Ta je vrsta tu živjela do 15. stoljeća. Divlje svinje su također ponovo dovedene, a planira se i uvođenje vukova koji bi popunili ekosustav.
U povijesti sisavaca postoje tri razdoblja koja se preklapaju: prirodna kolonizacija nakon ledenog doba, izumiranja koja je izazvao čovjek i uvođenje novih vrsta od strane ljudi. Kod ptica je takvu generalizaciju teže potkrijepiti dokazima zbog njihove veće mobilnosti. Moderni ljudi su načinili veliku štetu ptičjim vrstama, posebno pticama grabljivicama, ali prirodne varijacije u populacijama su kompleksne. Naprimjer, burnjaci su postojali u Skara Braeu tokom neolitika, ali im je u Srednjem vijeku areal bio ograničen na otoke St Kilda. Od tada su proširili svoj areal.Većina od oko 250 vrsta ptica svakodnevno viđenih u Britaniji dolutaju do Škotske, a možda ih se još oko 300 rjeđe pojavljuje. Ocijenjene su 274 vrste i stavljene su na jednu od tri liste, zelenu, žutu ili crvenu, koja pokazuje njihovu ugroženost. Četrdeset ih je na crvenoj, 121 je na žutoj, a 86 ih je na zelenoj listi.Škotski krstokljun, Loxia scotica, koji nastanjuje planinske zimzelene šume je jedina endemična ptica Britanije i, sa samo 300 parova, jedna od najugroženijih vrsta Europe. Njegov oblik tijela, crvena/zelena boja i običaj da visi naopačke je dovelo do poređenja sa papigama. Na St Kildi postoji jedinstvena podvrsta carića, Troglodytes troglodytes hirtensis, koji se prilagodio stajanju na stijenama i liticama na tom golom otoku u Atlantiku i razvio veća i snažnija stopala od drugih carića. Također ima neznatno veći, duži kljun, sivlje perje i drugačiji pjev. Ova podvrsta je priznata 1884. i zaštićena 1904. da se zabrani njeno uništavanje "u rukama ornitologa, skupljača jaja, nadjevača životinja i turista".
Samo nekoliko parova od oko 600 surih orlova Britanije živi u Škotskoj kao što je slučaj i sa sivim sokolima.Sokol grlaš, eja strnjarica i kosac, iako žive u Engleskoj i Walesu, ovdje uglavnom ne žive.Godine 1916. engleski vikar je ukrao posljednja jaja orla štekavca, a posljednji odrasli primjerak je ustrijeljen dvije godine kasnije.
Međutim, ova vrsta je ponovno uvedena na otok Rùm 1975. godine. Proširila se na razne obližnje otoke i do 2006. je bilo 30 parova. Unatoč strahu lokalnih farmera, Royal Society for the Protection of Birds (RSPB) planira pustiti do 100 mladih orlova na istočnu obalu Škotske. Crvenkasta lunja je istrebljena u Škotskoj 1879. godine, a RSPB je pokrenuo program ponovnog uvođenja 1980-ih. Iako je ta vrsta napravila dobar napredak, procjenjuje se da je 38% od 395 ptica rođenih između 1999. i 2003. otrovano, a još 9% su ubili ljudi. 
Nakon odsutnosti skoro 40 godina, bukoč je uspješno rekolonizirao Škotsku ranih 1950-ih. Sada postoji 150 parova.Druge ptice grabljivice iz UK-a poput vjetruše, eje strnjarice, jastreba, kopca, šumske sove i kukuvije su jako rasprostranjene u Škotskoj, iako je ćuk više vezan za jug. Škanjci mišari su pokazali veliku izdržljivost oporavivši se od ubijanja od strane ljudi i epidemije 1950-ih, koja im je smanjila količinu dostupnog plijena. Broj im se između 1978. i 1998. godine više nego utrostručio. S druge strane, samo se jedan par sniježnih sova razmnožavao na otoku Feltar između 1967. i 1975. godine.
Škotska mora su dom za gotovo polovicu morskih ptica Europske unije uključujući i oko pola svjetske populacije bluna i trećinu svjetske populacije malog zovoja. Četiri vrste morskih ptica imaju više od 95% Britanske populacije u Škotskoj, a daljnjih četrnaest imaju više od polovice populacije u škotskim kolonijama. Otok St Kilda, koji pripada Svjetskoj baštini, je raj za morske ptice i ima veliki značaj za njih. Ima 60 000 bluna (24% svjetske populacije), 49 000 parova Oceanodroma leucorhoa (90% europske populacije), 136 000 parova tupika (morski papagaj) (30% populacije UK-a) i 67 000 parova burnjaka (13% populacije UK-a). Otok Mingulay također ima veliku populaciju morskih ptica i važno je gnjezdište malih njorki, sa 9514 parova, 6,3% europske populacije.Šezdeset posto svih velikih pomornika se gnijezde u Škotskoj, uglavnom u Orkneyu i Shetlandu, iako ovdje nisu dospjeli do prije 18. stoljeća. 90% arktičkih čigri se razmnožava u Škotskoj. Sličan je slučaj i sa crnom njorkom. 
Škotska je dom i za 1000 parova kratkorepog pomornika i 21 000 parova morskog vranca.Nadalje, na vrhuncu sezone parenja, 130 000 ptica nastanjuje prirodni rezervat Fowlsheugh u Aberdeenshireu, što je čini najvećom kolonijom morskih ptica u Britaniji. Ima dosta galebova, morskih papagaja i malih njorki. Na Bass Rocku živi 40 000 bluna, a njihov znanstveni naziv Morus bassanus potiče od te stijene.
Tetrijeb gluhan koji je na crvenoj listi i sniježna jarebica se razmnožavaju u Škotskoj i ne žive drugdje na Britanskom otočju. Ovaj prvi je izumro u Škotskoj 1785. ali je uvezen iz Švedske 1837. godine. Postoji mnogo fazanki uključujući i tetrijeba ruževca i poznatu Lagopus lagopus scotica. Prepelica, poljska jarebica i fazan su rasprostranjeni, ali riđa jarebica baš i nije. Malena kolonija uvezenog zlatnog fazana živi na jugozapadu.
Među močvaricama, vlastelica, ćukavica, kulik sljepčić i morski kulik tu ne žive. U ljeto plitka jezera obezbjeđuju hranu mnogim močvaricama i patkama, uključujući gavku, patku žličarku, ušatog gnjurca i crnu patku. Patke batoglavice su kolonizirale područje oko nacionalnog parka Cairngorms od 1970-ih, i oko 100 parova živi tamo. Većina od oko 8000 žutokljunih labudova na Britanskom otočju zimuje u Škotskoj i Irskoj.Skoro sve od 40 000 bjelolicih guski, koje se razmnožavaju na Grenlandu, dolaze na otok Islay prezimiti. Većina njih ostaje samo nakoliko dana dok se na raziđu. Skoro isto njih koriste zaljev Montrose kao privremeno odmaralište u listopadu, a 20% svjetske populacije zimuje na škotskim jezerima. Srednji plijenor i crvenogrli plijenor žive uglavnom na sjeveru i zapadu Škotske.
Gavrani su tipične šumske ptice u većem dijelu Europe, ali u Škotskoj su uglavnom povezani s planinama i obalama mora. 
2002. godine siva vrana je priznata kao odvojena vrsta od crne vrane. Nedavna istraživanja su pokazala da se broj gavrana povećava, ali se broj sivih vrana smanjio za 59%, dok je broj crnih vrana ostao isti. 340 parova crvenokljunih galica se gnijezdi na otocima Islay i Colonsay.Kao i kod krstokljuna, 2400 parova ćubastih sjenica živi raštrkano u preostalim prašumama Škotske. Broj planinskih kosova se smanjio na oko 7000, vjerojatno zbog većeg broja turista koji ih uznemiravaju. Ima manje od 100 parova sniježne strnadice, iako im se zimi priključe selice iz kontinentalne Europe. Smatra se da vodenkosovi koriste jedno gnijezdilište od 1881. godine. Škotska ima 95% britanske populacije gorske juričice, oko 64 000 parova.
Pokušaji da se očuva plahi kosac su bili uspješni, i broj ove vrste s crvene liste je sada 670 parova. Vijoglava, također na crvenoj listi, ima samo 2 do 10 parova u Škotskoj. Od golubova divlja grlica tu uglavnom ne živi, ali golub pećinar živi na sjeveru i zapadu Škotske i Irske.
Sivi ždral i bukavac nebogled su izumrli zbog izlovla i isušivanja močvara u 18. stoljeću. Posljednja velika njorka je ubijena na Stac an Arminu, stijeni u arhipelagu St Kilda u srpnju 1840. godine.
Samo šest vrsta vodozemaca i četiri kopnena gmaza su izvorni stanovnici Škotske. U vodozemce spadaju tri vrste vodenjaka: veliki vodenjak (manje od 1.000 jedniki), mali vodenjak i Lissotriton helveticus. Drugi vodozemci su smeđa krastača, krastača i riđa žaba. Jedina invazivna vrsta vodozemca u Škotskoj je planinski vodenjak, nedavno viđen u području oko Edinburgha.U gmazove spadaju riđovka, bjelouška, sljepić (koji je zapravo beznogi gušter, iako izgleda kao zmija) i živorodna gušterica. Obična smukulja, viđena drugdje u UK-u, ovdje ne živi, a i bjelouška je rijetka.
Od 42 vrste riba nađenih u slatkim vodama Škotske, samo polovina je dospjela prirodnom kolonizacijom. Izvorne vrste su Alosa alosa, potočna pastrva, jegulja i riječna paklara. Rijeke su dom za jednu od najvećih kolonija lososa u Europi, sa skoro 400 rijeka koje imaju genetički različitu populaciju. Pet vrsta je Škotsku koloniziralo prije 1790. godine. To su: štuka, bodorka, brkica, grgeč i pijor. Rjeđe izvorne vrste su Coregonus clupeoides (živi na samo dvije lokacije i veliku prijetnju mu predstavlja uvezeni balavac) i jezerska zlatovčica.
Školjka Margaritifera margaritifera je prije bila dovoljno brojna za komercijalne aktivnosti, i Škotska i dalje ostaje njezino glavno uporište u Europi. Postoje populacije u više od 50 rijeka.Mora Škotske, koja čine područje veće od mora ostatka UK-a, su među biološki najproduktivnijima na svijetu. Dom su za jednu trećinu svih vrsta delfina i kitova, većinu crvenih algi Velike Britanije, dagnje i morske trave, kao i za upadljive vrste poput tankog morskog perca, Funiculina quadrangularis. Procjenuje se da potpuni broj škotskih vodenih vrsta prelazi 40 000. Tu spada 250 vrsta riba, 4 vrste morskih kornjača, 2500 vrsta rakova i 700 vrsta školjki. 
Darwinovi brežuljci, važno područje koraljnih grebena koji mogu preživjeti u hladnoj vodi, otkriveno 1988. godine, je oko 1000 metara ispod razine mora u Atlantskom oceanu, oko 185 kilometara sjeverozapadno od rta Wrath. 
To područje pokriva oko 100 km kvadratnih i sadrži na stotine brežuljaka oko 100 metara u promjeru i 5 m visokih.
Moguće je da ovakvo područje ne postoji nigdje drugdje u svijetu. Na vrhovima brežuljaka su Lophelia koralji.
Sedamdeset sedam vrsta kopnenih puževa i oko 14 000 vrsta kukaca žive u Škotskoj, ali nijedan nije zaista endemičan.  Tu sapada i Pardosa lugubris, vrsta pauka vučjaka prvi put pronađenog u UK-u 2000-te i Formica aquilonia, vrsta mrava. Ovi mnogobrojni mravi grade mravinjake od šišarki i borovih iglica koje nađu na šumskom tlu. Neki su nastanjeni već desetljećima. Jedna kolonija može skupiti 100 000 kukaca na dan da bi nahranila pola milijuna mrava
Zajedno s tim mravom, nekoliko škotskih vrsta beskralježnjaka, inače rijetkih u ostatku države, postoje tu. Tu spada pet vrsta mrava i pčela, šest vrsta moljaca i leptira, pet vrsta muha i jedna vrsta tvrdokrilca.Iako se populacije mnogih vrsta leptira drugdje smanjuju, nedavna istraživanja su pokazala da se neke od tih rijetkih vrsta sele na sjever zbog klimatskih promjena. U lipnju 2008. odrasla jednika Ethmia pyrausta je otkrivena u Easter Rossu. To je bio peti put od njegovog otkrića kod Loch Shina 1853. godine.
Najbolje poznat beskralježnjak bi mogla biti vrsta Culicoides impunctatus, sićušni kukac. Njegova ishrana drvetom može rezultirati u dvadesetpostotnom gubitku ljetnih radnih dana za drvnu industriju.
Priča se da postoje razne egzotične mačke u Škotskoj, a opisivane su uglavnom kao crne, dugonoge životinje, slične pumi ili leopardu, ali njihovo postojanje nikada nije dokazano. Najpoznatije stvorenje je Čudovište iz Loch Nessa, nazvano Nessie. Opisana je kao Plesiosaur, a ponekad kao morska zmija. Prvi zabilježeni susret sa Nessie datira unazad do 565 godine. U 19-om stoljeću je na obalu otoka Orkney dospjelo tijelo neidentificiranog bića, za kojeg znanstvenici smatraju da je bio morski pas.
Očuvanje prirodne okoline je jako razvijeno u Ujedinjenom Kraljevstvu. Sredstva organizacija možda su nedovoljna, ali kad se usporede s ranijim stavovima o okolišu, upečatljiva. U viktorijansko doba nekoliko je životinja izumrlo u Škotskoj, ali skala ubijanja u lovu na posjedima bila je zapanjujuća. Richard Perry zapisao je na imanju u Cairngormsu između 1837. i 1840. godine da je sljedeća gamad istrebljena od strane čuvara u interesu očuvanja lještarke:
246 lasica, 198 divljih mačaka, 106 tvorova, 67 jazavaca, 58 vidri, 475 gavrana,  462 vjetruše, 371 grubonogi škanjac, 285 ostalih škanjaca, 275 jastrebova, 98 sivih sokolova, 92 lunje, 78 žurica, 71 kratkouhi orao, 63 jastrebova kokošara, 35 dugouhih orlova, 27 morskih orlova, 18 orlova ribara, 15 zlatnih orlova, 11 hobija, 6 velikih sokolova, 5 močvarnih pasa, 3 osičara,
11 lisica, 301 hermelin i lasica, 78 kućnih mačaka, 1431 ćubasta ili golovrana vrana, 3 barske sove, 8 svraka i 7 "narančastonogih sokolova". 
Perry je izjavio da je njegova "prva reakcija na ovu groznu crnu listu bila začuđena nevjerica. Još uvijek nalazim nevjerovatne detalje." U nekim slučajevima ovi brojevi veći su od broja trenutno živućih jedinki u cijeloj državi.
I dalje se vidi da je uništenje napravljeno u viktorijansko doba i dalje nadir fauni Škotske. Također, klimatske promjene nastale u primorskim dijelovima Škotske uništavaju sva staništa. Među pticama,  alpska kokoška, pijukavac i snježna žutovoljka posebno us ugrožene jer ovise o visinskim staništima, a populacija će im se vjerojatno smanjivati zbog sve toplijeg vremena.  Sisavci i ostali kralježnaci mogu orići bolje, iako su lokalizirane populacije u opasnosti. Morski život već je povrijeđen. Sve manje je vrsta plaktona koje preferiraju hladnu vodu i tako i sve manje hrane morskim pticama.  Dalje evidentiranje problema vodi za to specijaliziran dio univerziteta St Andrews University. Analize pretpostavljaju da je populacija običnih tuljana u Orkneyu i Shetlandu pala za 40% od 2001. do 2006. godine, što   je navelo škotsku vlast da poduzme nove zaštitne mjere za očuvanje tog reda.Složenosti uključene u očuvanje škotske divljine istaknute su u RSPB izvješću, uz napomenu da je kuna zlatica značajan grabljivac tetrijebovih gnijezda. Obe vrste su zaštićene.
Nekoliko javnih organizacija imaju važnu ulogu u upravljanju škotskom faunom. Scottish Natural Heritage je zakonom osnovano tijelo odgovorno za upravu prirodnom baštinom Škotske. Jedna od njegovih dužnosti je da stabilizira nacionalne prirodne rezervate (National Nature Reserves - NNR). Do 2004. godine bilo ih je 73, ali nakon provjere napravljene na kraju godine, značajan broj mjesta izgubio je svoj status nacionalnog prirodnog rezervata, tako da ih je 2006. godine bilo 55. Komisija za šume (Forestry Commission) upravlja škotskim šumskim oblastima i jedna je od najvećih državnih zemljoposjednika. Zajednički komitet za očuvanje prirode (Joint Nature Conservation Committee) zakonski je savjetnik u Vladi Ujedinjenog Kraljevstva i međunarodna organizacija za zaštitu prirode.
Država ima dva nacionalna parka. Cairngorms National Park uključuje najveću oblast arktičkih planina u Ujedinjenom Kraljevstvu. Mjesta proglašena važnima za očuvanje prirodne baštine zauzimaju 39% kopnene površine, od kojih su dvije trećine od velike europske važnosti. Loch Lomond and the Trossachs National Park sadrži najviše pitke vode u Ujedinjenom Kraljevstvu, planine Breadalbane i morska jezera od Argylla. 
Dobrotvorne i volonterske organizacije također igraju važnu ulogu. National Trust for Scotland humanitarna je udruga koja štiti i promovira škotsku prirodu i prirodno nasljeđe. S više od 270 000 članova to je najveća humanitarna udruga u Škotskoj.  Scottish Wildlife Trust vodeća je volonterska udruga za zaštitu prirode, koja radi na zaštiti škotskog prirodnog posjeda.  Royal Zoological Society of Scotland iskusno je društvo i registrirana udruga koja održava zoološki vrt Edinburgh Zoo i Highland Wildlife Park, safari park i zoološki vrt blizu  Kingussiea). Udruga također radi u nekoliko programa za očuvanje prirode diljem Škotske i svijeta. Royal Society for the Protection of Birds promovira očuvanje ptica i ostalih divljih životinja kroz zaštitu i renaturiranje staništa. John Muir Trust organizacija je čija je glavna uloga zaštita divljeg zemljišta i životinja, kroz posjedovanje zemljišta i promociju edukacije i očuvanja prorode.  Udruga posjeduje i upravlja posjedima na lokacijama uključujući Knoydart i Assynt, i na otoku Skye. Povezana je i sa Sierra Clubom u Sjedinjenim Državama koji također slavi ostavštinu Johna Muira. Trees for Life organizacija je s ciljem da obnovi "divlje šume" u planinama Northwest Highlands i Grampian Mountains.

Faust Vrančić (tal. Fausto Veranzio, lat. Faustus Verantius, mađ.: Verancsics Faustus; Šibenik, 1. siječnja 1551. – Mletci, 20. siječnja 1617.), bio je hrvatski polihistor, jezikoslovac, izumitelj, diplomat, inženjer, svećenik, biskup. Jedan je od najznačajnĳih Hrvata svih vremena. Početno humanističko obrazovanje stječe u Požunu kod očeva brata Antuna Vrančića, uglednoga diplomata, humanista, nadbiskupa ostrogonskoga i primasa Ugarske, a zatim u Padovi studira filozofiju i pravo. U Hrvatskoj se Vrančić nakon dugih godina zaborava sve više istražuje i spominje. Godine 1969. medaljon s njegovim likom (rad K. Angeli-Radovanija) ugrađen je na rektorski lanac Sveučilišta u Zagrebu, Hrvatski sabor je 1992. godine ustanovio Državnu nagradu tehničke kulture Faust Vrančić, 1993. godine postavljeno je njegovo poprsje (K. Angeli-Radovani) u Parku skulptura velikana hrvatskog prirodoslovlja i tehnike u Tehničkome muzeju u Zagrebu, u Šibeniku se održava godišnja kulturna manifestacija Dani Fausta Vrančića. Vrančiću su tijekom stoljeća pridavali i druga podrijetla, pa su ga obilježavali kao Talijana, madžarskoga matematičara i slično. Njegove su izume pripisivali drugima, pa tako i njegov padobran Leonardu da Vinciju. Svoje stajalište o domovini sam Vrančić dao je u opisu šibenske katedrale u Novim strojevima: »...iznimno je lijepa i neobična oblika, pa sam je htio, kao ures svoje domovine, uvrstiti ovamo među svoja nova otkrića...«.Potkraj 16. stoljeća Vrančić je pripremio knjigu s crtežima svojih ili prerađenih tuđih izuma, te njihovim opisima. Ta je knjiga tiskana u dvije inačice (vjerojatno izdanja), koje se razlikuju uglavnom po naslovnicama i broju jezika kojima su strojevi opisani: Novi strojevi Fausta Vrančića Šibenčanina (lat. Machinae novae Fausti Verantii Siceni), bez mjesta i godine izdanja, s opisima strojeva na latinskom i talijanskom jeziku (procjenjuje se da je izdana u Firenci 1595.), i Novi strojevi Fausta Vrančića Šibenčanina, opisani latinskim, talijanskim, španjolskim, francuskim i njemačkim (lat. Machinae novae Fausti Verantii Siceni cum declaratione Latina Italica Hispanica Gallica et Germanica). Ni na tom izdanju nema godine, a pretpostavlja se da je to 1615. ili 1616. godine. Knjiga sadrži 49 bakropisa velikoga formata na kojima je 56 različitih konstrukcija. Crteži su lijepi i pregledni, rađeni u perspektivi. Tehnička rješenja obuhvaćaju uređenje riječnih tokova, mostove, satove, mnogobrojne mlinove, preše, strojeve za mlaćenje i čišćenje žitarica, zaprežna kola, organizaciju posla i drugo (ne i ratne strojeve), te su uglavnom namijenjeni olakšavanju ljudskoga rada primjenom rada teglećih životinja, te energije vodenih tokova ili vjetra. U njihovim opisima Vrančić navodi jesu li to izvorne zamisli, ili se zasnivaju na zamislima ili konstrukcijama drugih. Sve su konstrukcije fizički i tehnički izvedive, dane kao savjeti za praktičnu uporabu. Vrančićeva djela pretiskana su uz komentare u posljednjem desetljeću 20. stoljeća.
Faust Vrančić najvažniji je konstruktor i tehnički pisac u Hrvata na prijelazu iz 16. u 17. stoljeće. Rođen je 1551. godine u Šibeniku, u obitelji Mihovila i Katarine (rođ. Dobrojević) Vrančić. Osim Fausta imali su još četvero djece. Podrijetlom je iz ugledne šibenske plemićke obitelji, koja se spominje već u 14. stoljeću, čiji su se preci doselili u Šibenik iz Bosne. Na njegov je život osobito utjecao stric, biskup Antun Vrančić (1504.-1573.), koji ga je uzeo k sebi u Ugarsku na odgoj i školovanje, a potom (1568.–1569.) ga poslao na studij u Padovu i Veneciju. Ondje je Vrančić pokazao iznimno zanimanje za filozofiju, fiziku i matematiku. Nakon studija, vratio se u Šibenik 1571. godine, ali je ubrzo ponovno otišao stricu u Ugarsku, gdje se bavio znanstvenim radom. Godine 1575. primljen je u članstvo hrvatske bratovštine sv. Jeronima u Rimu. 
Za upravitelja biskupskih dobara u Veszprému u Ugarskoj postavljen je 1579. godine. Postavši tajnikom kralja Rudolfa II., 1579. godine, Vrančić započinje temeljitije studirati prirodne znanosti i tehniku. Na dvoru se svakodnevno susreće s nizom istaknutih znanstvenika onog doba, između ostalih s astronomima Tychom Bracheom i Johannesom Keplerom, graditeljem Jacopom de Stradom... što ostavlja jak utjecaj na njegov rad. Godine 1581. bio je imenovan tajnikom rimsko-njemačkog cara i hrvatsko-ugarskoga kralja Rudolfa II., koji je na dvoru na Hradčanima u Pragu okupio mnoge ugledne europske umjetnike, znanstvenike i graditelje onoga doba (Tycho Brahe, Johannes Kepler, Jacopo Strada i drugi). U tom se okruženju Vrančić kretao sve do 1594. godine, kada je napustio Hradčane. Godine 1594. napušta dužnost dvorskog tajnika u Pragu te živi malo u Šibeniku, a uglavnom u Veneciji. Godine 1595. izdao je petojezični rječnik (latinski, [[talijanski, njemački, [[hrvatski i mađarski jezik) pod naslovom Rječnik pet najuglednijih jezika Europe (Dictionarium quinque nobilissimarum Europae linguarum, latinae, italicae, germanicae, dalmaticae et ungaricae). U tome rječniku je 5.411 abecedno poredanih latinskih riječi uz koje su u stupcima riječi ostalih jezika. U to se vrijeme termin "dalmatinski" rabio za slavenski jezik kojim se govorilo između Jadranskoga mora i rijekâ Dunava i Save i ne treba ga miješati s izumrlim dalmatskim jezikom koji je bio romanskoga podrijetla. Vrančićev stupac hrvatskih riječi prvi je hrvatski rječnik uopće i sadrži oko 3.800 hrvatskih riječi. U Pragu je 1605. godine Petr Loderecker, s Vrančićevim dopuštenjem i svesrdnom pomoći, priredio drugo izdanje ovog rječnika, prošireno s češkim (Bohemice) i poljskim jezikom (Polonice), pod naslovom Rječnik sedam različitih jezika (Dictionarium septem diversarum linguarum), kojom prigodom je i "dalmatinski" naveden pod hrvatskim imenom. "Dalmatia", "Dalmata", "Dalmatice" zamjenjuje "Harvatska zemlja", "Harvat", "harvacki". U prilogu Rječnika Vrančić je dao otisnuti i Popis dalmatinskih riječi koje su Mađari prihvatili (Vocabula Dalmatica quae Ungri sibi usurparunt), koji sadrži riječi koje su iz hrvatskoga prešle u mađarski jezik. Ovaj je rječnik načinio snažan utjecaj na pravopis kako hrvatskoga tako i mađarskoga jezika, u kome su prihvaćeni Vrančićevi prijedlozi za uporabu ly, ny, sz i cz. To je također bio i prvi rječnik mađarskoga jezika, a doživio je četiri izdanja: u Mletcima (1595.), Pragu (1605.), Bratislavi (1834.) i Zagrebu (1971.). Vrančićevo djelo objavljeno pretiskom 1971. godine, popraćeno je pogovorom Ljudevita Jonkea i postupkom obrata izrađenim "Hrvatsko-latinskim rječnikom", čiji je autor Valentin Putanec. Izrada obrata bila je dalekovidan potez, jer je na temelju tako predstavljene hrvatske građe ustanovljeno da je anonimni rječnik "Slavoslovlje dalmatinsko-talijansko" iz poznatoga Rkp. 194 knjižnice Male braće u Dubrovniku predstavlja hrvatsko-talijanski obrat iz Vrančića, dopunjen određenim brojem neovisnih natuknica. Autorstvo se toga rukopisa i danas smatra neutvrđenim, što dokida atribuciju Kašiću.
Od 16. travnja 1598. godine Vrančić djeluje u Mađarskoj kao biskup od Chanda, te nakon što se je zaredio, kraljevski tajnik za poslove Ugarske i Transilvanije. Pošto mu je rano umrla supruga Marieta, zaredio se, 20. prosinca 1600. godine. Nezadovoljan državnom službom napustio je kraljevski dvor 1605. godine, te je ušao u Kongregaciju sv. Pavla u Rimu, u red barnabita. Na svom materinskom jeziku, koji je Vrančić smatrao "najljepšim" i nazivao ga "dalmatinskim", napisao je Život nikoliko izabranih divic (Rim, 1606.), gdje se daju hagiografski životopisi opatica šibenskoga samostana Sv. Salvatora, prvenstveno svetica osobito štovanih u hrvatskim krajevima uz jadransku obalu. Napisao je i kratak spis o slavenskim jezicima i narodima, u kome navodi svoje shvaćanje srednjojužnoslavenskoga dijasustava: Dalmatinski, Hrvatski, Srpski ili Bosanski – jere sve ovo jedan jezik jest – ima riči i slova...koja se lahko izgovaraju. Odrekavši se 1608. godine biskupske časti, nastavio je borbu protiv reformacije. U Rimu je radio i na svojoj novoj knjizi o strojevima, za što je 1614. godine dobio povlasticu od francuskoga kralja Luja XIII., a 1615. godine od toskanskoga vojvode Cosima II. de’ Medici.
Vrativši se u Rim, istražuje konstrukcije strojeva i arhitektonskih problema, a preko barnabita Giovannija Ambrogia Mazente upoznaje tehničke crteže Leonarda da Vincija, što je rezultiralo najznačajnijim Vrančićevim djelom Machinae novae (Mletci 1615. ili 1616.) ↓1. U njemu je Vrančić opisao 56 raznovrsnih uređaja i tehničkih konstrukcija, različitih naprava i pronalazaka, uz 49 slika velikog formata i s komentarima na latinskome, talijanskome, španjolskome, francuskome i njemačkome jeziku. Vrančić je djelo oblikovao kao priručnik, a u njemu uz vlastite donosi i neke slabije poznate projekte drugih konstruktora, metodološki ih poredavši kako bi prikazao razvoj od već poznatih projekata do novih, koji su bili izvorno njegovi. Djelo Machinae novae (Nove naprave) iznimno je vrijedno tehničko djelo, jedno od kapitalnih djela renesansne tehnike u kojemu on razmatra različite tehničke probleme: izučava praktične hidrološke probleme, traži uzroke poplava i daje prijedloge kako ih izbjeći, konstruira različite vrste satova, primjenjuje svojstva elastičnosti materijala za akumuliranje mehaničke energije, konstruira mlinove, mostove, razvija ideju i ulogu zamašnjaka kod pogonskih strojeva, bavi se problemima uzvodne plovidbe rijekom i prenošenja velikih tereta. U tome djelu donio je 18 različitih projekata mlinova s pogonom na vjetar, na morske struje, na plimu i oseku te na ručni i životinjski pogon, a bavio se još organizacijom poljodjelstva (kosidba, vršidba i čišćenje žita), zatim problemima uzvodne riječne plovidbe, konstrukcijama sunčanih satova, kao i satova na vodu i vatru. Među značajnije opise iz spomenutoga djela spadaju viseći most i Homo volans (lat. leteći čovjek), prikaz padobranca. Najpoznatiji Vrančićev izum, Leteći čovjek (lat. Homo volans), konstrukcija padobrana za koji se pretpostavlja da je i iskušan skokom s nekoga tornja u Veneciji. U knjizi je detaljno prikazana Vrančićeva zamisao, to jest pravokutni drveni okvir na koji je razapeta tkanina, a o koji je ovješen padobranac, što u znatnoj mjeri nalikuje današnjim padobranima. Među drugim konstrukcijama najvažnije su mlin s pomičnim krovom (vjetrenjača s vodoravnim rotorom s lopaticama kakve imaju današnje turbine), magareći mlin (veliki kotač koji pokreću zaprežne životinje), kakav se do u 20. stoljeća rabio u cijeloj Panoniji, mlin obješen o stijenu, s kotačem kakav ima suvremena Francisova turbina, mlin u morskom tjesnacu (iskorištavanje plime i oseke s umjetnim jezerom), kakav se i danas za pogon elektrane pokusno rabi na atlantskoj obali (plimna hidroelektrana La Rance), most od zvonovine (bronce) prva je konstrukcija kovinskoga mosta kakav će u upotrebu ući tek 1773. godine u Engleskoj, željezni most konstrukcija je visećega (lančanoga) mosta kakav će biti sagrađen tek 1874. godine u Francuskoj, a most s jednim užetom prvi je poznati nacrt žičare. Pri vršidbi i čišćenju žitarica preporučena je organizacija i raspodjela rada. Na pogonskim kotačima nekih strojeva predvidio je Vrančić utege, što je preteča zamašnjaka. Predvidio je i plosnatu elastičnu oprugu (za pomicanje ručne pile i kao elastični ovjes zaprežnih kola), koja će ostati neizbježni sastavni dio vozila sve do željeznice i automobila. Po mnogim se konstrukcijama vidi kako je Vrančić u mnogome bio ispred svojega doba. Na kraju je djela popis Naše naprave ili strojevi, u kojem je naveo 61 konstrukciju za koju je smatrao da su izvorno njegove. Prvi pretisak Novih strojeva objavljen je u Münchenu 1965. godine. Hrvatski pretisak s prvim prijevodom opisa strojeva na hrvatski jezik (Vladimir Muljević) objavljen je u Zagrebu 1993. godine.
Zbog bolesti napušta 1615. godine Rim i želi svoje zadnje dane proživjeti u rodnom Šibeniku, no zaustavlja se u Veneciji, gdje objavljuje knjigu Logica nova. Premda je školovan u duhu peripatetičke tradicije, Vrančićevi tehnički projekti pokazuju da je u nekim fizikalnim pitanjima blizak novoj fizici koja se sve više udaljavala od aristotelizma. Projekti u djelu opisani su samo fenomenološki u nedostatku fizikalnih i tehničkih znanja potrebnih za konstrukcije, a do kojih se došlo tek u 18. stoljeću, što pokazuje kako su daleko bili ispred svog vremena Vrančićevi projekti i koliko su nadmašivali mogućnost svog ostvarenja. 
U Veneciji je i umro, 27. veljače 1617. godine. Po oporučnoj želji njegovo je tijelo pokopano u domovini u crkvi Sv. Marije (Prvić Luka na otoku Prviću kraj Šibenika).
Oko 1615. ili 1616. godine Faust Vrančić je objavio crtež četverokutnog padobrana. Kao 65-godišnjak, teško bolestan i nedugo prije smrti - s takvim padobranom izveo je prvi uspješni skok (ovisno o izvoru) sa zvonika bazilike sv. Marka u Veneciji ↓2 ili s 86 metara visokog zvonika katedrale svetoga Martina u Bratislavi.[nedostaje izvor]
Faust Vrančić pisao je i pjesme. Sačuvano je pet Faustovih pjesama napisanih na latinskome jeziku. Pronađene su u jednom rukopisnom trogirskom zborniku latinskih pjesama koji je danas u Znanstvenoj knjižnici u Zadru. Prvi puta objavljene su na latinskom i u hrvatskom prijevodu Bratislava Lučina u knjizi Antuna i Fausta Vrančića, Sentimentalni odgoj. Tu se nalazi i pjesma "U grb Vrančića", pjesma s tri stiha, koja su upisana i na Rotinoj grafici s portretom Antuna Vrančića:
Dictionarium quinque nobilissimarum Europae linguarum, latinae, italicae, germanicae, dalmaticae et ungaricae, (Rječnik pet najuglednijih europskih jezika, latinskoga, talijanskoga, njemačkoga, dalmatinskoga i ugarskoga, 1595.; 2. izd. prir. Petr Loderecker, Prag, 1605.; 3. izd., objavio József Török, Bratislava, 1834.; 4. izd. Liber, Zagreb, 1971.; 5. izd. Češki slavist Antonín Měšťan pretisnuo je 1984. Lodereckerovo sedmojezično izdanje; 6. izd. Društvo hrvatskih književnika, Zagreb, 1990.; 7. izd., Novi Liber, Zagreb, 1992.)
Logica suis ipsius instrumentis formata et recognita, (Logika oblikovana samim svojim dokazima, 1608.), (pod pseudonimom Justus Verax Sicenus)
Ethica christiana, (Kršćanska etika, 1610.), (pod pseudonimom Justus Verax Sicenus)
Logica nova suis ipsius instrumentis formata et recognita. Ethica christiana, (Venecija, 1616.) (djelomično dopunjeno i prerađeno izdanje knjiga: Logica suis ipsius instrumentis formata i Ethica christiana)
Machinae novae Fausti Verantii Siceni cum declaratione Latina, Italica, Hispanica, Gallica et Germanica, pretisak, Novi Liber-Gradska knjižnica "Juraj Šižgorić", Zagreb-Šibenik, 1993.
Život nikoliko izabranih divic, Gradska knjižnica "Juraj Šižgorić", Šibenik, 1995.
Sentimentalni odgoj, preveli Bratislav Lučin, Darko Novaković, Gradska knjižnica "Juraj Šižgorić", Šibenik, 1995. (suautor Antun Vrančić)
Illyrica historia: fragmenta ex variis historicis, cum Latinis, tum Graecis, hinc inde collecta a Fausto Verancio Siceno, episcopo Chanadiensi, rukopis (NSK, sign. R-5721)
U okviru Memorijalnog centra Faust Vrančić na otoku Prviću u njegovu čast održava se godišnja manifestacija Kreativni dani Fausta Vrančića.
Povodom obilježavanja 400. obljetnice smrti Fausta Vrančića Grad Šibenik je u siječnju 2017. godine postavio spomen ploču na njegovu rodnu kuću u Šibeniku, u ulici fra Nikole Tavelića 13, zahvaljujući izvornim znanstvenim istraživanjima arhivskog gradiva iz Državnog arhiva u Zadru koja je provela Iva Kurelac (arhivski dokument: bračni ugovor Dinka Zavorovića i Faustove sestre Klare Vrančić sastavljen 1. srpnja 1582. godine).
Povodom obilježavanja 400. obljetnice smrti Fausta Vrančića u Državnom arhivu u Rijeci postavljena je izložba arhivskih dokumenata "Pogled u oporuku Fausta Vrančića: Uz 400. obljetnicu smrti", autorica izložbe: Iva Kurelac, (travanj 2017.), Državni arhiv u Rijeci.
↑1 Prema podacima koje donosi Enciclopedia Italiana iz 1937. godine, prvo izdanje Machinae novae objavljeno je 1595., a drugo 1605. godine. Fr. Sovarguan Brancca smatra također da je prvo izdanje objavljeno 1595. godine, dakle iste godine kao i Dikcionar, a za drugo izdanje on daje godine 1615. ili 1616.
↑2 Vrančić je, prema tvrdnji engleskog biskupa Johna Wilkinsa, jednog od prvih tajnika Royal Society u Londonu, u knjizi Mathematical magic or the wonders that may be perfomed Mechanicall Geometry iz 1648., iskušao svoj padobran skačući sa zvonika neke venecijanske crkve. Ovu tvrdnju zacijelo bi trebalo uzeti s krajnjom rezervom da i iz drugih krajeva gdje je Vrančić boravio ne stižu slične vijesti: za održavanja manifestacije “Faust Vrančić, naš suvremenik” u Vesprimu (Veszprém), gradu u kojem je Faust od 1579. dvije godine bio zapovjednik tvrđave, mađarski domaćini potvrdili su da se i tamo sve do naših dana održala legenda o Faustovim skokovima; ova legenda održala se, prema svjedočenju šibenskog biskupa Srećka Badurine, i u Bratislavi.
↑3 Djelo o 12 ranokršćanskih mučenica, Vrančić ga je posvetio benediktinkama samostana svetog Spasa u Šibeniku.
Iva Kurelac, Dinko Zavorović: šibenski humanist i povjesničar, Gradska knjižnica "Juraj Šižgorić", Šibenik, 2008., str. 18-24.
Gojko Nikolić, Život i izumi Fausta Vrančića, Akademija tehničkih znanosti Hrvatske - Pučko otvoreno učilište, Zagreb, 2015. (i 2016.)
Marin Buovac, Prikaz i značaj knjige u svijetu filatelije // Artos: časopis za znanost, umjetnost i kulturu, br. 5, 2016. (Hrčak)
Vrančićev rječnik Dictionarium quinque nobilissimarum Europae linguarum Latinae, Italicae, Germanicae, Dalmaticae et Ungaricae cum vocabulis Dalmaticis quae Ungari sibi usurparunt
Borić, Marijana. Faust vrančić i njegov doprinos razvoju tehničke misli // Poučak: časopis za metodiku i nastavu matematike, sv. 16, br. 61, 2015., str. 5-13, (Hrčak)
Tumačenje strojeva koje smo izumili / preveo Vladimir Muljević. (Machinae novae Fausti Verantii Siceni cum declaratione Latina, Italica, Hispanica, Gallica et Germanica. Pretisak. Zagreb : Novi Liber ; Šibenik : Gradska knjižnica "Juraj Šižgorić", 1993.), nsk.hr
Iva Kurelac, Dinko Zavorović, Faust Vrančić i Toma Suričević u svjetlu epistolarne razmjene // Colloquia Maruliana: Književna komunikacija u hrvatskom humanizmu i renesansi, Književni krug Split, sv. XVII., Split 2008., str. 73-90., (Hrčak)
Iva Kurelac, Oporuka Fausta Vrančića iz ostavštine plemićke obitelji Draganić-Vrančić u Državnom arhivu u Rijeci // Croatica Christiana Periodica: časopis instituta za crkvenu povijest Katoličkog bogoslovnog fakulteta Sveučilišta u Zagrebu, god. 37, br. 71, Zagreb 2013., str. 41-67., (Hrčak)
Iva Kurelac, Modaliteti recepcije glagoljaške tradicije u dalmatinskoj historiografiji 16. i početka 17. stoljeća // Ricerche slavistiche Nuova serie, god. 13, br. 52, "Sapienza" Università di Roma, Roma 2015., str. 341-365.
Iva Kurelac, Nove spoznaje o životu i djelu Fausta Vrančića Šibenčanina // Juraj: bilten Društva za očuvanje šibenske baštine Juraj Dalmatinac, br. 4, Šibenik 2015., str. 36-45.
Iva Kurelac, Faust Vrančić i njegov historiografski rad, str. 21-38.; Gojko Nikolić, Nove spoznaje o životu i izumima Fausta Vrančića, str. 38-61., u: Povijest i filozofija tehnike - radovi EDZ sekcije 2017. godine, (ur. Zvonko Benčić i Josip Moser), Biblioteka elektrotehničkog društva, Zagreb, 2017. ISBN: 978-953-7992-06-4
Vrančić, Faust. Hrvatska tehnička enciklopedija - portal hrvatske tehničke baštine
Memorijalni centar Faust Vrančić. Hrvatska tehnička enciklopedija - portal hrvatske tehničke baštine
Futbol Club Barcelona (također poznat i pod nazivom Barcelona ili jednostavnije Barça) je profesionalni nogometni klub smješten u Barceloni (Katalonija).
FC Barcelonu je 1899. godine osnovala skupina švicarskih, engleskih i katalonskih nogometaša koju je predvodio Joan Gamper, a klub je postao simbol katalonske kulture i katalonizma uz moto "Više od kluba". Službena himna Barcelone je Cant del Barça autora Jaumea Picasa i Josepa Marije Espinàsa. To je drugi najbogatiji nogometni klub u svijetu s prosječnom zaradom od 398 milijuna Eura. Najveći nogometni rival Barcelone je Real Madrid, a njihove zajedničke utakmice poznate su pod nazivom El Clásico.
Sveukupno su španjolsku nogometnu ligu (La Liga) osvojili 26 puta. Uz to 30 puta su bili pobjednici španjolskog kupa (Copa del Rey), 12 puta pobjednici španjolskog superkupa, 3 puta pobjednici kupa Eva Duarte i 2 puta osvajači trofeja Copa de la Liga. U međunarodnim natjecanjima, Barcelona je pet 5 puta bila pobjednik Lige prvaka, rekordnih 4 puta pobjednik Kupa pobjednika kupova, 5 puta UEFA Superkupa i rekordnih 3 puta pobjednik kupa Inter-Cities Fairs te rekordna 3 puta osvajač naslova svjetskog klupskog nogometnog prvaka.Barcelona je jedini europski nogometni klub koji je od 1955. godine igrao barem jedno međunarodno natjecanje svake godine i jedan od tri španjolska kluba koji nikad nije ispao iz prve lige (uz Athletic Bilbao i Real Madrid). Godine 2009. Barcelona je postala prvi klub u Španjolskoj koji je osvojio trostruku krunu: naslov španjolskog prvaka, naslov španjolskog kupa i naslov Lige prvaka. Te iste godine također je postao i prvi nogometni klub u povijesti koji je osvojio svih šest nogometnih natjecanja u kojima je nastupio iste godine: uz tri ranije spomenuta, Barcelona je još osvojila i španjolski superkup, UEFA superkup i FIFA-ino svjetsko klupsko nogometno prvenstvo.Barcelona je 2015 god. po drugi put osvojila trostruku krunu što je čini jedinim klubom u Europi sa dvije trostruke krune.
Dana 22. listopada 1899. godine Hans Gamper objavio je oglas u novinama Los Deportes izrazivši svoju želju za osnivanjem nogometnog kluba. Nakon pozitivnog odgovora na oglas dogovoren je sastanak u gimnaziji Solé 29. studenog iste godine. Na sastanku se pojavilo jedanaest igrača - Walter Wild (prvi direktor kluba), Lluís d'Ossó, Bartomeu Terradas, Otto Kunzle, Otto Maier, Enric Ducal, Pere Cabot, Carles Pujol, Josep Llobet, John Parsons i William Parsons - pa je nogometni klub Barcelona tada i osnovan.FC Barcelona imao je uspješan start u regionalnim i nacionalnim natjecanjima s nastupima u prvenstvu Katalonije i španjolskom kupu. 1902. godine klub je osvojio svoj prvi trofej - Copa Macaya - te sudjelovao u prvom španjolskom kupu izgubivši od kluba Bizcaya rezultatom 1:2 u finalu. Gamper je 1908. godine postao predsjednik kluba kada se klub našao u financijskom problemima nakon što nisu uspjeli ništa osvojiti još od 1905. godine. Kao predsjednik kluba između 1905. i 1925. godine (u pet različitih navrata) Gamper je izdržao punih 25 godina. Jedan od njegovih najvećih uspjeha je bio osiguravanje da Barcelona igra na vlastitom stadionu što je klubu donijelo stabilnije prihode.Dana 14. ožujka 1909. godine tim se premjestio u Camp de la Indústria, veći stadion ukupnog kapaciteta 8000 sjedala. Između 1910. i 1914. godine Barcelona je sudjelovala u Pirinejskom kupu koji se sastojao od najboljih klubova francuskih pokrajina Languedoc, Midi, Akvitanije (južna Francuska), Baskije i Katalonije. U to vrijeme to je bilo najuglednije nogometno natjecanje. Tijekom istog tog razdoblja klub je promijenio svoj službeni jezik iz kastiljskog u katalonski te s vremenom postao važan simbol katalonskog identiteta. Za mnoge navijače, podupiranje kluba nije imalo previše veze sa samom nogometnom igrom koliko s činjenicom da su se osjećali dijelom klupskog kolektivnog identiteta.Gamper je uskoro krenuo u kampanju kako bi dobio još više članova kluba pa je do 1922. godine klub imao preko 20000 članova i bio u mogućnosti financirati izgradnju novog stadiona. Klub se preselio u novi Les Corts koji je otvoren iste godine. Stadion Les Corts u početku je imao kapacitet od 22000 mjesta, ali kasnije je obnovljen i povećan na 60 000 mjesta. Jack Greenwell bio je prvi službeni trener kluba pa se igra Barcelone na terenu znatno popravila. Tijekom Gamperove ere Barcelona je osvojila jedanaest naslova prvaka Katalonije, šest naslova španjolskog kupa i četiri naslova Pirinejskog kupa.
Dana 14. lipnja 1925. godine publika se na stadionu izrugivala nacionalnoj himni u spontanom protestu protiv diktature Miguela Prima de Rivere. Posljedica toga bilo je zatvaranje stadiona na šest mjeseci, a Gamper je bio prisiljen odstupiti s mjesta predsjednika kluba. Sve ovo događalo se istovremeno i s ulaskom kluba u profesionalne vode; 1926. godine direktori Barcelone službeno su objavili da je klub po prvi puta postao profesionalan. Barcelonina pobjeda u finalu španjolskog kupa 1928. godine bila je proslavljena uz pjesmu Oda a Platko autora Generacije '27 Rafaela Albertija kojeg je inspirirao "junački nastup" Barceloninog vratara. 30. srpnja 1930. godine Gamper je počinio samoubojstvo nakon perioda depresije uzrokovane osobnim i financijskim problemima.Premda je imao kvalitetne igrače, nogometni klub Barcelona ušao je u razdoblje pada u kojem su politički konflikti zasjenili športska događanja u kompletnom društvu. Iako je klub osvojio prvenstvo Katalonije 1930., 1931., 1932., 1934., 1936. i 1938. godine izostajali su uspjesi na nacionalnoj razini (uz iznimku kontroverzne titule iz 1937. godine). Mjesec dana nakon što je započeo Španjolski građanski rat 1936. godine, nekoliko igrača iz Barcelone i Athletic Bilbaa otišli su u vojsku. Josep Sunyol, predsjednik kluba i nezavisne političke stranke ubijen je 6. kolovoza blizu Guadarrame. Označen kao mučenikom barcelonizma ubojstvo je označilo odlučujući trenutak u povijesti kluba Barcelone. U ljeto 1937. godine igrači su otišli na turneju u Meksiko i SAD gdje su primljeni kao ambasadori Druge španjolske republike. Ta turneja osigurala je klub financijski, ali također i rezultirala time da je polovica igrača tražilo azil u Meksiko i Francusku. 16. ožujka 1938. godine bombardiran je grad Barcelona što je rezultiralo smrću od preko 3000 ljudi; jedna od bombi pogodila je i urede kluba. Nekoliko mjeseci kasnije, Katalonija se našla pod okupacijom. Kao simbol "nediscipliniranog" Katalonizma sam klub, koji je tada imao tek 3486 članova, bio je suočen s nizom restrikcija. Nakon završetka građanskog rata upotreba Katalonske zastave je zabranjena, a nogometni klubovi nisu u svojim nazivima smjeli imati riječi koje nisu španjolske. Ovakve metode nagnale su klub da promijeni svoje ime u Club de Fútbol Barcelona te da ukloni Katalonsku zastavu sa svog grba.Godine 1943. Barcelona je odigrala utakmicu s Real Madridom u polufinalu Copa del Generalísimo. Njihovu prvu utakmicu na stadionu Les Corts dobila je Barcelona rezultatom 3:0. Na poluvremenu uzvratnog susreta u svlačionicu Barceloninih igrača došao je Francov direktor osiguranja. "Podsjetio" ih je da oni turnir igraju tek zahvaljujući "darežljivosti samog režima". Drugi susret završio je uvjerljivom pobjedom Real Madrida 11:1. Unatoč teškoj političkoj situaciji, nogometni klub Barcelona ostvario je značajan uspjeh tijekom 40-ih i 50-ih godina prošlog stoljeća. 1945. godine pod vodstvom trenera Josepa Samitiera i uz igrače kakvi su bili César, Ramallets i Velasco Barcelona je prvi put osvojila La Ligu nakon 1929. godine, a taj uspjeh ponovili su i 1948. i 1949. godine. Te iste godine također su osvojili i svoj prvi kup Latina. U lipnju 1950. godine u Barcelonu je stigao Ladislao Kubala koji će postati jedna od najutjecajnijih figura klupske povijesti. 
Kišne nedjelje 1951. godine nakon 2:1 pobjede protiv Santandera publika je napustila stadion pješice, odbijajući ulaziti u tramvaje na taj način iznenadivši Francove autoritete. Štrajk tramvaja dogodio se u Barceloni, a uskoro je dobio i potporu obožavatelja ovog nogometnog kluba. Događaji poput ovih utjecali su na to da klub započne predstavljati puno više od same Katalonije; mnogi progresivni Španjolci vidjeli su klub kao odanog branitelja ljudskih prava i sloboda.Treneri Ferdinand Daučík i László Kubala odveli su klub do pet različitih trofeja uključujući osvajanje La Lige, Copa del Generalísimo (sadašnji Kup Kralja), Copa Latina, kup Eva Duarte i kup Martini Rossi 1952. godine. Godinu dana kasnije klub je ponovno osvojio La Ligu i Copa del Generalísimo.
Uz Helenija Herreru kao trenera, mladog Luisa Suáreza (europskog nogometaša 1960. godine) i dvojicom utjecajnih mađarskih nogometaša koje je predložio Kubala - Sándorom Kocsisom i Zoltánom Cziborom - klub je osvojio još jednu dvostruku krunu 1959. godine (prvenstvo i kup) te prvenstvo i kup Inter-Cities 1960. godine. Godinu dana kasnije Barcelona je postala prvi klub koji je uspio pobijediti Real Madrid u Ligi prvaka, ali su u finalu tog natjecanja poraženi od Benfice rezultatom 3:2.Šezdesete godine prošlog stoljeća bile su manje uspješne za klub, a tijekom tog razdoblja prvenstvom je uglavnom dominirao Real Madrid. Izgradnja stadiona Camp Nou završena je 1957. godine, a značila je da klub ima malo novaca koje može potrošiti na nove igrače. S pozitivne strane u tom desetljeću u vrhunske nogometaše razvili su se Josep Maria Fusté i Carles Rexach, a sam klub osvojio je španjolski kup 1963. godine te kup Fairs 1966. godine. Nešto ponosa Barcelona je vratila pobjedom nad Real Madridom u finalu španjolskog kupa koje se igralo na stadionu Santiago Bernabéu i to dok je publici bio Franco, a sve pod vodstvom bivšeg republikanskog pilota Salvadora Artigasa. Završetak Francove diktatorske ere 1974. godine označio je povratak službenog imena kluba u Futbol Club Barcelona te povratak grba u originalni dizajn uz upotrebu originalnih slova.U sezoni 1973./74. u Barcelonu je stigao Johan Cruyff koji je kupljen za tada rekordni novčani iznos od 920 tisuća Funti od Ajaxa. Već etablirani igrač u Nizozemskoj, Cruyff je brzo osvojio srca navijača Barcelone nakon što je na jednoj tiskovnoj konferenciji izjavio da je izabrao igrati za Barcelonu umjesto za Real Madrid, jer se ne bi osjećao ugodno igrati za klub koji je povezan s Francom. Navijači su ga još više zavoljeli kada je svom sinu dao katalonsko ime Jordi. Uz kvalitetne igrače poput Juana Manuela Asensija, Carlesa Rexacha i Huga Sotila, Cruyff je te sezone pomogao klubu osvojiti naslov prvaka po prvi puta nakon 1960. godine usput pobijedivši Real Madrid rezultatom 5:0. Proglašen je najboljim europskim nogometašem 1973. godine tijekom prve sezone u Barceloni (njegova druga Zlatna lopta; prvu je osvojio dok je igrao za Ajax 1971. godine). Cruyff će osvojiti i treću nagradu Zlatna lopta 1974. godine, također igrajući za Barcelonu.
Počevši od Josepa Lluísa Núñeza 1978. godine, predsjednika nogometnog kluba Barcelona biraju članovi kluba. Ova odluka usko je povezana s demokracijskim tranzicijskim periodom Španjolske 1974. godine i krajem Francove diktature. Núñezov glavni cilj bio je razviti Barcu u svjetski klub dajući joj stabilnost na terenu, ali i izvan njega. Prema preporuci Cruyffa, Núñez je osnovao Omladinsku školu Barcelone 20. listopada 1979. godine. On će biti predsjednik Barcelone pune 22 godine i izrazito će utjecati na imidž kluba pogotovo zbog svoje striktne politike o plaćama i disciplini (odlučio je radije pustiti igrače kao što su Diego Maradona, Romario i Ronaldo iz kluba nego pristati na njihove uvjete).Dana 16. svibnja 1979. godine klub je osvojio svoj prvi Kup pobjednika kupova pobijedivši u finalu Fortunu Düsseldorf rezultatom 4:3 u Baselu. Završnicu je gledalo više od 30 tisuća ljubitelja Barcelone koji su doputovali iz Španjolske striktno za tu utakmicu. U lipnju 1982. godine Maradona je došao u klub za tada rekordnih 5 milijuna Eura iz Boca Juniorsa. Naredne sezone, pod vodstvom trenera Menottija, Barcelona je osvojila španjolski kup u kojem je pobijedila Real Madrid. Međutim, Maradonino vrijeme u Barceloni kratko je trajalo - uskoro je otišao u Napoli. Početkom sezone 1984./85. Terry Venables je postao trenerom te osvojio La Ligu uz pomoć jednog od najboljih veznjaka tog vremena, Nijemca Bernda Schustera. Sljedeće sezone Venables je odveo klub do njihovog drugog finala Lige prvaka kojeg su ponovno izgubili, ovaj put od Steaue iz Bukurešta nakon lošijeg izvođenja jedanaesteraca u dramatičnoj nogometnoj večeri odigranoj u Sevilli.
Nakon Svjetskog nogometnog prvenstva održanog 1986. godine najbolji strijelac Engleske Gary Lineker došao je u klub skupa s vratarom Andonijem Zubizarretom. Međutim, klub nije postigao značajniji uspjeh, dijelom i zbog odlaska Schustera. Venables je dobio otkaz početkom sezone 1987./88., a zamijenio ga je Luis Aragonés. Igrači su se pobunili protiv predsjednika Núñeza u događaju koji je ostao upamćen pod nazivom "pobuna Hesperia", a pobjeda u finalu španjolskog kupa protiv Real Sociedada od 1:0 označila je kraj sezone.Godine 1988. Johan Cruyff se vratio u klub kao trener i oformio tzv. Dream Team. Koristio je mješavinu španjolskih igrača poput Josepa Guardiole, Josea Mari Bakera i Txikija Begiristaina te dovukao strane igrače poput Ronalda Koemana, Michaela Laudrupa, Romarija i Hristova Stoichkova. Pod njegovim vodstvom Barcelona je osvojila četiri uzastopna naslova španjolskog prvaka u razdoblju od 1991. do 1994. godine. U finalu Kupa pobjednika kupova 1989. godine pobijedili su Sampdoriju, dok su 1992. godine isti klub pobijedili u finalu Lige prvaka održanom na Wembleyju. Također su osvojili i naslov pobjednika španjolskog kupa 1990. godine, Europski Superkup 1992. godine i tri španjolska Superkupa. S 11 osvojenih trofeja Cruyff je postao najuspješniji trener kluba u povijesti sve do 2011. godine i menadžerske ere Josepa Guardiole. Cruyff je također postao i trener s najdužim stažem u klubu - punih 8 godina. Cruyffu je sreća okrenula leđa u posljednje dvije sezone kada nije uspio osvojiti niti jedan trofej pa mu se predsjednik Núñez zahvalio.Cruyffa je nakratko zamijenio trener Bobby Robson koji je preuzeo klub u sezoni 1996./97. On je doveo Ronalda iz PSV-a te osvojio trostruku krunu te sezone: španjolski kup, Kup pobjednika kupova i španjolski Superkup. Međutim, unatoč svom uspjehu Robsona su svi smatrali tek zamjenskim trenerom - čekali su da Louis van Gaal postane slobodan. Poput Maradone, Ronaldo je u Barceloni proveo kratko vrijeme prije nego je otišao u Inter Milan. Međutim, pojavili su se novi igrači poput Luisa Figa, Patricka Kluiverta, Luisa Enriquea i Rivalda koji su osvojili UEFA Superkup protiv Borussije Dortmund te španjolski kup i španjolsko prvenstvo 1998. godine. Godinu dana kasnije klub je osvojio jubilarni naslov prvaka. Rivaldo je postao četvrti igrač Barcelone koji je proglašen europskim nogometašem godine. Ipak, unatoč domaćim uspjesima, neuspjesi na međunarodnoj nogometnoj sceni (pogotovo u Ligi prvaka) bili su glavni uzrok otkaza van Gaala i odstupanja s mjesta predsjednika kluba Núñeza 2000. godine.
Odlazak Núñeza i van Gaala nisu se mogli niti usporediti s odlaskom Luisa Figa iz Barcelone. Kao drugi kapetan momčadi, Figo je postao kultni heroj kojeg su Katalonci smatrali svojim vlastitim. Navijači su Figu izrazito zamjerili što je odlučio prijeći u redove njihovog najvećeg suparnika Real Madrida pa su ga neprijateljski dočekivali na domaćim utakmicama ova dva kluba. Za vrijeme njegovog prvog posjeta u dresu Real Madrida netko iz publike je na njega bacio svinjsku glavu i punu bocu viskija. Predsjednika Núñeza zamijenio je Joan Gaspart 2000. godine i u tri godine njegovog boravka na mjestu predsjednika, klub je bio u padu, a treneri su dolazili i odlazili; u jednom trenutku van Gaal se ponovno vratio na trenersku klupu. Međutim, van terena Gaspart nije ulijevao povjerenje i 2003. godine skupa s van Gaalom daje ostavku.Nakon te razočaravajuće Gaspartove ere klub se probudio uz kombinaciju novog mladog predsjednika, Joana Laporte i novog mladog trenera, bivšeg nizozemskog igrača i reprezentativca Franka Rijkaarda. Mješavina novih međunarodnih igrača i domaćih španjolskih reprezentativaca vratila je klub na staze uspjeha. Barca je osvojila La Ligu i španjolski superkup u sezoni 2004./05., a vezni igrač Ronaldinho je te godine proglašen najboljim svjetskim nogometašem.Sljedeće sezone Barcelona je ponovila prethodni uspjeh osvojivši domaće prvenstvo i Superkup. Klub je također te sezone osvojio i Ligu prvaka pobijedivši u finalu Arsenal rezultatom 2:1. Iako su petnaest minuta prije kraja gubili 1:0 od engleskog kluba koji je igrao s igračem manje, uspjeli su se vratiti i osvojiti ovaj europski trofej prvi puta nakon 14 godina. Igrači su te sezone također nastupili i na FIFA-inom svjetskom klupskom nogometnom prvenstvu na kojem su u finalu izgubili od brazilskog Internacionala rezultatom 0:1. Unatoč tome što je u sezoni 2006./07. bila jedan od najvećih favorita i startala odličnim rezultatima, Barcelona nije uspjela osvojiti niti jedan trofej. Glavni uzrok loše sezone bile su otvorene svađe između igrača Samuela Eto'a i trenera Rijkaarda. U španjolskom prvenstvu Barca je većinu sezone provela na prvom mjestu, ali njihova nekonzistentna igra u drugom dijelu prvenstva omogućila je Real Madridu da se dočepa prvog mjesta i kasnije osvoji naslov prvaka.
Sezona 2007./08. bila je neuspješna i kako Barcelona ponovno nije uspjela osvojiti niti jedan trofej, trener mlade B momčadi Josep Guardiola preuzeo je Rijkaardove dužnosti na kraju sezone. Guardiola je u momčad uveo sada već legendaran tiki-taka stil igre kojeg je podučavao u Barceloninoj omladinskoj školi. Također je prodao Ronaldinha i Deca te novu igru kluba počeo graditi oko igrača Xavija, Inieste i Messija.
U finalu španjolskog kupa 2009. godine Barcelona je pobijedila Athletic Bilbao rezultatom 4:1 i osvojila ovo natjecanje po rekordni dvadeset i peti put. Tri dana kasnije uslijedila je povijesna pobjeda protiv Real Madrida (6:2) kojom je Barcelona osigurala naslov prvaka u sezoni 2008./09. Te iste sezone također je osvojila i Ligu prvaka po treći put u finalu odigranom u Rimu pobijedivši tadašnjeg branitelja naslova Manchester United rezultatom 2:0. Time je postao prvi španjolski klub ikada koji je osvojio trostruku krunu. Iste godine Barcelona je osvojila španjolski superkup pobijedivši u finalu Athletic Bilbao te UEFA Superkup porazivši Shakhtar Donetsk i postavši prvi europski klub koji je osvojio domaći i europski superkup nakon već osvojene trostruke krune. U prosincu 2009. godine Barcelona je osvojila i FIFA svjetsko nogometno prvenstvo te postala prvi nogometni klub u povijesti koji je osvojio svih šest naslova u natjecanjima koje je igrao. Godine 2010. Barcelona je postavila dva nova rekorda u španjolskom nogometu obranivši naslov španjolskog prvaka s rekordnih 99 bodova na kraju sezone te osvojivši španjolski superkup deveti put.Nakon Laportinog odlaska iz kluba u lipnju 2010. godine, Sandro Rosell je izabran za novog predsjednika. Izbori su održani 13. lipnja, a novi predsjednik dobio je 61,35% glasova (rekordnih 57088 glasova). Rosell je u klub doveo Davida Villu iz Valencije za 40 milijuna Eura te Javiera Mascherana iz Liverpoola za 19 milijuna Eura. U studenom 2010. godine Barcelona je svog najvećeg rivala - Real Madrid - pobijedila rezultatom 5:0. U sezoni 2010./11. Barcelona je ponovno obranila naslov španjolskog prvaka (treći put za redom), završivši sezonu sveukupno skupivši 96 bodova. U travnju 2011. godine klub je ponovno došao u završnicu španjolskog kupa, ali su tu utakmicu izgubili od Real Madrida rezultatom 0:1 na stadionu Mestalla u Valenciji. U svibnju iste godine Barcelona je u finalu Lige prvaka porazila Manchester United rezultatom 3:1 na stadionu Wembley na taj način osvojivši ovo natjecanje četvrti put. U kolovozu 2011. godine u klub je stigao Cesc Fàbregas koji je doveden iz Arsenala i koji je Barceloni pomogao u obrani naslova prvaka španjolskog superkupa protiv Real Madrida. Ovom pobjedom ukupan broj osvojenih trofeja Barcelone popeo se na 73 čime je izjednačen broj osvojenih trofeja njihovog najvećeg suparnika Real Madrida.Kasnije istog mjeseca Barcelona je ponovno osvojila UEFA Superkup pobijedivši Porto rezultatom 2:0, pogodcima Lionela Messija i Cesca Fábregasa. Ovom pobjedom ukupan broj osvojenih trofeja popeo se na 74 čime je prestignut Real Madrid. Ta pobjeda također je označila i još jedan impresivan rekord: Josep Guardiola je osvojio svoj dvanaesti trofej od 15 mogućih u tri godine koliko je vodio klub, tako postavši trener s najviše osvojenih trofeja u povijesti Barcelone.U prosincu je Barcelona osvojila FIFA-ino svjetsko nogometno prvenstvo rekordni drugi put, pobijedivši u finalu brazilski klub Santos rezultatom 4:0 zahvaljujući dvama pogodcima Lionela Messija te zgodicima Xavija i Fábregasa. Na taj način osvojen je trinaesti trofej (od 16 mogućih) u samo tri i pol godine i nastavljena najkvalitetnija igra u modernoj nogometnoj povijesti.Tijekom sezone 2011./12. Barcelona je izgubila polufinale Lige prvaka od engleskog kluba Chelsea. Odmah potom, tadašnji trener Pep Guardiola koji je do tada već bio izložen oštrim kritikama zbog taktike i izbora igrača u prvu momčad službeno je objavio da će dati ostavku 30. lipnja 2012. godine te da će ga naslijediti njegov asistent Tito Vilanova. Guardiola je svoju eru kao trener Barcelone završio s osvajanjem još jednog naslova prvaka Španjolskog kupa (3-0) te je na taj način zaokružio ukupan broj osvojenih titula na 14 za vrijeme svog boravka u Barceloni.
Guardiolina četverogodišnja era u kojoj je Barcelona osvojila niz trofeja inspirirala je britanskog redatelja Paula Greengrassa koji je odlučio snimiti dokumentarni film o klubu. Film će se zvati Barça, a fokusirat će se na proces i nasljeđe jedne od najvećih svjetskih franšiza uz poseban naglasak na četiri godine u kojima je Guardiola vodio klub do 14 osvojenih trofeja. Očekuje se da će film biti gotov i spreman za emitiranje prije Svjetskog nogometnog prvenstva koje se 2014. godine igra u Brazilu.Era Luisa Enriquea ostat će zabilježena po legendarnom utakmici u uzvratnoj utakmici osmine završnice protiv francuskog PSG-a, kad su uhvatili zaostatak od 0:4 iz prve utakmice uz primljeni pogodak u uzvratu, pobijedivši 6:1. Tijekom sezone Enrique je najavio odlazak iz Barcelone po završetku natjecanja.
29. svibnja 2017. Barcelona je obznanila ime novog trenera. Prema očekivanjima klupu je naslijedio Ernesto Valverde.. Za sada, Valverde ima 3 trofeja s Barçom, te je u listopadu 2018. godine zadao Real Madridu jedan od najvećih poraza u povijesti pobjedivši ih 5-1 na Camp Nou.
Nadimak za navijače Barcelone je culer, a proizlazi iz katalonske riječi cul (stražnjica) budući su navijači na prvom stadionu, Camp de la Indústria, sjedili na "stražnjicama" tijekom utakmica. U Španjolskoj za Barcelonu navija oko 25% populacije čime je taj klub drugi najpodržavaniji nogometni klub te zemlje, odmah poslije Real Madrida za kojeg navija oko 32% stanovnika. Valencia je na trećem mjestu s 5% navijača. Diljem Europe Barcelona je uglavnom drugi najomiljeniji nogometni klub. Broj članova navijača kluba znatno se povećao od sezone 2003./04. kada je imao oko sto tisuća članova do 170 000 članova u rujnu 2009. godine. Vjeruje se da je porast članova navijača uglavnom posljedica Ronaldinha i tadašnjeg predsjednika Joana Laporte koji je imao odličnu medijsku strategiju koja se uglavnom fokusirala na španjolske i engleske internet medije.Uz članstvo od lipnja 2010. godine sveukupno je 1335 službeno registriranih obožavatelja kluba (imena penyes) diljem svijeta. Upravo ti obožavatelji promoviraju klub Barcelonu u svojim lokalnim zajednicama i primaju povoljne ponude prilikom svakog posjeta Barceloni. Sam klub imao je mnogo poznatih osoba koji su dali podršku klubu, uključujući Ivana Pavla II. koji je bio počasni član te bivšeg premijera Španjolske Joséa Luisa Rodrígueza Zapatera.
Podrobniji članak o temi: El ClásicoU svakoj nogometnoj nacionalnoj ligi u svijetu postoji žestoko suparništvo između dva najjača kluba, a to je posebno slučaj u La Ligi gdje se utakmica između Barcelone i Real Madrida zove El Clásico. Još od početka natjecanja ova dva kluba predstavljala su dvije različite regije u Španjolskoj: Kataloniju i Kastilju, kao i dva različita grada. Njihovo rivalstvo također reflektira i političke i kulturne tenzije koje se desetljećima osjete između Katalonaca i Kastiljaca, a koje jedan autor naziva ponovnim rađanjem Španjolskog građanskog rata.Tijekom diktatura Prima de Rivere, a pogotovo Francisca Franca (1939. - 1975.) sve regionalne kulture bile su potisnute. Svi jezici koji su se inače govorili u Španjolskoj, osim samog španjolskog (i to kastiljskog jezika), bili su službeno zabranjeni.Simbolizirajući želju za slobodom Katalonaca, Barca je postala Više od kluba (Més que un club) za same Katalonce. Prema Manuelu Vázquezu Montalbánu najbolji način da Katalonci demonstriraju svoj identitet je bio da se pridruže Barci. Bilo je to manje riskantno nego da se pridruže tajnom anti-Francovom pokretu, a i na slobodniji su način mogli izražavti svoje neslaganje s režimom.S druge strane, na Real Madrid se oduvijek gledalo kao na utjelovljenje suvereniteta okrutnog centralizma i fašističkog režima na nivou menadžmenta (Santiago Bernabeu, bivši predsjednik kluba prema kojem je nazvan Realov stadion, borio se u ratu na strani nacionalista). Međutim, tijekom Španjolskog građanskog rata, članovi oba kluba (poput Josepa Sunyola i Rafaela Sáncheza Guerre) patili su zbog onih koji su podržavali Franca. 
Tijekom 50-ih godina prošlog stoljeća suparništvo je još više pogoršano nakon kontroverznog transfera Alfreda di Stéfana koji je na kraju zaigrao za Real Madrid i postao ključnim igračem njihovih kasnijih uspjeha. Tijekom 60-ih godina njihovo rivalstvo se proširilo na europska natjecanja kada su se dva puta susreli u knock-out fazi Lige prvaka.
Barcelonin lokalni nogometni rival je oduvijek bio Espanyol. Kao jedan od klubova pod kraljevskim pokroviteljstvom, Espanyol su  isključivo osnovali španjolski zaljubljenici u nogomet za razliku od multinacionalne prirode Barcelone. Osnivačka poruka kluba bila je usmjerena protiv Barcelone budući im se nije sviđala činjenica što Barcelona u svom timu ima uglavnom strane igrače. Suparništvo je ojačano nakon što su Katalonci počeli shvaćati klub Espanyol kao provokativnog predstavnika Madrida. Njihovo originalno tlo nalazi se u bogatom dijelu okruga Sarrià.Tradicionalno, a pogotovo tijekom Francovog režima, većina stanovnika Barcelone gledala je na Espanyol kao na klub koji je simpatizirao centralni režim što je bio totalni kontrast s Barceloninim revolucionarnim duhom. Godine 1918. Espanyol je započeo s peticijom protiv autonomije. Kasnije se grupa navijača Espanyola pridružima Falangistima u Španjolskom građanskom ratu i stala na stranu Fašista. Unatoč različitoj ideologiji, derbi je oduvijek bio puno važniji navijačima Espanyola nego Barcelone, pogotovo zbog razlike u njihovim ciljevima. Posljednjih godina rivalstvo nije više toliko politički motivirano budući je sam klub Espanyol preveo svoje službeno ime i himnu sa španjolskog na katalonski jezik.Premda se radi o lokalnom derbiju koji se igrao najviše puta u povijesti La Lige, također se radi i o totalno neuravnoteženom susretu u kojem uglavnom pobjeđuje Barcelona. U gotovo 70 godina La Lige, Espanyol je tek tri puta završio sezonu na boljoj poziciji od Barcelone, a jedino katalonsko finale španjolskog kupa odigrano je 1957. godine. Dobila ga je Barcelona. Espanyolu može biti utjeha da još uvijek drži najveću pobjedu u derbiju (6:0 iz 1951. godine). Espanyol je također pobijedio Barcelonu rezultatom 1:2 u sezoni 2008./09. i tako postao prvi klub koji je pobijedio Barcu na njezinom stadionu Camp Nou u sezoni u kojoj je osvojila trostruku krunu.
Andrés Iniesta trenutačno drži rekord po broju odigranih utakmica (670) kao i po broju nastupa u La Ligi (442) čime je prešao bivšeg rekordera Xavija (622).Najbolji strijelac Barcelone svih vremena u svim natjecanjima (uključujući i prijateljske utakmice) je Lionel Messi koji je sveukupno postigao 569 pogodaka. Kada se gledaju samo postignuti pogodci u La Ligi taj rekord opet drži Lionel Messi koji je bio strijelac 394 puta u razdoblju od 2004 do danas. Samo četiri igrača uspjela su postići više od 100 ligaških pogodaka za Barcelonu: César Rodríguez (192), Lionel Messi (188), Ladislao Kubala (131) i Samuel Eto'o (108). 
Dana 2. veljače 2009. godine Barcelona je dosegla brojku od pet tisuća postignutih pogodaka u La Ligi. Jubilarni pogodak postigao je Messi u utakmici protiv Racing Santandera koju je Barca dobila rezultatom 2:1. Dana 18. prosinca 2009. godine Barcelona je pobijedila Estudiantes rezultatom 2:1 i na taj način osvojila šestu titulu te godine te postala prvi nogometni klub u povijesti kojem je to uspjelo.Najviše posjetitelja na jednoj utakmici Barcelone bilo je 120 tisuća u četvrt-finalu Lige prvaka protiv Juventusa odigranom 3. ožujka 1986. godine. Modernizacija stadiona Camp Nou tijekom 90-ih godina prošlog stoljeća i postavljanje sjedala na kompletnom stadionu znači da taj rekord neće biti oboren u bližoj budućnosti, jer trenutačni ukupni kapacitet stadiona iznosi 98 722 mjesta.
Od svog osnivanja klub je igrao s grbom. Originalni grb kluba bio je u obliku dijamantnog četverokuta na čijem se vrhu nalazika Aragonova kruna i palica kralja Jamesa obavijeni s dvije grane - jednom sa stabla lovora, a drugom s palminog drveta. Godine 1910. klub je organizirao natjecanje među svojim članovima za dizajn novog grba. Pobjednik je bio Carles Comamala koji je u to vrijeme i igrao za klub. Comamalin prijedlog postao je grb kojeg igrači nose i danas, s nekim manjim izmjenama. Grb se sastoji od križa svetog Georgea u gornjem desnom uglu pored kojeg se nalazi katalonska zastava te službene boje kluba na dnu.Dresovi s plavom i crvenom bojom prvi put su nošeni u utakmici protiv Hispanije 1900. godine. Postoji nekoliko različitih teorija o dizajnu Barceloninih dresova s plavom i crvenom bojom. Sin prvog predsjednika, Arthur Witty, tvrdio je da je ideja o bojama kluba potekla od njegovog oca. Drugo objašnjenje, prema autoru Toniju Strubellu, bilo je da su boje uzete iz prve Robespierreove republike. Učestalo mišljenje u samoj Kataloniji prevladava da je boje izabrao sam Joan Gamper na temelju njegovog ranije osnovanog kluba - Basela.Od svog osnivanja Barcelona nikad nije nosila korporativne sponzore na svojim dresovima. Dana 14. srpnja 2006. godine klub je objavio da je potpisao petogodišnji ugovor s UNICEF-om koji je uključivao stavljanje UNICEF-ovog loga na dresove. Prema Ugovoru, klub je obvezan donirati milijun i pol Eura svake godine UNICEF-u (0,7% njegovog uobičajenog prihoda) kroz svoju organizaciju FC Barcelona Foundation. FC Barcelona Foundation je posebno tijelo osnovano 1994. godine na prijedlog tadašnjeg predsjednika ekonomsko-statutarnog povjerenstva Jaimea Gila-Aluje. Ideja je bila da se osnuje organizacija koja će privlačiti financijska sponzorstva kako bi se podržavala neprofitna športska tvrtka.Barcelona je odustala od svog pravila da ne nosi korporativne sponzore na dresovima prije početka sezone 2011./12. kada je potpisala petogodišnji ugovor u vrijednosti od 150 milijuna Eura s Qatar Foundation.
U početku je Barcelona igrala na stadionu Camp de la Indústria. Njegov kapacitet iznosio je 6000 mjesta, a službenici kluba napominjali su da je takav stadion premali za klub kojem iz dana u dan raste broj članova.Godine 1922. broj navijača kluba prešao je dvadeset tisuća i posuđujući novac Barca je napokon mogla izgraditi veći stadion, Camp de Les Corts kapaciteta dvadeset tisuća mjesta. Nakon završetka Španjolskog građanskog rata, klub je započeo privlačiti još više članova i puno više ljudi dolazilo je gledati utakmice. To je dovelo do nekoliko projekata povećanja stadiona: glavne tribine 1944. godine, južne tribine 1946. godine i konačno sjeverne tribine 1950. godine. Nakon posljednje rekonstrukcije povećanja, stadion Les Corts mogao je primiti 60 tisuća navijača.Nakon što su radovi završeni više nije bilo mogućnosti daljnjeg proširivanja stadiona. Nakon dva osvojena prvenstva za redom 1948. i 1949. godine te dovođenjem u klub Lászla Kubale u lipnju 1950. (koji će kasnije postati strijelac 196 puta u 256 odigranih utakmica) sve više i više gledatelja dolazilo je na utakmice. Sve to navelo je klub da započne raditi planove za novi stadion. Gradnja stadiona Camp Nou započela je 28. ožujka 1954. godine pred 60 tisuća vjernih Barceloninih navijača. Kamen temeljac budućeg stadiona postavljen je pod pokroviteljstvom guvernera Felipea Aceda Colunge i uz blagoslov nadbiskupa Barcelone Gregorija Modrega. Gradnja stadiona trajala je tri godine i završila 24. rujna 1957. uz ukupni trošak od 288 milijuna Pezeta (336% iznad planiranog budžeta).
Godine 1980., kada je stadion trebao napraviti redizajn kako bi zadovoljio nove kriterije UEFA-e, klub je skupio novac nudeći navijačima mogućnost da napišu svoje ime u zid od cigle za malu novčanu kontribuciju. Ideja se pokazala izrazito popularnom među navijačima pa su tisuće ljude platite taj iznos kako bi stavile svoje ime na zid. Kasnije je kompletan plan postao predmetom kontroverze kada su mediji u Madridu počeli pisati o tome da je na jednom dijelu zida potpisano ime dugogodišnjeg Realovog predsjednika i podupiratelja Francovog režima - Santiaga Bernabeua. Kako bi se što bolje pripremili za Olimpijske igre 1992. godine, dodane su još dvije razine sjedala iznad postojećeg krova. Kapacitet stadiona danas iznosi 99.354 sjedala što ga čini najvećim stadionom u Europi. 
Do 29. travnja 2018. godine Barcelona je sveukupno osvojila 25 naslova prvaka La Lige, 30 puta bila osvajač naslova prvaka španjolskog kupa, 13 puta osvojila španjolski superkup, 3 puta osvojila kup Eva Duarte te dva puta osvojila Liga kup od čega u potonja četiri natjecanja drži rekorde po broju osvojenih turnira. Barcelona je također pet puta osvojila Ligu prvaka, rekordnih četiri puta Kup pobjednika kupova; zatim četiri puta bila pobjednik UEFA superkupa te rekordnih tri puta osvojila FIFA-ino svjetsko klupsko nogometno prvenstvo. Također su osvojili rekordna tri naslova pobjednika kupa Inter-Cities Fairs za kojeg se smatra da je prethodnik današnjeg kupa UEFA odnosno Europske lige.Barcelona je jedini europski klub koji je igrao barem jedno europsko natjecanje svake godine još od 1955. te jedan od samo tri kluba u Španjolskoj koji nikad nije ispao iz prve lige (druga dva su Athletic Bilbao i Real Madrid). Godine 2009. Barcelona je postala prvi klub u Španjolskoj koji je uspio osvojiti trostruku krunu (prvenstvo, kup i Ligu prvaka). Te iste godine također je postala prvi nogometni klub u povijesti koji je osvojio šest titula u svih šest natjecanja u kojima je nastupila u jednoj godini: prvenstvo, domaći kup, domaći superkup, Ligu prvaka, UEFA superkup i FIFA-ino svjetsko klupsko nogometno prvenstvo.
La Liga (25):Pobjednici (26): 1928./1929., 1944./45., 1947./48., 1948./49., 1951./52., 1952./53., 1958./59., 1959./60., 1973./74., 1984./85., 1990./91., 1991./92., 1992./93., 1993./94., 1997./98., 1998./99., 2004./05., 2005./06., 2008./09., 2009./10., 2010./11., 2012./13. 2014/2015 , 2015/2016 , 2017/2018 2018/2019Drugoplasirani (24): 1929./30., 1945./46., 1953./54., 1954./55., 1955./56., 1961./62., 1963./64., 1966./67., 1967./68., 1970./71., 1972./73., 1975./76., 1976./77., 1977./78., 1981./82., 1985./86., 1986./87., 1988./89., 1996./97., 1999./00., 2003./04., 2006/07., 2011./12., 2013./14.Španjolski kup (30): Pobjednici (30-Rekord): 1909./10., 1911./12., 1912./13., 1919./20., 1921./22., 1924./25., 1925./26., 1927./28., 1941./42., 1950./51., 1951./52., 1952./53., 1956./57., 1958./59., 1962./63., 1967./68., 1970./71., 1977./78., 1980./81., 1982./83., 1987./88., 1989./90., 1996./97., 1997./98., 2008./09., 2011./12., 2015./16, 2016./17, 2017./18Drugoplasirani (10): 1918./19., 1931./32., 1935./36., 1953./54., 1973./74., 1983./84., 1985./86., 1995./96., 2010./11., 2013./14.Španjolski Liga-kup (2): 1982./83., 1985./86.Španjolski Superkup (11): Pobjednici (11): 1983., 1991., 1992., 1994., 1996., 2005., 2006., 2009., 2010., 2011., 2013.
Drugoplasirani (7): 1985., 1988., 1990., 1993., 1997., 1998., 1999.Kup Eva Duarte (3) (prethodnik španjolskog superkupa)Pobjednici (3): 1947., 1952., 1953.
Kup prvaka/ UEFA Liga prvaka (5):Pobjednici (5): 1991./92., 2005./06., 2008./09., 2010./11., 2014./15.Drugoplasirani (3): 1960./61., 1985./86., 1993./94.UEFA Kup pobjednika kupova (4):Pobjednici(4): 1978./79., 1981./82., 1988./89., 1996./97.
Drugoplasirani(2): 1968./69., 1990./91.Kup velesajamskih gradova: (3)Pobjednici: (3) 1955./58., 1958./60., 1965./66.
Drugoplasirani: (1) 1961./62.UEFA Superkup (4): Pobjednici (4): 1992., 1997., 2009., 2011.
Interkontinentalni kup/ FIFA Svjetsko klupsko prvenstvo (3):Pobjednici (3): 2009., 2011. 2015/16 
Arnaud, Pierre; Riordan, James (1998). Sport and international politics, Taylor & Francis ISBN 978-0-419-21440-3
Ball, Phill (2003). Morbo: The Story of Spanish Football, WSC Books Limited ISBN 0-9540134-6-8
Chadwick, Simon (2007). International cases in the business of sport, Butterworth-Heinemann ISBN 0-7506-8543-3
Desbordes, Michael (2007). Marketing and football: an international perspective, Butterworth-Heinemann ISBN 0-7506-8204-3
Dobson, Stephen (2001). The economics of football, Cambridge University Press ISBN 0-521-66158-7
Eaude, Michael (2008). Catalonia: a cultural history, Oxford University Press ISBN 0-19-532797-7
Ferrand, Alain (2008). Marketing the Sports Organisation: Building Networks and Relationships, Taylor & Francis ISBN 0-415-45329-1
Fisk, Peter (2008). Business Genius: A More Inspired Approach to Business Growth, John Wiley and Sons ISBN 1-84112-790-6
Ghemawat, Pankaj (2007). Redefining global strategy: crossing borders in a world where differences still matter, Harvard Business Press ISBN 1-59139-866-5
Farred, Grant (2008). Long distance love: a passion for football, Temple University Press ISBN 1-59213-374-6
Ferrand, Alain (2008). Marketing the Sports Organisation: Building Networks and Relationships, Taylor & Francis ISBN 0-415-45329-1
King, Anthony (2003). The European ritual: football in the new Europe, Ashgate Publishing, Ltd ISBN 0-7546-3652-6
Kleiner-Liebau, Désirée (2009). Migration and the Construction of National Identity in Spain, Iberoamericana Editorial ISBN 84-8489-476-2
Murray, Bill; Murray, William J. (1998). The world's game: a history of soccer, University of Illinois Press ISBN 0-252-06718-5
Peterson, Marc (2009). The Integrity of the Game and Shareholdings in European Football Clubs, GRIN Verlag ISBN 3-640-43109-X
Raguer, Hilari (2007). The Catholic Church and the Spanish Civil War, Routledge ISBN 0-415-31889-0
Shubert, Adrian (1990). A social history of modern Spain, Routledge ISBN 0-415-09083-0
Snyder, John (2001). Soccer's most wanted: the top 10 book of clumsy keepers, clever crosses, and outlandish oddities, Brassey's ISBN 1-57488-365-8
Spaaij, Ramón (2006). Understanding football hooliganism: a comparison of six Western European football clubs, Amsterdam University Press ISBN 90-5629-445-8
Witzig, Richard (2006). The Global Art of Soccer, CusiBoy Publishing ISBN 0-9776688-0-0

FC Bayern München (njemački: Fußball-Club Bayern München) njemački je nogometni klub iz bavarskog glavnog grada Münchena. Natječe se u 1. njemačkoj Bundesligi, koju je osvojio rekordnih 28 puta, uz jedno prvenstvo Njemačke prije osnivanja Bundeslige, dok je 18 puta osvojio njemački kup. Bayern je također pet puta osvajao naslov prvaka Europe.
Klub je 1900. godine osnovalo jedanaest nogometaša vođenih Franzom Johnom. Iako je Bayern osvojio prvo njemačko nogometno prvenstvo u 1932. godini, momčad nije igrala Bundesligu od njezinog početka, 1963. godine. Sredinom 1970-ih, klub je imao razdoblje sjajnih uspjeha, kada je poznata momčad predvođena Franzom Beckenbauerom osvojila Kup prvaka tri puta zaredom (od 1974. do 1976.). U godinama koje su slijedile, Bayern je postao najtrofejnija njemačka nogometna momčad. 2013. godine klub je osvojio prvenstvo, kup i Ligu prvaka, a zatim i europski superkup te Svjetsko klupsko prvenstvo.
Od početka sezone 2005./06., Bayern domaće utakmice igra na Allianz Areni. Prije toga, klub je 33 godine igrao na Olimpijskom stadionu. Glavne su boje momčadi crvena i bijela, a logotip kluba prikazuje boje pokrajine Bavarske.Danas je Bayern jedan od najpopularnijih nogometnih klubova na svijetu s više od 250 000 članova. Uz to, postoji više od 3.800 službeno registriranih klubova obožavatelja (fan-clubova) s oko 285 000 članova.  Klub također ima momčadi iz različitih sportova, kao što su šah, rukomet, košarka, gimnastika, kuglanje, stolni tenis te ostale nogometne momčadi (žene, rezerve, juniori) s više od 1.100 aktivnih članova.Trenutno im je trener im je Niko Kovač.
FC Bayern München osnovali su članovi minhenskog gimnastičkog kluba (MTV 1879). Kad je saziv članova MTV-a 1879, 27. veljače 1900., odlučio da se članovi kluba ne mogu priključiti Njemačkom nogometnom savezu (DFB), jedanaest članova su napustili klub i na kraju osnovali FC Bayern München. U nekoliko je mjeseci Bayern München ostvario visoke pobjede protiv lokalnih protivnika i dosegao polufinale prvenstva Južne Njemačke 1900./01.. Sljedećih je godina klub osvojio neke lokalne pehare, a u sezoni 1910./11. pridružio se tada osnovanoj "Kreisligi", prvoj regionalnoj bavarskoj ligi. U toj su ligi osvojili prvu sezonu, ali nisu imali daljnjih uspjeha do početka Prvog svjetskog rata 1914. godine, koji je prekinuo sve nogometne aktivnosti u Njemačkoj.
U godinama nakon rata FC Bayern München osvojio je nekoliko regionalnih natjecanja, a 1926. godine su po prvi put osvojili prvenstvo Južne Njemačke, što su ponovili i dvije godine kasnije. Prvi naslov prvaka države Bavarci su osvojili 1932. godine, vođeni trenerom Richardom "Little Dombi" Kohnom. U finalu su rezultatom 2:0 pobijedili Eintracht Frankfurt.Dolaskom Hitlerovog režima, nastao je i nagli pad u Bayernovom razvoju. Predsjednik Landauer i trener Dombi, obojica židovskog podrijetla, napustili su zemlju, a otišli su još neki članovi kluba. Bayern je bio izrugivan i nazivan "židovskim klubom", a kao poluprofesionalni klub, oštećen je pravilom da se u prvenstvima mogu natjecati samo amateri. Sljedećih je godina Bayern bio na sredini ljestvice u regionalnoj ligi.Nakon Drugog svjetskog rata, Bayern je nastupao u Oberligi Süd, južnoj ligi Njemačke prve divizije, koja je tada bila podijeljena na pet liga. Klub i dalje nije postizao značajnije rezultate, čemu u prilog ide i činjenica da je zaposlio i otpustio 13 trenera od 1945. od 1963. godine. Godine 1955. Bavarci su ispali u Oberligu, ali su po prvi put osvojili DFB-Pokal (njemački kup), pobijedivši u finalu Fortunu iz Düsseldorfa rezultatom 1:0. Klub je bio je na rubu bankrota krajem 1950-ih, sve dok poduzetnik Roland Endler nije donirao potrebne novce, čime je postao Bayernov čelni čovjek.Godine 1963. sve su njemačke Oberlige spojene u jednu nacionalnu ligu, zvanu Bundesliga. Pet momčadi iz Oberlige - Jug su se također pridružile Bundesligi. Bayern je te godine završio treći, no još jedna momčad iz Münchena, 1860 München, osvojila je ligu. Kako DFB nije dopuštao da dvije momčadi iz jednog grada nastupaju, Bayern nije nastupio u Bundesligi. U nju su ušli tek dvije godine kasnije, s jakom mladom momčadi predvođenom Franzom Beckenbauerom, Gerdom Müllerom i Seppom Maierom — kasnije zvani osovine. Za trenera je 1963. došao Zlatko Čajkovski i zadržao se na tom mjestu punih pet sezona.
Svoju prvu Bundesligašku sezonu, Bayern je završio kao trećeplasirani, ali je osvojio kup, čime se kvalificirao za Kup pobjednika kupova, koji je momčad sljedeće godine osvojila u dramatičnom finalu protiv Rangersa, kada je Franz Roth zabio odlučujući pogodak za 1:0 u produžetcima. Godine 1967. Bayern je ponovo postao pobjednikom kupa. Unatoč tim uspjesima, u klubu su bili nezadovoljni Čajkovskim, te su nakon njegovog odlaska u Hannover 96 za trenera doveli još jednog Hrvata, Branka Zebeca (i još jednog Hrvata, Antu Vučkova). Zebec je promijenio Bayernov napadački stil igre u malo disciplinarniji stil, koji je dao rezultate, jer je Bayern osvojio i ligu i kup, čime je postao prvim njemačkim klubom nakon Schalkea 1937. godine kojem je to uspjelo. Uspjeh još više dobiva na značenju kad se uzme u obzir da je Zebec koristio samo 13 igrača tijekom sezone 1968./69. Tako su Hrvati stvorili veliki Bayern, koji je do dolaska legendarnog dvojca Hrvata bio nekim osrednjim klubićem koji je tavorio po regionalnim ligama, i k tome nije bio niti prvim klubom u svom gradu (dominirao je 1860 München, prvak još 1966., tek 1967. pretekao ga je po broju članova.)
Udo Lattek je 1970. godine preuzeo trenersku poziciju. Nakon osvajanja DFB-Pokala 1970./71. u svojoj prvoj sezoni, Lattek je odveo Bayern i do trećeg naslova prvaka Njemačke. Odlučujuća utakmica te sezone bila je ona sa Schalkeom 04, prva utakmica odigrana na tada novom Olympiastadionu, a uz to i prva utakmica Bundeslige s TV-prijenosom uživo. Bayern je pobijedio rezultatom 5:1 i osigurao naslov prvaka, te postavio nekoliko rekorda, uključujući i onaj za najviše bodova i golova u sezoni. Uz to, Bayern je osvojio sljedeća dva prvenstva, ali je vrhunac te generacije bila pobjeda u finalu Kupa prvaka 1974. u susretu s madridskim Atléticom. Prva je utakmica, odigrana 15. svibnja 1974. na Heyselu u Bruxellesu, nakon produžetaka završila 1:1, na način da je Hans-Georg Schwarzenbeck zabio izjednačujući pogodak s 30 metara u 119. minuti, što je uvelike pridonijelo rastućem mitu da se njemački nogometni klubovi ne predaju do posljednjeg sučevog zvižduka. Prema tadašnjim pravilima, nije bilo izvođenja jedanaesteraca te se dva dana kasnije igrala ponovljena utakmica. Bayern je demoralizirane Španjolce pobijedio s čak 4:0 i time po prvi put postao prvakom Europe.Tijekom sljedećih godina, Bayern je bio neuspješan u Njemačkoj, ali je zato obranio naslov prvaka Europe pobjedivši Leeds United u finalu 1975., kada su svojim pogodcima Roth i Müller osigurali 2:0 pobjedu. Godinu dana kasnije u finalu Kupa prvaka 1976. u Glasgowu, Bayern je pobijedio AS Saint-Étienne s 1:0 (ponovo golom Franza Rotha), čime je postao treći nogometni klub u povijesti koji je osvojio Kup/UEFA Ligu prvaka tri puta zaredom. Zadnji Bayernov osvojeni trofej u ovom razdoblju bio je pehar Interkontinentalnog kupa, kojeg su osvojili pobijedivši brazilski Cruzeiro u dvije utakmice. Ostatak 1970-ih bilo je razdoblje smjene generacija i trofejne suše. Godine 1977. Franz Beckenbauer je otišao u New York Cosmos, a 1979. su se umirovili Sepp Maier i Uli Hoeneß, dok je Gerd Müller otišao igrati za Fort Lauderdale Strikers.
Osamdesete su godine bile razdoblje nemira za Bayern, s mnogo promjena i osobnih te financijskih problema. Na terenu, Paul Breitner i Karl-Heinz Rummenigge, zvani FC Breitnigge, vodili su momčad do osvajanja Bundesliga u sezonama 1979./80. i 1980./81.. Uslijedile su dvije relativno neuspješne sezone (osim osvajanja DFB-Pokala 1982. godine), nakon što se Breitner umirovio, a bivši trener Udo Lattek vratio. Nakon toga, Bayern je 1984. godine ponovno osvojio kup, a zatim pet prvenstava u šest sezona, uz još jedno osvajanje kupa 1986. godine. Međutim, europski su uspjesi 1980-ih bili rijetki; najveća su im dostignuća bila finala Kupa prvaka 1982. i 1987. godine.Jupp Heynckes je 1987. godine postao novi trener Bayerna, ali nakon prvenstava 1988./89. i 1989./90. godine, Bayernovi su uspjesi jenjali. Nakon drugog mjesta u Bundesligi 1990./91., momčad je sljedeće sezone završila na samo pet bodova iznad ispadanja iz lige. Uspjeh se vratio s Franzom Beckenbauerom, koji je, s reputacijom trenera s titulom prvaka svijeta, klub preuzeo u drugoj polovici sezone 1993./94., osvojivši prvenstvo nakon četverogodišnje stanke. Nakon toga, Beckenbaueru je dodijeljeno mjesto predsjednika kluba.Oba Beckenbauerova nasljednika, Giovanni Trapattoni i Otto Rehhagel, završili su sezone bez trofeja, bez ispunjenja očekivanja kluba. Tijekom tog vremena, Bayernovi su se igrači više pojavljivali u trač- nego u sportskim časopisima, pa su dobili pogrdan naziv FC Hollywood. Franz Beckenbauer se nakratko vratio kao trener krajem sezone 1995./96. te je pod njegovim vodstvom klub osvojio Kup UEFA 1995./96., pobijedivši Bordeaux u finalu. Za sezonu 1996./97., Giovanni Trapattoni se vratio na mjesto trenera. No, sljedeće sezone, Bayern nije uspio osvojiti Bundesligu, prvoplasirani je bio novopridošli 1. FC Kaiserslautern te je Trapattoni po drugi put otišao.
Od 1998. do 2004. godine, Bayern je trenirao Ottmar Hitzfeld. U Hitzfeldovoj je prvoj sezoni klub osvojio Bundesligu i umalo postao prvak Europe, izgubivši 2:1 od Manchester Uniteda u dramatičnom finalu Lige prvaka 1999., primivši oba gola u sudačkoj nadoknadi. Sezona 1999./00. rezultirala je novom dvostrukom krunom u Njemačkoj. Nekoliko dana kasnije, Bayern je osvojio Ligu prvaka po četvrti put u svojoj povijesti i prvi put nakon stanke od 25 godina. U finalu je pobijedio španjolsku Valenciju boljim izvođenjem jedanaesteraca. Junak tog finala bio je vratar Oliver Kahn.
Treći uzastopni naslov prvaka Bayern je osvojio u sezoni 2000./01., prestigavši u posljednjem kolu Bayer Leverkusen. Sezona 2001./02. započela je osvajanjem Interkontinentalnog kupa pobjedom na Boca Juniorsima, ali nije bilo daljnjih domaćih ni europskih trofeja. Sljedeće sezone, Bayern je osvojio i ligu i kup, po četvrti put, što ih čini njemačkim rekorderima. Hitzfeldova era je završila 2004. godine, slabijim Bayernovim rezultatima, uključujući i poraz u finalu kupa od drugoligaša Alemannie Aachen.
Felix Magath je naredne sezone preuzeo vodstvo momčadi te je dva puta osvojio ligu i kup. Na početku sezone 2005./06., Bayern je Olimpijski stadion zamijenio novim stadionom, Allianz Arenom, koji dijeli sa 1860 Münchenom. Arena je jedno od najmodernijih sportskih borilišta u svijetu. Bayernovi su ligaški nastupi u sezoni 2006./07. bili prosječni, te je slijedom toga Magath dobio otkaz kratko nakon zimske stanke. Unatoč Hitzfeldovom povratku na kormilo u siječnju 2007., Bayern je završio četvrti u prvenstvu i nije se kvalificirao za Ligu prvaka prvi put nakon više od desetljeća, a u kupu je ponovno poražen od Alemannie Aachen.
Za sezonu 2007./08. klub je napravio velike promjene u momčadi da bi se izgradila nova i bolja ekipa. Ukupno je osam igrača potpisalo za klub, dok su osmorica prodana ili poslana na posudbu. Najzvučnije su ugovore potpisali Luca Toni iz Fiorentine, Miroslav Klose iz Werder Bremena, a rekordnim je postao ugovor francuskog reprezentativca Francka Ribéryja, koji je došao iz Marseillea. Nova pojačanja su se isplatila, jer je Bayern odmah osvojio DFB-Pokal 2008. i  Bundesligu, na čijem je vrhu bio od početka do kraja prvenstva.Dana 11. siječnja 2008. godine, bivši je njemački izbornik sa SP-a 2006. Jürgen Klinsmann najavljen kao Hitzfeldov nasljednik. Klinsmann je vodstvo momčadi preuzeo 1. srpnja iste godine, potpisavši dvogodišnji ugovor. Prvu je polovicu sezone 2008./09. Bayern započeo loše, sa samo dvije pobjede u šest utakmica, ali je kasnije stizao razliku. U kupu je eliminiran od Bayera iz Leverkusena u četvrtfinalu, dok je u Ligi prvaka također ispao u četvrtfinalu, izgubivši od budućeg osvajača Barcelone. Prije toga je u Ligi prvaka momčad osvojila prvo mjesto u skupini F te je u osmini finala deklasirala portugalski Sporting CP ukupnim rezultatom 12:1. Dana 27. travnja 2009., dva dana nakon poraza od Schalkea kod kuće, što je Bayern "spustilo" na treće mjesto, Klinsmann je otpušten. Otkaz je uslijedio i zbog velikog ukupnog poraza od kasnijeg europskog prvaka Barcelone (5:1), kao i zbog poraza od 5:1 od VfL Wolfsburga, također kasnijeg prvaka Bundeslige. Bivši trener Jupp Heynckes imenovan je trenerom do kraja sezone. Bayern je ligu završio kao drugoplasirani, čime se izravno kvalificirao za UEFA Ligu prvaka 2009./10..
Dana 1. srpnja 2009. novim je trenerom postao Nizozemac Louis van Gaal, koji je u sezoni 2008./09. osvojio Eredivisie s AZ Alkmaarom. Iako je primao mnogo kritika zbog loših rezultata u prvom dijelu, Van Gaal je uspio odvesti Bayern u osminu finala Lige prvaka 2009./10. pobijedivši Juventus 4:1 u Torinu. U osmini finala, igrali su protiv Fiorentine. 9. ožujka, izgubili su od Fiorentine 3:2, ali su prošli dalje preko pravila gola u gostima. U četvrtfinalu protiv Manchester Uniteda, Bayern je postigao isti rezultat kao u osmini finala, prošavši dalje sa 4:4 zbog gola u gostima, s pobjedom 2:1 kući i poraza 3:2 u Manchesteru. Dana 27. travnja 2010., Bayern je pobijedio Olympique Lyonnais sa 3:0 nakon pobjede od 1:0 u prvoj utakmici. Ovaj je rezultat odveo Bayern u finale UEFA Lige prvaka 2010.. 8. svibnja, Bayern je postao prvakom Bundeslige 2009./10. nakon 3:1 pobjede nad Hertom Berlin. Bayern je također osvojio njemački kup tjedan dana kasnije, i dobio duplu krunu. Bayern je poražen u finalu Lige prvaka od Inter Milana Joséa Mourinha, 22. svibnja 2010.
Nakon izvanredne sezone, 2010./11. donijela je razočaranja. U Ligi prvaka Bayern ispada u osmini finala na golove u gostima u ponovljenom finalu protv  Intera, i to u iznenađujućem porazu na Allianz Areni od 2:3. U istoj sezoni ne uspjevaju ni osvojiti Bundesligu, osvojivši tek treće mjesto iza dortmundske Borussije i Bayera iz Leverkusena. Van Gaal je naposlijetku dobio otkaz, a početkom iduće sezone ga zamjenjuje stari-novi trener Bayerna Jupp Heynckes.
2012. godine, Bayern München postaje prvi klub koji je igrao finale Lige prvaka na svom terenu otkad se natjecanje igra u novom formatu iz 1992. Nakon plasiranja iz razigravanja, Bayern lako prolazi skupinu, zatim Basel u osmini finala i Marseille u četvrtfinalu. U polufinalu je pobijedio Real Madrid 2:1 na svom terenu u Münchenu, a nakon istog rezultata za Real u Madridu, izvodili su se jedanaesterci, koje je Bayern bolje izveo i pobijedio 1:3. U Bundesligi osvaja drugo mjesto iza prošlogodišnjeg prvaka Borussije Dortmund. U subotu 19. svibnja 2012., igrao se finale Lige prvaka 2012. protiv londonskog Chelseaja, susret u kojem su Bavarci svoj konstantni pritisak okrunili pogotkom Thomasa Müllera u 83. minuti; ali kad se Bayern bližio petom osvajanju Lige prvaka, Didier Drogba postiže izjednačujući pogodak 5 minuta kasnije i vraća susret na početak. U produžecima, Bayern je propustio još jednu izvanrednu priliku, kada je Robben promašio penal, a u izvođenju jedanaesteraca, bolji je bio Chelsea rezultatom 4:3. Ovo je bio ukupno peti izgubljeni finale Kupa/Lige prvaka za Bayern München, a tek drugi poraz od engleske momčadi na Allianz Areni.Na početku sezone 2012./13. Bayern osvaja DFL Superkup protiv rivala Borussije Dortmund. U klub dolaze nova pojačanja, a jedno od njih je bio i hrvatski napadač Mario Mandžukić. Bayern ubrzo postaje prvi klub u povijesti Bundeslige s pobjedama u prvih osam susreta nakon slavlja od 5:0 nad Fortunom Düsseldorf. 6. travnja 2013, Bayern je šest kola prije kraja matematički osigurao naslov prvaka Bundeslige nakon pobjede od 1:0 nad frankfurtskim Eintrachtom, što je postao rekord za najranijeg prvaka Njemačke. Te je sezone Bayern postavio još nekoliko rekorda: najviše bodova (91), najveća razlika u bodovima od drugoplasiranog (25), najviše pobjeda u sezoni (29) i najmanje primljenih golova (18). Uz to, izjednačili su rekord za najmanje poraza u sezoni, izgubivši samo jednom od Bayer Leverkusena. Bayern se po treći put u četiri godine plasirao u finale UEFA Lige prvaka, ovaj put osvojivši svoj peti naslov prvaka Europe nakon pobjede od 2:1 nad domaćim suparnicima Borussijom Dortmund na stadionu Wembley. 1. lipnja 2013. Bayern je rezultatom 3:2 porazio VfB Stuttgart u finalu njemačkog kupa i postao prvi njemački klub s trostrukom krunom, nakon što je 1999. i 2010. bio blizu tog podviga.1. srpnja 2013. španjolski trener Pep Guardiola preuzima kormilo kluba. U klub stiže Mario Götze iz dortmundske Borussije za 37 milijuna €, postavši u to vrijeme najskuplji njemački nogometaš u povijesti. 24. srpnja 2013. Bayern postaje prvi njemački klub s više od 200 000 članova. U njemačkom superkupu Bayern je 27. srpnja poražen od Borussije Dortmund s 2:4. 30. kolovoza 2013. Bayern osvaja UEFA Superkup 2013. protiv Chelseaja. U Bundesligi Bayern je postavio rekord s najviše utakmice bez poraza, oborivši HSV-on trideset godina star rekord od 36 susreta. Ovaj je rekord na kraju proširen na 53 utakmice, sve do poraza od FC Augsburga u travnju 2014. Uz to, klub je postavio rekord od 10 uzastopnih pobjeda u Ligi prvaka nakon pobjede od 3:1 nad CSKA Moskvom. 21. prosinca 2013. Bayern je rezultatom 2:0 pobijedio marokansku Raja Casablanca na Stade de Marrakechu, osvojivši tako FIFA Svjetsko klupsko prvenstvo 2013.Nakon gotovo godinu dana istrage o Uliju Hoeneßu, bivšem igraču kluba te dugogodišnjem treneru i predsjedniku, potonji je osuđen za utaju poreza 13. ožujka 2014. Idućeg je dana dao ostavku na mjesto predsjednika kluba, a Karl Hopfner je postavljen na njegovo mjesto. Nekoliko dana nakon osude Bayern je osvojio svoj 24. naslov njemačkog prvaka. S još sedam kola u prvenstvu, Bayern je oborio svoj prošlogodišnji rekord od najranijeg osvajača Bundeslige. Na kraju sezone Bayern je porazio Borussiju Dortmund s 2:0 u finalu kupa, osvojivši tako po deseti put dvostruku krunu.1. srpnja 2016. klub preuzima Carlo Ancelotti, tek drugi Talijan koji je ikada trenirao Bayern. Svima je dao do znanja da mu je cilj još jedna trostruka kruna, te zasad ima izvrstan start u sezonu.
Kod osnutka kluba navedene su glavne boje Bayerna, crvena i plava, ali se igralo u bijelim dresovima i crnim hlačama do 1905. godine, kad se Bayern pridružio MSC-u. MSC je odredio da se igra u crvenim hlačama. Također, mladi igrači Bayerna (juniori) su često pogrdno zvani "crveni-šorcevi" (roten Hosen). Bayern je većinom igrao u crveno-bijeloj kombinaciji od svog postojanja, ali ponekad i u plavoj kombinaciji. U sezoni 1969./70., dres Bayerna bio je plavo-bijel, a hlače i čarape također plave. Sličan stil dresa pojavio se i 1995. godine, kada je po prvi put plava bila dominantna boja. Od 1998. godine, momčad nosi svoje izvorne boje.Zamjenski (gostujući) dres Bayerna bio je u raznim bojama tijekom godina, uključujući bijelu, crnu, plavu i zlatno-zelenu. Bayern također ima i treći dres, namijenjen za međunarodne utakmice. Od 2008. do 2009. godine, domaći dres je crven s bijelim prugama, a od 2009., dres je potpuno crven, s bijelim ovratnikom. Zamjenski je dres od 2008. plave boje, dok je treći dres bijel.Osamdesetih i devedesetih godina 20. stoljeća Bayern je koristio poseban zamjenski dres dok je igrao sa 1. FC Kaiserslauternom, predstavljajući brazilske boje, žutu i zelenu.
Grb FC Bayerna mijenjao se tijekom godina nekoliko puta. Prvotni se grb sastojao od stiliziranih slova F, C, B i M, utkanih u određeni simbol, a taj je grb bio plave boje. Boje Bavarske su 1954. godine po prvi put uvrštene u grb.Suvremena je inačica grba nastala 1954. godine. Dok se kroz povijest grb sastojao većinom od jedne boje, najčešće crvene ili plave, trenutni je grb plav, crven i bijel, a u sredini sadrži i boje Bavarske, dok bijelim slovima na crvenom prstenu oko bavarskih boja piše FC Bayern München.
Bayern je svoje prve treninge imao na Schyrenplatzu, u ulici Schyrenstraße u centru Münchena. Prve službene utakmice igrao je na Theresienwieseu. Godine 1901. Bayern se premjestio na svoje igralište, koje se nalazilo na Schwabingu u ulici Clemensstraße. Nakon pridruživanja Münchner Sport-Clubu (MSC-u) 1906., Bayern se u svibnju 1907. premjestio na MSC-ovo igralište u ulici Leopoldstraße. Kako se broj Bayernovih navijača počeo uvećavati 1920-ih, Bayern se selio po raznim minhenskim stadionima. Od 1925. godine, Bayern je počeo dijeliti Grünwalder Stadion sa 1860 Münchenom. Do Drugog svjetskog rata, stadion je bio u vlasništvu 1860 Münchena, pa je i danas zvan Sechz'ger Stadion ("stadion Sechzigera"). Tijekom rata je uništen, no napornim je radom nakon rata obnovljen. Bayernova rekordna posjećenost na Grünwalder Stadionu bila je sezone 1961./62. u utakmici protiv 1. FC Nürnberga, kada je bilo nazočno oko 50.000 gledatelja. Od početka Bundeslige, stadion je imao maksimalni kapacitet od 44.000 koji je popunjen nekoliko puta, ali je kapacitet kasnije smanjen na samo 21.272 sjedala. Danas, stadion koriste rezervne momčadi Bayerna i 1860 Münchena.
Za Olimpijske igre 1972., grad München sagradio je Olimpijski stadion. Stadion, poznat po svojoj arhitekturi, predstavljen je u zadnjoj Bundesligaškoj utakmici 1971./72. sezone. Imao je kapacitet od 79.000 sjedala, a bio je popunjen više puta. Stadion je u ranim danima bio smatran jednim od najboljih u svijetu te je ugostio mnoge važne susrete, poput finala SP-a 1974.. Sljedećih je godina stadion doživio nekoliko promjena, poput povećanja sjedećih mjesta sa 50% na oko 66%. Kasnije je Olimpijski stadion imao kapacitet od 63.000 sjedala za reprezentativne utakmice, a 59.000 za međunarodne susrete, poput Kupa prvaka. Međutim, mnogo ljudi je počelo osjećati da je na stadionu jako hladno zimi, što je po mnogima bilo zbog slabog pokrova. Druga zamjerka je bila velika daljina između tribina i terena, zbog atletske staze. Modifikacija je postala nemogućom nakon što je arhitekt Günther Behnisch zabranio veće promjene na stadionu.
Nakon mnoštva rasprava, godine 2000. savezna država Bavarska, FC Bayern i TSV 1860 zajedno su odlučili sagraditi novi stadion, koji bi se koristio za potrebe Svjetskog nogometnog prvenstva 2006. u Njemačkoj, jer Olympiastadion više nije zadovoljavao FIFA-ine kriterije. Novi je stadion, prema glavnom pokrovitelju nazvan Allianz Arena, smješten na sjeveru Münchena, u blizini autoceste. Koristi se od početka sezone 2005./06. Prvobitni kapacitet Arene od 66.000 sjedala povećan je za reprezentativne utakmice na 69.901 sjedala. Najistaknutiji je dio stadiona njegov vanjski izgled, koji mijenja boje u zavisnosti od toga tko na stadionu nastupa: Arena je crvena kad igra Bayern, plava je kad na njoj nastupa TSV 1860, dok je bijela za reprezentativne utakmice.
Bayern se smatra najjačim nacionalnim klubom. Ima više od 251 500 članova i 3800 fan-klubova, što ga čini klubom s najvećim članstvom u Njemačkoj i drugim u svijetu poslije Benfice. Bayern ima članove diljem zemlje, a većina je gostujućih utakmica rasprodana. Ipak, najviše navijača Bayerna je iz Bavarske. Iako njegovi neki navijači moraju putovati i više od 200 km, gotovo sve utakmice u Allianz Areni budu rasprodane.Bayern München također je poznat po svojim dobro organiziranim ultras skupinama. Najistakniutije skupine su Schickeria München, Red Munichs '89, Südkurve '73, Munichmaniacs 1996, Service Crew Munich, Red Angels, Tavernen Crew München i Red Sharks. "Stern des Südens" je pjesma koju naviječi uvijek pjevaju na utakmicama Bayerna kod kuće, a 1990-ih su koristili i pjesmu "FC Bayern, 4ever Number One".
Podrobniji članak o temi: FC Bayern München IIRezervna momčad Bayerna najviše služi kao zadnji korak za mlade nade FC Bayern Münchena prije prelaska u prvu momčad. Bayern II treniraju nekadašnje zvijezde kluba Mehmet Scholl i Gerd Müller. Od osnutka Regionallige 1994. godine, momčad je igrala u Regionalligi Süd, nakon igranja u Oberligi od 1978. U sezoni 2007./08., kvalificirali su se za novoosnovanu 3. Ligu. Od 1978. godine, momčad igra u najvišoj ligi koju DFB dopušta za rezervne momčadi.
Podrobniji članak o temi: FC Bayern München (juniori)Juniorska škola Bayerna "proizvela" je neke od najvećih europskih nogometaša. Od suvremenih se ističu Owen Hargreaves, Thomas Hitzlsperger, Philipp Lahm i Bastian Schweinsteiger. Osnovana je 1902. godine, a trenutno ju vode Werner Kern i Björn Andersson. Sastoji se od jedanaest momčadi s više od 170 nogometaša, od kojih najmlađi još nemaju 10 godina.
Podrobniji članak o temi: FC Bayern München (žene)Ženska nogometna momčad Bayerna, koju vodi Günther Wörle, sadrži nekoliko članova njemačke ženske mlade nogometne reprezentacije. U Njemačkoj nogometnoj Bundesligi za žene, 2008./09. sezone, momčad je završila na drugom mjestu. Momčad je osnovana 1970. godine i sastoji se od tri ekipe sa 90 nogometašica. Njihov je najveći uspjeh pobjeda u prvenstvu 1976. godine.
BilješkeSezone u kurzivu označuju da je klub te godine osvojio dvostruku krunu (prvenstvo i kup u istoj sezoni)
Sezone u podebljanom kurzivu označuju da je klub te godine osvojio trostruku krunu (prvenstvo, kup i Liga prvaka u istoj sezoni)
1968./69., 1971./72., 1972./73., 1973./74., 1979./80., 1980./81., 1984./85., 1985./86., 1986./87., 1988./89., 1989./90., 1993./94., 1996./97., 1998./99., 1999./00., 2000./01., 2002./03., 2004./05., 2005./06., 2007./08., 2008./09., 2009./10., 2012./13., 2013./14., 2014./15., 2015./16., 2016./17.,2017/18., 2018/19.Njemačko prvenstvo (1):
1957., 1966./67., 1967./68., 1968./69., 1970./71., 1981./82., 1983./84., 1985./86., 1997./98., 1999./00., 2002./03., 2004./05., 2005./06., 2007./08., 2009./10., 2012./13., 2013./14., 2015./16.,2016/17.,2017/18., 2018./19.Njemački liga-kup (6x): 
Bundesliga: 1969./70., 1970./71., 1987./88., 1990./91., 1992./93., 1995./96., 1997./98., 2003./04., 2008./09., 2010./11., 2011./12.
Kup/UEFA Liga prvaka: 1981./82., 1986./87., 1998./99., 2009./10., 2011./12.Četvorica su Bayernovih igrača bila proglašena europskim igračem godine, Gerd Müller 1970., Franz Beckenbauer 1972. i 1976.,  Karl-Heinz Rummenigge 1980. i 1981. godine, te Franck Ribery 2013. Šesnaest je Bayernovih igrača bilo proglašeno njemačkim nogometašem godine, a 15 je puta Bayernov igrač bio najboljim strijelcem njemačkog prvenstva, dok je Gerd Müller dvaput osvojio Zlatnu kopačku za najboljeg europskog strijelca.
Za klub su ranije nastupali Robert Kovač, Niko Kovač i Zlatko Škorić. Početkom 2010-ih do najkasnije 2014., članovi kluba su bili i hrvatski nogometni reprezentativci Ivica Olić, Danijel Pranjić i Mario Mandžukić a od 2019. u klubu je Ivan Perišić .

Fender Precision Bass prva je bas-gitara ikada napravljena i promovirana na tržištu. Model se pojavio 1951., a svoj prepoznatljiv dizajn, koji i dan danas ima, dobio je 1956. godine. Autor tog instrumenta je Leo Fender, koji je imao namjeru napraviti instrument koji bi bio manji od kontrabasa i kojega bi mogli glazbenici staviti u automobil. Bas gitara je zauvijek promijenila glazbu i model Precision se i danas pojavljuje u svim žanrovima: rock, heavy metal, pop i slično.
Precision je model jednostavne konstrukcije. Ima samo jedan elektromagnet koji se naziva P. Ima dvije tonske kontrole: jakost i boja zvuka. Zbog jednostavnosti i dizajna, to je bas-gitara svih perioda, trendova i žanrova.
Kraj 17. stoljeća za akustičnu bas-gitaru vezan je u povijesti kroz razvoj žičanog instrumenta lutnje i to kao njezina završna, i najznačajnija epoha u razvoju kao instrumenta. Model lutnje, a prije svega njezin bas-tip teorba i kitarone, bila je tada osnovni bas instrument u carskim i kneževskim dvorskim ansamblima. Još jedan žičani instrument iz tog vremena, a povezan s kontrabasom, je instrument poznat kod južnoslavenskih naroda pod imenom berde. Od 19. stoljeća do danas stvoreni su različiti modeli akustičnih bas-gitara, koje su po osnovnoj formi slične: contra, bas-gitara ili akustična bas-gitara, tako da potpuno razgraničenje u njihovoj namjeni i nije moguće. Početkom 20. stoljeća u SAD-u proizvođač glazbenih instrumenata Gibson konstruirao je model akustične mandoline, poznatu pod nazivom "Mando-Bass" i sve prijašnje pokušaje sada konstrukciono uobličio u jednu cjelinu.
Razvoj električnih bas-gitara počeo je u ranim dvadesetima godinama 20. stoljeća kontrabasom.  Nekoliko godina prije početka razvoja Precision Bassa, bilo je više pokušaja da se dođe do optimalnog rješenja za konstrukciju i izgradnju električnog basa. Jedan od pionira na tom polju bio je i Lloyd Loar (1919. - 1924.) koji je tada bio direktor odjela razvoja korporacije Gibson. Jedan od njegovih uspješnih eksperimenata je bio električni kontrabas (pričvršćen elektromagnet na mostu instrumenta.)
U 1930-im proizveden je prvi električni uspravni bas koji je proizveo Rickenbacker, gdje je idejno rješenje ponuđeno u elektromagnetu smještenom ispod žica na tijelu basa. Prvi komercijalno urađeni električni bas instrument koji je imao na hvataljci pragove i koji se svirao kao gitare (vodoravno) je Audiovoxov model 736 Bas iz 1930-ih, kojega je razvio graditelj instrumenata Paul Tutmarc. Komercijalni uspjeh prethodnika električne bas-gitare nije bio značajan.
Čak i američki proizvođači glazbenih instrumenta kao Kay su 1940-tih bili uključeni u razvoj prvog električnog basa. Pokušaji su išli u pravcu da se od tijela akustične gitare daljnjom konstrukcijom nadogradi električni bas, te je bio čak i opremljen prototip model istog proizvođača (TGE vrat i elektromagneti.)  Međutim, potpuni uspjeh postignut je tek 1952. godine, godinu dana nakon pokretanja proizvodnje Precision serije.
Krajem 1940-tih ideju industrijskog razvoja električne bas-gitare koja bi se izgledom i dizajnom oslanjala na već postojeće modele električne gitare imao je i osnivač Fender Musical Instrumentsa Leo Fender. Nastojao je konstruirati instrument koji će biti puno lakši i praktičniji od kontrabasa prilikom prijevoza, a i samog sviranja. Koncept je razradio na osobnom iskustvu stvaranja modela Telecaster gitare (puno tijelo iz jednog komada drveta na koje je vijcima pričvršćen vrat gitare, potenciometri na kromiranoj ploči i elektromagnet na sredini između mosta i vrata gitare), uz savjete mnogih tadašnjih glazbenika gitare. Bas model gitare u konačnici temeljio se na preciznoj ugradbi pragova na hvataljku gitare, što je pridonijelo lakšem i preciznijem sviranju (odatle i naziv Precision), a ravnoteža gitare je dobivena produživanjem duljine vrata. Prodaja novog modela bas-gitare bazirana je na prihvatljivoj ekonomičnoj kategoriji, i počela je u studenome 1951. godine. U ožujku iduće godine, Leu Fenderu je bio odobren i US patent za razvijene modele glazbenih instrumenata. Instrument je pobudio veliku znatiželju, posebno u country glazbi, i među jazz glazbenicima.
Model Fender Stratocaster je predstavljen glazbenicima 1954. godine. Svojim modernim izgledom i vitkom krivuljom tijela bio je uistinu pravi hit godine. Suočen sa stalnim primjedbama prodajnim timovima na liniju Precision bas-gitare, kao i primjedbama studijskih glazbenika u recenzijama, Fender je težio poboljšanju dostignutog uspjeha, i otklanjanju uočenih nedostataka. Da bi to i ostvario, odlučio je model Precision basa što više uklopiti i približati u vizualni trend Stratocaster gitare. Šira glava gitare kao novina omogućila je bolju rezonanciju tona, i automatski se riješio problem postojanja mnogih mrtvih točki tona na hvataljci vrata gitare. Model bas-gitare iz 1955. godine, osim povećane gornje krivulje utora (mjesto oslona podlaktice), kao takav ipak zadržava najpribližniji izgled modela iz 1951. godine. Sljedeće godine došlo je i do kozmetičkih promjena: kromirane kape/poklopci preko mosta i elektromagneti gitare.
Model Fender Precision Bass 1957. godine poprima svoj konačni oblik koji ima i danas: velika glava vrata poput Stratocaster gitare, dizajn krivulje tijela omugućava najveću udobnost pri sviranju, pristup elektronici ispod kromirane ploče na tijelu gitare zamijenjen je jednostavnijim 'mikro otvorima'. To idejno rješenje otvorilo je mogućnosti instalacije zajedničkog humbucker elektromagneta, kao npr. u modelima Gibson gitare. Ubrzo je problem uočen u razlici sinhroniziranog rada dvaju odvojenih namota elektromagneta: jedan za ton žice A i E, i jedan za žice D i G. Dobiveni ton nije zadovoljio traženu kvalitetu jer je bio 'previše tvrd'. Da bi riješio ovaj problem i dobio potrebniji 'mekši ton' Leo Fender se odlučio za svoj vlastiti model dvodijelnog elektromagneta s jednom zavojnicom, što je bilo savršeno rješenje.
Za razliku od klasičnih žičanih instrumenta proizvođača Gibson, u Fenderu svoje modele dizajniraju tako da budu što jednostavniji: tijelo je dizajnirano od jednog komada drveta, elektroničke komponente su zalemljene, dok je vrat gitare ipak još uvijek urađen od više dijelova. Prednost takvog načina dizajna modela pokazao se u praktičnoj primjeni odličnom jer se svaki dio bas-gitare u kratkom vremenu može brzo i jednostavno zamijeniti. Međutim, na svim standardnim modelima Fender Jazz Bass gitare i dalje je hvataljka urađena od ebanovine ili palisandera koja bi zatim naknadno bila postavljena na vrat gitare. Prednosti te dizajnerske novine prvi su uočili glazbenici, jer je hvataljka od palisandera dala posebnu topliju boju tona, tipičan Fenderov ton. To se posebno odnosi na model Precision Bass, gdje se time dobio puno bogatiji srednji, odnosno dublji ton gitare. Zbog te bitne značajke od 1959. godine model bas-gitare s hvataljkom od palisandera postao je standardni dizajn Fenderovog modela bas-gitare. U potrazi za poboljšanjem, Leo Fender je 1960. godine poradio na dizajnu hvataljke vrata te ju je zaoblio dajući joj u odnosu na prethodni model iz 1951. godine puno precizniji i jasniji ton. 
Najbolji primjer vjerojatno je tome 'zvuk' James Jamersona snimljen u Motown kompaniji, i koji je 1962. godine bio jedan od najprepoznatljivijih promicatelja modela Fender Precision Bass gitare.
Konkurencija na tržištu glazbenih instrumenata značajno je porasla, zato što je sve više proizvođača nudilo sve bolje i sofisticiranije instrumente (urađene od specifičnih vrsta drveta ili s dodatkom aktivne elektronike), čime se automatski dobila bolja kvaliteta instrumenta. Međutim, Fender je 1965. godine, pod vodstvom CBS korporacije i dalje ostao referentni brand. Dizajnerski gledano, od prvotnog izgleda Precisiona iz 1951. godine, i od početnog preimenovanja Telecaster bassa u model Precision je veliki korak do 1972. godine. Uveden je elektromagnet s jednom zavojnicom, i usvojeno je pravilo da se vrat fiksira za tijelo s tri vijka. Krunska novina te godine je bila prilagodba šipke u vratu bas-gitare za sve naredne Fender Jazz Bass modele. 
1970. godine CBS je vratio izgled Precisiona od 1959. godine: vrat od javora - specifičan model iz 1957. godine. Konačno, početkom 1970-tih pojavio se i prvi električni model Precision basa bez pragova, s vratom od javora ili palisandera. 
Tijekom 1970-ih, izbor metoda i proizvodnje CBS-a u skladu je s količinom i kvalitetom proizvedenih instrumenata koja nije zadovoljila sve zahtjevnije kritike glazbenika, koji su smatrali da je Fender kvalitetom nazadovao natrag u 50-te i 60-te. 
Leo Fender je između 1965. i 1970. u korporaciji CBS / Fender zadržao svoj status savjetnika za istraživanje i razvoj. Nastavio je iznimno plodan rad inovacijama kao što su:  Rhodes piano, Fender Mustang Bass i vibrato most s žičnjakom za akustičnu gitaru. Također je patentirao i razvio 12-žičani most za akustičnu gitaru. Jedan od njegovih posljednjih projekata kao savjetnika CBS-a je model Telecastera s B-Bender sistemom. Izumio je nagibni uređaj u tijelu gitare koji je omogućio da gitarista promjenom položaja držača remena aktivira polugu u tijelu gitare i time promijeni štim instrumenta.
Dok korporaciji CBS opada kvaliteta izrađenih instrumenata, Fender sustavno provodi revitalizaciju svojih modela. Dan Smith iz Yamahe 1982. godine je unajmljen da preuzme produkciju, a istodobno dolazi i Bill Schultz na mjesto predsjednika u predsjedništvu kompanije. Do 1982. godine izrađena je većina dijelova za novi model Precisiona, ali sami nacrt Standard Precision urađen je tek 1983. godine. Novi model Precision Bassa ističu novi most, novi logotip, a primjenjen novi model spajanja i rasporeda vijaka na tijelu gitare. Međutim, tu ideju su dizajneri CBS-a odbacili, tako da puna zasluga za sve novine kasnije pripasti će samo Fenderu. Tim Bill Schultza predlaže i novi plan za oporavak, tako da dobivaju sredstva za kupnju Fendera, ali ne za nastavak rada u svojoj tvornici u Fullertonu, nego u Japanu. Od 1984. do 1987. godine završena je tranzicija pogona. Vidljivo je da Fender postaje CBS FMIC i nastavlja proizvodnju u Japanu, s idejom da modele instrumenta podijele raznolikom području (pa i kupovnoj moći), kako bi mogli bolje istaknuti već uhodanu liniju 'standardnih' modela instrumenata. U takvim uvjetima iskristalizirao se pojam 'američkog standarda' za kvalitetu modela Precision Bass, koji je u vrijeme CBS-a bio izgubio svoj ugled. Oslanjajući se na modele iz '57. i '62. godine Fender je 1995. godine predstavio svoj novi Precision model, koji nema značajno velike razlike od markantnog modela Precisiona iz 1983. godine. Ističe ga visoka pravilnosti u proizvodnji i završna obrada, koja će se u odnosu na japanske modele pokazati kao pouzdani, klasični povratak dobrog branda.
Modele Fender Precision Bassa proizvođač do sada je ponudio u oko dvadeset različitih konfiguracija (serije, lepezi tona, dostupnoj opremi, broju žica ili vrsti drveta) koje su dostupne u velikom broju, a također i u velikoj lepezi raznovrsnih boja. Današnje moderne linije modela Precision dijelimo na:
"Highway One" Precision Bass - model s posebnom opremom (boja, mehanika - elektronika),
"Road-Worn" serije - reizdanja serija s dodanim umjetnom znakom starenja instrumenta.
nekoliko novih izdanja tj. povijesne serije (nova izdanja modela iz 50tih i 60tih godina),
"Artist" modele (posvećeni poznatim glazbenicima, između ostalog: Mike Dirnt, Steve Harris, Pino Palladino, Sting, Duff McKagan, Frank Bello, Peter Wentz  i drugi.Postoji mnogo primjeraka modela, varijacija i poboljšanja modela drugih proizvođača, koji su također uspješni u prodaji. Jedan od njih je glazbeni brand Fender Squier koji se na tržištu glazbenicima nudi pod oznakom "Squier by Fender". U osnovi to je jeftina imitacija Fenderovih modela električne gitare, odnosno bas-gitare.

Gitara Fender Stratocaster, popularno zvana samo Strat, vrlo je znani model električne gitare, koji su 1954. godine konstruirali George Fullerton, Leo Fender i Freddie Tavares za tvrtku Fender Electric Instrument Manufacturing Company. Taj model gitare proizvode i danas: on je bio i ostao svojevrsni pojam vrhunskoga glazbala u svijetu popularne glazbe 20. stoljeća. Fender Stratocaster su svirali mnogi poznati gitaristi rock and roll, country i pop glazbe. Uz modele električnih gitara Gibson Les Paul, Gibson SG i Fender Telecaster, taj je model jedan od najrabljenijih i općenito predstavlja jedan od najprepoznatljivijih modela električne gitare. Danas to električno glazbalo ima kultni status, pa su pojedini rani primjerci predmet žudnje mnogih kolekcionara i muzejskih zbirki diljem svijeta. Dizajn Stratocastera danas se smatra pravim klasikom u industrijskom dizajnu gitara svih vremena.
Vlasništvo nad Fender kompanijom 1985. godine preuzeo je Bill Schultz, nakon čega je počela nova era izrade Fender gitara, koje svojim kvalitetom vraćaju stari sjaj imenu Fender. Kupovinom Fendera nije bio obuhvaćen pogon za proizvodnju gitara u Fullertonu, pa je proizvodnja novih gitara započela u novoj tvornici u Coroni (32 km od Fullertona). U toku ovog perioda nije se prekidalo s proizvodnjom u ostalim tvornicama izvan SAD-a. U novoj tvornici je u početku radilo 10 zaposlenika, i proizvodili su 5 gitara na dan, dok je u tvornici u Fullertonu radilo 135 ljudi i dnevno su proizvodili više od 200 gitara. U tom trenutku čelnici kompanije odlučili su da krenu s proizvodnjom reizdanja Stratocastera iz 1957. s javorovim vratom. Nešto prije (1952. godine) model Telecastera je bio s vratom od javora, te reizdanje modela Stratocaster gitare iz 1962. godine s hvataljkom od palisandera. Fender Precision Bass se pojavljuje već 1957. godine s javorovim vratom, a zatim 1962. godine i s vratom od palisandera. Iste godine takve promjene se nalaze i na vratu Fender Jazz Bass-a. Ovakvi projekti bili su presudni za opstanak tvornice. Tih prvih godina (1982.-1984.) izašla je serija poznata kao American Vintage Reissues i smatrala se najboljim Fenderovim proizvodom do 1984. godine. 
U svojoj originaloj formi do 1957. godine, Stratocaster je ponuđen na tržištu u dvobojnoj sanburst obradi, zajedno s duboko izrezanim tijelom od jasena, vratom od javora s 21 pragom, nalijepljenim crnim točkama na hvataljci i Clason mašinicama. Nedugo potom Fender je počeo izrađivati tijela i od johe. U ponudi su bile potpuno drugačije boje, tzv. Dupontove auto boje, koje nisu bile standardizirane sve do 1960. godine. Gitare u takvim bojama bile su rađene po posebnom zahtjevu naručitelja, koji su za to plaćali 5% više na ukupnu cijenu gitare.
Stratocaster gitare često su kopirane, tako da se termin 'Strat', iako zaštitno ime Fendera, koristi kao opći pojam za opisivanje tipa gitara sličnog oblika i karakteristika.
Fender Stratocaster je električna gitara punog tijela s dvostrukim presjekom i produženim rogom zbog postizanja boljeg balansa prilikom sviranja u stojećem položaju.
Dizajn Stratokastera je uglađeniji, zakrivljeni oblik tijela drugačiji je od ravnog, ili pak 'pločastog dizajna' u primjeru Telecastera. Tijelo je karakteristično po zakrivljenim linijam s prednje i zadnje strane, radi lakšeg sviranja i slabijeg zamaranja ruke. Ploča je pričvršćena s 8 vijaka na tijelu gitare. To je bio jedinstven koncept, što je omogućilo lakši pristup elektronici koja je ugrađena ispod ploče. Jedino je priključak za utikač kabela gitare bio odvojen. Daljnje konstantno usavršavanje dizajna Stratocaster gitare (kako Fenderovih originala tako i kopija) donijele su do poboljšanja svirljivosti i samog zvuka gitare. Vrat od jednog komada javora je posebno urađen, a glava vrata gitare je znatno šira u odnosu na model Telecaster. Žice se ugrađuju kroz samo tijelo gitare i pokretni most, koji je pričvršćen oprugama. Originalni Stratocasteri su bili opremljeni s 5 opruga koje su zatezale most u odnosu na tijelo gitare. Mnogi glazbenici su skidali po dvije opruge i zatezali zavrtnje kako bi omogućili plutanje mosta. U takvom položaju na most se mogla ugraditi tremolo ručica. U tom slučaju bi se povisio ili snizio određeni odsvirani ton. Neki glazbenici, kao na primjer Eric Clapton, izbjegavali su prakticirati ovu mogućnost plutajućeg mosta i često bi blokirali most uz pomoć komada drveta. Neke Stratocaster gitare imaju fiksirani most, i one su poznate pod nazivom hard tail (tvrdi rep).
Gitare Stratocaster na tijelu imaju tri jednostruka elektromagneta, koji su originalno birani uz pomoć trostrukog kliznog preklopnika. Gitaristi su vrlo brzo otkrili da ukoliko bi ukočili preklopnik između prve i druge pozicije, bio bi aktivan elektromagnet iznad mosta i srednji elektromagnet; isto tako kad bi se ukočio preklopnik između druge treće pozicije, aktivirao bi se srednji i elektromagnet bliži vratu. Ovaj trik je često korišten i Fender je odlučio ponuditi gitare s peterostrukim preklopnikom, pa od 1979. godine to postaje standard u proizvodnji. Mnogi poznati glazbenici, kao na primjer David Gilmour, Rory Gallagher, Mark Knopfler, Bob Dylan, Eric Clapton i Robert Cray, često su zbog težnje nekakvom 'svom' specifičnom zvuku, svirali s ovakvom kombinacijom elektromagneta.
 Originalno, elektromagnet bliži vratu gitare i srednji elektromagnet bili su povezani na tonske potenciometre, dok elektromagnet iznad mosta (koji je nakošen), nije imao kontrolu tona. Ova konfiguracija je značila da kombinacija vratnog i srednjeg potenciometra šalje signal kroz dva potenciometra, što je rezultiralo gubitkom kvalitete tona. Da bi se taj problem nekako riješio, glazbenici su doskočili tako da su modificiranom shemom spajali drugi potenciometar s elektromagnetom bliže mostu gitare. Kod modernih Stratokactera, s prvom tonskom kontrolom povezani su vratni i srednji elektromagnet, dok druga spaja elektromagnet bliži mostu gitare.
Kontrola jačine tona svih elektromagneta regulira se uz pomoć jednog potenciometra. Položaj potenciometara je takav da omogućava lak pristup kontrolama čak i u toku sviranja.
U početku su sva tri elektromagneta bila identična. S popularizacijom korištenja raznih kombinacija elektromagneta, Fender je 1977. godine, zajedno s peterostrukim preklopnikom predstavio i srednji elektromagnet s obrnutim polaritetom. Ovo je omogućilo smanjivanje šuma na pozicijama 2 i 4 (kombinacija elektromagneta). Slična tehnika za reduciranje šuma bila je i ranije poznata i korištena, na primjer kod Gibsonovih dvostrukih elektromagneta i odvojenih elektromagneta na Fenderovim bas-gitarama. Danas se sve Fenderove gitare pridržavaju ove sheme, kako bi smanjile šum elektromagneta.
Kasnije, da bi se dobio jači izlazni signal, prešlo se na korištenje overwound elektromagneta, na mjestu bliže mostu gitare. Razlog je što se ovaj elektromagnet nalazio najdalje u odnosu na maksimalnu amplitudu vibracije žice. Općenito, ovaj tip elektromagneta je postao popularan kod rok gitarista s juga SAD-a i često se nazivaju 'vrući' elektromagnet.
Stratocaster gitare prepoznaju se zbog svog svijetlog, čistog i 'tvangi' tona. Elektromagnet pri vratu ima mekši, puniji i jači ton u odonsu na elektromagnet bliži mostu, koji je oštrijeg i svjetlijeg zvuka. Srednji elektromagnet daje zvuk koji je negdje između ova dva tona elektromagneta.
Od 1959. do 1967. godine gitare Stratocaster isporučivane su s hvataljkom od palisandra, kao i u više boja, uključujući i razne kombinacije boja u stilu surferske i hot-rod kulture, koju su promovirali sastavi kao što su Surfers, The Ventures i The Beach Boys. Jedan od čuvenih predstavnika te kulture je i Dick Dale, koji je svirao na Stratocasteru i zajedno s Leom Fenderom je surađivao i na razvoju pojačala Fender Showman amplifier.
1959. godine prekinuta je proizvodnja vrata gitare od jednog komada javorovog drveta, a iste godine izvršena je promjena u dizajnu ploče, koja je imala na sebi 11 rupa za zavrtanje vijaka. Po preuzimanju Fendera od strane CBS-a 1965. godine, na tržištu se već 1967. godine bile gitare s vratom od javora, na koji je zaljepljena hvataljka, također od javora. I dalje je ostala opcija modela s hvataljkom od palisandra. Dvije godine kasnije, nakon deset godina odsustva s tržišta, Fender ponovo u ponudu vraća vratove od jednog komada javorovog drveta. Po uvođenju Fender Stratocaster ultra serije 1989. godine, u standardnoj ponudi za hvataljku u izboru je i ebanovina, iako je i prije toga u periodu od 1983.-84. godine izrađena određena količina Elite Stratocaster gitare s hvataljkom od ebanovine.
Od samog početka Stratocasteri su bili opremani s tri elektromagneta, s jednostrukom zavojnicom. Ali, u periodu od 1970. do 1980. godine, postale su popularne modifikacije Stratocaster gitara, gdje je takav elektromagnet zamijenjen s dvostrukim elektromagnetom (naročito na strani mosta). Ovakvi modeli Stratocaster gitare poznati su kao 'debeli stratovi' (Fat Strat). S ovom promjenom ton gitare je puniji, prilagođeniji heavy metal i hard rock glazbi. Zbog popularnosti ovih promjena, Fender ubrzo počinje s proizvodnjom ovakvih modela gitara (dvostrukim elektromagnetom iznad mosta gitare). Ovakva postavka elektromagneta je poznata kao HSS (dvostruki, jednostruki, jednostruki). Osim ovakve postavke elektromagneta kasnije se javljaju i gitare s dva dvostruka elektromagneta (HH), koje su još poznate i kao 'dvostruki debeli stratovi' (Double Fat Strats). Fender je zbog popularnosti dvostrukih elektromagneta počeo izrađivati i odgovarajuće ploče, kao i druge kombinacije elektromagneta kao što su HSH (dvostruki, jednostruki, dvostruki) i HHH (tri dvostruka.)
Od 1998. godine Fender za HSH kombinaciju elektromagneta, svoje vrhunske modele proizvedene u SAD, izrađuje sa šupljinama u tijelu gitare umjesto do tada jedne veće šupljine za ugradnju elektromagneta, koja je još poznata pod nazivom 'bazen' ili 'kada'. Ovo je urađeno zbog povećanja ukupne količine drveta u tijelu gitare, čime se dobije bolji ton, a gitaristima je i dalje ostavljena mogućnost lake ugradnje hambucker elektromagneta.
1965. godine kompaniju Fender kupuje CBS korporacija. Kupovinom Fendera od strane CBS korporacije izvršene su određene izmjene na gitari radi smanjivanja troškova proizvodnje, što je utjecalo na samu kvalitetu gitara. Samim opadanjem kvaliteta gitara, opala je i popularnost ovih Fenderovih gitara iz tog perioda i povećana je potražnja polovnih i starijih modela koji su se proizvodili prije 1965., godine. Čak i danas ti modeli od prije CBS ere, i u periodu od 1954. do 1958. godine dostižu astronomske cijene, a neki su prodavani i po cijeni od 175.000 USD, uglavnom kolekcionarima iz Japana. Krajem 1984. godine, nakon velikih gubitaka, CBS je donio odluku o prodaji tvrtke, a u ožujku 1985. godine i prodao ju je grupi investitora na čelu s Bill Schultzom.
U ranim 1980-im godinama rodila se ideja da se izađe u susret i ljudima manje platežne moći i da se svima koji bi se htjeli baviti glazbom to i omogući. Povodom te ideje stvoren je Squier Stratocaster, izvorno napravljen u Meksiku, ali nedugo zatim, 1982. godine, Fender proizvodnju ovih modela seli u Japan. Općenito, Skvajer modeli su znatno jeftiniji i prvenstveno su namenjeni glazbenim početnicima i amaterima. Smatra se da je u periodu od 1984. do 1986. godine čak 80% Fenderovih gitara proizvedeno u Japanu. I danas postoji proizvodnja Fenderovih gitara u Japanu, ali uglavnom za japansko tržište, izuzimajući par modela koji su dostupni i na drugim tržištima. Squier modeli su se izrađivali u određenim periodima i u SAD-u i u Južnoj Koreji, dok se danas Squier modeli proizvode u Kini.
Squier Stratocaster, kao Fenderov brand, proizvodi i prodaje tvrtka Squier.U tvorničkim pogonima Indonezije i Kine model Standard Squier Stratocaster proizvodi se u velikim količinama. Sirovina za proizvodnju obično je lako dostupna šumska građa lokalnog terena. U cilju smanjivanja cijene proizvodnje, u proizvodnom procesu pri izradi ugradbene opreme koristi se sirovina upitne kvalitete, a tijela ponekih modela gitara nisu izrađena iz jednog komada drveta, nego se ono sastoji od dva ili tri (kao šperploča) čvrsto lijepljena sloja.
Od 2007. godine Fender nudi širok izbor Stratocaster gitara zajedno s reizdanjima čuvenih serija, a preko Fender Custom Shopa moguće je naručiti gitare i po posebnom zahtijevu. Tko želi može naručiti i  replike starih modela gitara. Korištenjem posebne tehnologije koju je razvila kompanija Fender, čak postoji mogućnost opremanja originalnom elektronikom i nanošenja umjetne hrđe i patine, kako bi se dobio poseban stariji izgled gitara. Fender danas svoje modele proizvodi u tvornicama u SAD (Corona, California), (Ensenada Baja California) u Meksiku, u Japanu, i Južnoj Koreji. Modeli koji se proizvode u SAD u svom nazivu imaju riječ 'američki' (American) i većina glazbenika ih smatra kvalitetnijim u odnosu na ostale modele.
Fender American Deluxe Series stratokaster dolazi s raznolikim suvremenim opcijama kao što su: Fender DH-1 s dvostrukim elektromagnetom na poziciji bliže mostu, američkim 2-point vibrato mostom (Fender / Flojd Rose) i s LSR role gornjom kobilicom, zaključavajućim mašinicama i na nekim modelima Samarium Cobalt Noiseless bešumnim elektromagnetima s S-1 preklopnikom. Gitare proizvedene prije 2004. godine opremane su s Vintage Noiseless bešumnim elektromagnetima.
Američka Stratocaster serija proizvodi se s tijelima od jasena i johe. Na tijelu gitare su tri jednostruka moderna elektromagneta s jednim namotajem i 'Delta Ton' sistemom (koji uključuje elektromagnet pri mostu s visokim izlazom, i srednjim elektromagnetom s obrnutim polaritetom ). Proizvodnja hard tail verzija je prekinuta 2007. godine. Od 2003. godine proizvodi se HSS verzija s Diamondback dvostrukim elektromagnetom i dva Tex-Mex elektromagneta s jednim namotajem i S-1 preklopnikom.
Serija ima izgled starih gitara, ali s modernim detaljima i opremom, kako bi se postigao što kvalitetniji zvuk. Izgledom modeli podsjećaju na gitare iz 50-ih i 60-ih godina, ali s nešto ravnijom hvataljkom, većim pragovima kako bi bolje zvučala s modernom elektronikom.
Ova serija modela Stratocastera se proizvodi isključivo u SAD-u i ova serija predstavlja kombinaciju modernih i klasičnih tehnologija u izradi ovih vrhunskih gitara. U ovim serijama koriste se atipični materijali za proizvodnju modela, kao na primjer: mahagonij pri izradi tijela, floyd rose mehanizmi, dvostruki Atomik 2 elektromagneti, P-90 elektromagneti i sl.
Fender je ovaj model dizajnirao zajedno s japanskom kompanijom Roland. Predstavljena je 2007. godine i ima dva dodatna potenciometra, kojim se u nekim modelima omugućava automatska promjena štima, kao i mogućnost promjene tona gitare. Gitara ima mogućnost emulacije tonova od standardnog stratokastera do tona telekastera, ugradbu dvostrukog elektromagneta i asimilaciju tona akustične gitare. 1. travnja 2009. godine prestala je proizvodnja ovog modela.
To su reizdanja modela Stratocastera iz 60-ih godina (s hvataljkom od palisandera) i 50-ih godina (s hvataljkom od javora), Tex-Mex elektromagnetima, tijelom od javora i obojane nitroceluloznim lakom. Ove gitare su obrađene posebnom tehnikom, tako da izgledaju i djeluju pohabano, čime se stvara utisak starih instrumenata.
Ova meksička serija gitara poznata kao Mexican Black Top Stratocaster HH proizvedena je u rujnu 2010. godine. U ovaj model ugrađena je kombinacija od dva Alnico dvostruka elektromagneta s poklopcima od kroma. Ostale značajke uključuju vrat gitare koji je izrađen od javora, s hvataljkom u koju su umetnuta 22 polja. Radijus vrata iznosi 241,3 mm. Tijelo gitare je puni model, izrađeno od johe u poliester završnici visokog sjaja. Kontrolni potovi i ostala oprema je od kroma.
Model je od 2011. godine također dostupan s Floyd Rose Special sustavom zaključavanja.
Fender je u ožujku 2011. godine predstavio Fender Pawn Shop seriju modela proizvedenih u Japanu, s ugrađenim komponentama i tipičnim izgledom na modele iz 60-ih, ili 70-ih godina. Na tržištu su bila dostupna tri modela, od kojih su se dva temeljila na modelu Stratocaster. Modeli Fender '51 imaju tijelo Stratocastera, a vrat "C" oblik dizajna, kao Telecaster modeli gitare. Hvataljka na vratu izrađena je od javora. Konfiguraciju elektromagneta čini Texas Special jednostruki elektromagnet na poziciji bližoj vratu gitare i Fender Enforcer dvostruki elektromagnet bliži mostu gitare. Od 1970. godine modeli su s "fiksnim" mostom i bijelom pločom na tijelu gitare. Modeli iz 1972. godine su poluakustični Strat modeli s ugrađena dva dvostruka elektromagneta. Tijelo gitare ističe prepoznatljivi "F" otvor, sa zasebnim potovima na kontrolnoj pločici. Vrat gitare dizajniran je u Telecasterovu stilu.
U ovu grupu pripada ograničena proizvodnja Fender Stratocaster modela, koji su u svojoj osnovi često jedan od gore spomenutih modela, ali s pridodanim posebnim značajkama, kao što je uporaba posebnih boja i tehnike završnica, slaganje i ugradba specifične konfiguracije elektronike (elektromagneta), pa do mehanike i ostale opreme. Inače, FSR modeli (osim rijetkih primjeraka proizvedenih u Coroni, USA) obično se proizvede u meksičkim pogonima.
Prvi put je predstavljena 2002. godine i redizajnirana 2007. godine. Konceputalno je bila bazirana u cjenovnom rangu Standard Američke serije instrumenata. Model predstavlja reizdanje gitara iz vremena CBS-a, iz 60-ih i 70-ih godina. Serija proizvedena u SAD-u obojana je nitroceluloznim lakom, u satenskom finišu. Ugrađena oprema slična je kao i u Američkoj seriji. U redizajnu iz 2007. godine novi je dizajn glave gitare, koja je sada nešto veća u odnosu na ostale modele i više podsjeća na modele iz vremena CBS-a.
Floyd Rose Classic Stratocaster proizvodio se od 1992.-2003. godine, a sadržavao je originalni model Floyd Rose tremolo sustav za zaključavanje mosta. Konfiguraciju ugrađenih elektromagneta čine kombinacija gitara s HSS (Fenderov DH-1 dvostruki i dva Delta Tone jednostruka) i s HH (dva dvostruka Fenderova DH-1 modela elektromagneta).
Modeli proizvedeni prije 1998. i do 2007. godine imaju ugrađene DiMarzio PAF Pro elektromagnete. Također, ovdje su uključeni i Strat-O Sonic modeli gitara (tijelo izrađeno od mahagonija), Black Dove modeli gitara s P-90 Soap Bar i Atomic II dvostrukim elektromagnetima.
Fender u svojoj ponudi ima veliki izbor potpisanih modela, koji svojim specifikacijama odgovaraju gitarama koje sviraju umjetnici različitih profila. Postoje posebno potpisani modeli gitara koje se proizvode samo u Custom shopu, i one se razlikuju od istih produkcionih modela. Po pravilu su ti modeli urađeni konstrukcijski puno bolje i od boljih materijala, što ih čini znatno skupljim.
Iznimnu čast da Stratokaster gitare nose njihove ime dobili su: Jeff Beck, Ritchie Blackmore, Eric Clapton, Billy Corgan, Dick Dale, Tom Delonge, Dejvid Gilmor, Buddy Guy, Eric Johnson, Dave Murray, John Mayer, Mark Knopfler, Yngwie Malmsteen, Stevie Ray Vaughan, Kenny Wayne Shepherd, Jimmie Vaughan.

FIFA Svjetsko klupsko prvenstvo međunarodno je nogometno natjecanje koje organizira FIFA, krovna organizacija svjetskoga nogometa. Prvo natjecanje odigrano je 2000. godine u Brazilu. U razdoblju od 2001. do 2004., natjecanja su bila otkazana zbog raznih okolnosti, najviše zbog propasti FIFA-ine markentinške tvrtke ISL. Natjecanja su ponovno pokrenuta 2005. godine i od tada se održavaju svake godine u prosincu. Osim Brazila, dosadašnji su domaćini prvenstva bili Japan, Ujedinjeni Arapski Emirati i Maroko.
Prvo Svjetsko klupsko prvenstvo u Brazilu igralo se paralelno s Interkontinentalnim kupom, natjecanjem koje su zajednički organizirale europska (UEFA) i južnoamerička nogometna organizacija (CONMEBOL) i koje se igralo od 1960. godine između pobjednika Kupa prvaka (kasnije UEFA Liga prvaka) i Copa Libertadores. Godine 2005., nakon posljednjega izdanja Interkontinentalnoga kupa, to je natjecanje spojeno s FIFA-inim klupskim prvenstvom.
Trenutačni format natjecanja uključuje sedam momčadi koje se bore za naslov svjetskog prvaka u razdoblju od otprilike dva tjedna u državi koja se izabere kao domaćin prvenstva. Momčadi koje sudjeluju u prvenstvu su pobjednici svojih najjačih kontinentalnih natjecanja; to su redom AFC Liga prvaka (Azija), CAF Liga prvaka (Afrika), CONCACAF Liga prvaka (Sjeverna Amerika), Copa Libertadores (Južna Amerika), OFC Liga prvaka (Oceanija) i UEFA Liga prvaka (Europa). Njima se pridružuje nacionalni prvak države domaćina i momčadi sudjeluju u nokaut rundama s jednom utakmicom. Domaća se momčad razigrava sa prvakom Oceanije, te se pobjednik susreta pridružuje prvacima Azije, Afrike i Sjeverne Amerike u četvrtfinalu. Pobjednici četvrtfinala sučeljavaju se s prvacima Europe i Južne Amerike u polufinalu, i naposlijetku se dva pobjednika u finalu bore za svjetski naslov.
Aktualni prvak svijeta je španjolski Real Madrid, koji je rezultatom 4:2 porazio japanski Kashima Antlers u finalu prvenstva 2016., osvojivši tako svoj drugi naslov. Do danas je Svjetsko klupsko prvenstvo osvajalo ukupno devet momčadi: sa tri naslova, najuspješnija je španjolska Barcelona, a slijede je Real Madrid i brazilski Corinthians sa dva naslova. Ostali pobjednici natjecanja su São Paulo i Internacional (Brazil), Milan i Internazionale (Italija), Manchester United (Engleska) i Bayern München (Njemačka). Europske su ekipe najčešće bile pobjednik ovog natjecanja, sa devet naslova.
Prvi pokušaji da se stvori globalno klupsko nogometno natjecanje bilo je 1909. godine, 21 godinu prije prvog Svjetskog nogometnog prvenstva, prema FIFA-inim podatcima. Natjecanje zvano Sir Thomas Lipton Trophy održano je u Italiji 1909. i 1911., u kojem su sudjelovale engleske, talijanske, njemačke i švicarske momčadi. Natjecanje je oba puta osvojila engleska amaterska momčad West Auckland. Ideja da FIFA organizira međunarodno klupsko natjecanje potječe još iz 1950-ih. 1951., kada je FIFA-in predsjednik Jules Rimet upitan je li natjecanje Copa Rio organizirala upravo FIFA, odgovorio je da natjecanje nije u njihovoj nadležnosti jer nije oragniziran niti podržan od strane Brazilskog nogometnog saveza (CBF). To je natjecanje nasljedio turnir Torneio Octogonal Rivadavia Corrêa Meyer, kojeg je osvojila Vasco da Gama. Turnir je imao pet brazilskih momčadi te tri strana kluba, izgubivši tako svoj međukontinentalni aspekt. U prosincu 2007., FIFA je odbila Palmeirasov zahtjev da turnir prizna kao svjetsko klupsko prvenstvo budući da su sudionici bili sa samo dva kontinenta.Iako je natjecanje naposlijetku ukinuto, ostalo je respektirano u svijetu nogometa. FIFA-ini članovi odbora Stanley Rous i Ottorino Barassi osobno su sudjelovali u organizaciji izdanja iz 1951., iako ne kao službenici FIFA-e. Rousova uloga bila je pregovaranje s europskim klubovima, dok je Barassi pomogao u oblikovanju samog natjecanja. Komentirajući Juventusovo prihvaćanje sudjelovanja u Copi Rio, u talijanskom tisku pisalo je da "talijanski klub ne smije propustiti tako važan i globalan događaj".Zbog CBF-ovih poteškoća da dovedu europske klubove u natjecanje, novine O Estado de S. Paulo predložile su da se FIFA treba uključiti u sastavljanje međunarodnih klupskih natjecanja objavivši kako "međunarodna natjecanja, ovdje ili u inozemstvu, trebala bi se igrati onda kada FIFA to odredi". Međutim, nije bilo nikakvog odgovora. Takozvano Pequeña Copa del Mundo ili malo svjetsko prvenstvo, bilo je natjecanje održano u Venezueli između 1952. i 1957., sa dva kratka oživljenja 1963. i 1965. Obično je u njemu igralo osam ekipa, pola iz Europe pola iz Južne Amerike. Nakon kasnih 1950-ih, natjecanje je ubrzo izgubilo prestiž kako se i broj uglednih sudionika smanjivao. Međutim, ovo je natjecanje, sa stvaranjem Kupa prvaka i Copa Libertadoresa, bilo temelj za kasniji Interkontinentalni kup.
Podrobniji članak o temi: Interkontinentalni kupTournoi de Paris bilo je natjecanje čija je prvotna namjena okupiti najveće europske i južnoameričke momčadi da bi se utvrdio de facto "najbolji klub na svijetu"; prvi put je održano 1957. kad je prvak Južne Amerike Vasco da Gama pobjedio domaćina Racing Paris u polufinalu, a zatim i dvostrukog europskog prvaka Real Madrid rezultatom 4:3 u finalu na Parku prinčeva, stadionu Realovog trijumfa u prvoj sezoni Kupa prvaka. Pobjeda je hvaljena u oba kontinenta jer je to bilo prvo međunarodno natjecanje koje Real Madrid nije uspio osvojiti. Nakon toga, Real Madrid se udaljio od natjecanja i tvrdio da bi se ono nadalje trebalo gledati samo kao prijateljski turnir. Španjolska se momčad ubrzo oporavila od poraza pobijedivši u prvom Interkontinentalnom kupu.Španjolski se klub nakon uspjeha prozvao svjetskim prvakom dok se FIFA nije uključila i usprotivila tvrdnji, objasnivši kako natjecanje nije uključivalo nijedne prvake iz drugih konfederacija, te izjavila kako se mogu prozvati samo interkontinentalnim prvacima natjecanja u kojem su sudjelovale dvije organizacije gdje nitko drugi nije imao prilike sudjelovati. FIFA je zatim objavila kako će zabraniti igranje Interkontinentalnog kupa 1961. ukoliko organizatori ne počnu oslovljavati natjecanje kao prijateljski susret dviju organizacija. Iste godine godine kad je započeo Interkontinentalni kup, FIFA je odobrila igranje natjecanja zvanog International Soccer League, koje je igrano pod pokroviteljstvom Sir Stanleyja Rousa, tadašnjeg predsjednika FIFA-e.Iako se FIFA nadala da će se International Soccer League pretvoriti u Svjetsko klupsko prvenstvo, Interkontinentalni kup je bio taj koji je privlačio više pažnje i zanimanja ostalih kontinenata. Konfederacija Sjeverne i srednje Amerike, CONCACAF, osnovana je 1961. da bi ostvarila zamisao uključivanja svojih klubova u Copa Libertadores i, samim time, u Interkontinentalni kup. Međutim, njihov zahtjev za oba natjecanja je odbijen. Ubrzo nakon, osniva se CONCACAF Kup prvaka 1962. CONMEBOL i UEFA su 1963. tražili od FIFA-e da prizna Interkontinentalni kup; međutim, FIFA je dala isti odgovor kao i 1960. i izjavila kako će priznati natjecanje samo ako se azijske i afričke momčadi priključe.
Zbog brutalnosti argentinskih i urugvajskih klubova na Interkontinentalnom kupu, od FIFA-e je nekoliko puta zatraženo krajem 1960-ih da procijeni kazne i regulira natjecanje. Međutim, FIFA je odbila svaki zahtjev. Prvi od tih zahtjeva podnešen je 1967., nakon utakmice kasnije prozvane Bitka za Montevideo. Škotski nogometni savez putem predsjednika Willieja Allana, tražio je od FIFA-e da prizna natjecanje kako bi provodila nogometne propise; FIFA je odgovorila da ne može regulirati natjecanje koje ona ne organizira. Allanovi napori bili su otežani kada je CONMEBOL, uz podršku predsjednika Teofila Salinasa i Argentinskog nogometnog saveza (AFA), odbio dopustiti FIFA-i da ima ikakvog utjecaja na natjecanje, izjavivši kako je: "posao CSF-a kontroliranje turnira između prvaka Europe i [Južne] Amerike, natjecanja kojeg FIFA smatra kao prijateljsko", te dodavši: "Mislimo kako nije primjereno da se FIFA miješa u predmet".FIFA-in glavni pod-tajnik René Courte napisao je članak ubrzo nakon, objavivši kako FIFA natjecanje vidi kao "Europsko-južnoamerički prijateljski susret". Članak je potvrdio Sir Stanley Rous. Osnivanjem azijskih i sjevernoameričkih klupskih natjecanja, FIFA je otvorila mogućnost uzeti natjecanje pod svoju nadležnost ukoliko bi se uključile te konfederacije; prijedlog je dočekan negativno od strane UEFA-e i CONMEBOL-a. Interkontinentalni kupovi 1968. i 1969. završeni su na sličan način kao i prijašnji; menadžer Manchester Uniteda Matt Busby inzistirao je da "Argentincima treba zabraniti sudjelovanje u nogometu. FIFA bi se stvarno trebala uključiti."1973., francuske sportske novine L'Equipe, koje su pomogle pri osnivanju Europskog kupa prvaka, ponudili su se da dobrovoljno sponzoriraju svjetsko klupsko prvenstvo koje bi činili prvaci Europe, Južne i Sjeverne Amerike te Azije, tada jedina četiri klupska kontinentalna natjecanja; natjecanje bi potencijalno započelo u Parizu između rujna i listopada 1974., s eventualnim finalem na Parku prinčeva. Ekstremni negativizam Europljana spriječio je da se ovo natjecanje ostvari. L'Equipe je 1975. još jedanput pokušao stvoriti svjetsko klupsko prvenstvo, u kojem bi sudjelovala četiri polufinalista Kupa prvaka, dva finalista Copa Libertadoresa, kao i prvaci Afrike i Azije. Međutim, UEFA je preko svog predsjednika Artemija Franchija, odbila prijedlog i on je opet propao.U opasnosti da se Interkontinentalni kup raspadne, UEFA i CONMEBOL su 1980. unajmili britansku marketinšku tvrtku West Nally, da pronađe izvedivo riješnje za natjecanje; Toyota Motor Corporation je preko West Nallyja preuzela natjecanje pod svoje okrilje i preimenovala ga u Toyota Cup, sa samo jednom finalnom utakmicom igranom u Japanu. Toyota je investirala više of 700 000 dolara u izdanje Interkontinentalnog kupa 1980., igranog na Olimpijskom stadionu u Tokiju, s tim da je preko 200 000 $ išlo sudionicima susreta. Sa svojim novim formatom, na Toyota Cup se gledalo sa skepticizmom, s obzirom da je nogomet bio manje poznat na Dalekom istoku. Međutim, financijski je poticaj bio dobrodošao, kako su se tada i europske i južnoameričke momčadi borile sa financijskim problemima. Da bi se zaštitili od mogućih odbijanja sudjelovanja od strane europskih momčadi, Toyota, UEFA te svaki sudionik Kupa prvaka morao je potpisati godišnji ugovor koji je zahtjevao od eventualnih prvaka Europe da sudjeluje u Interkontinentalnom kupu; to je bio jedan od uvijeta sudjelovanja u Kupu prvaka, inače bi klub riskirao tužbu UEFA-e i Toyote. 1983. godine, engleski The Football Association pokušao je organizirati svjetsko klupsko prvenstvo koje bi se igralo 1985. i čiji bi pokrovitelj bio West Nally, no to je odbila UEFA.Interamerički kup i Afroazijsko klupsko prvenstvo bila su natjecanja koja su omogućavala drugim kontinentima da imaju klupska prvenstva, s obzirom da im su UEFA i CONMEBOL odbijali sudjelovanja klubova CONCACAF-a, AFC-a i CAF-a u Interkontinentalnom kupu.
Struktura FIFA Svjetskog klupskog prvenstva 2000. bila je sastavljena godinama unaprijed. Prema Seppu Blatteru, ideju za prvenstvo prezentirao je tadašnji predsjednik AC Milana Silvio Berlusconi Izvršnom odboru FIFA-e u prosincu 1993. u Las Vegasu, SAD. S obzirom da je tada već svaka konfederacija imala stabilno kontinentalno natjecanje, u FIFA-i su smatrali da bi bilo razborito i bitno osnovati svjetsko prvenstvo za klubove. U početku, bilo je devet kandidata za domaćinstvo prvog natjecanja: Kina, Brazil, Meksiko, Paragvaj, Saudijska Arabija, Tahiti, Turska, Sjedinjene Države i Urugvaj; a od tih devet, samo su S. Arabija, Meksiko, Brazil i Urugvaj potvrdili svoj interes FIFA-i. 3. rujna 1997., FIFA je odabrala Brazil za domaćina prvenstva, koje je trebalo započeti 1999. Legenda Manchester Uniteda i član engleske pobjedničke momčadi iz 1966., Sir Bobby Charlton, izjavio je da Svjetsko klupsko prvenstvo daje "fantastičnu priliku postati prvim istinskim prvakom svijeta." Za prvenstvo se dijelilo 28 milijuna američkih dolara nagradnog novca, a televizijska prava vrijedna 40 milijuna $ prodana su 15 TV postajama širom pet kontinenata. Završni ždrijeb prvog Svjetskog klupskog prvenstva u održan je 19. listopada 1999. u Hotelu Copacabana Palace u Rio de Janeiru.Prvo se prvenstvo trebalo održati 1999. godine sa kontinentalnim prvacima iz 1998., pobjednikom Interkontinentalnog kupa i nacionalnim prvakom države domaćina, ali je odgođeno za iduću godinu. Kad se promijenio termin natjecanja, promijenilo se i osam novih natjecatelja, to su bili: brazilski Corinthians i Vasco da Gama, engleski Manchester United, meksički Necaxa, marokanska Raja Casablanca, španjolski Real Madrid, saudijski Al-Nassr te australski South Melbourne. Prvi pogodak prvenstva postigao je napadač Real Madrida Nicolas Anelka u susretu protiv Al-Nassra, kojeg je real naposlijetku pobijedio rezultatom 3:1. Finale je bio susret dviju brazilskih momčadi, za sada jedino takvo finale Svjetskog prvenstva. Vasco da Gama nije iskoristio prednost domaćina i poražen je 4:3 na jedanaesterce nakon utakmice bez pogodaka.Drugo prvenstvo planiralo se za 2001. u Španjolskoj i trebalo se sastojati od 12 ekipa. Ždrijeb je održan 6. ožujka 2001. u La Coruñi. Međutim, natjecanje je otkazano 18. svibnja, zbog kombinacije više čimbenika, ali najviše zbog pada FIFA-ine marketinške tvrke International Sport and Leisure (ISL). Svaki sudionik otkazanog prvenstva dobio je kompenzaciju od 750 000 $; Španjolski nogometni savez (RFEF) također je dobio milijun dolara od FIFA-e. Još je jedan pokušaj postojao da se održi izdanje za 2003. godinu, u kojem je 17 zemalja izrazilo zanimanje za domaćinstvo natjecanja, ali je pokušaj naposlijetku propao. FIFA je postigla dogovor sa UEFA-om, CONMEBOL-om i Toyotom da spoji Interkontinentalni kup i Svjetsko klupsko prvenstvo u jedno natjecanje. Posljednji Interkontinentalni kup odigran je 2004., a obnovljeno Svjetsko klupsko prvenstvo održano je u prosincu 2005. u Japanu.
Prvenstvo 2005. bilo je znatno kraće od prijašnjeg izdanja, riješivši tako problem raspoređivanja natjecanja, s obzirom da su se sezone različito odvijale na svakom kontinentu. Natjecalo se samo šest kontinentalnih prvaka, s tim da su predstavnici CONMEBOL-a i UEFA-e direktno prolazili u polufinale. Uveden je novi trofej koji je zamijenio trofej Interkontinentalnog kupa, Toyotin trofej i trofej iz 2000. Ždrijeb prvenstva 2005. održan je 30. srpnja 2005. u Hotelu Westin u Tokiju. Prvenstvo je osvojio brazilski São Paulo, koji je jednim pogotkom Mineira u finalu svladao engleski Liverpool; tako je Mineiro postao prvi strijelac u finalima FIFA Svjetskih klupskih prvenstava.Internacional je pobijedio svjetske i južnoameričke prvake São Paulo u finalu Copa Libertadoresa 2006., kvalificiravši se tako za Svjetsko prvenstvo 2006. U polufinalu natjecanja, Internacional je pobijedom nad egipatskim Al-Ahlyjem čekao Barcelonu u finalu. Tamo je kasnim golom Adriana Gabirua osvojio natjecanje i vratio trofej natrag u Brazil. Tek je u prvenstvu 2007. brazilska dominacija napokon prekinuta, kada je talijanski AC Milan porazio argentinsku Bocu Juniors 4:2 u finalu, koje je ujedno bilo i prvo finale Svjetskog prvenstva u kojem je jedan igrač isključen: (Milanov gruzijac Kakha Kaladze u 77. minuti). Pablo Ledesma iz Boce Juniors pridružio se Kaladzeu s crvenim kartonom 11 minuta kasnije. Iduće godine, Manchester United je ostvario Milanov uspjeh, pobijedivši prvo japansku Gamba Osaku rezulatatom 5:3 u polufinalu, a zatim i ekvadorski LDU Quito 1:0 u finalu, postavši tako novi svjetski prvak.
Ujedinjeni Arapski Emirati su se uspješno kandidirali za domaćine prvenstava 2009. i 2010. Nakon neuspjeha tri godine ranije, Barcelona je porazila svjetske i europske prvake Manchester United u finalu UEFA Lige prvaka 2009. i kvalificiravši se za izdanje 2009. Svjetskog prvenstva. Tamo su pobijedili meksički Atlante u polufinalu i čekali argentinski Estudiantes u finalu. Nakon vrlo guste utakmice koja je otišla i u produžetke, Lionel Messi je glavom pogodio za vodstvo i eventualnu pobjedu Barcelone. Prvenstvo 2010. donijelo je prvu momčad koja nije iz Europe ili Južne Amerike u finalu: kongoanski Mazembe pobijedio je Internacional 2:0 u polufinalu i sučelio se s talijanskim Interom, koji je na putu do finala svladao južnokorejski Seongnam 3:0. Internazionale je naposlijetku pobijedio Mazembe rezultatom 3:0 i postao drugi svjetski prvak iz Italije.Svjetsko klupsko prvenstvo vratilo se u Japan za 2011. i 2012. godinu. U izdanju 2011., Barcelona je još jednom pokazala moć, pobjedivši u finalu brazilski Santos rezultatom 4:0, što je do sada najveća pobjeda u finalima ovog natjecanja. Messi je pogotkom u finalu postao prvi igrač koji je zabijao u dva finala Svjetskog prvenstva. 2012. je stala dominacija europljana kada je Corinthians, uz podršku 30 000 navijača koji su putovali do Japana, pobijedio engleski Chelsea rezultatom 1:0 pogotkom Guerrera.
Trenutačna pravila za kvalificiranje za FIFA Svjetsko klupsko prvenstvo glase da pravo sudjelovanja ima svaki prvak svog kontinentalnog natjecanja, a to su azijska AFC Liga prvaka, afrička CAF Liga prvaka, sjevernoamerička CONCACAF Liga prvaka, južnoamerička Copa Libertadores, oceanijska OFC Liga prvaka i europska UEFA Liga prvaka. Osim tih šest ekipa, kvalificira se i prvak one države koja bude izabrana kao domaćin prvenstva.Prvo izdanje prvenstva bilo je podijeljeno u dva dijela. Osam sudionika bilo je podijeljeno u dvije skupine po četiri momčadi. Pobjednici skupina išli su u finale, dok su se drugoplasirani borili za treće mjesto. Natjecanje je promijenilo format nakon obnove 2005., otad je natjecanje u tzv. nokaut formatu, gdje momčadi međusobno igraju samo jednu utakmicu, pobjednik prolazi dalje a gubitnik napušta natjecanje. Ako bi rezultat bio neriješen, onda bi se igrali produžetci a nakon slijedi izvođenje jedanaesteraca da bi se odredio pobjednik. Tada je u prvenstvu igralo šest ekipa koje su igrale u razdoblju od otprilike dva tjedna. Igralo se u tri runde: četvrfinale, polufinale i finale. U četvrtfinalu igrali bi prvaci Oceanije, Afrike, Azije i Sjeverne Amerike, dok bi ih u polufinalu čekali prvaci Europe i Južne Amerike. Pobjednici dva polufinala igrali bi zajedno u finalu.Uvođenjem trenutnog formata, u kojem je napravljeno mjesto za prvaka države domaćina, postoje četiri runde natjecanja: razigravanje za četvrfinale, četvrfinale, polufinale i finale. U prvoj rundi domaćin igra sa oceanijskim prvakom. Pobjednik razigravanja pridružuje se afričkim, azijskim i sjevernoameričkim prvacima u četvrfinalu, dok se pobjednici te runde sučeljavaju sa europskim i južnoameričkim prvakom u polufinalu.
Podrobniji članak o temi: Statistika FIFA Svjetskog klupskog prvenstvaCorinthians i Barcelona su klubovi sa najviše naslova ovog natjecanja, osvojivši ga po dva puta. Corinthiansova pobjeda u prvom izdanju natjecanja do danas je najbolji rezultat prvaka države domaćina. Momčadi iz Brazila osvajale su natjecanje četiri puta, najviše od bilo koje druge države.
Ukupno je sedam igrača osvojilo Svjetsko klupsko prvenstvo tri puta: Dani Alves, Sergio Busquets, Andrés Iniesta, Lionel Messi, i Gerard Piqué, Cristiano Ronaldo i Toni Kroos.César Delgado, Cristiano Ronaldo, Lionel Messi i Luis Suárez najbolji su strijelci u povijesti natjecanja sa pet pogodaka. Denilson i Mohamed Aboutrika dijele drugo mjesto sa po 4 pogotka. Suárez također drži rekord za najviše golova postignutih na jednom prvenstvu. Svih svojih pet pogodaka postigao je u prvenstvu 2015.Wael Gomaa je igrač sa najviše nastupa u prvenstvu, odigravši jedanaest utakmica u natjecanju, a slijedi ga Andrés Iniesta sa šest utakmica.Cafu je zasad jedini igrač koji je osvojio tri najelitnija reprezentativna natjecanja, tri najvažnija južnoamerička natjecanja te tri najvažnija europska natjecanja uz Svjetsko klupsko prvenstvo, rekord koji do danas nije oboren. S Brazilom je osvojio Svjetsko nogometno prvenstvo 1994. i 2002., Copa Américu 1997. i 1999., FIFA Konfederacijski kup 1997., Copa Libertadores 1992. i 1993., Supercopa Sudamericanu 1993., Recopa Sudamericanu 1993. i 1994., UEFA Ligu prvaka 2006./07., UEFA Kup pobjednika kupova 1994./95., UEFA Superkup 2007., i FIFA Svjetsko klupsko prvenstvo 2007.Barcelona drži rekord za najviše pobjeda u natjecanju, sa sedam. Corinthians, Necaxa, Real Madrid i Kashiwa Reysol imaju najviše neriješenih rezultata, po dva susreta svaki, dok Al Ahly drži rekord od najviše poraza sa sedam. Katalonska je momčad također postigla ukupno 23 pogotka, što je rekord natjecanja, dok je Al Ahly primio rekordnih 15 golova. Osim toga, Barcelona ima najpozitivniju gol-razliku u povijesti prvenstva sa +20.Pep Guardiola je jedini trener u povijesti sa tri trofeja Svjetskog klupskog prvenstva. Svi pobjednički treneri prvenstva bili su iz iste države kao i klub kojeg su vodili, osim Guardiole, Sir Alexa Fergusona, Rafaela Beníteza i Carla Ancelottija.Nakon kraja prvenstva 2016., Auckland City je postao momčad sa najvećim brojem utakmica, sa 14 susreta u osam sezona; slijedi ga Al Ahly (12 susreta u pet sezona).
Originalni trofej Svjetskog klupskog prvenstva izradili je talijanska dizajnerska tvrtka Sawaya & Moroni iz Milana, koja se bavi suvremenim dizajnom s kluturalnom pozadinom. Trofej, u potpunosti obavijen srebrom težio je 4 kilograma i imao visinu od 1 cm. Imao je bazu od dva postolja sa četiri pravokutna stupa. Dva stupa su imala natpise na sebi, na jednom je pisalo "FIFA Club World Championship" (eng.). Na drugom je samo pisalo "FIFA". Na vrhu trofeja bila je nogometna lopta koja je dizajnirana po uzoru na Adidas Tricolore, službenu loptu Svjetskog nogometnog prvenstva 1998. Trošak proizvodnje trofeja bio je 25 000 dolara. Prvi put je prezentiran 4. siječnja 2000. u Hotelu Sheraton u Rio de Janeiru.Od 2005., kada je natjecanje svoje ime na engeskom promijenilo iz FIFA Club World Championship u FIFA Club World Cup, trofej dijeli službeno ime sa natjecanjem. Trofej se zbog toga popularno zove i la Copa. Predstavljen je 30. srpnja 2005. u Tokiju tijekom ždrijeba za natjecanja te godine. Dizajnirao ga je engleski dizajner Jane Powell zajedno sa pomoćnikom Dawnom Forbesom, iz tvrtke Thomas Fattorini Ltd iz Birminghama u Engleskoj, koju je unajmila FIFA. Zlatno-srebrni trofej težak je 5,2 kg i visok 50 cm. Njegovo postolje i najšire točke su točno 20 cm. Napravljen je od kombinacije mjeda, bakra, sterling srebra, pozlaćenog metala, aluminija, kroma i rodija.Dizajn, prema FIFA-i, prikazuje šest zakrivljenih stupaca koji predstavlja šest prvaka svojih kontinenata, dok odvojena metalna struktura predstavlja pobjednika natjecanja. Stupci zajedno podupiru globus u obliku nogometne lopte, što je uobičajena osobina FIFA-inih trofeja. Graciozne krivulje i puka čvrstina trofeja evociraju na atletske osobine potrebne za sudjelovanje na Svjetskom prvenstvu, dok napetost i pokret opisuju kompetitivnu energiju među sudionicima. Na zlatnom postolju upisana je fraza "FIFA Club World Cup".
Podrobniji članak o temi: Nagrade na FIFA Svjetskom klupskom prvenstvuNa završetku svakog Svjetskog klupskog prvenstva, prezentiraju se nagrade igračima i momčadima za njihova dodatna postignuća. Trenutno se dijele četiri nagrade:
Zlatna lopta dodjeljuje se najboljem igraču prvenstva, kojeg određuju glasovi članova medija; Srebrna i Brončana lopta se također dijele za igrače na drugom i trećem mjestu;
Zlatna kopačka dodjeljuje se najboljem strijelcu prvenstva; Srebrna i Brončana kopačka se također dijele za strijelce na drugom i trećem mjestu;
FIFA Fair Play trofej dodjeljuje se momčadi sa najboljom fair-play statistikom, čiji sustav i kriterije određuje FIFA-in Odbor za fair play.
MVP završne utakmice dodjeljuje se najvrijednijem igraču finala prvenstva. Nagrada je uvedena 2005 godine. MVP završne utakmice također dobiva nagradni automobil od Toyote, trenutačnog sponzora Svjetskog klupskog prvenstva.Pobjednici prvenstva također dobivaju oznaku (bedž) svjetskih prvaka u nogometu na kojem se nalazi ikona trofeja prvenstva; pobjednik natjecanja ima pravo držati oznaku na svom dresu sve do finala prvenstva iduće godine. Oznaka je prvi put dodijeljena A.C. Milanu, pobjedniku prvenstva 2007.Najbolje tri momčadi svakog prvenstva dobivaju komplet zlatnih, srebrnih i brončanih medalja za svoje igrače.
Za prvo izdanje 2000. FIFA je sudionicima pripremila 28 milijuna američkih dolara nagradnog novca. Novac je klubovima podijeljen na temelju nastupa i rezultata. Klubovi od petog do osmog mjesta dobili su 2,5 milijuna $. Klub na četvrtom mjestu dobio je 3 milijuna, dok je trećeplasirana momčad zaradila 4 milijuna dolara. Momčad na drugom mjestu dobila je 5 milijuna, dok su eventualni prvaci stekli 6 milijuna $.Za obnovljeno natjecanje 2005. godine došlo je do promjena u iznosu i kriteriju dijeljenja nagradnog novca. Ukupan iznos podjeljenog novca bio je 16 milijuna dolara. Pobjedniku je išlo 5 milijuna, a drugoplasiranoj momčadi 4 milijuna $, dok je 2,5 milijuna išlo za treće, 2 milijuna za četvrto, 1,5 milijun za peto te 1 milijun za šesto mjesto u prvenstvu.Za prvenstvo 2007., kada je uvedeno razigravanje za četvrtfinale između prvaka Oceanije i domaćina da bi se povećalo zanimanje za natjecanje, došlo je do promjena u raspodjeli nagradnog novca. Kad je 2008. godine vraćen susret za peto mjesto, ukupni iznos podjeljenog novca povećao se za još pola milijuna za ukupni iznos od  16,5 milijuna dolara.
FIFA Svjetsko klupsko prvenstvo, poput Svjetskog nogometnog prvenstva, sponzorira veći broj međunarodnih tvrtki. Toyota Motor Corporation, japanski multinacionalni proizvođač automobila bio je generalni sponzor prvenstva do prosinca 2014. S obziromna činjenicu da je Toyota bio proizvođač automobila, status tvrtke Hyundai-Kia kao FIFA-inog partnera nije bio aktivan za Svjetsko klupsko prvenstvo. Ostali FIFA-ini partnera – Adidas, Coca-Cola i Visa – zadržalo je sva prava. Prvo je prvenstvo imalo šest sponzora: Fujifilm, Hyundai, JVC, McDonald's, Budweiser i MasterCard.Klubovi mogu nositi dresove sa sponzorima, čak i ako je neki od tih sponzora konkurent FIFA-inim. Međutim, samo je jedan sponzor dopušten na dresu kluba, uz oznaku proizvođača dresa.Trenutačni sponzori i brandovi koji se reklamiraju (u kurzivu) na Svjetskom klupskom prvenstvu su:
Od nastanka prvenstva 2000. godine, natjecanje je unatoč svome nazivu i uspjesima njegovih sudionika dobilo različite reakcije. U većini Europe teško pronalazi širu medijsku pozornost usporedivu s UEFA Ligom prvaka i obično se ne smatra veoma prestižnim turnirom. U Južnoj Americi se međutim igranje na ovom prvenstvu smatra najvažnijim podvigom u karijeri jednog nogometaša, trenera ili momčadi.Najčešće kritike na račun Svjetskog klupskog prvenstva, obično od strane europskih medija i navijača, odnosi se format natjecanja koji je uvelike naklonjen momčadima iz UEFA-e i CONMEBOL-a, s obzirom da se te ekipe izravno plasiraju u polufinale natjecanja i međusobno mogu igrati samo u finalu. Kritike također uključuju i lošu organizaciju turnira, loš odaziv lokalnih navijača za susrete bez europskih i južnoameričkih momčadi, FIFA-inu odluku da domaćina prvenstva odabere na temelju ekonomskih razloga umjesto nogometnih (poput Maroka i Ujedinjenih Arapskih Emirata), te loše ekonomske benificije pobjedničkim momčadima, navodeći da su često slabije od nagrada većine superkup natjecanja.
