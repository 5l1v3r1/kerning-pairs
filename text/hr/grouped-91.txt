
Zemljovid ili zemljopisna karta je umanjeni prikaz Zemljine površine ili nekog dijela Zemljine površine. Zemljina površina, zbog zakrivljenosti, ne može se prikazati u ravnini bez deformacija, a ne mogu se predočiti ni sve pojedinosti i svi objekti na Zemljinoj površini. Prema tome su karte deformirane i pojednostavljene slike Zemljine površine s unaprijed određenom svrhom. Upotrebljavaju se za različite znanstvene, tehničke, gospodarske, vojne i kulturne potrebe, pa se i dijele prema mjerilu, sadržaju i svrsi.
Karta kao pojednostavljen prikaz prostora i navigacijska pomoć ističe odnose među objektima unutar prostora. Karta je dvodimenzionalni, geometrijski pouzdan prikaz trodimenzionalnog prostora. Znanost i umjetnost izrade karata naziva se kartografija.
Izrada karata potječe još iz kamenog doba i čini se da pomiče datum otkrića pisanog jezika unatrag za nekoliko tisuća godina. Jedna od najstarijih sačuvanih karata naslikana je na zidu Catala Huyuka u središnjoj Anatoliji (današnja Turska), a potječe od oko 6200. pr. Kr. 
Dok se o kartama misli kao o proizvodima razumnog, znanstvenog pogleda na svijet, karte imaju i svoju mitsku kvalitetu. Predmoderne karte i tradicije kartiranja izvan zapadnjačke tradicije često su spajali zemljopis s neznanstvenom kozmografijom pokazujući odnos promatrača prema svemiru. Srednjovjekovne "T-O" karte, primjerice, pokazuju Jeruzalem u središtu svijeta, a u nekim slučajevima i odnos Zemljinog "tijela" prema Kristovom tijelu. Nasuprot tome, pomorske karte (ili "portolani") iz istog razdoblja s prikazom Sredozemlja izvanredno su pouzdane. Čak i danas ispod svoje čisto uporabne vrijednosti, karte mogu biti snažna retorička oruđa, pa je to bio izvor jako plodnog kriticizma karata tijekom zadnjih dvadeset godina, značajno u djelima J. B. Harleyja, Marka Monmoniera i Denisa Wooda.
Cestovne su karte danas možda najšire korištene karte te oblikuju podskup navigacijskih karata, koje također uključuju zrakoplovne i pomorske karte, karte željezničke mreže te planinarske i biciklističke karte. Društvenim kartama, uključujući GreenMaps, sve više raste važnost. U terminima kvantitete, najveći broj nacrtanih listova karata vjerojatno su napravili mjesni geodeti u službi općina, sakupljanja poreza, hitnih službi te ostalih mjesnih agencija. Mnoge nacionalne geodetske projekte izvršila je vojska poput Britanskog Ordnance Surveyja (sada građanska vladina agencija svjetski glasovita po svojem opsežnom detaljnom radu).
Konvencionalno većina geometrijsko pouzdanih karata sadrži tekst na vrhu kada je karta okrenuta sjeverom prema gore, dakle sjever se nalazi na vrhu lista.
Neke pravokutne karte napravljene u Australiji pokazuju južni pol na svojemu vrhu. Nekima ovakva karta može izgledati okrenutom naglavce. One su prvenstveno namijenjene za novosti i turističke karte.
Stare karte Eda pokazuju japansku carsku palaču na "vrhu", ali također i u središtu, karte. Oznake na karti okrenute su na takav način da ih se ne može ispravno pročitati sve dok se carska palača ne postavi iznad glave.
Europske srednjovjekovne T i O karte poput Herefordske karte svijeta imaju središte u Jeruzalemu, a istok na vrhu.Ako je osoba smještena na identificiranoj točki unutar područja neke karte, tada se karta može orijentirati na takav način da svaka točka na karti leži u istom smjeru kao odgovarajuće točke u stvarnosti. Primjena navigacije na taj način naziva se orijentiranje.
Za okomito smještene karte koje predstavljaju vodoravno područje zbiljska orijentacija, naravno, nije moguća ali ponekad se približno određuje postavljajući smjer naprijed prema gore.
Povremeno se karta nalazi na stropu, ispravno pokazujući smjerove; u tom slučaju, gledajući gore nalaze se u smjeru kazaljke na satu smjerovi naprijed, lijevo, natrag i desno. Ako je karta pripremljena na stolu, kako bi se postavila na strop, tada se na stolu nalazi zrcalna slika normalne karte.
Mnoge, ali ipak ne sve karte napravljene su u mjerilu, dopuštajući čitatelju da shvati stvarne veličine i udaljenosti među nacrtanim objektima. Veće mjerilo pokazuje više detalja, stoga traži veću kartu za prikazivanje istog područja. Primjerice, karte namijenjene planinarima često su u mjerilu omjera 1:24,000, što znači da 1 bilo koje jedinice mjerenja na mapi odgovara 24,000 istih jedinica u stvarnosti; dok su karte namijenjene motoristima često u mjerilu 1:250,000. Karte koje koriste neku kvalitetu osim fizičkog područja za određivanje relativne veličine nazivaju se kartogrami.
Poznati primjer karte bez mjerila je karta Londonske podzemne željeznice koja najbolje ispunjava svoju namjenu tako što je fizički manje pouzdana, a više vizualno komunikativna prema užurbanom pogledu radnika. To nije kartogram (budući da ne postoji nikakvo dosljedno mjerenje udaljenosti) nego topološka karta koja također oslikava približne smjerove. Jednostavne karte prikazane na nekim cestovnim znacima smjerova sljedeći su primjeri takve vrste.
Zapravo većina komercijalnih navigacijskih karata poput cestovnih karata i planova gradova, žrtvuju određenu količinu pouzdanosti u mjerilu kako bi pridonijeli veću vizualniju korisnost njenom korisniku, na primjer pretjerivanje u širini cesta. Sličnog mišljenja kao i krajnji korisnik, kartografi će cenzurirati sadržaj prostora oslikanog kartom kako bi omogućili korisnije oruđe tom korisniku. Na primjer, cestovna karta može i ne mora prikazivati željezničke pruge, a ako da, može ih prikazati manje jasnije nego autoceste.
Prema mjerilu karte se dijele na karte krupnog, srednjeg i sitnog mjerila. Karte krupnog mjerila (do uključivo 1:100 000) dobivaju se neposredno reprodukcijom originalnih terenskih snimaka. Karte srednjeg mjerila (od 1:100 000 do 1:500 000) izrađuju se iz karata krupnog mjerila. Karte sitnih mjerila (od 1:500 000 i dalje) izrađuju se iz karata srednjeg mjerila.
Prema sadržaju i svrsi karte se dijele na: zemljopisne karte, na kojima su prikazani veći ili manji dijelovi nekog područja Zemlje (mogu biti krupnog, srednjeg i sitnog mjerila); geološke karte, prikazuju geološke formacije na Zemljinoj površini i ispod nje, a izrađuju se na temelju postojećih zemljopisnih karata unošenjem stratigrafskih i petrografskih podataka; pomorske karte konstruirane su specijalno za pomorski promet; sadržavaju sve elemente za navigaciju, reljef morskog dna (dubine), položaje hridina i podvodnih grebena, morsku obalu i objekte na obali koji su važni za navigaciju. Topografske karte prikazuju u određenom mjerilu dio Zemljine površine u položajnom i visinskom smislu; na orografskim kartama predočene su planine nekog kraja ili čitave države; hidrografske (hidrološke) karte prikazuju vode nekog kraja, a etnografske obitavalište i rasprostiranje nacionalisti nekog kraja. Prema svrsi, karte mogu biti još: povijesne, statističke, turističke, prometne (automobilske), meteorološke i druge.
Karte svijeta ili velikih područja često su 'političke' ili 'fizičke'. Najvažnija namjena političke karte je prikazivanje teritorijalnih granica; namjena fizičke je prikazivanje zemljopisnih obilježja poput planina, vrste tla ili upotrebe zemljišta. Geološke mape prikazuju ne samo fizičku površinu, već i karakteristike podložnih stijena, rasjednih linija i podpovršinskih struktura.
Karte koje oslikavaju površinu Zemlje također koriste projekciju, tj. način prenošenja trodimenzionalne stvarne površine geoida na dvodimenzionalni list papira. Možda najpoznatija projekcija karte svijeta je Mercatorova projekcija, izvorno namijenjena kao oblik pomorske karte.
Od zadnje četvrtine 20. stoljeća, nezamjenjiv alat kartografa je računalo. Veći dio kartografije, posebno kod geodetskog prikupljanja podataka, obuhvaćen je geografskim informacijskim sustavom (GIS). Čak i kada GIS nije upleten, većina kartografa sada koristi različite računalne grafičke programe za stvaranje novih karata. Interaktivne, računalno obrađene karte komercijalno su dostupne i dopuštaju korisnicima zumiranje (odnosno da povećaju ili smanje mjerilo), ponekad zamijenjujući jednu kartu s drugom različitog mjerila sa središtem gdje je moguće u istoj točki. Satelitski navigacijski sustavi u automobilu su računalno obrađene karte s planiranom rutom i obavještajnim uređajima koje promatraju položaj korisnika putem satelita.
Sa gledišta računalstvenika, zumiranje u određenom redu jedne ili kombinacije više njih:
povećava istu kartu s povećanjem piksela (zamijenjenih pravokutnicima piksela); bez dodatnih prikazanih detalja, ali ovisno o kakvoći nečijeg pogleda moguće je vidjeti više detalja; ako računalni prikaz ne pokazuje susjedne piksele stvarno odvojene, nego preklopljene (to ne uključuje LCD, ali može katodnu cijev), onda zamjenjivanje jednog piksela pravokutnikom piksela pokazuje više detalja. Razlika u ovoj metodi je izvođenje interpolacije.Na primjer:
Tipično (2) se primjenjuje na datoteku prijenosnog dokumentnog formata (PDF). Povećanje u detaljima je, naravno, ograničeno na informaciju koju sadrži datoteka: povećanjem krivulje može na kraju rezultirati u serijama standardnih geometrijskih oblika poput ravnih linija ili kružnih lukova.
(2) može se primijeniti na tekst i (3) na skicu obilježja karte poput šume ili zgrada.
(1) može se primijeniti na tekst (prikazujući oznake za više obilježja), dok (2) se primjenjuje na ostatak slike. Tekst se ne povećava nužno kada se zumira. Slično, cesta prikazana dvostrukom linijom može ali i ne mora postati šira prilikom zumiranja.
Karta može također imati slojeve koji su djelomice rasterska, a djelomice vektorska grafika. Za pojedinačnu sliku rasterske grafike (2) primjenjuje se sve dok pikseli na slici datoteke ne odgovaraju pikselima na prikazu, prema tome (3) primjenjuje se.Riječ "karta" također se koristila za opisivanje mjesta unutar video igara poput SOCOM II: U.S. Navy SEALs i Counter-Strikea, koje igrači koriste za natjecanje kao sinonim za razinu.

Žene u Starom Rimu, koje su bile rođene slobodne, smatrane su građankama (cives), ali nisu mogle glasovati i obavljati političke funkcije. Zbog njihove ograničene uloge u javnom životu rimski povjesničari žene spominju rjeđe nego muškarce. Međutim, premda rimske žene nisu imale neposrednu političku moć, one koje su potjecale iz bogatih ili moćnih obitelji mogle su vršiti utjecaj putem privatnih pregovora. Među Rimljankama koje su nesumnjivo ostavile traga u povijesti nalaze se polulegendarne Lukrecija i Klaudija Kvinta, čiji su doživljaji poprimili mitski značaj; snažne žene iz doba Republike kakve su bile Kornelija, majka braće Grakha, i Fulvija, koja je zapovijedala vojskom i izdavala novac sa svojim likom; žene iz julijevsko-klaudijevske dinastije, prije svih Livija, koja je doprinijela osnivanju carskih običaja (mores); te carica Helena, koja je značajno doprinijela širenju kršćanstva.Kao i u slučaju muškaraca, žene koje pripadaju eliti i njihova politički važna djela nadmašuju u povijesnom pamćenju one nižeg društvenog statusa. Na natpisima i epitafima iz svih dijelova Rimskog Carstva nalaze se imena mnogih žena, ali rijetko kad pružaju neke dodatne informacije o njima. Neki živi opisi svakodnevnog života sačuvani su u rimskim književnim djelima, osobito u komediji, satiri i poeziji, kao što su Katulove i Ovidijeve pjesme, koje često daju uvid u sliku žena u rimskim trpezarijama i budoarima, na športskim i kazališnim događajima, u kupovini, prilikom šminkanja, u bavljenju magijom ili u brizi oko trudnoće, no sve su te slike date očima muškaraca. U Ciceronovim se pismima, primjerice, vidi kako je ovaj veliki čovjek u neformalnim prilikama pričao sa svojom suprugom, Terencijom, i sa svojom kćeri, Tulijom, kao što njegovi govori prijekorno ukazuju na raznovrsne načine na koje su rimske žene mogle uživati seksualnu neovisnost i društveno slobodan život.Jedini važan javni položaj koji je bio namijenjen isključivo ženama bio je u sferi religije: svećenički položaj Vestalke. Oslobođene obveze udati se ili imati djecu, Vestalke su se posvećivale obredima koji su se držali nužnim za sigurnost i opstanak rimske države, a koje nisu mogli obavljati svećenički kolegiji sastavljeni od muškaraca.
Rimska djeca igrala su se različitim igrama, a njihove su igračke poznate zahvaljujući arheološkim nalazima i književnim izvorima. U rimskoj umjetnosti djevojčice su često prikazane kako se igraju istim igračkama kao i dječaci, kao što su lopte, obruči i zglavci. U nekim dječjim grobovima pronađene su lutke, uglavnom 15–16 cm visoke (oko polovine barbike), imaju zglobne udove i napravljene su od drveta, terakote ili od kostiju i bjelokosti. Kad bi postale punoljetne, djevojčice su svoje lutke posvećivale Dijani, boginji koja je bila najviše povezana s djevojaštvom, ili Veneri, kad su se pripremale za brak.
Neke, možda i mnoge djevojčice pohađale su javnu osnovnu školu. Ovidije i Marcijal nagovješćuju kako su dječaci i djevojčice bili školovani zajedno ili na sličan način, a Tit Livije uzima zdravo za gotovo da će centurionova kći ići u školu. Djeca iz viših društvenih slojeva učila su i grčki i latinski već od ranog djetinjstva. I dječaci i djevojčice učili su se ispravnome društvenom ponašanju tako što su pohađali večernje gozbe i druge događaje. I jedni i drugi sudjelovali su na religijskim svetkovinama, pjevali su službene pjesme u horovima, na primjer prilikom Sekularnih igara 17. godine p.n.e.Žene iz viših društvenih slojeva bile su, kako se čini, dobro obrazovane, neke i iznimno, i rimski povjesničari ponekad hvale njihovu učenost i kulturu. Kornelija Metela, mlada supruga Pompeja Velikog, bila je poznata po svojoj muzikalnosti i poznavanju geometrije, književnosti i filozofije. Ovako svestrana učenost ukazuje na neko formalno obrazovanje. Ali, budući da u javnom životu žene nisu imale nikakvih službenih uloga, životi dječaka i djevojčica počeli bi se drastično razlikovati nakon stjecanja punoljetnosti, a spomenici ženama češće odaju priznanje njihovim kvalitetama u vođenju kućanstva nego njihovim intelektualnim postignućima. Vještine potrebne rimskoj matroni za vođenje kućanstva zahtjevale su obuku, i majke su vjerojatno svoje znanje prenosile kćerima na način koji je bio prikladan njihovom društvenom položaju, imajući u vidu značaj koji se u rimskom društvu pripisivao tradiciji, tj. "običaju predaka" (mos maiorum).
I kćeri i sinovi bili su potčinjeni vlasti oca obitelji (patria potestas), odnosno vlasti koju je uživao njihov otac kao kućni starješina (familia). Rimsko se kućanstvo smatralo kolektivom (corpus = "tijelo") nad kojim je otac pororoce (pater familias) imao nadmoć (dominium). Robovi, koji nisu nikakvih zakonskih prava, smatrani su imovinom koja je dio kućanstva. Početkom carskog razdoblja pravni položaj kćeri gotovo se nije ni razlikovao od položaja sinova. Ako bi otac umro bez oporuke (intestatus), njegova je kći uživala isto pravo u raspodjeli ostavštine kao i sin, iako se u 2. stoljeću p.n.e. pokušalo ograničiti to pravo. Čak i neovisno o pravnome statusu, čini se da su kćeri u rimskoj obitelji bile jednako cijenjene i uvažavane kao i sinovi, premda su sinovi bili ti od kojih se očekivalo doprinijeti obiteljskom ugledu prateći oca u državnim prilikama.
Otac obitelji imao je pravo i dužnost pronaći muža svojoj kćeri, pa su brakovi uglavnom bili dogovoreni. U teoriji, dječak i djevojčica morali su imati dovoljno godina života da bi dali  saglasnost za brak, ali za djevojčice starosna granica za stupanje u brak bila je 12, a za dječake 14 godina, iako se čini da su dječaci najčešće stupali u brak kasnije, u prosjeku u dobi od 19 godina. U višim društvenim slojevima za granicu između djetinjstva i adolescencije uzimala se 14. godina života, ali zaruke su se mogle sklopiti i ranije, dok su djeca još bila premlada za sklapanje braka, a djevojke iz plemićkih obitelji u načelu su se udavale mlađe nego djevojčice iz nižih slojeva. Većina djevojaka udavala se u kasnim tinejdžerskim i ranim dvadesetim godina. Od djevojke iz aristokratske obitelji očekivalo se prije udaje biti djevica, na što bi ukazivala i njena mladost. Kći je imala pravo odbiti brak koji su joj ugovorili roditelji jedino ako dokaže da je predloženi mladoženja nedostojne naravi.U doba rane Republike nevjesta je postajala podložna moći (potestas) svog supruga, ali u manjoj mjeri nego njihova djeca. Međutim, do početka carstva pravni odnos kćerke i njenog oca ostajao je na snazi i nakon njene udaje, pa čak i nakon što se ina već preselila u mužev dom. Taj je aranžman bio jedan od čimbenika koji je rimskim ženama osiguravao određeni stupanj neovisnosti, kakav nije postojao u većini drugih društava, od antike pa sve do ranog novog vijeka: premda je ona zakonski bila odgovorna svom ocu, njen svakodnevni život nije se odvijao pod njegovim neposrednim nadzorom, a njen suprug zakonski nije imao nikakvu vlast nad njom.Od kćeri se očekivalo poštivati oca i ostati mu odana, čak i ako je to značilo sukob s muževim mišljenjem. No, to "poštivanje" nije uvijek bilo apsolutno. Nakon što je ugovorio prva dva braka za svoju kći, Ciceron se, ispravno, kako će se ispostaviti, usprotivio njenom vlastitom izboru nepouzdanog Dolabele za trećeg muža, ali nije mogao ništa učiniti kako bi spriječio taj brak.Kći je cijelog života zadržavala svoje obiteljsko ime (nomen) i nije preuzimala muževo. Djeca su obično nosila očevo ime. Međutim, u carsko doba djeca bi ponekad svome imenu dodala i majčino obiteljsko ime, ali bi ga čak u potpunosti preuzela umjesto vlastitog imena.
Premda su prava i položaj žena u najstarijem razdoblju rimske povijesti bili ograničeni u odnosu na njihova prava u doba pozne republike (146.‒30. p.n.e.) i carstva, Rimljanke su već u 5. stoljeću p.n.e. mogle posjedovati zemljište, pisati vlastite oporuke i pojavljivati se na sudu. Povjesničar Valerije Maksim jedan odjeljak svog spisa O znamenitim riječima i djelima posvećuje ženama koje su na sudu zastupale sebe ili druge osobe. Te su se žene pokazale kao vješte u držanju govora u sudnici, iako je govorništvo smatrano jednom od glavnih djelatnosti ambicioznih muškaraca u rimskoj državi. Jedna od tih žena, Mezija Sentina, nosi ime koje je određuje kao stanovnicu grada Sentina, a ne, kako bi to zahtjevali običaji, ime koje je određuje u odnosu na nekog muškarca, bilo oca bilo muža. Ova se Mezija pojavila na sudu i sama iznijela svoju odbranu i nakon dosta kratkog suđenja gotovo je jednoglasno oslobođena optužbe zahvaljujući snažnom i djelotvornom govoru koji je održala. Međutim, kako su se sva ta obilježja smatrala svojstvenim muškarcima, Valerije Maksim vjerovao je da se ispod njenog ženstvenog izgleda krio "muški duh" te je ona otada bila poznata kao "Androgina" (Androgyne).Sposobnost Mezije Sentine predstaviti svoj slučaj "pažljivo i snažno" (diligenter et fortiter) implicira da su žene, iako se nisu redovito pojavljivale na javnom sudu, ipak imale iskustvo u privatnim deklamacijama i na obiteljskom sudu. Afranija, supruga jednog senatora u vrijeme Sule, tako se često pojavljivala pred pretorom, koji je predsjedavao suđenjima, premda je imala odvjetnike koji su ju mogli zastupati, da je bila optužena za klevete (calumnia). Nakon toga donesen je edikt koji je zabranjivao ženama pokretati parnice u tuđe ime, s obrazloženjem kako to škodi njihovoj "čednosti" (pudicitia). Zamjećeno je da, iako su žene često prekoravane zbog navodnog slaboumlja i nepoznavanja prava, pa im je zato bila potrebna zaštita odvjetnika, u stvarnosti su poduzimane mere kako bi se njihov utjecaj i efikasnost ograničili. I pored ovog posebnog ograničenja, postoje brojni primjeri žena koje su poduzimale mudre korake u pravnim stvarima tijekom pozne republike i principata, uključujući i one koje su iza scene davale naloge svom odvjetniku.Emancipirana žena postajala je zakonski samostalna (sui iuris) te je mogla posjedovati imovinu i njome raspolagati po svojoj volji. Ako bi otac obitelji umro bez oporuke, zakon je nalagao imetak ravnopravno podijeliti među njegovom djecom, bez obzira na dob i spol. Oporuka koja je predviđala drukčije uvjete ili je emancipirala nekog člana obitelji bez odgovarajuće pravne procedure mogla se osporiti. Od vremena pozne republike žena koja je nasljeđivala jednak dio imovine kao i njena braća postajala bi neovisna o agnatskom nadzoru.Kao i u slučaju maloljetnika, emancipirana žena imala je pravnog skrbnika (tutor) koji joj je bio dodijeljen. Međutim, ona je zadržavala svoju poslovnu sposobnost i jedina skrbnikova uloga bila je zapravo davanje formalne suglasnosti na njene postupke. Skrbnik se nije miješao u njen osobni život i žena koja je bila sui iuris mogla se udati za koga je željela. Žena je imala i određene zakonske mogućnosti zamijeniti skrbnika koji joj nije bio po volji. U doba cara Avgusta žena koja je stekla tzv. ius liberorum, tj. pravni status koji joj je omogućivala činjenica da je rodila troje djece, bila je oslobođena obveze imati skrbnika, a car Klaudije zabranio je agnatsku skrb. Uloga skrbi kao pravnog instituta postupno je slabila, da bi u 2. stoljeću nove ere čuveni pravnik Gaj rekao da ne vidi nikakvog razloga za takav institut. Pokrštenje carstva, koje je započelo preobraćenjem cara Konstantina početkom 4. stoljeća, naposljetku je donijelo značajne promjene u pravnom položaju žena.
Tijekom klasičnog doba rimskog prava nikakva ceremonija nije bila nužna za sklapanje braka, već samo uzajamna volja i dogovor o zajedničkom životu. Bračne ceremonije, ugovori i druge formalnosti služili su samo kao dokaz da se dvoje ljudi doista vjenčalo. U doba starijeg ili arhajskog rimskog prava bilo je tri vrste braka: confarreatio, koji je sklapao uz simbolično dijeljenje kruha (panis farreus); coemptio, koji se zasnivao na nekoj vrsti uzajamnog ugovora među supružnicima; te usus, koji je samo ozakonjivao postojeće stanje, odnosno postojeći suživot dvoje ljudi. Brak koji su sklapali patriciji uvijek je bio confarreatio, dok su plebejci birali jedan od druga dva tipa. U braku per usum, ako je žena izbivala iz kuće tri dana i tri noći za redom, nije potpadala pod zakonsku vlast supruga. 
Oblik braka poznat kao manus bio je uobičajen u doba rane republike (458.–274. p.n.e.), ali se nakon toga prorijedio. U ovoj staroj vrsti braka nevjesta je prelazila u ruke (manus) svog supruga, odnosno, prelazila je iz vlasti (potestas) svog oca u muževu vlast. Njen miraz i nasljedna prava također su prelazila u muževu obitelj, i svaka imovina koju bi stekla nakon sklapanja braka pripadala je njenom suprugu. Muž je mogao tražiti razvod na temelju ženina preljuba, a zabilježeno je i nekoliko slučajeva razvoda uslijed ženine neplodnosti. Kao brak, manus je predstavljao odnos neravnopravnih; on je značio da će ženini nasljednici, ako ona umre bez oporuke, ne će biti njena braća i sestre, već njena djeca, i to ne zato što je ona njihova majka, nego zato što je zakonski njen položaj bio isti kao i položaj koji je zauzimala kći njenog muža. Manus je, kao brak, značio da se od žene očekuje pokornost svom suprugu u gotovo svim vidovima života.
Ova vrsta braka gotovo se prestala prakticirati do 2. stoljeća p.n.e., kad su se uvjeti sklapanja braka napadno promijenili tako da se favorizirala veća samostalnost žena. Takozvani "slobodni" brak nije imao nikakvih posljedica na osobni status supružnikâ. Slobodni brak obično je sklapalo dvoje rimskih građana ili, pak, građanin i osoba s latinskim građanskim pravima, a u kasnijem razdoblju carstva, uz službenu dopusnicu, taj su brak mogli sklopiti i vojnici koji su imali građanska prava sa ženama koje nisu bile građanke. U slobodnom braku žena je svom suprugu donosila miraz; ako bi brak bio razvrgnut bez optužbe za preljub, muž je morao vratiti veći dio miraza. Zakon je pravio tako jasnu razliku između imovine dvoje supružnika, da ni darovi koje su njih dvoje međusobno razmjenjivali nisu bili priznati kao takvi: ako su se supružnici razveli ili rastavili, darovatelj je mogao tražiti vratiti mu njegov dar.
Razvod je bio zakonski, ali prilično neformalni postupak, koji se uglavnom sastojao od toga da supruga napusti svog muža i uzme natrag svoj miraz. Prema Valeriju Maksimu, razvoda je bilo već 604. p.n.e. ili još ranije, a i Zakoni dvanaest tablica predviđaju mogućnost razvoda. Razvod je bio društveno prihvatljiv ako je izvršen u skladu s tradicijom (mos maiorum). Do Ciceronovog i Cezarovog doba razvod je već  bio uobičajena pojava uz koju se nije vezivao nikakav osjećaj "srama" i koji je prije bio predmet ogovaranja nego javne sramote. Valerije Maksim kaže da je Lucije Anije bio kritiziran zato što se razveo od svoje supruge, a da se nije posavjetovao s prijateljima; odnosno, učinio je nešto za svoju dobrobit bez razmatranja posljedica koje taj čin može imati na njegovu mrežu kontakata (amicitia i clientela). Stoga su ga cenzori 307. p.n.e. izbacili iz senata zbog moralne pokvarenosti.
Međutim, drugi izvori tvrde da je do prvog razloga došlo tek 230. p.n.e., kada se, kako bilježi Dionisije Halikarnašanin ―"Spurije Karvilije, ugledan čovjek, prvi razveo od svoje supruge", i to zato što je počinila preljub. Vjerojatno se radilo o Spuriju Karviliju Maksimu Rugi, koji je bio konzul 234. i 228. p.n.e. Međutim, podaci koje donose antički izvori dosta su zbrkani.U klasično doba rimskog prava, tj. u vrijeme pozne republike i principata, muškarac ili žena mogli su razvrgnuti brak jednostavno zato što su tako željeli, i nikakav dodatni razlog nije bio potreban. Budući da je i imovina tijekom samog braka bila odvojena, razvod "slobodnog" braka bio je vrlo jednostavan postupak.
Slučajevi sklapanja novog braka nisu bili rijetki među rimskom elitom. Za pripadnike aristokracije nije bilo neuobičajeno da nakon smrti supružnika udovac ili udovica vrlo brzo stupe u novi brak. Premda nikakva zakonska ograničenja nisu postojala, ipak je bilo uobičajeno da žena čeka deset mjeseci prije no što se eventualno ponovno uda. Radoblje od deset mjeseci možda je uvedeno zbog moguće trudnoće: ako je žena zatrudnjela nedugo prije muževe smrti, desetomjesečno razdoblje osigurava da ne će biti nikakvih teškoća oko utvrđivanja očinstva, što bi moglo utjecati na djetetov društveni status i pravo nasljeđivanja. Nije bilo zakona koji bi trudnicama zabranjivao udaju i ima nekoliko poznatih primjera: August se oženio Livijom kad je ona nosila dijete svoga bivšeg muža, a kolegij pontifika presudio je kako je taj brak dopušten pod uvjetom da se prvo utvrdi djetetov otac. Livijin bivši muž čak je i prisustvovao njenom vjenčanju s Augustom.Budući da su se brakovi među pripadnicima viših slojeva često sklapali iz političkih ili imovinskih razloga, udovica ili razvedena žena koja je bila imućna ili politički važna nije se sretala gotovo ni s kakvim prjeprjekama prilikom nove udaje. Bilo je daleko vjerojatnije da će ona biti zakonski emancipirana nego neka nevjesta koja prvi put stupa u brak, kao i da će imati utjecaja na izbor svog novog supruga. Brakovi Fulvije, koja je zapovijedala vojskom tijekom poslednjeg građanskog rata u republici i koja je bila prva Rimljanka čiji je lik bio predstavljen na novcu, vjerojatno su odslikavali njene vlastite političke naklonosti i ambicije: prvo se udala za istaknutog populara Publija Klodija Pulhera, koji je ubijen na ulici nakon dugog političkog sukoba s Ciceronom, zatim za Skribonija Kuriona, koji je ideološki bio manje postojan i koji je u trenutku svoje smrti već bio prešao na stranu Julija Cezara, i naposljetku za Marka Antonija, posljednjeg protivnika oligarhijske republike i suparnika prvog rimskog cara.
Grčki povjesničar Plutarh nagovješćuje kako je drugo vjenčanje u Rimljana vjerojatno bilo skromnije od prvog, budući da bi udovica još uvijek osjećala nedostatak svoga pokojnog supruga, a razvedena žena bi trebala osjećati stid. Međutim, premda su okolnosti razvoda mogle biti sramotne i ideal je bio ostati zauvijek u braku s istom osobom, nije bilo neke opće osude ponovnog stupanja u brak; naprotiv, biti u braku smatralo se ispravnim i željenim stanjem za svaku odraslu osobu, i muškarca i ženu. Katon Mlađi, koji se predstavljao sljedbenikom svog imenjaka, Katona Starijeg, dopustio je svojoj trudnoj supruzi Marciji razvesti se od njega i udati se za Kvinta Hortenzija, pošto je odbio za ovog šezdesetogodišnjaka udati svoju mladu kćer. Kad je Marcija ostala udovica i naslijedila veliko bogatstvo, Katon se ponovno oženio njome na ceremoniji koja je bila daleko manje formalna od uobičajene. Ženama su se, međutim, ponekad izrugivali ako su se udavale previše često ili iz zle namjere, posebno ako se moglo implicirati kako su bile motivirane seksualnim željama i taštinom..
Prema rimskom zakonu, konkubina je bila žena koja je živjela u stabilnoj monogamnoj vezi s muškarcem koji nije bio njen suprug.  S položajem konkubine nije se povezivala nikakva sramota, a konkubina je naposljetku mogla postati supruga. U konkubinatu partneri su međusobno mogli razmjenjivati darove, za razliku od braka, gdje se održavala stroža podjela imovine između dvoje supružnika.
Muškarac i žena obično su se oprjedeljivali za život u vanbračnoj zajednici onda kad je njihov nejednak društveni status predstavljao prjeprjeku za sklapanje braka: na primjer, čovjek iz senatorskog staleža i žena koja se nalazila na nižem stupnju društvene ljestvice, kao što je bivša robinja ili žena koja dolazi iz neugledne siromašne obitelji ili se bavila prostitucijom. Muškarac i žena koji nisu imali pravo na zakoniti oblik braka poznat kao conubium također su mogli stupiti u vanbračnu zajednicu, a isti je slučaj bio, na primjer, sa ženom iz viših društvenih slojeva koja je voljela muškarca nižeg socijalnog statusa. Konkubinat se od braka razlikovao prvenstveno po statusu djece koja bi se rodila u takvoj vezi. U konkubinatu djeca su nasljeđivala majčin socijalni status, a ne očev, kako je bilo uobičajeno u braku.
Rimski zakon nije muškarcu dopuštao nikakvo nasilje prema supruzi, ali kako što je slučaj sa svim kaznenim djelima, može se pretpostaviti da zakoni protiv nasilja u obitelji nisu značili da se takvo nasilje nije zbivalo. Prema Plutarhu, Katon Stariji je izjavio "da je čovjek koji je udario svoju suprugu ili dijete svoje nasilne ruke spustio na nešto najsvetije, a također je mislio da je više vrijedno hvale biti dobar muž nego dobar senator". Premda današnji pojmovi dobrog odnosa između muža i žene cijene druge stvari, u doba rimske republike od uglednog se čovjeka očekivalo prema supruzi se odnositi ljubazno i sebe smatrati dobrim mužem. Ako je muž tukao ženu, to je predstavljalo dovoljan razlog za razvod braka i pokretanje drugih zakonskih postupaka protiv njega.Obiteljsko nasilje spominje se u povijesnim izvorima uglavnom onda kad uključuje šokantna pretjerivanja među višim društvenim slojevima. Car Neron navodno je dao ubiti svoju prvu suprugu (i rodicu), Klaudiju Oktaviju, nakon što ju je prvo utamničio i podvrgnuo mučenju. Neron se tad oženio svojom trudnom ljubavnicom, Popejom Sabinom, koju je usmrtio šutirajući ju nakon što ga je ona iskritizirala. Neki današnji povjesničari vjeruju da je Popeja umrla zbog pobačaja ili na porođaju i da je priča o njenom ubojstvu smišljena kako bi se ocrnio Neron. Omraženi car Komod također je navodno ubio i suprugu i svoju sestru.
Od rimskih supruga očekivalo se rađati djecu, no pripadnice elite, naviknute na određeni stupanj samostalnosti, sve su se manje želele posvetiti tradicionalnom majčinstvu. Do 1. stoljeća p.n.e. pripadnice elite uglavnom su izbjegavale dojiti bebe i unajmljivale su dojilje. Ta je praksa postojala već početkom 2. stoljeća p.n.e., kad rimski komediograf Plaut usput spominje dojilje. Budući da se majčino mlijeko smatralo najboljim za bebu, žene iz viših slojeva mogle su ipak odlučiti svoju bebu same dojiti, osim ako ih neki tjelesni razlozi nisu u tome sprječavali. Ako je žena odabrala da ne će sama dojiti bebu, mogla je posjetiti Mliječni stup (Columna lactaria), gdje su siromašni roditelji mogli od dojilja dobiti mlijeko za svoje bebe, a oni koji su to sebi mogli priuštiti, mogli su i unajmiti dojilju. Licinija, supruga Katona Starijeg (umro 149. p.n.e.) ne samo što je dojila vlastitog sina, nego je ponekad dojila u bebe svojih robova, kako bi među njima potaknula "bratsku ljubav". Do vremena Tacita (umro 117. g. n. e.) praksa u kojoj pripadnice elite same doje svoje bebe bila je idealizirana kao jedan od starih dobrih običaja.Čini se da je teško utvrditi u kojem su stupnju muževi sudjelovali u odgoju veoma male djece. Čini se da su tradicionalisti, kao što je Katon, sudjelovali u tom odgoju: Katon je volio biti prisutan kad je njegova supruga kupala i povijala njihovu bebu.Velike obitelji nisu bile uobičajene među rimskom elitom već u doba pozne republike (146.–30. p.n.e.); obitelj Publija Klodija Pulhera, koji je imao najmanje tri sestre i dva brata, smatrala se neuobičajeno velikom. Natalitet je među rimskom elitom toliko opao, da je prvi rimski car August (vladao 30.–14. n. e.) donio niz zakona s ciljem povećanja nataliteta, uključujući i dodjeljivanje posebnih počasti ženama koje rode najmanje troje djece (tzv. [[ius trium liberorum). One koje su bile neudate, razvedene, udovice ili neplodne nisu mogle naslijediti imovinu osim ako nisu poimence spomenute u oporuci.Rimljanke nisu bile cijenjene samo zbog broja djece koju su rodile, nago i za ulogu koju su igrale u njihovom obrazovanju i odgoju koji ih je pripremao da postanu dobri građani. Kako bi uspješno odgodila svoju djecu, uzorita je rimska majka morala i sama biti dobro obrazovana.Jedna od Rimljanki koje su bile znamenite po svojoj snazi i utjecaju koji su izvršile kao majke bila je Kornelija, majka braće Garkha. Julije Cezar, čiji je otac umro još dok je on bio dijete, održavao je prisan odnos sa svojom majkom, Aurelijom, čija je politička snaga bila odigrala odlučujuću ulogu u spašavanju njenog osamnaestogodišnjeg sina od pogubljenja tijekom Sulinih proskripcija.
Pripadnice elite morale su upravljati velikim i složenim kućanstvom. Budući da su bogati parovi često imali više kuća i seoskih imanja, s desecima i čak stotinama robova, od kojih su neki bili obrazovani i visoko kvalificirani, ta je odgovornost bila jednaka upravljanju omanjom korporacijom. Uz društveno-politički značaj dočekivanja gostiju, klijenata i uglednih posjetitelja iz inozemstva, muž je svoje jutarnje sastanke (salutatio) držao doma. Kuća (domus) bila je i središte obiteljskoga društvenog identiteta, i u njenom atriju (atrium) bili su izloženi porteti predaka (imagines). Budući da su ambiciozni ljudi iz plemenitih obitelji često odlazili od kuće i nalazili se na vojnom pohodu ili su vršili neku državnu funkciju u provincijama, ponekad i u razdoblju od nekoliko godina, upravljanje obiteljskom imovinom i poslovima često je bilo ostavljeno njihovim suprugama; na primjer, dok je Julije Cezar izbivao iz Rima tijekom 50-ih godina p.n.e., Cezarova supruga Kalpurnija Pizonis bila je odgovorna za vođenje njegovih poslova. Kad je August 8. godine nove ere prognao Ovidija, jednog od najvećih rimskih pjesnika, Ovidijeva supruga iskoristila je svoje društvene veze i pravne manevre kako bi sačuvala obiteljski imetak, o kojem je ovisio njihov život. U pjesmama koje je napisao tijekom izgnanstva Ovidije izražava svoju ljubav i divljenje prema svojoj supruzi. Štedljivost, škrtost i strogost smatrane su vrlinama koje je jedna uzorna matrona trebala imati.Jedan od najvažnijih ženinih zadataka u velikom kućanstvu bilo je nadgledanje izrade odjeće. Nekada davno predenje vune bila je jedna od glavnih kućnih djelatnosti i označavala je samoživost jedne obitelji, budući da se vuna proizvodila na njenom imanju. Čak i u gradu vuna je često bila simbol ženinih dužnosti, i oruđe za predenje vune često se pojavljuje na nadgrobnim spomenicima kako bi se pokazalo da je žena koja je tu pokopana bila dobra i časna matrona. Čak i od žena iz viših društvenih slojeva očekivalo se biti vične predenju i tkanju, po plemenitom uzoru svojih jednostavnih predaka; te se prakse, na primjer, gotovo na teatralan način pridržavala Livija.
"Jedno od najčudnijih obilježja tog doba", zamijetio je francuski klasični filolog Gaston Boissier, "jest to što se čini da su žene bile uključene u vođenje poslova i tržišne spekulacije isto kao i muškarci. One upravljaju imanjima, ulažu novac, daju i uzimaju zajmove. Među Ciceronovim vjerovnicima nalazimo jednu ženu, a među njegovim dužnicima njih dvije". Premda žene nisu mogle vršite službene državne funkcije, mogle su se baviti biznisom.Čak ni bogate žene nisu sjedile prekriženih ruku i uživale u besposlenosti. U višim slojevima i muškarci i žene davali su novac na zajam ljudima iz istog staleža, koji tako nisu morali ići lihvaru. Kad je Plinije Mlađi razmišljao o kupnji jednog imanja, uračunao je kao jamstvo i zajam od svoje svekrve. Žene su financirale i javne radove, kao što se vidi na mnogim natpisima iz carskog razdoblja. Polita, koja se pojavljuje u Pionijevom mučeništvu, posjedovala je imanja u Aziji, a natpisi spominju njenu darežljivost koju je izrazila kad je financirala obnovu vježbališta u Sardu.Pošto su žene mogle posjedovati imovinu, mogle su se baviti istim poslovnim transakcijama i upravljačkim praksama kao i svi drugi zemljoposjednici. Kao i muškarci, i žene su, kako se čini, upravljale robovima na različite načine, u rasponu od relativne brige, preko nemara, pa sve do otvorenog nasilja. Tijekom prvog ustanka robova, Megaliju i njenog supruga Damofila ubili su robovi zbog njihove okrutnosti, ali su kći, koja je prema robovima postupala ljubazno, poštedjeli i omogućili joj otploviti sa Sicilije zajedno s njenom naoružanom pratnjom.Za razliku od zemljoradnje, trgovina nije smatrana zanimanjem dostojnim čovjeka senatorskog staleža. Prema Ciceronu, trgovac treba kupiti zemlju ako želi steći ugled. Međutim, gledišta su se promijenila tijekom carstva, a Klaudije je donio zakone kojima su se pripadnici viših slojeva ohrabrivali upustiti se u pomorsku trgovinu i brodogradnju. Poznato je da su i žene iz viših slojeva posjedovale poslovne korporacije i njima upravljale.
U rimskoj književnosti, koja je pisana za elitu i koju je uglavnom elita i čitala, nema puno podataka o trgovini i obrtima, no pogrebni natpisi ponekad bilježe zanimanje pokojnika, uključujući i žene. Zna se da su žene posjedovale tvornice opeke i njima upravljale. Žena je mogla steći vještine potrebne kako bi pomogla u poslu svom suprugu ili upravljala nekim vidovima njegovog posla. Artemida, koja se bavila pozlaćivanjem, bila je udata za Dionizija, koji je proizvodio kacige, kako pokazuje jedna tablica s kletvom, na kojoj se moli za uništenje njihovog doma, radionice, posla i života. Položaj običnih žena koje su se bavile biznisom bio je, izgleda, smatran iznimnim. Zakoni donošeni tijekom carskog razdoblja imali su za cilj kažnjavanje žena za preljub, ali su od sudskog gonjenja bile izuzete one "koje vode neki posao ili radionicu".Neka od tipičnih zanimanja rimskih žena bila su, na primjer, dojilja, glumica, plesačica ili akrobat, prostitutka i porodilja, od kojih nisu sva, dakako, bila podjednako ugledna. Prostitutke, plesačice i glumice, na primjer, bile su stigmatizirane kao infames, odnosno kao ljudi koji su imali malo pravnih mehanizama zaštite čak i kad su bili slobodni. Natpisi ukazuju na to da su dojilje (nutrices) bile vrlo ponosne na svoje zanimanje. Žene su mogle biti i pisari, tajnice, uključujući i "djevojke obučene za lijepo pisanje", tj. za kaligrafiju. Plinije Stariji donosi popis žena umjetnica i njihovih slika.Većina Rimljana živjela je u stambenim višekatnicama (insulae), a u onim u kojima su živjele plebejske obitelji i stranci obično nije bilo kuhinje. To je značilo procvat radionica za pripremu gotove hrane. Većina siromašnih Rimljana, i muškaraca i žena, i mladih i starih, zarađivala je za život svojim vlastitim radom.
Žene nisu mogle vršiti političke funkcije niti služiti u vojsci, ali mitološke konstrukcije Rimske Republike priznavale su primjere ženskog domoljublja, vrline i požrtvovanosti i istodobno kritizirale primjere njihovog samoživog i izdajničkog ponašanja. O utjecaju žena na politički život pozne republike povjesničar Ronald Syme zamjećuje:
Izopćene iz javnog života, ali opremljene društvenim prestižom svoje obitelji ili muža, kćeri nobila koristile su stvarnu i tajnu moć koja dolazi s utjecajem. One postižu više od prosječnog senatora i gotovo isto ono što može postići bivši konzul tihim vršenjem svog "autoriteta" (auctoritas) u grupi sebi ravnih ljudi ― i one su svakako prethodnica moćnih princeza iz dinastije Julijevaca i Klaudijevaca.
Tijekom građanskih ratova koji su doveli do propasti republike Apijan izvješćuje o junaštvima ženâ koje su spašavale svoje muževe. Jedan epitaf poznat kao Laudatio Turiae sadrži posmrtnu pohvalu koju muž upućuje svojoj supruzi, koja je tijekom građanskog rata nakon Cezarove smrti ugrozila vlastiti život i odrekla se svog nakita kako bi pomogla suprugu koji se nalazio u izgnanstvu. Oboje su preživjeli to nemirno doba i potom dugo uživali u svom braku. Porcija, kći Katona Mlađeg i supruga Marka Junija Bruta, Cezarovog atentatora, doživjela je ne tako sretan, ali zato, gledano očima onog vremena, junački kraj: nakon propasti republike počinila je samoubojstvo, upravo kao i njen otac.
S usponom Augusta na vlast u poslednjim desetljećima 1. stoljeća p.n.e. smanjila se moć rimskih magistrata i tradicionalne oligarhije, ali mogućnost da žene, oslobođenici i robovi vrše svoj utjecaj u potaji time nisu bile smanjene, pa se čak može reći i kako su se povećale.Jedna od znamenitih žena bila je Livija Druzila Augusta (58. p.n.e – 29. n.e.), supruga cara Augusta i najmoćnija žena ranog rimskog carstva, koja je nekoliko puta vršila dužnost regentice i uvijek bila odana Augustova savjetnica. Neke žene iz carske obitelji, kao što je Agripina Mlađa, Livijina praunuka i Kaligulina sestra, stekle su politički utjecaj i veliki značaj u javnosti.
Žene su sudjelovale i u pokušajima svrgavanja careva za koje se smatralo da zlorabe svoju moć. Ubrzo nakon što je umrla Kaligulina sestra Druzila, njen udovac Marko Emilije Lepid i njene sestre Agripina Mlađa i Livila sklopile su urotu s ciljem svrgnuti Kaligulu s prijestolja. Urota je otkrivena, pa je Lepid bio pogubljen, a Agripina i Livija poslate u izgnanstvo, iz kojeg su se vratile tek kad je njihov ujak Klaudije stupio na prijestolje nakon što je Kaligula ubijen 41. godine.
Žene su ponekad pokretali i manje plemeniti motivi. Klaudijeva treća supruga, Valerija Mesalina, sklopila je s Gajem Silijem urotu s ciljem svrgavanja svog muža i s nadom da će se na vlast doći ona sama i njen ljubavnik.
Tacit je proslavio Epihariju, koja je sudjelovala u Pizonovoj uroti i tom prilikom pokušala pridobiti podršku rimske mornarice, ali je umjesto toga bila uhapšena. Kad je urota bila otkrivena, ona je odbila otkriti bilo što, pa čak i nakon što je bila podvrgnuta mučenju, za razliku od senatora, koji nisu ni bili stavljeni na muke, a ipak su požurili ispričati sve što su znali. Tacit hvali i Egnaciju Maksimilu jer je žrtvovala svoje bogatstvo kako bi se uz svog nevinog supruga suprotstavila Neronu.
Žene su prisustvovale većini rimskih festivala i vjerskih kultnih obreda. Na nekim obredima prisustvo žena bilo je obvezno, premda je njihovo sudioništvo moglo biti ograničeno. Prema pravilu, žene nisu vršile prinošenje životinjskih žrtvi, što je bio središnji obred u većini javnih ceremonija, premda se tu manje radilo o zabrani, a više o tome da su svećenici rimske državne religije najvećim dijelom bili muškarci. Neki kultni obredi bili su namijenjeni samo ženama, primjerice obredi u čast Dobre Boginje (Bona Dea).Svećenice su igrale istaknutu i važnu ulogu u državnoj rimskoj religiji. Premda je državnih kolegija muških svećenika bilo daleko više, šest žena koje su činile kolegij Vestalki bile su jedino "profesionalno svećenstvo s punim radnim vremenom" u Rimu. Latinska riječ za svećenika, bilo muškarca bilo ženu, glasi sacerdos (u množini: sacerdotes). Za žene koje obavljaju religijske dužnosti rabe se nazivi sacerdos, često u vezi s nekim božanstvom ili hramom, npr. sacerdos Cereris ili Cerealis (= "svećenica Cerere", što je položaj koji muškarci nikad nisu držali); zatim magistra (= "učiteljica", tj. visoka svećenica koja je stručna za vjerska pitanja); te ministra (= "pomoćnica", posebno ona koja služi nekom božanstvu). Magistra ili ministra bila je odgovorna za redovito vršenje obreda u okviru kulta određenog božanstva. Većina informacija o ovim svećeničkim dužnostima dobija se s epitafa, na kojima se, međutim, često ne navodi kakav je bio bračni status žene..
Vestalke su zauzimale posebno istaknuti položaj u rimskoj religiji, te specijalan status i povlastice u društvu, a mogle su vršiti i nemali utjecaj na političke događaje. Također su mogle steći "znatno bogatstvo". Nakon preuzimanja dužnosti Vestalka je bila emancipirana od očeve vlasti. U arhajskom rimskom društvu Vestalke su bile jedine žene koje nisu bile pod zakonskim skrbi nekog muškarca i odgovarale su jedino vrhovnom svećeniku (pontifex maximus). Vestalke su se morale zavjetovati na djevičanstvo, što ih je oslobađalo tradicionalne obveze udati se i rađati djecu, ali je i kazna u slučaju kršenja tog zavjeta bila vrlo stroga: Vestalka koja je oskrnavila svoj položaj bila bi živa sahranjena. Vestalke su tako uživale neovisnost koja je bila postavljena u odnosu prema zabranama koje su im bile nametnute. Osim što su vršile određene vjerske obrede, Vestalke su, makar simbolično, sudjelovale u svakom službenom obredu žrtvovanja, budući da su bile odgovorne za pripremanje smjese neophodne žrtvu (mola salsa). Vestalke su, kako se čini, zadržale svoj vjerski i društveni ugled sve do kraja 4. stoljeća nove ere, kad su kršćanski carevi ukinuli taj svećenički red.
Neke svećeničke dužnosti obavljali su zajedno bračni parovi. Flamen Dialis, visoki svećenik Jupiterov, morao je biti u braku kako bi obavljao tu dužnost; njegova supruga, Flaminica Dialis, imala je vlastitu svećeničku odjeću i, kao i njen muž, bila je podložna određenim, dosta nejasnim magijsko-religijskim ograničenjima. Flaminica Dialis možda je predstavljala iznimku po tome što je, iako žena, obavljala i životinjska žrtvovanja; ona je Jupiteru prinosila ovna na svake nundinae, što je bio osmodnevni ciklus koji se može usporediti s današnjim sedmodnevnim tjednom. Njih dvoje nisu se smjeli razvesti, a ako bi flaminica umrla, flamen je morao napustiti svoj svećenički položaj.
Kao i flaminica Dialis, i regina sacrorum (= "kraljica svetih obreda") nosila je posebnu odjeću i vršila životinjska žrtvovanja, budući da je svakog prvog dana u mjesecu prinosila Junoni krmaču ili žensko janje. Imena nekih kraljica sacrorum zabilježena su na natpisima. Regina je bila supruga "kralja svetih obreda" (rex sacrorum), koji se nalazio na drevnom svećeničkom položaju i u najstarije doba imao je veći prestiž i od vrhovnog svećenika.Ove visoke javne dužnosti koje su obavljale žene proturječe uvriježenom shvaćanju da su žene u Starom Rimu sudjelovale samo u privatnim ili kućnim vjerskim obredima. Dvostruki muško-ženski svećenički položaji možda odslikavaju tendenciju Rimljana u religijskoj sferi pronaći neku vrstu rodne ravnoteže; većina božanskih moći predstavljena je i muškim i ženskim božanstvom, kako se vidi po parovima kao što je Liber i Libera. Dvanaest glavnih božanstava činilo je šest muško-ženskih parova, a rimska religija odmakla se od indoeuropske tradicije po tome što je u vrhovnu trijadu uz Jupitera uvrstila dvije boginje, Junonu i Minervu. Ta se trijada "nalazila u samom središtu rimske religije".
Od razdoblja srednje republike (274.–147. p.n.e.) grad Rim je sve više obilježen vjerskom raznolikošću. U mnogim religijama koje nisu pripadale najstarijem rimskom državnom kultu vodeću su ulogu zauzele žene, među njima i u kultu Izide i Velike Majke (Magna Mater). Na jednom epitafu nalazi se izraz sacerdos maxima, koji se odnosi na ženu koja je obavljala dužnost vrhovne svećenice u hramu Velike Majke blizu današnje Bazilike sv. Petra.Privatni vjerski obredi, makar su slabije dokumentirani od državnih, također su se ticali nekih vidova života vezanih samo za žene. U doba kad je smrtnost djece dostizala i stopu od 40 posto, tražena je pomoć bogova u opasnom trenutku porođaja i kod brige za novorođenče. Molitve su upućivane Junoni, Dijani, Lucini, bogovima porođaja (dii nixi) i cijelom nizu manjih božanstava povezanih s porođajem i djetinjstvom.
Rimski pisci, svi odreda muškarci, na različite načine opisuju religioznost žena: neki predstavljaju žene kao uzore rimske vrline i odanosti, ali, zbog ženskog temperamenta, i kao sklone pretjeranom vjerskom žaru, magiji i praznovjerju. Niti je "privatno" bilo isto što i "tajno": Rimljanima su bili sumnjičavi prema tajnim vjerskim obredima, a Ciceron upozorava da žene ne trebaju noću prinositi žrtve, osim onih koje su u kultu predviđene vršiti se pro populo, tj. u ime rimskog naroda i za javno dobro.
Rimljanke nisu bile ograničene na život u kući, kakav je bio slučaj s Atenjankama u arhajskom i klasičnom razdoblju stare Grčke. Imućne žene kretale su se po gradu u nosiljkama koje su nosili robovi. Žene su svaki dan izlazile na ulicu kako bi se srele sa svojim prijateljicama, prisustvovale vjerskim obredima u hramovima i zalazile u javna kupatila. Najbogatije obitelji imale su kupatilo u kući, ali većina ljudi odlazila je u javne terme ne samo na kupanje, nego i radi druženja, budući da su se u većim kompleksima termi nudile raznovrsne usluge i mogućnosti za bavljenje raznovrsnim rekreaktivnim aktivnostima, a ni neobvezni seks nije bio isključen. Jedno od najtežih pitanja vezanih za rimski društveni život je to jesu li su se pripadnici oba pola zajedno kupali. Dostupni podaci ukazuju na to kako su se, do vremena pozne republike, žene obično kupale u posebnom krilu ili u posebnoj zgradi, odnosno da su muškarcima i ženama bili namijenjeni posebni vremenski termini. No, postoje i jasni dokazi da je od vremena pozne republike, pa sve do uspona kršćanstva u doba poznog carstva prakticirano i zajedničko kupanje. Neki ispitivači misle da su se s muškarcima kupale samo žene iz nižih društvenih slojeva i one sumnjivog zanimanja, kao što su zabavljačice i prostitutke, no Kliment Aleksandrijski zamjećuje da se u javnim kupatilima mogu vidjeti žene iz najviših društvenih slojeva. Car Hadrijan zabranio je zajedničko kupanje, ali čini se da ta zabrana nije dugo opstala. Praksa je vjerojatno bila različita u različitim vremenskim razdobljima, gradovima te samim kupatilima, pa su žene mogle i same odabrati hoće li se kupati zajedno s muškarcima ili ne.Za zabavu Rimljanke su mogle pohađati rasprave na Forumu, javne igre (ludi), utrke dvokolica i kazališne predstave. Od vremena pozne republike žene su redovito prisustvovale večernjim gozbama, premda su ranije žene u jednom kućanstvu objedovale izdvojeno od muškaraca. Konzertvativni Rimljani kao Katon Stariji (234.–149. p.n.e.) smatrali su nepristojnim da žene uzmu djelatnog sudioništva u javnom životu; njegove žalbe ukazuju na to da su u praksi neke žene doista javno izražavale svoje mišljenje u vezi s državnim poslovima.Rimski vojskovođe ponekad bi u vojni pohod sa sobom poveli i svoje supruge, premda se to pokušavalo obeshrabriti. Kaligulina majka Agripina Starija često je svog supruga Germanika pratila na njegovim pohodima u sjevernoj Germaniji, pa se zbog toga i budući car Klaudije rodio u Galiji. Imućne žene mogle su proputovati cijelo carstvo i često su prisustvovale vjerskim ceremonijama i religijski značajnim mjestima diljem carstva. Ljeti su imućne žene iz Rima odlazile na selo, kad bi u gradu postalo previše vruće.
Rimljanke su pazile na svoj izgled, premda se na ekstravaganciju nije gledalo s odobravanjem. Ukrašavale su se kozmetičkim sredstvima i spravljale različite preparate za kožu. Ovidije je čak napisao pjesmu pod naslovom Kozmetika lica (De medicamine faciei) o ispravnom nanošenju šminke. Za izbjeljivanje lica žene su rabile bijelu kredu ili arsenik, a kako bi dodale boju obrazima nanosile su ruž napravljen od olova ili karamina; olovo su koristile i za isticanje očiju. Provodile su puno vremena u namještanju frizure i kosu su često bojile u crno, crveno ili plavo. Redovito su nosile i perike.Od odjeće, gospođe (matrone) obično su nosile dvije jednostavne tunike i preko njih plašt koji se zvao stola. Stola je bila dugačka bijela haljina s kopčama na ramenima i pojasom oko struka, a padala je sve do stopala. Imućne žene svoju su stolu mogle dodatno ukrasiti. Kad je izlazila iz kuće, žena je preko stole nosila palu (palla), koja je bila prikopčana na ramenu. Djevojke, kojima nije bilo dopušteno nositi stolu, oblačile su tunike. Prostitutke i preljubnice nosile su mušku togu. Imućne su Rimljanke nosile nakit od smaragda, akvamarina i opala, između ostalog minđuše, ogrlice, prstenje, a ponekad i bisere ušivene u cipele i odjeću.
Nakon rimskog poraza u kod Kane ekonomska kriza dovela je 215. p.n.e. do usvajanja Opijevog zakona (lex Oppia), čiji je cilj bio ograničiti privatno i javno rasipništvo. Zakon je postavio ograničenja na posjedovanje i pokazivanje zlata i srebra (bilo kao novca, bilo kao ukrasa), na nošenje skupocjene odjeće i na "nepotrebnu" uporabu kola i nosiljki. Pobjedom nad Kartagom u Rim se slilo silno bogatstvo, pa je 195. p.n.e. Opijev zakon bio ponovno razmatran. Tadašnji konzul, Katon Stariji, zalagao se za očuvanje tog zakona: osobna etička načela i uzdržljivost očito nisu bila dovoljan nadzor rasipništva i raskoši. Raskoš je mogla prouzrokovati zavist i osjećaj sramote u manje imućnih ljudi, pa je stoga bila uzrok podjela u društvu. Rimljanke su, smatrao je Katon, jasno pokazale kako njihovi apetiti, kad se jednom pokvare, ne poznaju više nikakve granice i moraju se ukrotiti. Mnogobrojne rimske gospođe nisu se slagale s ovakvim razmišljanjem i svoje su neslaganje javno iskazivale. Opijev je zakon ukinut 193. p.n.e. Ipak, Katonovo protivljenje nije naštetilo njegovoj političkoj karijeri. Kasnije, 42. p.n.e., Rimljanke su, predvođene Hortenzijom, uspješno prosvjedovale protiv zakona koji je trebao oporezovati rimske žene, i to rabeći argument kako nema poreza bez zastupništva. Jedan od pokazatelja da je došlo do popuštanja ograničenja na raskoš predstavlja i pismo Plinija Mlađeg, upućeno Pompeji Celerini, u kojem se hvali raskoš njene vile.
Na temelju rimske umjetnosti i književnosti može se zaključiti da su male grudi i široki bokovi predstavljali poželjna obilježja ženskog tijela kakvo su muškarci smatrali primamljivim. Rimska umjetnost iz Augustovog doba pokazuje idealizirane žene kao senzualne i krupne, s punim trbuhom i okruglim grudima, koje ne vise. Prostitutke predstavljene u rimskoj erotskoj umjetnosti imaju mesnata tijela i široke bokove, a grudi im često prekriva strophium (neka vrsta grudnjaka bez bretela), čak i kad im je ostatak tijela nag i kad su prikazane u seksu. Velike grudi su bile ismijavane kao smiješne i smatrane su znakom starosti. Djevojčice su nosile čvrstio stegnut strophium jer se vjerovalo kako će to spriječiti rast grudi, a režim trljanja grudi kukutom započinjao je dok je djevojka još bila djevica i vjerovalo se da sprječava opuštanje grudi. U erotskoj umjetnosti i književnosti na grudi kao seksualni objekt obraća se relativno mala pažnja; grudi su se uglavnom povezivale s dojenjem novorođenčadi i s ulogom žene kao majke. U trenucima ekstremnih emocionalnih kriza, kao što su žalost za pokojnikom i zarobljeništvo u ratu, žene su mogle obnažiti svoje grudi, što je bila gesta s apotropejskom funkcijom.
U doba pozne republike kazne za nedopušteno seksualno ponašanje gotovo se uopće nisu primjenjivale, a pojavio se novi ideal romantičnog odnosa između muškarca i žene. Prkoseći tradiciji muške nadmoći, rimski pjesnici iz vremena pozne republike i augustovog doba promicali su spremnost potčiniti se "ljubavnom ropstvu" (servitium amoris). Katul je neke od svojih najboljih pjesama uputio "Lezbiji", udatoj ženi s kojom je imao ljubavnu aferu i koja se obično identificira kao izmišljena Klodija, sestra istaknutog predstavnika populara, Publija Klodija Pulhera. Njihova se veza loše završila, pa se su Katulove izjave ljubavi preokrenule u napade na njene seksualni apetit, što se slaže s onim što Ciceron govori o Klodijinom ponašanju u svom govoru Za Celija, koji je također neprijateljski usmjeren prema njoj.
U Ljubavnom umeću Ovidije ide korak dalje te u obliku didaktičke poezije podučava ljude kako zavesti, zadržati ili preboljeti ljubavnika. Satiričari kao Juvenal žale se na raspusno ponašanje žena.
Gledišta koja se iznose u Hipokratovom korpusu u vezi sa ženskim tijelom i njihovim navodnim slabostima nisu bila prikladna za potrebe žena u helenističkom i rimskom razdoblju, kad su žene vodile aktivan život i više sudjelovale u planiranju obitelji. Ženska fiziologija sve se manje smatrala udaljenom u odnosu na mušku. U starijoj tradiciji seks], trudnoća i porođaj bili su ne samo glavne sastavnice zdravlja žene, nego su smatrani i samom svrhom ženske fiziologije; Muškarcima se, s druge strane, savjetovala umjerenost u svome seksualnom ponašanju, jer će hiperseksualnost prouzrokovati bolesti i umor.Hipokratsko gledište da je amenoreja fatalna do rimskoj je razdoblja postalo posebno pitanje neplodnosti, i većina rimskih medicinskih pisaca vjerovala je kako do nje dolazi kad se žene upuste u intenzivnu tjelesnu aktivnost tijekom duljeg vremenskog razdoblja. Uravnotežena prehrana, tjelesne vježbe i seksualna aktivnost postale su mogućnosti koje su žene mogle birati. Primjedba kako intenzivna tjelesna vježba može dovesti do amenoreje nagovješćuje da je bilo žena koje su se upuštale u takve režime vježbanja. 
Medicinski pisci rimskog razdoblja smatrali su da tjelesna vežba ima ulogu u životu žena, i u bolesti i u zdravlju. Soran preporučuje igre loptom, plivanje, šetnju, čitanje naglas, vožnju, te rekreativno putovanje, što treba blagotvorno djelovati na opće zdravlje. Ispitujući uzroke neželjene trudnoće ovi kasniji medicinski pisci donose i informacije o muškom sterilitetu i ne pretpostavljaju da samo kod žene postoji neki nedostatak.Hiperseksualnost su trebale izbjegavati i žene i muškarci. Uvećani klitoris, kao i preuveličani falus, Smatran je znakom pretjerane seksualnosti. Premda helenistički i rimski pisci o klitoridektomiji govore prije svega kao o "egipatskom" običaju, ginekološki priručnici iz kršćanskog razdoblja pozne antike navode kako bi se hiperseksualnost mogla liječiti kirurškim putem ili ponovnim porođajem.
Podrobniji članak o temi: Ropstvo u Starom RimuOslobođenice su bile robinje koje su oslobođene postupkom manumisije (manumissio). Oslobođena robinja morala je jedno vrijeme ostati u službi svog bivšeg gospodara, a uvjeti te službe mogli su biti dio prethodnog dogovora o puštanju robinje na slobodu. Bivši gospodar postajao je njen patron. S druge strane, i patron je prema svojim klijentima imao izvjesne obveze, kao što je plaćanje dogovorenih usluga i pružanje pravne pomoći. Odnos između patrona i klijenata bio je jedan od temelja društvene strukture Starog Rima, a propust u izvršenju očekivane obveze donosio je prijezir i ukor. Oslobođene robinje uglavnom su uživale isti status kao i žene koje su bile rođene slobodne. No, pošto prema rimskom zakonu rob nije imao zakonitog oca, oslobođeni robovi nisu uživali pravo nasljeđivanja, osim ako nisu bili izrijekom spomenuti u oporuci.
Odnos između bivše robinje i njenog patrona mogao je biti zamršen. Poznat je jedan pravni slučaj, gdje je žena po imenu Petronija Justa pokušala dokazati, bez pismenog dokaza, da je rođena slobodna. Njena je majka, doduše, bila robinja u kućanstvu Petronija Stefana i Kalatorije Temije, ali Justa je dokazivala da je ona sama rođena tek kad je njena majka već bila oslobođena manumisijom. Kalatorija, sad već udovica, sa svoje je strane tvrdila da se Justa rodila prije no što joj je majka bila oslobođena te da je i sama bila oslobođena manumisijom, pa stoga svojoj bivšoj gospodarici duguje usluge kakve treba pružati patronu. Kalatorija nije imala pismenih dokaza o navodnoj manumisiji, pa se slučaj morao rješavati samo na temelju iskaza svjedoka.Neobrazovane i nekvalificirane robinje teško su dobijale slobodu, a ako bi i postale slobodne, imale su malo mogućnosti sebi osigurati egzistenciju. Isto tako, oslobođenica koja je prošla kroz obuku i stekla određenu vještinu mogla je na nekom poslu imati prednost u odnosu na ženu rođenu u slobodnoj siromašnoj obitelji.Status oslobođenih žena, kao i muškaraca, mogao je biti vrlo različit. Antonija Cenis bila je oslobođenica i tajnica cara Vespazijana, a bila je i njegova konkubina. On je navodno živio s njom i bio joj vjeran, ali ona se nije smatrala njegovom suprugom.
Žene su se mogle odlučiti na bavljenje prostitucijom kako bi sebi osigurale sredstva za život, ali nisu sve prostitutke bile u mogućnosti same donijeti odluku o tome. Ima nekih pokazatelja da su i robinje koje su se bavile prostitucijom mogle od toga zaraditi. Premda se silovanje smatralo zločinom, u slučaju silovanja robinje zakon je predviđao kazne samo "ako je došlo do oštećenja dobara", jer zakon nije priznavao roba kao osobu. Svrha kazne bila je vlasnika obeštetiti za "štetu" koja je nanesena njegovoj imovini. Budući da je robinja po rimskom zakonu bila imovina, nije se smatralo zločinom ako je vlasnik prisili na prostituciju. Prije Septimija Severa žene koje bi se upustile u čin koji im je donosio sramotu (infamia) dok su bile robinje, tu su sramotu podnosile i nakon što bi bile oslobođene. Ponekad su trgovci, kad bi prodavali robinju, u kupoprodajni ugovor uključivali klauzulu ne serva kako bi spriječili novog vlasnika u prisiljavanju na bavljenje prostitucijom.Prostitucijom se nisu bavile samo robinje i siromašne građanke; prema Svetoniju, kad je Kaligula u carskoj palači otvorio bordel, za prostitutke je uzeo "gospođe i djevojke" iz viših društvenih slojeva. Tacit bilježi kako je tijekom jedne Neronove gozbe pretorijanski prefekz Tigelin napunio bordele ženama iz višeg staleža. Prostitucija je mogla biti i kazna, a ne zanimanje; jedan Augustov zakon predviđao je da se preljubnice mogu osuditi na rad u bordelima kao prostitutke. Taj je zakon ukinut tek 389. godine.
Moya K. Mason, Ancient Roman Women: A Look at their Lives. Ogled o životu žena u Rimu.
"An etext version of: Ferrero, Guglielmo. "Women and Marriage in Ancient Rome." The Women of the Caesars. The Century Co.; New York, 1911. This edition was created by Jone Johnson Lewis, 2003."
Žica (eng. The Wire) je američka televizijska serija koju je producirala TV kuća HBO, a prikazivala se od 2. lipnja 2002. godine do 9. ožujka 2008. godine. U navedenom razdoblju prikazano je sveukupno 60 epizoda, kroz punih 5 sezona. 
Kreator, producent i glavni scenarist serije je David Simon, priznati autor i bivši novinar. Radnja serije smještena je u gradu Baltimoreu (država Maryland), a svaka sezona bavi se različitom temom: trgovina drogom (prva sezona), brodogradilište i luka (druga sezona), gradska vlast i birokracija (treća sezona), školski sustav (četvrta sezona) i print mediji (peta sezona). U seriji zapravo nema glavnog lika - kompletna glumačka postava sastavljena je od karakternih glumaca koji na jednak način pridonose radnji pojedinih epizoda. Iako se prvenstveno smatra da je u pitanju kriminalistička drama, njezin kreator Simon rekao je da je to zapravo priča o jednom američkom gradu i pogledu na zajednički život njegovih stanovnika.Iako nikad nije doživjela veliki komercijalni uspjeh niti osvojila neku veliku televizijsku nagradu, mnogi kritičari seriju Žica smatraju najboljom televizijskom serijom svih vremena i jednim od najboljih primjera fikcije 2000-tih godina. Najjačom i najistaknutijom karakteristikom serije smatra se njezin izrazito realan portret urbanog života, ljudskih ambicija i dubokog i potresnog istraživanja društvenih i političkih tema.
Prvotna ideja kreatora Davida Simona bila je kreirati policijsku dramu dijelom temeljenu na doživljajima bivšeg detektiva Eda Burnsa koji je s njim pisao scenarije. Dok je radio na stvarnim slučajevima koji su uključivali prisluškivanje nasilnih dilera droge, Ed Burns često je dolazio u sukob s nestvarnom i beskrajnom birokracijom policijskog odjela, a o istim problemima pisao je i sam Simon dok je radio kao reporter u novinama Baltimore Sun. Upravo taj desetogodišnji rad u navedenim novinama bio je jedan od glavnih razloga zbog čega je Simon želio radnju serije smjestiti u Baltimore. Nakon što je dobio odobrenje od samog gradonačelnika za snimanje na stvarnim lokacijama, Simonov sljedeći korak je bilo izbjegavanje televizijske kuće NBC pod svaku cijenu: naime, došlo je do sukoba između njega i izvršnih producenata NBC-a zbog njegovog učestalog mračnog i izrazito pesimističnog pogleda na policijske slučajeve u seriji Odjel za umorstva koja je bazirana na njegovoj hvaljenoj i potpuno istinitoj knjizi Homicide: A Year on the Killing Streets. Želeći izbjeći iste probleme, a u isti čas na realan način prikazati prave, istinske probleme koje Amerika vodi s drogom i politikom, ostao mu je samo jedan izbor: HBO, s kojom je 2000. godine radio na nagrađivanoj mini-seriji The Corner. 
Televizijska kuća HBO u to je vrijeme (2002. godine) "žarila i palila" malim ekranima diljem SAD-a sa svojim mega-popularnim serijama Obitelj Soprano, Seks i grad i Dva metra pod zemljom i, premda je imala reputaciju produkcijske kuće koja se ne boji upustiti u istraživanje novih ideja, direktori nisu bili oduševljeni s temom policijske drame na svom programu. Međutim, ipak su odlučili producirati pilot epizodu. Kreator Simon izjavio je da se nada da će serija promijeniti pogled gledatelja na kompletnu situaciju iznesenu u seriji, ali je također priznao da ne očekuje da će se bilo što bitnije promijeniti u samom sustavu.
Jedan od razloga zbog čega je serija toliko hvaljena je i izbor glumaca koji će glumiti glavne likove. Izbjegavanjem velikih poznatih imena i ubacivanjem karakternih glumaca (široj publici uglavnom nepoznatih), serija je još više dobila na realističnosti upravo zbog toga što se glumci savršeno uklapaju u svoje uloge.Glavna glumačka postava izabrana je nakon dugotrajnog procesa raznih audicija. Glumac Lance Reddick dobio je ulogu Cedricka Danielsa nakon što je bio na audiciji za nekoliko drugih likova iz serije, dok je npr. Michael K. Williams dobio ulogu Omara Littlea nakon samo jedne audicije.Nekoliko stvarnih ljudi iz Baltimorea pojavljuju se u seriji, premda nisu profesionalni glumci. To su: bivši guverner države Maryland Robert L. Ehrlich Jr., velečasni Frank M. Reid III, bivši policijski šef i radio zvijezda Ed Norris, delegat iz Virginije Rob Bell te bivši gradonačelnik Baltimorea Kurt Schmoke. Zanimljivo je za spomenuti da se početkom treće sezone u nekoliko epizoda pojavljuje i "Little Melvin" Williams - poznati baltimoreovski diler droge uhićen u 80-tima nakon istrage čijim je dijelom bio i Ed Burns. 
Veliki broj glumaca koji glume u Žici pojavljuje se u barem jednoj epizodi popularne HBO-ove serije Oz: J.D. Williams, Seth Gilliam, Lance Reddick, Reg E. Cathey, Wood Harris, Frankie Faison, John Doman i Clarke Peters i dr.
Uz Simona, kreatora serije, glavnog pisca i izvršnog producenta, većina ekipe koja se nalazila iza kamere je zapravo spoj ljudi koji su radili na televizijskoj seriji Odjel za umorstva i nagrađivanoj mini-seriji The Corner. Prve dvije sezone izvršni producent bio je Robert F. Colesberry koji je sa Simonom radio i na seriji The Corner. Colesberry je režirao finale druge sezone, a nedugo potom umro od komplikacija nastalih nakon operacije srca 2004. godine. Mnogi kolege izjavili su da je upravo on bio najviše zaslužan za kreativu, a Simon ga posebno ističe kao najzaslužnijeg za realistični vizualni osjećaj koji serija ima. Colesberry je također imao malu ulogu detektiva Raya Colea, a njegova žena se također pridružila produkcijskom timu. Treća producentica iz serije The Corner, Nina Kostroff Noble, također se nalazila u produkcijskom timu Žice i time upotpunila originalnu produkcijsku postavu od četvero ljudi. Nakon Colesberryjeve smrti, ona je postala drugi izvršni producent, odmah iza Simona.Scenarije za seriju često je, uz Simona, pisao Ed Burns, bivši detektiv iz Baltimorea i školski učitelj koji je sa Simonom radio na drugim projektima, uključujući mini-seriju The Corner. Burns je također postao producent serije s početkom četvrte sezone. Ostali scenaristi serije su uključivali i neke pisce kriminalističkih romana koji nisu bili iz Baltimorea: George Pelecanos iz Washingtona, Richard Price iz Bronxa i Dennis Lehane iz Bostona. Kritičari su počeli uspoređivati Priceov rad na filmu Clockers i onaj u Žici čak i prije nego se ovaj pridružio timu. Uz pisanje scenarija, Pelecanos je bio producent serije tijekom treće sezone. Pelecanos je izjavio da ga je projektu privukla mogućnost rada sa Simonom. Rafael Alvarez, jedan od scenarista, osim što je napisao par epizoda također je i autor vodiča za seriju The Wire: Truth Be Told. Alvarez je bivši Simonov kolega iz Suna te rođeni Baltimoreac s radnim iskustvom u luci. Za prve tri sezone serije je također pisao još jedan rođeni Baltimoreac i nezavisni filmaš, Joy Lusco. Pisac političkih tekstova i novinar iz Baltimore Suna, William F. Zorzi pridružio se scenarističkoj ekipi u trećoj sezoni i svojim ranijim znanjem pridonio kompletnoj priči o Baltimoreškoj politici kojom se ta sezona serije i bavi.Televizijski pisac i producent Eric Overmyer pridružio se ekipi Žice na početku četvrte sezone kao konzultant i scenarist. On je također prije radio na seriji Odjel za umorstva. Doveden je u produkcijski tim kako bi zamijenio Pelecanosa koji se povukao iz serije kako bi radio na svojoj sljedećoj knjizi, a na četvrtoj je sezoni ostao samo u ulozi scenarista. U četvrtoj se sezoni ekipi pridružio i dobitnik nagrade Emmy za serije Odjel za umorstva i The Corner i dugogodišnji Simonov prijatelj David Mills.Redatelji serije Žica, između ostalih, bili su Clark Johnson (režirao nekoliko hvaljenih epizoda serije The Shield) i Tim Van Patten (dobitnik nagrade Emmy koji je radio na svakoj sezoni popularne serije Obitelj Soprano). Režija je bila hvaljena od strane kritičara za svoje nekompliciranosti i suptilnosti. Nakon smrti Colesberryja, redatelj Joe Chappelle pridružio se produkcijskoj ekipi kao izvršni producent i nastavio režirati epizode na regularnoj bazi.
Svaka epizoda serije traje otprilike sat vremena, uz iznimku posljednje epizode koja traje punih 90 minuta. Svaka epizoda započinje uvodnom scenom, nakon koje slijedi uvodna špica. Poslije špice na ekranu je ispisan citat uz potpis lika koji će navedeni citat izgovoriti u nekom trenutku epizode. Potonje vrijedi za sve epizode serije, osim dvije iznimke: finala četvrte sezone, kada je ispisana poznata baltimoreovska uzrečica ("If animal trapped call 410-844-6286.") i finala serije koje započinje citatom H.L. Menckena ("...the life of kings."). Epizode vrlo rijetko završavaju s "cliffhangerom". 
Serija Žica neobična je po upotrebi glazbe. Originalna glazba skladana za seriju vrlo se rijetko čuje u samoj epizodi, osim kao završna špica na kraju svake epizode. Ovisno o mjestu na kojem se likovi nalaze, obično u pozadini čujemo izvornu glazbu (u irskom baru u kojem se okupljaju policajci svira tradicionalna glazba, dok na ulici uglavnom slušamo rap i R&B koji dolazi iz automobila ili stanova). 
Na uvodnoj špici serije koristi se pjesma "Way Down in the Hole". U svakoj sezoni uvodna špica je drugačija (ovisno o radnji same sezone), a naslovnu pjesmu izvode razni izvođači:
Steve Earle - peta sezonaGrupa "DoMaJe" koji su izveli pjesmu u četvrtoj sezoni zapravo je skupina baltimoreovskih tinejdžera (Ivan Ashford, Markel Steele, Cameron Brown, Tariq Al-Sabir i Avery Bargasse) koji su specijalno za tu prigodu bili okupljeni. U originalu pjesmu je napisao Tom Waits 1987. godine za svoj album Franks Wild Years. 
Svaka sezona završava na identičan način: montažnom sekvencom (popraćenom različitim pjesmama) svih likova koje smo do tada pratili i objašnjavanjem što im se dogodilo nakon što je glavnina radnje iz sezone završila. 
Blind Boys of Alabama: "Way Down in the Hole" - peta sezona (produžena verzija iste pjesme s uvodne špice prve sezone)8. siječnja 2008. godine izdana su dva službena soundtracka serije: The Wire: And All the Pieces Matter—Five Years of Music from The Wire i Beyond Hamsterdam. Prvi soundtrack uključuje glazbu i pjesme iz svih pet sezona serije, dok potonji uključuje ekskluzivne lokalne glazbenike iz Baltimorea.
Scenaristi su željeli stvoriti realističnu viziju američkog grada temeljenu na njihovim vlastitim iskustvima. Glavni cilj bio je stvoriti vjerodostojne likove. Simon je izjavio da se mnogo njih temelji na stvarnim ljudima iz Baltimorea. Serija je često upošljavala neprofesionalne glumce u manjim ulogama i na taj način se razlikovala od ostalih serija prikazujući "lica i glasove pravog grada" o kojem priča. Scenaristi su također koristili moderan slang kako bi se gledatelji što više uživjeli u seriju.Kako bi se likovi detektiva u seriji Žica razlikovali od detektiva u drugim serijama, Simon je izjavio da čak i najbolji policijski poslovi u Žici nisu motivirani željom da se zaštiti i služi, već intelektualnom taštinom policajaca koji smatraju da su pametniji od kriminalaca koje pokušavaju uhititi. Međutim, dok neki policajci zbilja pokazuju svoje altruističke kvalitete, mnogi od njih su prikazani nekompetentnima, brutalnima, samodopadnima ili uhvaćenima u beskrajnu birokraciju i okrutnu politiku. Kriminalci, s druge strane, nisu uvijek motivirani samo profitom ili željom da naude drugima; mnogi se nađu "uhvaćenima" u taj život bez mogućnosti izbora, a svi zajedno pokazuju određene ljudske kvalitete. Bez obzira na to, serija Žica nikako ne umanjuje ili glorificira okrutne posljedice akcija svih likova.Serija je izrazito realistična u razradi procesa policijskog rada i kriminalnih aktivnosti. Mnogi zapleti koji se događaju kroz sezone bazirani su na vlastitim iskustvima Simona i Burnsa. Navodno su neko vrijeme kružile glasine da pravi kriminalci gledaju seriju kako bi naučili istražne tehnike policajaca kojima se ovi služe. Peta sezona serije bavi se medijima, a od strane kritičara proglašena je najrealističnijim prikazom medija na filmu i televiziji ikada.U prosincu 2006. godine objavljen je članak u Washington Postu u kojem su lokalni Afro-Američki studenti istaknuli da je serija "pogodila u živac" kompletnu američku crnačku zajednicu i da je njima samima i više nego dobro poznata situacija likova u seriji. Članak je, među ostalim, iznio veliko negodovanje u vezi činjenice da su droga i nasilje preuzeli glavnu riječ u crnačkoj zajednici.
Mnogi važni događaji u seriji zbivaju se "iza kamere", a također se ne koristi umjetna ekspozicija u smislu naracije ili flashbackova, uz samo jedan jedini izuzetak flashbacka u pilot epizodi. Na taj način od gledatelja se očekuje da pozorno prati svaki razgovor kako bi shvatio tko je tko i što se zapravo događa. Web stranica salon.com opisala je seriju kao "romanesknu" u svojoj strukturi, uz mnogo razrađenije scenarije i samu radnju od ostalih kriminalističkih serija. Svaka sezona serije Žica sastoji se od 10-13 jednosatnih epizoda koje se sastoje od nekoliko paralelnih i isprepletenih radnji. Simon se odlučio za ovakav način pričanja priče kako bi privukao gledatelja koji će u konačnici svake sezone dobiti ono što je i zaslužio gledajući strpljivo cijelu sezonu. U nekoliko intervjua Simon je koristio metaforu za svoju vizualnu romanesknost, opisujući svaku epizodu kao jedno poglavlje, a također je komentirao da takav način omogućava gledatelju kompletno istraživanje tema serije.
Simon je drugu sezonu serije opisao kao "meditaciju o smrti radnika i izdaji američke radničke klase - to je namjerni argument da neopterećeni kapitalizam nije zamjena za socijalnu politiku; da je sam po sebi, bez socijalne kompatibilnosti, surovi kapitalizam osuđen da služi samo pojedincima na trošak svih ostalih".Nadodao je da treća sezona "reflektira prirodu reformi i reformera i pokušava otkriti postoji li ikakva šansa da politički procesi mogu ublažiti kompletan sustav okrenut protiv individualaca". Treća sezona također je alegorija koja povlači eksplicitne paralele između rata u Iraku i nacionalne zabrane droga koje su prema Simonovom mišljenju potpuno propale i postale rat protiv Američke potklase. To se pogotovo vidi u liku gradonačelnika Colvina koji Carveru govori da je policijski posao zapravo postao rat i prema tome nikad neće uspjeti u svom cilju. 
Scenarist Ed Burns, koji je nakon što je umirovljen iz policije Baltimorea postao učitelj u javnoj školi prije nego što je započeo raditi sa Simonom, izjavio je da je edukacija glavna tema četvrte sezone. Umjesto da se fokusiraju samo na školski sustav, četvrta sezona gleda na škole kao porozan dio kompletne zajednice na koje utječu problemi izvan njihovih granica. Burns tvrdi da edukacija dolazi iz mnogo različitih izvora, a ne samo iz škola i da djeca mogu biti educirana i na drugačije načine, uključujući kontakte s dilerima droge za koje rade. Burns i Simon iskorištavaju glavnu temu te sezone kako bi istražili kako individualci završavaju kao kriminalci i da dramatizacijom pokažu da težak rad ponekad nije dovoljno i pravedno nagrađen.
Simon je identificirao organizacije koje se pojavljuju u seriji - policijska postaja Baltimorea, gradska vijećnica, javni školski sustav Baltimorea, Barksdaleova trgovina drogom, novine Baltimore Sun i lučki sindikat - kao komparabilne institucije. Sve one su na svoj način disfunkcionalne, a likovi su često izdani od strane istih. Također se tijekom serije ponavlja uzrečica detektiva koji rade u narkoticima ("Govna se kotrljaju nizbrdo") koja se direktno odnosi na njihove nadređene koji će žrtvovati svoje podređene svaki put kad se dogodi bilo kakav skandal. Simon seriju opisuje kao "vrlo ciničnu kad su institucije u pitanju", dok svojim likovima prilazi s vrlo ljudske strane. Centralna tema koja se provlači kroz cijelu seriju je borba između želje pojedinca i njegova podređenost skupini kojoj pripada. Bez obzira radi li se o detektivu Jimmyju McNultyju koji će učiniti sve kako bi nastavio istraživati slučaj trgovine drogom unatoč naredbama svojih nadređenih ili o pripadniku bande D'Angelo Barksdaleu koji će prihvatiti kaznu zatvora od 20 godina unatoč svojoj snažnoj želji da izda ujaka Avona i izvuče se, ovakvi konflikti se prožimaju tijekom čitave serije i u svim njezinim aspektima.
Uz samu strukturu i glavni zaplet, jedna od glavnih karakteristika serije je i upotreba elektroničkog nadzora i tehnologije prisluškivanja od strane policije, iz koje uostalom i proizlazi sam naslov serije. Web stranica salon.com opisala je naslov serije kao metaforu za iskustvo budućeg gledatelja: prislušni uređaji omogućuju policiji uvid u tajni svijet, baš kao što to sama serija čini za gledatelje. Simon je izjavio da upotreba pravih snimki nadzornih kamera naglašava volumen nadzora u suvremenom životu i potrebu likova da prolaze kroz sve te informacije.
Serija Žica karakteristična je po širokoj glumačkoj postavi, sastavljenoj od uglavnom nepoznatih glumaca. Većina glumaca je Afroameričkog podrijetla što zapravo i odražava pravo stanje demografije Baltimorea, ali i predstavlja rijetkost za američke televizijske serije. 3. veljače 2008. godine, nakon što je s emitiranjem završila 55. epizoda serije, Žica je postala druga najduže emitirana dramska serija s većinom Afroameričkih glumaca u povijesti američke televizije. Na prvom mjestu i dalje se nalazi serija Soul Food.
Kreatori serije tijekom njezinog trajanja nisu se ustručavali ubijati glavne likove, kako gledatelji nikad ne bi mogli pretpostaviti što će se dogoditi te kako bi naglasili da se u scenarijima ne vode time koliko su neki od likova popularni kod gledatelja. U odgovoru na pitanje zbog čega neki lik mora umrijeti, David Simon je rekao :
Glavni likovi prve sezone serije bili su podijeljeni između onih na strani zakona i onih koji rade u kriminalističkim organizacijama. Istragu su pokrenule okolnosti povezane s detektivom Jimmyjem McNultyjem (Dominic West) čije neposlušne tendencije i osobni problemi igraju veliku ulogu u njegovoj detektivskoj karijeri. Istragu je vodio poručnik Cedric Daniels (Lance Reddick) koji se nalazio pred pravim izazovom: izabrati mogućnost napretka u karijeri ili baviti se pravim slučajem. Kima Greggs (Sonja Sohn) bila je vrlo sposobna detektivka koja se suočavala s ljubomorom svojih kolega kao i strahom od opasnosti koji donosi posao od strane svoje partnerice kod kuće. Njezinim istražnim radnjama uveliko je doprinosio njezin odnos s doušnikom, ovisnikom o drogi Bubblesom (Andre Royo). Poput Greggs, partneri Thomas "Herc" Hauk (Domenick Lombardozzi) i Ellis Carver (Seth Gilliam) bili su raspoređeni u istragu iz svojih jedinica koje su se bavile narkoticima. Obojica su u početku bili nasilne prirode, ali su se kasnije pokazala vrlo vrijednima, a poslužili su i kao komični odušak za gledatelje. U istražnoj jedinici još su se nalazili Lester Freamon (Clarke Peters) i Roland "Prez" Pryzbylewski (Jim True-Frost). Iako u početku nisu bili važni igrači u operaciji, Freamon se tijekom vremena dokazao kao vrlo sposoban i metodičan detektiv s dobrim smislom povezivanja najsitnijih detalja, dok je Prez na sebe preuzeo kompletnu papirologiju, a također je riješio i par, na prvi pogled nerješivih, kodova koji su bili od velike pomoći u samoj istrazi. 
Sve detektive nadgledala su dvojica nadređenih, više zabrinutih za politiku i svoje vlastite karijere nego za slučaj na kojem su ovi radili: William Rawls (John Doman) i zamjenik komesara Ervin Burrell (Frankie Faison). Asistentica državnog tužitelja Rhonda Pearlman (Deirdre Lovejoy) bila je veza između istražne jedinice i sudnice, a također je imala i seksualnu vezu s McNultyjem. U odjelu za umorstva, Bunk Moreland (Wendell Pierce) je bio nadareni i humoristični detektiv kojem alkohol nije bio stran, a koji je ujedno bio i McNultyjev partner. Obojici je nadređeni bio Jay Landsman (Delaney Williams), vedar zapovjednik. Peter Gerety je glumio suca Phelana koji je i pokrenuo cijeli slučaj.
S druge strane zakona u prvoj sezoni nalazilo se carstvo droge Avona Barksdalea. Nemilosrdnom Barksdaleu (Wood Harris) pomagao je Stringer Bell (Idris Elba), čovjek koji je želio postati pravim biznismenom. Avonov nećak D'Angelo Barksdale (Larry Gilliard, Jr.) vodio je nekoliko ujakovih teritorija, ali je također patio od grižnje savjesti dok je lojalni Wee-Bey Brice (Hassan Johnson) bio odgovoran za niz ubojstava koje je naručivao sam Avon. Pod D'Angelom nalazili su se Poot (Tray Chaney), Bodie (J. D. Williams) i Wallace (Michael B. Jordan), ulični dileri droge. Wallace je pokazao dosta veliki kvocijent inteligencije, ali i mladalačku naivnost, dok je Poot bio jedan od onih koji su uvijek radije slijedili nego vodili. Omar Little (Michael K. Williams) poznati kriminalac iz Baltimorea koji je pljačkao druge dilere droge i tako zarađivao za život često je bio meta Barksdaleovog klana. 
Druga sezona radnjom je bila smještena u Baltimoreškoj luci pa je samim time predstavila i nove likove, uključujući Spirosa "Vondasa" Vondopoulosa (Paul Ben-Victor), Beadie Russell (Amy Ryan) i Franka Sobotku (Chris Bauer). Vondas je bio jedan od upravitelja globalne krijumčarske operacije, Russell iskusna lučka časnica i samohrana majka ubačena u istragu o višestrukom ubojstvu dok je Sobotka bio voditelj sindikata koji se okrenuo kriminalu kako bi pokušao spasiti fondove samog sindikata. Nove likove iz druge sezone upotpunjuju Nick Sobotka (Pablo Schreiber), Frankov nećak; Ziggy Sobotka (James Ransone) Frankov problematični sin; i "Grk" (Bill Raymond), Vondasov misteriozni šef. Kako se druga sezona bližila kraju, radnja se polako odmicala od luke, a neki od likova više se nikad do kraja serije nisu pojavili. 
U trećoj sezoni nekoliko likova koji se nisu previše pojavljivali u prethodnom dijelu serije dobili su veće uloge. To su detektiv Leander Sydnor (Corey Parker Robinson), Bodie (J.D. Williams), Omar (Michael K. Williams), Proposition Joe (Robert F. Chew) i major Howard "Bunny" Colvin (Robert Wisdom). Colvin je upravljao zapadnim distriktom gdje je djelovala Barksdaleova organizacija. Kako mu se približavala mirovina, Colvin je smislio novu radikalnu metodu rješavanja problema s drogom. Proposition Joe, kralj droge na istočnoj strani grada, postao je sve više kooperativan s Barksdaleovom organizacijom. Sydnor, mlada policijska nada u usponu iz prve sezone, vratio se u glumačku postavu kao detektiv. Bodie je postepeno napredovao u Barksdaleovoj organizaciji od prve epizode. S druge strane, Omar je spremao osvetu Barksdaleovoj organizaciji i svu je svoju pozornost u trećoj sezoni usmjerio upravo prema njima.
Od novih likova u trećoj sezoni tu su Tommy Carcetti (Aidan Gillen), ambiciozni gradski vijećnik; gradonačelnik Clarence Royce (Glynn Turman) kojega upravo Carcetti namjerava zamijeniti; Marlo Stanfield (Jamie Hector), voditelj bande u usponu željan okršaja s Avonom; i Dennis "Cutty" Wise (Chad Coleman) bivši osuđenik netom izašao iz zatvora, nesiguran u svoju budućnost. 
U četvrtoj sezoni četvero mladih glumaca pridružili su se ekipi: Jermaine Crawford kao Duquan "Dukie" Weems; Maestro Harrell kao Randy Wagstaff; Julito McCullum kao Namond Brice; i Tristan Wilds kao Michael Lee. Sva četvorica su prijatelji koji zajedno pohađaju srednju školu u zapadnom Baltimoreu. Osim njih, novi lik je također bio i Norman Wilson (Reg E. Cathey), Carcettijev zamjenik menadžera za izbornu kampanju.
U petoj sezoni nekoliko novih likova pridružilo se glumačkoj postavi. Gbenga Akinnagbe vratio se u ulozi Chrisa Partlowa, glavni provoditelj nove Stanfieldove organizacije. Neal Huff reprizira svoju ulogu gradonačelnikovog predstojnika ureda Michaela Steintorfa nakon što se nakratko pojavio u finalu četvrte sezone. Još dvoje glumaca koji su prethodno glumili manje uloge pridružilo se ekipi u petoj sezoni: Michael Kostroff kao odvjetnik Maurece Levy i Isiah Whitlock, Jr. kao senator Clay Davis. Član ekipe iza kamere, Clark Johnson prvi put se pojavio ispred iste u liku Augustusa Haynesa, urednika novina Baltimore Sun. Društvo mu prave dvoje mladih novinara Michelle Paress kao Alma Gutierrez i Tom McCarthy kao Scott Templeton.
Prva sezona serije dobila je uglavnom pozitivne kritike, a neki kritičari proglašavali su je čak boljom od Obitelji Soprano i Dva metra pod zemljom. Drugi su joj najviše zamjerali činjenicu što je seriju jako teško pratiti ako se ne gleda od početka, zbog toga što su sve epizode tijekom jedne sezone međusobno povezane. Tome također ide u prilog i radnja koja se proteže kroz nekoliko epizoda (primjerice u jednoj epizodi imamo scenu u kojoj likovi dogovaraju akciju koja će se dogoditi tek na sredini sljedeće epizode). The Guardian je drugu sezonu opisao kao još moćniju od prve, a posebno je hvaljena činjenica što je ta druga sezona razbila temelje koje je serija postavila s željom istraživanja novih područja.I dok su je kritičari uglavnom hvalili, kompleksnost radnje jedan je od glavnih razloga zbog čega je serija imala slabu gledanost. Na kraju treće sezone razmišljalo se o ukidanju serije, a kreator Simon je kao glavne razloge slabe gledanosti navodio činjenicu što se serija prikazivala u istom terminu kad se emitirala mega-popularna serija Kućanice, učestalu upotrebu psovki i pravog baltimoreovskog "slenga" te činjenicu što se većina glumačke ekipe sastoji od Afroamerikanaca. 
Kritike za treću sezonu bile su vrlo pozitivne. Entertainment Weekly proglasio je seriju najboljom 2004. godine, opisujući je kao "najpametniju, najdublju i najrezonantniju dramsku seriju na televiziji". Također su istaknuli i da je kompleksnost radnje najvjerojatniji rezultat slabe gledanosti. Dnevne novine u Baltimoreu toliko su se pribojavale ukidanja serije da su objavile listu 10 razloga zbog čega seriju ne bi smjelo ukinuti. Među razlozima naveli su jaku karakterizaciju likova, Omara Littlea, iskrenu prezentaciju pravih problema i svoj jedinstveni status na televiziji. Novine su također izrazile zabrinutost da bi ukidanje serije moglo naštetiti ekonomskom razvoju grada Baltimorea.Dvije godine prošle su između treće i četvrte sezone. Kada se četvrta sezona napokon vratila, Tim Goodman iz San Francisco Chroniclea napisao je da se Žica "bavi ratom droge u državi, ali da istražuje i teme rasizma, siromaštva, smrti američke radničke klase, urušavanjem političkog sustava koji bi inače trebao pomoći ljudima i tiranijom pružanja lažne nade. Samo se nekoliko serija u povijesti američke televizije bavilo problemima Afroamerikanaca u gradu i nijedna - baš niti jedna - to nije učinila tako kvalitetno." New York Times proglasio je četvrtu sezonu najboljom sezonom serije. Doug Elfman iz Chicago Sun Timesa nije bio pretjerano oduševljen sa serijom, nazivajući je "vrlo ambicioznom", ali i prekompleksnom i s presporim razvojem radnje. Los Angeles Times je posvetio kompletan editorijal Žici, što inače vrlo rijetko radi kad su televizijske serije u pitanju. Magazin Time pogotovo je hvalio četvrtu sezonu, ističući kako "niti jedna serija nikad nije tako voljela svoj grad i na tako ga strastven način proklela." Na popularnoj internetskoj stranici Metacritic četvrta sezona ima 98% pozitivnih kritika čime ostvaruje drugi najbolji rezultat u povijesti stranice (na prvom mjestu je serija Na putu prema dolje s 99% pozitivnih ocjena za posljednju, petu sezonu).Nekoliko kritičara proglasilo je seriju najboljom na televiziji, uključujući TIME, Entertainment Weekly, Chicago Tribune, Slate, San Francisco Chronicle, Philadelphia Daily News i The Guardian koji je pratio svaku epizodu na tjednoj bazi na svom blogu te izdao knjigu The Wire Re-up. Charlie Brooker, kolumnist iz The Guardiana, pogotovo je volio seriju, proglašavajući je i u svojoj kolumni "Screen Burn" i u svojoj emisiji "Screenwipe" koja se prikazivala na BBC-u "vjerojatno najboljom televizijskom serijom u posljednjih 20 godina". 2009. godine magazin TIME je proglasio seriju najboljom proteklog desetljeća.Predsjednik SAD-a Barack Obama rekao je da mu je Žica najdraža televizijska serija.
Serija Žica nikad nije osvojila niti jednu veću televizijsku nagradu. Samo je dva puta bila nominirana za prestižnu nagradu Emmy: za najbolji scenarij 2005. (za epizodu Middle Ground treće sezone) i 2008. (za epizodu -30- pete sezone). Serija nikad nije nominirana za Zlatni globus. Od ostalih nagrada svakako treba izdvojiti osvajanje nagrade u kategoriji najbolje dramske serije od Američkog ceha scenarista (za četvrtu sezonu) te još dvije nominacije. Također treba izdvojiti i nominaciju Američkog ceha redatelja za režiju epizode Transitions.
HBO je prikazivao pet sezona serije 2002., 2003., 2004., 2006. i 2008. godine. Nove epizode prikazivane su jedanput tjedno, s ponekim preskakanjem određenog tjedna kada se moralo ustupiti vrijeme drugim programima. Počevši od četvrte sezone, pretplatnici HBO On Demand mogli su gledati nove epizode šest dana prije nego bi se one emitirale na HBO-u. Američka kabelska mreža BET također emitira seriju. Za razliku od drugih, BET ubacuje propagandni program, izbacuje scene golotinje i ne prikazuje psovke. 
13. travnja 2010. godine američki kabelski operater DirecTV najavio je da će započeti s emitiranjem svih pet sezona serije Žica u visokoj rezoluciji, startavši od 18. srpnja 2010. To je bilo prvi puta u povijesti serije da su se njezine epizode prikazivale u formatu visoke rezolucije. Budući sama serija u originalu nije prikazivana u visokoj rezoluciji, ostalo je nejasno da li je DirecTV prikazivao seriju zbilja u tom formatu koji je prebačen s 35mm filmske vrpce ili se radi samo o konvertiranoj verziji iz standardne rezolucije.U Velikoj Britaniji serija se prikazivala na kanalu FX, a nedavno i na programu BBC 2. Iako uz kontroverze, vrijeme emitiranja serije bilo je 23:20h. Po prvi puta u svijetu, britanske novine The Guardian omogućile su gledanje pilot epizode preko svoje službene web stranice u kratkom periodu. U Irskoj sve epizode prikazane su na kanalu TG4 otprilike šest mjeseci nakon što su s originalnim emitiranjem završile na HBO-u. U Australiji je seriju otkupila Australian Broadcasting Corporation za svoj kanal ABC2. Emitiranje je započelo 1. rujna 2009. U Francuskoj serija se prikazuje pod nazivom Sur écoute ("wiretapped") na kanalu Jimmy. Poljska televizija prikazuje seriju na kanalu TVN pod nazivom Prawo ulicy ("Law of the Street"). 
Prve četiri sezone prikazane su u Švedskoj, na kanalu SVT. U Norveškoj, kanal NRK prikazao je prvu sezonu serije u jesen 2007. godine. U Izraelu serija se prikazuje na kanalu Xtra Hot pod imenom HaSmuya ("The Covert Unit"). Serija se također prikazuje i u Kanadi na kanalima Movie Network i Movie Central. U Finskoj serija se prikazuje na kanalima Subtv i MTV3 pod imenom Langalla ("On the Wire"), dok se u Mađarskoj serija prikazuje na kanalu Duna TV od ožujka 2007. godine pod imenom Drót ("Wire"). Još od rujna 2008. godine serija se prikazuje u Njemačkoj (kanal Foxchannel) pod originalnim imenom, uz uobičajenu njemačku sinkronizaciju. Serija se također prikazuje u Aziji na kanalu Cinemax od svibnja 2009. godine. U Nizozemskoj i Belgiji serija je s emitiranjem započela 1. lipnja 2009. godine na kanalu NBC Universal. Na Srednjem istoku, seriju prikazuje kanal MBC Action. 
U Hrvatskoj je seriju otkupio HRT i prikazao u cijelosti u razdoblju od 19. rujna 2011. do 2. siječnja 2012. godine.
U Hrvatskoj su izdane prve dvije sezone serije na DVD-ovima. Posebni boxovi sadrže sve epizode prve i druge sezone, hrvatske titlove i posebne dodatke (audio komentare pojedinih epizoda).
Za europsko tržište (2. regija) izdano je svih pet sezona serije. Treća, četvrta i peta sezona osim audio komentara pojedinih epizoda sadrže i druge posebne dodatke kao intervjue s kreatorima i glumcima te posebne televizijske priloge snimljene za promociju serije. 
DVD izdanja uglavnom su jako dobro prihvaćena, iako su poneki kritičari izrazili žaljenje za nedostatkom posebnih dodataka.
Tiffany Potter (ed.), C. W. Marshall (ed.): The Wire: Urban Decay and American Television. Continuum international Publishing Group 2009, ISBN 9780826438041
Rafael Alvarez: The Wire: Truth Be Told. Simon & Schuster 2004, ISBN 0743497325
Brian G. Rose: The Wire. In: Gary Richard Edgerton (ed.), Jeffrey P. Jones (ed.): The Essential HBO Reader. University of Kentucky Press 2008, ISBN 9780813124520, pp. 82–91
Peter Dreier, John Atlas: The Wire – Bush-Era Fable about America's Urban Poor?. City & Community Volume 8, Issue 3, pp. 329–340, September 2009 (online copy)
Helena Sheehan, Sheamus Sweeney: The wire and the World: Narrative and Metanarrative. Jump Cut, 51 (Spring 2009), ISSN 0146-5546 (online copy)
Play or Get Played — Ekskluzivni intervju s Davidom Simonom i članovima glumačke ekipe.
George Pelecanos on The Wire and D.C. pulp fiction — Dodatak "Ten Thousand Bullets"
Gang and Drug-Related Homicide: Baltimore's Successful Enforcement Strategy — Ed Burns govori o nekim istragama i pojedincima koji su inspirirali seriju Žica
A collection of interviews with Wire cast members — Intervjui uključuju: Michaela K. Williamsa, Lancea Reddicka, Roberta Wisdoma, Gbengu Akinnagbe, Isiaha Whitlocka Jr. i mnoge druge.
Reason Magazine Interview with Ed Burns — Jedan od kreatora serije Žica govori o gradu Baltimoreu i kako je on inspirirao seriju te razmjenjuje mišljenja s ostalim kreatorima serije o ratu protiv droge.
The New Yorker Profiles David Simon — Dugački profil o Davidu Simonu s detaljima o petoj sezoni, kao i o njegovom sljedećem projektu.
Zidar Betonsky (ZBT), splitski eksperimentalno-progresivno-elektronski sastav. Za povijest hrvatske glazbe važni su zbog eksperimentalnog pristupa i kazališnih djelovanja. U skladbama su koristili klasična glazbala, ali i narodna glazbala dalekih kultura poput didgeridooa.
Zidar Betonsky je splitski underground electro/industrial sastav koji je devedesetih godina imao kultni status.
Osnovani su u Splitu, Hrvatska. Djeluju od 1995. godine. Članovi su bili Eduard Raos, Hrvoje Cokarić, Hrvoje Pelicarić ( Sonvoyce On Source, Tapun, Touch Friction ), Ruzina Frankulin, Zdeslav Kukoč.
Prostoriju za probe imali su u splitskom Domu omladine.Surađujući s koncepcijski i interesno bliskim udrugama, od polovice srpnja 1995. jednim je od ravnopravnih članova Kulturno-umjetničke udruge Uzgon kao glazbena sekcija, koja uz Zidar Betonsky okuplja još scensku sekciju Fractal Falus Teatar, sekciju Resign angažiranu na području kompjutorskog designa i Behemot, sekciju za područje scenografije i lutkarstva koju je afirmirao već prvi njezin rad na lutkarskoj predstavi Djevojčica sa žigicama u produkciji Osiječkog lutkarskog kazališta.Kulturno umjetnička udruga Uzgon je osnovana 1998. radi razvijanja i promidžbe suvremene umjetnosti, uz naglasak na izvedbene, audio-vizualne i interdisciplinarne umjetničke djelatnost te produkciju nekomercijalnih stvaralačko-istraživačkih umjetničkih djela. Uzgon je osmišljen kao administrativna platforma za sekcije Fraktal Falus Teatar (kazališna grupa), Zidar Betonsky (glazba), Behemot (scenografija i lutkarstvo) i Resign (DTP, dizajn) i do danas je aktivan ostao samo Fraktal Falus Teatar, u početcima 1994. organiziran kao brigada za čišćenje Doma omladine a njeni su članovi prvi provodili program u tada napuštenom objektu i zagovarali završenje Doma mladih. Atmosfera ZBT-ovih pjesama je pomalo mračna, trans i psihodelična. Objavili su tri dugosvirajuća albuma koji su danas dostupni za skidanje s interneta. "Zidari" su producirali progresivnu elektronsku glazbu. Skladbe su upotpunjivali nizom klasičnih glazbala. Koncertirali su najviše po Splitu te po Splitsko-dalmatinskoj županiji. Gostovali su i u u Sloveniji zahvaljujući suradnji s Društvom prijatelja zmernega napretka iz Kopra. 1995. su objavili svoj prvi demo album. Izveli su zatim medijski zapažen eco-performance Ribar. Premijera je bila u suradnji s Fractal Falus Teatrom (FFT) 7. lipnja 1996. u Splitu, u okviru obilježavanja Dana planeta Zemlje. Matična je županija dala potporu i Zidar Betonsky objavio je svoj prvi CD pod nazivom ZBT. Zapažen nastup imali su na na promociji knjige Usnuli čuvari grada Zagreba Željka Zorice Šiša. Tom su prigodom izvodi autorsku glazbu za performance Sunčevo mladunče. Dotična je promocija proglašena najuspješnijom promocijom knjige u 1996. godini. (HRT, Vijenac…). 1997. Zidar Betonsky je scenski i glazbeno osmislio i izveo proces egzekucije Krnje za Splitski krnjeval. Na proljeće 1997. su sudjelovali skupa s inim mladim entuzijastima filma, stripa, glazbe, mode, videa u Ljubljani na festivalu mladih nezavisnih stvaralaca Break 21, a 1997. objavili su drugi demo album. Pozvao ih je Festival elektronskih medija u Skopje, gdje su izveli svoje nove uradke. 1998. godine također su glazbeno osmislili i realizirali Splitski krnjeval. Na osnovi suradnje sa sličnim neprofitnim francuskim udrugama uslijedila je jednomjesečna turneja po Francuskoj. Često su surađivali sa FFT-om. Posljedica je bila izrada glazbe za koprodukcijski projekt Olovni vojnici SMG-a iz Ljubljane i HNK iz Splita. Premijerna izvedba glazbe bila je 1998. godine na Eurokazu. U produkciji albuma radio je Mladen Duplančić.
2001. godine Zidar Betonsky bio je na Splitskom ljetu. I te su godine na Ljetu uključili splitske alternativce u kazališne i ostale predstave, pa je Zidar Betonsky radio glazbu i šumove za Edipa.
Utjecajni hrvatski glazbenik splitske pozornice Dragan Lukić Luky izjavio je "Nikada neću prežaliti što splitske grupe Zidar Betonsky i Đubrivo koje su stvarno bile vrhunske – nisu uspjele doživjeti veći plasman na našoj sceni. Duša me boli radi toga…
2000. godine audio fanzin Kazin (Mario Kovač i Igor Mihovilović) objavio je kompilaciju na kazeti, pod etiketom Carpe Diem! Records  na kojoj se nalazi jedna skladba Zidara Betonskog.
Najdugovječniji splitski eksperimentalni noise glazbeni projekt The Karmakumulator  koji je osnovao i do danas ga realizira (često uz pomoć suradnika) Igor Mihovilović - nezavisni muzički promotor, izdavač (label i arhiva Guranje s litice) i arhivar nezavisne scene, djeluje od kraja 2000. i početka 2001. godine i rad mu se izravno nastavlja na ZBT-ove kazališne audio eksperimente kao i istraživanja u polju zvuka.
Zadnja snimljena skladba im je Lunar pored izvorne snimljena je i nešto kraća inačica za kompilacijsko izdanje Aquarius Recordsa 2001. godine. Pull.
ZBT-ov prvi i jedini CD ne računajući demo izdanja je Crni album (ZBT) i jedini im je album. Objavljen je u dvjesta primjeraka i pokazuje svu maestralnost splitske scene devedesetih. Emitiran je je u emisiji Nevjerojatne vatre splitske radijske postaje KLFM.
Član sastava Hrvoje Cokarić danas je kazališni redatelj. Ruzina Frankulin (Tonči Bakotin, studio Sensoria) danas je predavač glazbene tehnologije i pripremio je glazbu za prvi javni nastup splitskog interdisciplinarnog studija za plesna istraživanja -  Studio za igru, pokret i ples Gradskog kazališta mladih Split sredinom ožujka 2015. godine. Kao tonski majstor i zvukovni umjetnik Hrvoje Pelicarić udružen s kustosicom i producenticom Natasahom Kadin pokrenuli su projektsound art festival, festival eksperimentalne i impro glazbe i zvukovne umjetnosti Festival Ispod bine, koji se u produkciji udruge Mavena i u suradnji sa Multimedijalnim kulturnim centrum Split odvija u Domu omladine u Splitu od 2016. godine. Zdeslav Kukoč danas je  izrađivač lutaka, scene i rekvizita u Gradskome kazalištu lutaka Split. "Glazbeni blizanci" Eduard Raos i Vinko Pelicarić, oboje iz ZBT-a, započeli su svoju glazbenu priču SymbolOne 2007. godine. Sastav je retro disco.  Zajednički projekt logičan je niz njihova zajedničkog sviranja u Zidaru Betonskome i rada u  studiju Rootylicious koji je tada imao bazu u Splitu. Raos je danas u Dublinu, a Pelicarić u Zagrebu.
1996.: najuspješnija promocija knjige , izvedba glazbe za performance Sunčevo mladunče na promociji knjige Željke Zorice Šiša Usnuli čuvari grada Zagreba
Samo Ja (Live Ilirska Bistrica, February 1996), kanal Guranjeslitice na YouTubeu. Snimljeno veljače 1996. u MKNŽ, Ilirska Bistrica. Objavljeno 28. rujna 2012. na YouTubeu.
Židovi u Hrvatskoj predstavljaju zasebnu nacionalnu i vjersku skupinu kojoj su u Republici Hrvatskoj zajamčena sva vjerska i nacionalna prava. Svoje korijene vuku iz starog i srednjeg vijeka, a kroz povijest su dali doprinos razvoju hrvatskog gospodarstva i građanstva, kao i hrvatskoj znanosti i kulturi.
Prema postojećim podatcima, i dosadašnjim arheološkim iskapanjima Židovi su stigli u Dalmaciju s rimskim postrojbama. U Solinu prilikom arheoloških istraživanja pronađeni su ostaci židovskoga groblja iz 3. stoljeća, i prema analizama može se zaključiti da je židovska zajednica opstala u Solinu sve do 7. stoljeća  kada je ona nestala nakon razaranja Solina od strane Avara 641. godine. Isto tako u 3. st. je nastao nadgrobni spomenik Židova, Aurelija Dioniza, iz Tiberijasa, kraj Senja, kao i ploča koja svjedoči o postojanju sinagoge u Mursi (Osijek).
Nakon rušenja Salone preživjeli stanovnici se preseljavaju u Dioklecijanovu palaču, koja je ostala stojeći nakon navale Avara 641 godine. Po materijalnim ostatcima koji se mogu naću u podrumima Palače i danas su vidljive menore (sedmokraki sviječnjaci) koji su urezani u kamenu.
Današnja sinagoga u Splitu spada među tri najstarije živuće u Europi i izgrađena je početkom 16 st. Nalazi se u ulici Židovski prolaz u zgradi br. 1 na prvom katu a današnji izgled dobila je nakon prve temeljite obnove 1728. Židovska zajednica u Splitu ima oko 100 članova, i bavi se raznim aktivnostima vezanim uz židove.
Jedna od najstarije vijesti koja bi mogla ukazivati na prisutnost Židova na području Hrvatske, dolazi iz pisma vezira s Iberskoga poluotoka, imenom Hisdai ibn Šaprut upućenog Josipu, kralju Hazara. U tom pismu iz 10. stoljeća spominje se „kralj Gebalima - Slavena“, vidi engleski članak Miholjanec, čija zemlja graniči sa zemljom Mađara. Taj kralj uputio je izaslanstvo, u kojem su bili „mar (aramejski: gospodin) Šaul i mar Josip“, kalifu Abdurrahmanu III. Kordopskom. Izaslanici su izvijestili Hisdaija da je mar Amram s dvora hazarskoga kralja stigao u zemlju u kojoj su živjeli „Gebalim.“ Nekad je bilo vrlo rašireno mišljenje da su europski Židovi dobrim dijelom kazarskoga podrijetla, što danas više nije toliko raširena teorija. S druge strane, dio židovskih povjesničara[kojih?] pretpostavlja da je ovaj narod „Gebalim“ zapravo narod Hrvata, a kralj o kojem je u pismu riječ da je Krešimir II., hrvatski kralj.[nedostaje izvor] Ovu se pretpostavku, međutim, vrlo teško može dokazati, pogotovo jer je Stjepan V. 1270. godine posjetio gospodina Grgu (Gregor) u vinogradu blizu Miholjanca. Na hebrejskom jeziku "gebal" znači na hrvatskom jeziku "brdo". Mađarski izvori spominju vinograd blizu Miholjanca, koji se zvao "majstor brda". Nevjerojatno je, da ovaj gospodin Grga bio potomak Krešimira II.. Hrvatsku se predočava kao zemlju Gebalima i u pismu biskupa Gaudericha upućeno Anastaziju kao suautora Kersonske legende u 9. stoljeću. Međutim, pisma vezira su povjesničarima bila dostupna, što pisma biskupa nisu bila. Povijest takozvane Gebalime ili Gebalije spominje kao jedine ne-arapske stanovnike Sinajskog poluotoka godine 1907., koji su bili potomci vojnika, koje je Justinijan I. u 6. stoljeću od negdje nepoznato drugdje poslao na Sinajski poluotok za obranu samostana svete Katarine. Godine 1907. procjenuje se njihov broj na Sinajskom poluotoku na odprilike kojih 30'000. Papa Grga I. bio je prvi latinski pisac koji je spomenuo Slavene u Istri i Dalmaciji. Nekadašnji naziv grada Taranta je bio Cebalia prije nego je postao spartanska kolonija u 8. stoljeću pr.n.e. i promijenio ime u Taras i kasnije u Tarentum. U antičko doba u sklopu rimske Provincije Pannonie na području grada Vinkovaca se nalazilo naselje Cibalae.
Podaci o Židovima u srednjovjekovnoj Hrvatskoj vrlo su oskudni. Poznato je da je nešto Židova u 13. i 14. stoljeću živjelo u Zagrebu, kad je jedan od njih bio odgovoran za cijelu zajednicu, a nosio je naslov magistratus Judaeorum. U Zagrebu je tada već postojala i sinagoga. U ostalim krajevima između Save i Drave Židovi su se naselili tijekom prve polovice 15. stoljeća. Bilo je to razdoblje kad je njihova prisutnost pogodovala razvoju trgovine i gospodarstva. Ipak, njihova prisutnost neće dugo potrajati, jer će već 1456. biti protjerani iz Hrvatske i Slavonije.
U Dubrovniku kroz cijelo 15. stoljeće Židovi nisu bili uznemiravani, no nakon toga 1502., 1622. i 1663. god. Dubrovnikom se šire optužbe protiv Židova o krvnim obredima, koje su bile uobičajene i raširene u tadašnjoj Europi.
Nakon što je Hrvatska 1527. godine prihvatila Habsburgovce za svoje kraljeve, Židovi se u njoj nisu mogli naseljavati kroz sljedećih dvjesto godina. Židovi iz Hrvatske su bili zastupljeni u diplomatskim misijama u Bosni na račun Mletačke republike.
U Dubrovniku su se Židovi kroz srednji vijek bavili trgovinom, a osobito posredništvom u trgovini između Dalmacije, područja današnje Italije i zemalja oko Dunava.
Zastupljenost Židova u Dubrovniku potvrđuje odluka dubrovačkoga Senata iz 1540. Za njihovo nastanjivanje bila je određena Žudioska ulica. U trgovačkim poslovima Dubrovnika Židovi su imali znatna udjela.
Nakon španjolske rekonkviste i protjeravanja Židova iz Španjolske i Portugala u 16. stoljeću, mnogi su Židovi - Sefardi - našli utočište u Dalmaciji. Slično, nakon što je papa Pavao IV. protjerao 1556. godine Židove iz Ancone, velik ih se broj sklonio u Dubrovnik. Među njima bili su i veliki liječnik Amat Portugalac (lat. Amatus Lusitanus) i njegov prijatelj i pjesnik Izaija Koen, poznatiji kao Didak Pir (lat. Didacus Pyrrhus) ili Jakov Flavije iz Évore (lat. Iacobus Flavius Eborensis), koji je bio posljednji veliki pjesnik hrvatskoga humanizma.
Godine 1738. pogoršali su se uvjeti života u Dalmaciji, a splitski su Židovi živjeli u getu sve do dolaska Napoleonovih jedinica 1806. godine. Krajem 18. stoljeća kad car Josip II. izdaje Patent o toleranciji, Židovi se ponovno naseljavaju u Hrvatskoj i Slavoniji, a dolaze pretežno iz Češke, Moravske i naročito Gradišća. 1776. dolaze u Osijek, gdje će zajednica službeno biti osnovana 1845., a 1777. dolaze u Varaždin (zajednica osnovana 1811.) i djelomično ponovno u Zagreb. (zajednica osnovana 1806.), gdje od 1811. imaju svoje groblje, premda ih je još u doba popisa iz 1773. bilo samo dvije obitelji. 1820. zabilježena je i mala židovska zajednica u Karlovcu, a postojala je židovska zajednica i u Zemunu, sastavljena većinom od Židova iz Češke i onih koji su 1739. pobjegli iz Beograda. U Zemunu je od 1825. do 1874. djelovao rabi Juda ben Solomon Haj Alkaj (1798.-1878.), koji se zalagao za povratak Židova na područje današnjeg Izraela. U Zagrebu je 1841., uz dotadašnju zajednicu progresivnih Židova, osnovana i općina ortodoksnih Židova.
Uredba varaždinskog magistrata iz 1781. pokazuje značajke liberalnih stavova u odnosu na Židova, ali još uvijek i s primjesom srednjovjekovnih predrasuda. Tako je Uredba određivala da se u Varaždinu ne smiju naseljavati druge židovske obitelji osim onih 29 koje su u gradu već postojale. Svi ostali trebali su od magistrata tražiti dozvolu boravka na nekoliko dana. Ukoliko bi prekoračili dozvoljeno vrijeme boravka, židovska općina trebala je platiti kaznu od 20 dukata. Prema državnom zakonu, nisu smjeli imati u vlasništvu nekretnine, no mogli su živjeti u bilo kojoj ulici. Židovskoj općini bilo je dozvoljeno zaposliti rabina.
Postupno poboljšanje životnih uvjeta za Židove na području Hrvatsko-slavonskog Kraljevstva započelo je krajem 18. stoljeća. Tako, u doba vlasti Marije Terezije, prema popisu iz 1773. ima samo 25 židovskih obitelji, a neposredno nakon Patenta o toleranciji (1782.) Josipa II. i dozvole boravka iz 1791. njihov se broj znatno povećava. Ostala je ipak obveza plaćanja „poreza za toleranciju“, za čije su se ukidanje hrvatski Židovi 1839. uzaludno zauzimali na Požunskom saboru. Nove povlastice Židovima su priznate odlukom Požunskog sabora iz 1840., ali porez je i dalje ostao na snazi. Od te godine bilo im je zajamčeno da će moći slobodno živjeti bilo gdje na području kraljevstva, biti vlasnici tvornica, baviti se poslovima i trgovinom, umjetnošću i znanošću, te stjecati nekretnine gdje su im prijašnji zakoni to zabranjivali. 
Godine 1850. Oktoriranim ustavom Židovi u Habsburškoj monarhiji izjednačeni su s kršćanima i već iste godine je izabran u zagrebačko gradsko zastupstvo, Gjuro Hirschler. Rabin Rokonstein nastojao je postići da se u Zagrebu osnuje Veliki rabinat, čime bi židovska zajednica u cijelom kraljevstvu imala jedinstvenu upravu i postala snažnija, no državna je uprava to spriječila priznajući samo punu autonomiju svake pojedine zajednice. 1859. godine Židovima je priznato pravo da u službu uzimaju kršćanske sluge i sluškinje.
1860. je Carskim patentom od 18. veljače dopušteno Židovima u Habsburškoj Monarhiji posjedovati nekretnine i zemljišta; u Zagrebu je još 1857. kupljeno zemljište u Petrinjskoj 7, otad sjedište općine i bogomolja. Integracija židovske zajednice u hrvatsko društvo nastavlja se 1865. godine, kad je u zagrebačkoj židovskoj školi hrvatski jezik uveden kao nastavni.
Prva sinagoga u tom razdoblju u Hrvatskoj i Slavoniji izgrađena je 1847. u Vukovaru, potom 1861. u Varaždinu, Daruvaru i Donjem Miholjcu, 1863. u Virovitici i Zemunu, 1867. u Zagrebu, 1869. u Osijeku. 8. siječnja 1907. osnovan je Savez rabina Hrvatske i Slavonije.
Punu emancipaciju, kako u Hrvatskoj i Slavoniji, tako i u Dalmaciji, Židovi doživljavaju 21. listopada 1873. godine odlukom Hrvatskog sabora, kad zakonom stječu punu ravnopravnost. Do tada je židovska religija bila samo tolerirana, posebice na području Vojne krajine gdje nije vrijedila odredba Požunskog sabora iz 1840., te se tek mali broj Židova mogao naseliti, a samo je Zemun imao židovsku školu. Stanje je i ondje poboljšano kad je Vojna krajina vraćena Trojednoj kraljevini. Odlukom iz 1873. Sabor je dao Židovima sva građanska prava, a državna im je blagajna jamčila određenu financijsku pomoć za vjersku pouku i gradnju sinagoga.
1879. osnovana je ortodoksna židovska općina u Zagrebu. Godine 1885. hrvatski jezik afirmiran u židovskoj zajednici: rabin dr. Hosea Jacobi uveo ga je u židovsko bogoslužje. 1887. osnovano je Izraelitsko gospojinsko društvo „Jelena Prister“. Iste je godine u Hrvatski Sabor izabran prvi Židov, dr. Ljudevit Schwarz.Do 1890. na sjeveru je najveći utjecaj imala židovska općina u Osijeku, a nakon te godine veći ugled imat će ona reformirana zagrebačka, utemeljena 1806. 1906. godine središnje su austro-ugarske vlasti donijele zakon kojim je uređen status židovskih zajednica.1898. je osnovano u Zagrebu srednjoškolsko društvo Literarni sastanci židovske omladine, i iste godine je posvećena nova zgrada židovske općine u Palmotićevoj 16.Poboljšanje uvjeta za Židove vidi se i u rastu njihova broja. Tako ih je 1840.  u Hrvatskoj, Slavoniji i Dalmaciji bilo 380, a 1870. već 10.000, 1880. 13.488, a 1890. 17.261. Nakon Prvog svjetskog rata bilo ih je na istom području više od 20.000, te se u dvadeset godina njihov broj udvostručio.
Početkom 20. stoljeća u Hrvatskoj i Slavoniji bilo je 27 židovskih općina, a najveće su bile u Zagrebu i Osijeku koje su imale po 2.000 ljudi (4% stanovništva Zagreba i 8% stanovništva Osijeka). U 14 općina bilo je preko 200 ljudi. Jedanaest općina imalo je vlastite rabine, a u ostalima su postojali rabinski izaslanici. Postojale su četiri židovske škole, u Zagrebu, Osijeku, Zemunu i Vukovaru. Veći je zajednica bila progresivna (samo su dvije bile ortodoksne), pa su u svojim sinagogama imale orgulje.
Na području Hrvatske i Slavonije u prvim godina 20 stoljeća Židovi su bili prisutni u svim zanimanjima, pa čak i u poljoprivredi, što je u ostalim europskim krajevima bila rijetkost. Ipak, najčešće su se bavili trgovinom na veliko i malo. Židovski industrijalci upravljali su većim dijelom drvne industrije, a u Dugoj Resi otvorena je tvornica za obradu pamuka. Od 200 odvjetnika, tridesetorica su bili Židovi. Usto, desetorica su bili suci. Pedesetorica židovskih liječnika imalo je svoju privatnu praksu. Na intelektualnom području važno je bilo udruženje Židovske mladeži Zagreba, osnovano 1899., koje se bavilo proučavanjem povijesti i znanosti. Prema podacima iz 1910., u Hrvatskoj i Slavoniji 48,64% svih Židova bavilo se trgovinom, 25,95% industrijom i obrtom, 4,12% prijevozom, 6,46% u slobodnim zanimanjima i javnoj službi, te 2,45% u vojnoj službi.
Odnosi Židova s ostalim stanovnicima Hrvatske do pred Prvi svjetski rat bili su izrazito prijateljski. Antisemitizam u Trojednoj kraljevini nije naišao na plodno tlo čak ni krajem 19. stoljeća, u doba velikih pogroma u sjeverozapadnoj Rusiji i afere Dreyfus u Francuskoj. Za to je najveća zasluga bila općenito pozitivnog utjecaja Židova prilikom poboljšanja životnih uvjeta, osobito na selu, ali i izmiješanosti stanovništva u gradovima. Brojni Židovi bili su gradski vijećnici, pa čak i gradonačelnici, a zauzimali su i počasna mjesta u dobrotvornim organizacijama. Tek uoči Prvog svjetskog rata Stranka prava zaoštrila je svoju retoriku protiv Židova, no često su na takvu retoriku reagirali sami članovi stranke, koji su kao utjecajni građani u svojim sredinama imali bliske odnose sa Židovima.
1902. objavljen je prvi židovski molitvenik na hrvatskom jeziku, a izdanje je priredio zagrebački rabin dr. Gavro Schwarz. Godine 1904. u Zagrebu je osnovan Klub hrvatskih sveučilišnih građana Židova – Judeja. Od 1906. u Zagrebu izlazi Židovska smotra, prvi židovski list na prostorima zemalja Južnih Slavena; od 1909.-1911. izlazio je u Osijeku. Godine 1910. osnovan je u Zagrebu Dom Lavoslav Schwarz, u svezi s oporukom kojom je Lavoslav Schwarz osnovao zakladu za osnutak doma za stare nemoćnike i bolesnike.Zakon od 7. veljače 1906. uredio je status Izraelitskih bogoštovih općina u Kraljevini Hrvatskoj i Slavoniji, i sukladnjo njemu ukinuta je ortodoksna općina (unutar općine osnovano Udruženje starovjeraca).
Ratne godine nisu priječile športski život. U Zagrebu je 1913. osnovano Židovsko športsko i gombalačko društvo Makabi i Izraelska ferijalna kolonija Tilde Deutsch Maceljske. Predzadnje godine rata, izašao je u Zagrebu tjednik Židov, najutjecajnije glasilo do 1941. godine.
Stvaranjem Kraljevine SHS i kasnije Kraljevine Jugoslavije, Židovi različitih kultura, jezika i običaja, ali i raznolikog ekonomskog statusa, našli su se u istoj državi. Ukupno ih je bilo oko 70.000, a općenito su pripadali srednjoj klasi i imali snažan utjecaj na industriju, trgovinu, obrt i bankarstvo. Ipak, u nekim su zanimanjima bili gotovo sasvim odsutni, kao što je to bio slučaj s vojnim službama, višim vladinim dužnosnicima i novinarstvom. Židovi u hrvatskih područja ostali su pod snažnim njemačkim i mađarskim utjecajem, a bili su i znatno napredniji od Židova iz ostalih krajeva Jugoslavije na polju gospodarstva i kulture. Većina Židova u Hrvatskoj bili su aškenazi, a tek manji dio sefardi (najviše u Dalmaciji), dok je u istočnijim krajevima Jugoslavije prevladavalo sefardsko židovstvo. Duhovni vođa Židova u Jugoslaviji bio je glavni rabin sa sjedištem u Beogradu, a imenovao ga je kralj. Po svom statusu bio je izjednačen patrijarhu Srpske pravoslavne Crkve, zagrebačkom nadbiskupu i muslimanskom reis ul-Ulemi, te je imao mjesto u Senatu.
Ilok: 319 (5,08%)U tom razdoblju nije bilo antisemitskih organiziranih pokreta, a dinastija Karađorđevića, nakon proganjanja i ograničavanja prava u doba Kraljevine Srbije, promijenila je politiku i pokazivala naklonost prema Židovima. Postojale su židovske osnovne škole u Zagrebu i Osijeku, no nije bilo dozvoljeno osnivanje novih. Usto, u Iloku je postojala židovska vjerska škola, tzv. ješiva. Židovska su djeca pohađala obične škole u kojima su za njih dva sata tjedno bila namijenjena vjerskoj pouci.
U Zagrebu je 1919. održan osnivački kongres „Saveza jevrejskih vjeroispovjednih općina u Kraljevini SHS“, a predsjednik mu je bio dr. Hugo Spitzer. Iste je godine, također u Zagrebu, osnovan „Savez cionista Jugoslavije“, koji 9. travnja 1919. na temelju Memoranduma iz 1918. podnosi predstavku banu Palečeku, sa zahtjevom da Židovi budu priznati kao narodna manjima (tada i židovske organizacije traže da Pariška mirovna konferencija nametne takve obaveze nasljednicama Austro-Ugarske). Počinje izlaziti i „Gideon“, glasilo Saveza omladinskih društava, a 1922. i list za djecu Haaviv (Proljeće).
1920-te su godine procvata židovske zajednice u Hrvatskoj, a Zagreb je sjedište cionističke struje Židova u Kraljevini Jugoslaviji. Već 1920. cionisti su pobijedili na izborima u zagrebačkoj općini.1922. u Zagrebu je osnovano društvo „Narodni rad“, židovskih asimilanata i anticionista u Hrvatskoj, pod vodstvom pisca i knjižara dr. Mirka Breyera. 
1923. u sklopu Zaklade Tilde Deutsch Maceljske uređen je Ferijalni dom u Crikvenici. 1924. u Zagrebu je osnovano udruženje židovskih izviđača Ahdut hacofim (poslije Hašomer hacair), sefardsko studentsko društvo Esperanza, 1925. Makabi savez za Jugoslaviju. 1926. autonomna ortodoksna židovska općina, a sljedeće godine i Sefardi istupaju iz Židovske općine i stvaraju vlastitu autonomnu, a 1928. Savez cionističkih žena Jugoslavije. Zagrebački židovi grade 1927. zgradu rabinata na uglu Petrinjska i Amruševe ulice.
1929. donesen je „Zakon o vjerskoj zajednici Jevreja u Jugoslaviji.“ U nastojanju da pomognu Židovima iz Njemačke, čim ondje na vlast dolaze nacisti, u Zagrebu je osnovan Odbor za pomoć Židovima iz Njemačke. Njegovim posredništvom je do 1940. 50.000 osoba prošlo iz Njemačke prema Palestini, a nakon okupacije Jugoslavije velik je broj tu ostao blokiran, te ih je stradalo oko 4.000, najviše u Beogradu. 1936. David Frankfurter, sin vinkovačkog nadrabina, izvršio je u Davosu atentat na Wilhelma Gustlofa, nacista u Švicarskoj. Iz Osijeka sljedeće godine dolazi za zagrebačkog nadrabina Miroslav Freiberger koji će biti i posljednji nadrabin u Zagrebu.
Na nagovor ministra Antona Korošca iz Slovenije, Jugoslavija 1940. donosi prve antisemitske zakone: o ograničavanju upisa Židova u srednje i visoke škole, te o ograničavanju sudjelovanja Židova u trgovini prehrambenim proizvodima. Doznajemo iz jednog zapisa Austrijskog konzula u Beogradu godine 1919. što je on mislio o Hrvatskim prehrambenim proizvodima. Uspomene na svjetski rat 1914.-1920. su i bili da su "naši" vojnici iz puka održavali veze s ruskim partizanima i pomagali ih hranom, šećerom, čajem, duhanom itd. Godine 1928. Amerikanci otkrivaju, da u Hrvatskoj između Pakraca i Koprivnice ima "nafte", ali da nije bilo puno rada na razvoju učinjeno. Rad na razvoju se zaračunava patentima. Početak naftne industrije započinje zapravo s patentom Abrahama P. Gesnera iz godine 1855.U vrijeme Kraljevine Jugoslavije na prostoru Hrvatske djeluje cijeli niz uglednih Židova. Uz već spomenutog Miroslava Freibergera, to je još i Lavoslav Šik, odvjetnik, publicist, cionistički aktivist, kolekcionar i vlasnik jedinstvene knjižnice judaicae et haebraicae, potom Hinko Gottlieb, pjesnik i zagrebački odvjetnik.
Godine 1939. u Zagrebu u Amruševoj 8 posvećena je zimska sinagoga. Iste godine utočište je u Zagrebu i okolici našlo oko 1000 židovskih izbjeglica iz Austrije i Njemačke pod nacističkom vlašću. Godine 1940. zabilježeno je upisano 9.367 osoba u  zagrebačkih židovskim općinama: od toga u aškenaskoj općini 8.712, u sefardskoj 625, ortodoksnoj 130 te se procjenjivalo da više od 2.000 osoba nije upisano u općine ili živi u mješovitim brakovima.
Podrobniji članak o temi: Holokaust u NDHČetiri godine postojanja Nezavisne Države Hrvatske (1941.-1945.), proglašene 10. travnja 1941. bile su označene teškim zločinima i progonima Židova. Tek nekoliko dana nakon ulaska njemačke vojske u Zagreb, Nijemci, domaći nacisti i ustaše počeli su Židovima oduzimati imovinu i pogoršavati status koji su do tada imali. Već 30. travnja proglašeni su zakoni po uzoru na Nürnberške, a Židovi su uklonjeni sa svih javnih mjesta i iz državnih služba te su morali nositi žutu oznaku. 27. kolovoza izdana je uredba kojom im se oduzima sva nekretnina, a dva mjeseca kasnije morali su predati i sve ostale vrijednosti koje su bile u njihovu vlasništvu. U Osijeku je nametnut im je porez od 20,000.000 dinara već tri dana nakon dolaska Nijemaca, a u Zagrebu su ustaše u svibnju uhitili bogate Židove i držali ih kao taoce, sve dok nije isplaćena otkupnina od 10000 kg zlata. Sinagoge, židovske kulturne ustanove, pa čak i židovska groblja sustavno su uništavani.
Početkom svibnja 1941. uspostavljen je i prvi koncentracijski logor u tvornici Danica u Drinji kod Koprivnice, a uhićenja Židova pojačana su nakon njemačkog napada na Sovjetski Savez u lipnju iste godine. Ubrzo su otvoreni i drugi logori u Jasenovcu, Staroj Gradiški, Loborgradu i Đakovu. Privremeni logor u Jadovnu kod Gospića služio je kao prvi logor za uništenje. Do srpnja 1941. pogubljeni su svi zatočenici logora Danica, a u kolovozu i svi zatočenici iz Jadovna. Najviše je ljudi stradalo u logoru Jasenovac, gdje se žrtve broje u desecima tisuća, od čega je samo Židova bilo oko 20.000. Nije poznat točan ukupan broj židovskih žrtava u NDH, no pretpostavlja se da ih je do kraja 1942. deportirano 5.000. Takve deportacije nastavile su se sve do 1944. godine. Ipak, židovske zajednice nastavile su postojati, premda su ih većinom činile osobe sa samo jednim židovskim roditeljem, koje je još štitio zakon. Također su spašeni i oni Židovi koji su bili u braku s nežidovima, zahvaljujući naporima Katoličke Crkve, a osobito papinskog nuncija. Na taj je način spašeno oko 1000 Židova u Hrvatskoj.
Na području Bosne i Hercegovine, gdje je prije Drugog svjetskog rata bilo oko 14.000 Židova, jedan od prvih poteza nakon ulaska Nijemaca u Sarajevo (17. travnja 1941.) bilo je spaljivanje sefardske sinagoge u tom gradu, koja je bila najljepša građevina toga tipa na Balkanu. U tome su sudjelovali i lokalni muslimani, koji su, pod utjecajem svojih vjerskih vođa, općenito imali neprijateljski stav prema Židovima, te su usko surađivali s nacistima. Bivši jeruzalemski muftija Hadž Amin al-Husejni došao je posebno iz Berlina kako bi podržao osnutak Handžar divizije sastavljene od bosanskih muslimana. Nakon jedne sabotaže, krajem srpnja 1941., uhićeno je 9 vodećih sarajevskih Židova (uz 12 Srba), koji su svi u nekoliko dana pogubljeni. 3. rujna počele su masovne deportacije, kad je 500 Židova poslano u logor u Kruščici kod Viteza. Sljedeći transport organiziran je već nakon nekoliko dana. 19. listopada 1941., prigodom proslave „Dana Njemačke“, u Sarajevu je uhićeno 1.400 Židova. Premda su povjerenici za Židove (jedan Srbin i jedan musliman) nekolicinu uspjeli spasiti, većina je izvela paničan pokušaj bijega. Sveukupno, oko 1.600 Židova uspjelo se domoći Mostara koji je bio pod talijanskom upravom. Najveće sabiranje Židova organizirali su s 15. na 16. studenog 1941. sami Nijemci, te ih je tada 3.000 deportirano u Jasenovac. Žene i djeca odvedeni su u Loborgrad i Đakovo. Do konca kolovoza 1942. 9000 Židova odvedeno je, dok ih je samo 120 ostalo. U jesen 1942. likvidiran je logor Kruščica, svi muškarci poslani su u Jasenovac, a žene u Loborgrad. Godinu dana kasnije, zatvoren je i logor u Loborgradu, a njegovi preživjeli zatočenici poslani su u Auschwitz.
U Osijeku Ustaše su naveli židovsku zajednicu da si izgradi geto u tvornici blizu Tenje. Po završetku radova, Židovi Osijeka i okolice natrpani su u tvornicu, gdje su ostali sljedeća dva mjeseca. U kolovozu 1942. preživjeli zatvorenici prebačeni su u Jasenovac i Auschwitz. U travnju 1945. samo je još nešto više od 1.000 preživjelih Srba i Židova bilo u logoru Jasenovac. 22. travnja svi su ugurani u jednu tvorničku zgradu da ondje čekaju smrt. Krajnjim očajničkim naporima, oko 600 zatočenika razvalilo je vrata i napalo ustašku stražu. Za većinu taj je pokušaj bio uzaludan, a samo ih se 80 uspjelo spasiti, od čega 20 Židova. Logor u Staroj Gradiški bio je namijenjen ženama i djeci. Prema nekim izvješćima, ondje je ubijeno oko 6-7 tisuća djece. 18. travnja 1944. njemački konzul u Zagrebu Siegfried Kasche i policijski ataše Hans Helm javljaju u Berlin: „Hrvatska je jedna od zemalja u kojima je židovski problem riješen.“Na područjima gdje je bila talijanska okupacijska uprava stanje je za Židove bilo mnogo bolje. Unatoč stalnom pritisku njemačkih diplomata, uključujući i konzula Kaschea u Zagrebu, Talijani su odbijali deportirati Židove. U početku je u tim krajevima bio tek mali broj Židova, no ubrzo su se onamo sklonili izbjeglice iz Bosne i Hrvatske. Već u kolovozu 1941. u Dubrovniku i Mostaru bilo je oko 4-5 tisuća Židova. U studenome iste godine Talijani uspostavljaju sabirni logor za židovske izbjeglice iz Bosne i Hercegovine u Kuparima, a za one iz Hrvatske u Kraljevici. U Splitu je bilo 2000 izbjeglica, nasuprot 415 domaćih Židova. 500 ih je poslano na Korčulu, a 1.100 u Italiju (najviše u logor Ferramonti). U lipnju 1943. 2650 Židova iz dalmatinskih logora prebačeno je u logor na Rabu. U svim tim logorima Talijani su se humano odnosili prema Židovima.Nakon kapitulacije Italije, u rujnu 1943., partizani su evakuirali 2.000 izbjeglica s Raba. Dio ih se priključio partizanima, a starci, žene i djeca prebačeni su u sjevernu Dalmaciju. Oko 200 Židova ostalo je na otoku, a kad su ga okupirali Nijemci, odvedeni su u Auschwitz (u ožujku 1944.). Slična sudbina zadesila je i Židove iz Splita. 28. rujna 1943. svi odrasli muškarci bili su internirani, a potom poslani na Sajmište, gdje su pobijeni. U ožujku 1944. oko 300 žena i djece odvedeno je iz Splita u Jasenovac gdje su umrli ili pobijeni.
Dio Židova aktivno je sudjelovao u borbi partizanskih odreda, no ne postoje točni podaci. Od Židova evakuiranih s Raba formirana je partizanska jedinica od 250 ljudi, no ona je u borbama s Nijemcima ubrzo podnijela teške gubitke, te su preostali partizani pridruženi Sedmoj banijskoj diviziji NOVJ-a.
Podrobniji članak o temi: Žrtve Drugog svjetskog rata u HrvatskojPosljedice Holokausta u Drugom svjetskom ratu na području Nezavisne Države Hrvatske skoro je dovelo do uništenja Židova na područjima Hrvatske i do devastiranje hrvatsko-židovske baštine. Od 41 sinagoge, koliko ih je u Hrvatskoj bilo 1941., uništeno ih je 20. Od oko 25.000 Židova na području Hrvatske 1941., od čega su 20-23 tisuće bile registrirane u židovskim općinama, a još više od 2000 bilo ih je asimiliranih, u ratu i u logorima pobijeno ih je oko 21.000. Samo u Zagrebu 1940. bilo je u aškenaskoj općini 8.712 osoba, u sefardskoj 625 osoba, a u ortodoksnoj 130 osoba. Ukupno je to bilo 9.467 registriranih Židova, dok ih je još oko 2.000 bilo neregistriranih ili u miješanim brakovima. Holokaust je preživjelo samo njih 3.000.
Uspostavom nove Jugoslavije 1945. mijenja se i odnos prema Židovima. U preostalim židovskim općinama organiziran je prihvat povratnika iz logora i izbjeglištva, a obnovljen je i rad „Saveza jevrejskih vjeroispovjednih općina.“ Već 1947. otvoren je u Zagrebu prvi židovski vrtić, a od iste godine počinje i otvaranje židovskih odmarališta na Jadranu. Titova je Jugoslavija pokazala i jedno drugo lice prema židovskim zajednicama: po službenoj naredbi nove "antifašističke" vlasti u Beogradu su 1946./47. srušili jedinu preostalu sinagogu na Dorćolu, 1955. u Pančevu, a židovski izvori bilježe stradavanje i drugih sakralnih objekata po Vojvodini. U sinagogi u Nišu su Titove vlasti otvorile Galeriju fresaka. Zabilježeno je da je titoistički režim "zaboravio" u središtu Beograda postaviti spomen-ploču na mjestu sinagoge koju je velikosrpski režim srušio 1941. godine. U Hrvatskoj, u Zagrebu, komunistički je režim propustitio izgraditi i obnoviti srušenu zagrebačku sinagogu, dok je istodobno klevetao kardinala Stepinca, istinskog antifašista, koji je spašavao hrvatske Židove pred nacističkim progonom (pr. Stepinac je 60 stanara staračkog doma Lavoslav Švarc preselio na crkveno imanje Brezovicu kod Zagreba). Nakon što je 1948. osnovana Država Izrael, 4.056 Židova iz cijele Jugoslavije odlazi živjeti onamo. Sljedeće godine odlazi ih još 2.531, 1950. njih 409, 1951. odlazi i 658, a 1952. njih 84. Samo iz Zagreba do 1952. u Izrael se odselilo 1.500 Židova. Od 41 predratne sinagoge, u ratu je uništeno njih 20, a poslije 1945. još 6 sinagoga. Većina preostalih zgrada sinagoga dobilo je drugu namjenu. Tako je sinagoga u Bjelovaru 1951. postala zgrada gradskog kazališta i glazbene škole; ona u Daruvaru Dom kulture, a potom pentekosna crkva; u Koprivnici tvorničko skladište, a potom glazbena škola; u Križevcima Omladinski dom; u Osijeku (Donji grad) pentekosna crkva; u Slatini robna kuća; u Sisku glazbena škola, te ona u Varaždinu kino, a kasnije je prenamijenjena za Olimpijski muzej.
Za razliku od ostalih istočnoeuropskih zemalja, jugoslavenski Židovi imaju znatno veće slobode u odnosima sa svjetskim židovstvom, pa aktivno sudjeluju na međunarodnim susretima i simpozijima, a i njihove veze s Državom Izrael čvršće su nego u ostalim istočnim zemljama.
Prema jugoslavenskim popisima iz 1952. i 1957., od zanimanja, Židovi se tada najviše posvećuju medicini, ljekarništvu, velik ih je broj ekonomista te u inženjerskim i tehničkim zanimanjima, kao i u obrtu. Slijede učitelji, veterinari, novinari, pisci, odvjetnici i suci. U JNA su bila 73 časnika.
Sve djelatnosti „Saveza jevrejskih vjeroispovjednih općina“ bile su regulirane odredbama zakona iz 1953. koji se odnosio na sve vjeroispovijedi, no vjerski život nije bio u središtu djelatnosti židovskih općina, tako da se Savez od 1952. zvao samo „Savez jevrejskih općina.“ Same općine vidjele su se više kao narodnosne nego kao vjerske zajednice. Savez se osobito posvećivao odgoju i obrazovanju u židovstvu. 1954. osnovan je zagrebački pjevački zbor „Mihael Montiljo“ (do 1990-ih KUD „Moša Pijade“, do 2009. MPZ „Lira“) s ciljem da se nakon Holokausta sačuva od zaborava židovski lokalni melos: hebrejske sinagogalne i svjetovne pjesme, pjesme na jidišu, španjolsko-sefardske romance i suvremeni izraelski napjevi. Osim toga, zbor je posvećivao pažnju glazbenim djelima klasičnog i folklornog hrvatskog i međunarodnog repertoara. Prve 44 godine zbor je vodio skladatelj i dirigent Emil Cossetto. U Zagrebu su 1960. sređeni fondovi knjižnice „Dr. Lavoslav Šik“, a židovski se učenici šalju na seminare i školovanje u inozemstvu. Usto, organizirali su se na Jadranu i ljetni kampovi. Židovska zajednica osobito se brinula oko očuvanja židovskih groblja kojih je na području Hrvatske 65.
Iako je vjerski život u zajednicama slabio, a Židovi u Jugoslaviji ostali su i bez svoga posljednjega rabina, zajednice su se ipak trudile važne blagdane obilježiti zajedničkim molitvama i objedima. Često je vjerski život nadomješten obilježavanjem različitih spomena, kao što je primjerice Dan sjećanja na žrtve Holokausta.
Jugoslavija je od 1967. vodila otvorenu antiizraelsku i propalestinsku politiku, no to nije znatnije utjecalo na židovske zajednice, koje i dalje sudjeluju na međunarodnim forumima, a unutar zemlje bave se širokim kulturnim aktivnostima. Veliki je značaj imala izložba „Židovi na tlu Jugoslavije“ otvorena u travnju 1988. u Zagrebu, koja je potom prošla ostalim većim jugoslavenskim gradovima ali i svijetom. Krajem osamdesetih godina zagrebačka je židovska zajednica najaktivnija u cijeloj Jugoslaviji.
U razdoblju raspada Jugoslavije i proglašenja neovisnosti Hrvatske, došlo je 1991. i do raspada „Saveza jevrejskih općina.“ Jedan od glavnih razloga bile su i različite političke pozicije na kojima su stajali Židovi u pojedinim republikama. Dok je u Srbiji osnovano Društvo srpsko-jevrejskog prijateljstva s ciljem pridobivanja simpatija svjetskog židovstva.
U početku borbe za hrvatsku neovisnost, krajem 1990. godine izražene su među vodećim Židovima u Hrvatskoj bojazni da će se pojaviti i antisemitski pokreti i osjećaji, no kasnije su podržali hrvatsku neovisnost i tadašnju hrvatsku vladu, te lobiraju u svjetskom židovstvu i u Izraelu u korist Hrvatske. U vrijeme Domovinskog rata, u neprijateljskoj vatri oštećena je sinagoga u Dubrovniku, kao i sjedište Židovske zajednice u Osijeku. Radi ocrnjivanja Hrvatske u svijetu i podgrijavanja antihrvatskih mitova, da se vjetskoj javnosti predstavi hrvatsku vlast kao profašističku, te da se stvori protuhrvatsko raspoloženje kod židova i šire svjetske javnosti, kontraobavještajna služba JNA KOS je u jeku snažne propagadne ofenzive, izvela terorističku akciju (operacija Labrador). U Zagrebu je terorističkim činom KOS je bombom u kolovozu 1991. oštetio urede i molitvenu dvoranu Židovske općine, a drugom židovski dio groblja.Poznati zagrebački poduzetnik Jakov Bienenfeld se tijekom velikosrpske agresije 1991. uključio u obranu Hrvatske. Humanitarno je djelovao, suorganizirao konvoj Libertas na trajektu "Iliriji" koji je dopremio humanitarnu pomoć opkoljenom Dubrovniku, a nakon okupacije Vukovara sudjelovao je u pripremi planova za razmjenu zarobljenih Vukovaraca. Njegov otac, Zlatko Bienenfeld, bio je osobni savjetnik ratnog ministra obrane Republike Hrvatske Gojka Šuška, te general bojnik u Hrvatskoj vojsci.U rujnu 1992. svečano su otvorene obnovljene prostorije Židovske općine Zagreb, a obnovu su djelomično financirale lokalne vlasti. Iste godine započinje zajedničko djelovanje židovskih općina u Hrvatskoj, a 1995. osniva se „Koordinacija židovskih općina Hrvatske“, a na čelo joj dolazi Ognjen Kraus. U toj Koordinaciji djeluje isprva devet općina (Čakovec, Daruvar, Dubrovnik, Osijek, Rijeka, Slavonski Brod, Split, Virovitica, Zagreb), a 1999. pridružila im se i Židovska općina Koprivnica. Računa se da u Hrvatskoj danas živi oko 1.700 Židova.
Od 1998. kao glavni rabin u Hrvatskoj djelovao je u Zagrebu rabin Kotel Da-Don, no 31. svibnja 2005. Vijeće Židovske općine Zagreb odbilo produžiti s njime ugovor, te je došlo do raskola unutar zajednice. Od Židovske općine Zagreb odvojila se skupina koja je podržavala rabina Da-Dona te osnovala Židovsku zajednicu „Bet Israel“, također sa sjedištem u Zagrebu. Ovu je zajednicu 21. srpnja 2006. službeno priznala Europska rabinska konferencija, a iste je godine za prvog predsjednika izabran Ivo Goldstein. Židovska općina Zagreb, imenovala je za zagrebačkog rabina Zvi Eliezer Aloniea [1]. Odnosi između dviju zagrebačkih židovskih zajednica ostali su zategnuti, ponajprije zbog neriješenih imovinsko-pravnih pitanja.
16. ožujka 2008., u nazočnosti predsjednika Stjepana Mesića židovska vjerska zajednica „Bet Israel“ otvorila je na Mažuranićevu trgu u Zagrebu sinagogu uz koju su i prostorije zajednice što ih joj je ustupio grad Zagreb.
U Republici Hrvatskoj djeluje i Židovska zajednica „Chabad“ lubavičevskih hasida, kao treća i ujedno najmlađa židovska vjerska zajednica. Na čelu zajednice nalazi se njen duhovni vođa rabin Pinchas Zaklos.
Hrvatski su Židovi dali istaknute osobe koje su pridonijele hrvatskom preporodu, borbi Hrvata protiv raznih asimilatora i presizača na hrvatske zemlje i hrvatsku baštinu. Dio Židova od početka se uključio u hrvatski nacionalni preporod, a nekoliko ih je sudjelovalo u ilirskom pokretu. Među njima su romanopisac Eduard Breier koji je pisao romane na temu hrvatske povijesti i surađivao u listu Croatia iz Zagreba. Liječnik Siegfried Kapper je značajan Hrvatima kao proučavatelj književnosti Hrvata i prevodio na njemački. Zagrebačko kazalište i ilirski pokret u znatnoj su svezi s židovskom zajednicom. Dio židovskih intelektualaca sudjelovao je u prikupljanju priloga za izgradnju kazališta, dio je radio u njemu, a među njima ističe se Antun Schwarz koji je bio presudan za razvitak hrvatske glazbene umjetnosti.Za revolucionarnih kretanja 1848/49., mnogi su sudjelovali na strani bana Josipa Jelačića, a uključili su se i u prikupljanju dobrovoljnih priloga za obranu domovine, iako su u početku u većini ostali pasivni spram novih promjena. Ban Jelačić nije zaboravio potporu hrvatske židovske zajednice: bio je članom njihova Društva čovječnosti (Humanitätsvereina) koje je osnovao Židov Jacques Epstein. Osobno je intervenirao u korist Židova kad su u nekim mjestima u Hrvatskoj izbili protužidovski ispadi zbog pristajanja dijela mjesne židovske zajednice uz mađarsku revoluciju. Zbog držanja Židova u Mađarskoj koji su stali uz mađarsku revoluciju, a poslije su još i proglašeni krivcima za revoluciju, svi protužidovski ispadi u Hrvatskoj imali su korijene u hrvatsko-mađarskim razmiricama, odnosno u velikomađarskim idejama i netoleranciji prema Hrvatskoj koju su iskazali mađarski revolucionari (Kossuth i drugi). Za sprječavanje progona hrvatskih Židova proglasio je Jelačić prijeki sud i izdao proglas u kojem je rekao "da nas sve bez razlike vjere mora ujediniti sloga i bratimstvo". Jacques Epstein suosnivač je društva Slavjanske lipe.U doba hrvatskog preporoda, u Splitu je Vid Morpurgo financirao hrvatsku borbu, u njegovoj su se knjižari okupljali hrvatski domoljubi, pokrenuo je hrvatski preporodni list Narodni list. Nerijetko su ga autonomaši pretukli. Pomogao je osnivanje "Prve pučke dalmatinske banke" da se hrvatski težaci iz Dalmacije oslobode materijalne ovisnosti o, većinom autonomaškim, veleposjednicima, malim kapitalistima i lihvarima, koji su posuđujući novac seljacima, kupovali njihove izborne glasove. Banka je isprva djelovala u Morpurgovoj knjižari, a on je bio njen prvi potpredsjednik, a kasnije dugogodišnji predsjednik.
Josip Frank je vlastitim novčanim sredstvima pripomogao financijskom oporavku pravaškog glasila Hrvatske, a potom i dioničkog društva Starčevićev dom. Zaslužan je za prvi pravi politički program Stranke prava, koji je bio prihvaćen 6. lipnja 1894., a u kojem su bila dobrim dijelom sadržana i njegova politička stajališta. Program je sadržavao ideju ujedinjenja i obnove hrvatske državnosti. Pripremio je postrojavanje Hrvatske narodne legije. 
Frankov sin dr. Ivo Frank je dva puta bio biran u Hrvatski sabor. Bio je veliki domoljub i znameniti borac protiv mađarske i velikosrpske hegemonije, vjerujući da je srbijanska politika “uzela cilj da anektira hrvatske zemlje”.
Industrijalac Samuel David Aleksander je promovirao i štitio hrvatsku industriju od mađarske hegemonije i njene ekonomske politike u Austro-Ugarskoj Monarhiji. Pod Aleksanderovim vodstvom sva industrija Kraljevine Hrvatske, Slavonije i Dalmacije je bila ujedinjena pod "Zemaljskim saveza industrijalaca". Aleksanderov bratić Dr. Viktor Aleksander je bio državni odvjetnik u Osijeku i Zagrebu. On je na audijencij kod cara Karla I. Austrijskog podnio argumentirani referat s priloženom opsežnom dokumentacijom koja je oslobodila cijelo stanovništvo, mnoge ugledne ljude i političke vođe Kraljevine Hrvatske, Slavonije i Dalmacije (među inima Dr. Ivu Franka, Dr. Aleksandera Horvata, Dr. Vladimira Sachsa i drugi) optužbi o navodnoj špijunaži optuženih u korist Kraljevine Srbije. Planer tog neuspjelog plana je bila vlada Kraljevine Srbije tj. sam predsjednik vlade Nikola Pašić koji je na taj način htio poljuljati vjeru Beča u hrvatske dužnosnike.Dr Ivo Korsky bio je jedan od najvažnijih hrvatskih emigrantskih pisaca. Širio je istinu o Hrvatskoj za vrijeme Domovinskog rata, a za vrijeme socijalističke Jugoslavije, u emigraciji je svojim radom pridonio borbi protiv ocrnjavanja Hrvatske i Hrvata. Hrvatski blaženik Ivan Merz, providencijalni čovjek Hrvatske, prvi Križar, najistaknutija osoba četvrte faze katoličkog pokreta u Hrvatskoj,  po majci je bio židovskog podrijetla, bio je dušom orlovske organizacije, hrvatskom orlovstvu dao je Zlatnu knjigu i utisnuo mu značaj kakvi nisu imali ni slovački ni slovenski ni češki Orlovi. Andrija Hebrang – stariji se još u vrijeme Drugog svjetskog rata grčevito borio za cjelovitost hrvatskih teritorija unutar Jugoslavije, zbog čega je došao u sukob sa Edvardom Kardeljem. Zbog zastupanja hrvatskih interesa, Kardelj, Aleksandar Ranković i Ivan Milutinović su u pismu upućenom Josipu Brozu Titu optužili Hebranga za nacionalizam. Hebrangov sin Andrija se od početka 90'-tih aktivno borio za samostalnost Hrvatske. Srećko Freundlich, za vrijeme hrvatskog proljeća, bio je urednik unutarnjopolitičke rubrike u VUS-u, kad je pod optužbom "da je kriv za prodor 'maspoka' morao podnijeti ostavku, a svaki novinarski rad u političkim glasilima bio mu je zabranjen. Slobodan Lang nikad nije dopuštao ocrnjivanje hrvatske države ni hrvatskog državnog vodstva iz Domovinskog rata, nego je i poslije smrti protagonista nastavio braniti ih, za razliku od nekih kasnijih visokih hrvatskih dužnosnika koji su ocrnjivali mrtvo hrvatsko državno vodstvo čim je to postalo oportuno. Lang je organizirao poznati konvoj za bolnicu Novu Bilu u Bosni kada je bijesnio rat između Hrvata i Muslimana. Na Langov je poticaj ondašnji predsjednik SKH Ivica Račan dao znak hrvatskom izaslanstvu napustiti 14. kongres SKJ, čime je spriječeno davanje zakonitosti velikosrpskim manipulacijama u SKJ kojima bi velikosrbi preuzeli vlast u Jugoslaviji. Otac Slobodana Langa, Rikard Lang, istakao se u hrvatskom proljeću 1971. što se nije pridružio onovremenoj vrlo probitačnoj hajci na ljude, pa je tako spriječio progone kolega na zagrebačkom Ekonomskom institutu. Nenad Porges, bivši ministar gospodarstva, je kao predsjednik Židovske općine Zagreb uputio pismo "Svjetskom židovskom kongresu" u kojem je apelirao za pomoć i zaštitu Hrvatske od "brutalne vojne sile predvođenom Jugoslavenskom narodnom armijom, koja ubija civile sa kopna, zraka i mora." Porges je bio snažni podupiratelj Hrvatske neovisnosti. Eduardo Rózsa-Flores, bolivijsko-mađarski novinar, izvješćivao je iz Hrvatske početkom velikosrpske agresije, a potom se i sam uključio u obranu Hrvatske kao dragovoljac, osnovavši postrojbu inozemnih dragovoljaca boraca za Hrvatsku.
Na glasu kao hrvatski domoljub bio je hrvatski slikar i grafički dizajner Alfred Pal.
Policijski general i jedan od suosnivača izraelske Nacionalne garde Dan Baram, rođeni Zagrepčanin, angažirao se u Izraelu za Hrvatsku i Hrvate u vrijeme velikosrpske agresije na Hrvatsku, suprotstavljajući se velikosrpskoj propagandi i šireći istinu o Hrvatskoj. Pridonio je svojim svjedočenjem razbijanju kleveta koje su desetljećima stajale na imenu hrvatskog blaženika kardinala Alojzija Stepinca.
osnovna škola „Lauder-Hugo Kon“, Židovske vjerske zajednice „Bet Israel“, Zagreb
U Hrvatskoj je izlazio list židovske zajednice Židovska smotra, na čiju se tradiciju nastavio list Židov, a danas na baštini tih listova izlazi list Ha-kol. Postojao je nekad dječji list Ha-aviv, list za mladež Ha-noar.
Za opširniji popis Pravednika među narodima koji potječu iz Hrvatske pogledajte: Popis hrvatskih pravednika među narodima
Među poznate osobe iz Hrvatske koje su dobile židovsko priznanje Pravednik među narodima su povjesničarka Ljubica Štefan, znanstvenik i vrhunski stolnotenisač Žarko Dolinar, filmski redatelj Branko Bauer i drugi. Među poznate predloženike za ovo priznanje spada bl. Alojzije Stepinac. Predložili su ga Igor Primorac i Amiel Shomrony (tajnik ratnog nadrabina Židovske općine u Zagrebu Miroslava Šaloma Freibergera) 1994. zajedno, Shomrony 1970. samostalno)
Židovi u povijesti Splita -Dr Duško Kečkemet Split 1971 izdavač Židovska opčina Split
Židovsko groblje u Splitu -Zusja Efron-Duško Kečkemet 1973 povodom 400te obljetnice osnivanja groblja (1573-1973) Drugo izdanje 2008 g
Zlata Živaković - Kerže, Židovi u Osijeku(1918. - 1941), Osijek 2005. ISBN 953-6659-22-0
Zlata Živaković - Kerže, Stradanja i pamćenja - Holokaust u Osijeku i život koji se nastavlja, Osijek 2006. ISBN 953-6659-24-7
ŠVOB, Melita (1997.) Židovi u Hrvatskoj, Migracije i promjene u židovskoj populaciji. Židovska općina Zagreb i KD. "Miroslav Šalom Freiberger", pp 320.
ŠVOB, Melita (2000.) Jews in Croatia. Holocaust victims and survivors, Research and documentation Center, Zagreb, pp 64.
ŠVOB, Melita. (uz suradnju Mirković, Zoran.) (2004). Židovi u Hrvatskoj - židovske zajednice, drugo dopunjeno izdanje (1.200 str), hrvatsko-engleski: «Izvori», Židovska općina, K. D. M. Š. Freiberger, Istraživački i dokumentacijski centar, Zagreb, pp 1185.
ŠVOB, Melita (2010.) Židovska populacija u Hrvatskoj i Zagrebu, Istraživački i dokumentacijski centar CENDO i Židovska općina Zagreb, pp 305.
The Jewish Encyclopedia. A Descriptive Record of the History, Religion, Literature, and Customs of the Jewish People form the Earliest Times to the Present Day, Funk and Wagnalls Company: New York - London 1907., str. 363 -365 (natuknica: Croatia).
Encyclopaedia Judaica. Das Judentum in Geschichte und Gegenwart, IX, Verlag Eschkol A.-G.: Berlin 1932., coll. 593-594, 597-601 (unutar natuknice: Jugoslawien)
Encyclopaedia Judaica, Second edition, vol. 21, Thomson Gale: Farmington Hills 2007., str. 409-423.
Domaš Nalbantić, Jasminka (1996). Obitelj, Zagreb: Kulturno društvo «Miroslav Šalom Freiberger» - Novi Liber ISBN 953-6045-11-7
Ivan Mirnik, Željko Holjevac (2012). 1918. u hrvatskoj povijesti; Referat Dr. Viktora Alexandra Caru Karlu, Zagreb: Matica hrvatska, Zagreb
Kalinić, Pavle (2008). Andrija Hebrang - svjedoci govore, Zagreb: Profil International ISBN 978-953-12-0761-4
Hrvatsko kulturno vijeće Zlatno doba zagrebačkih Židova i glasoviti Hrvati na Zrinjevcu
Hrvatski katolički radio Emisija od 1. siječnja 2018.: doc. dr Boris Havel o odnosu Hrvata i Židova
Scrinia slavonica Zdenko Samaržija: Židovi u Koški (ponešto o Židovima u slavonskim selima)
CENDO - Istraživački i dokumentacijski centar za žrtve i preživjele Holokausta Melita Švob: Naseljavanje Židova u Slavoniju. Melita Švob :Jewish religious population in Croatia, Melita Švob:Holocaust survivors in Croatia: Melita Švob: Sefardska židovska zajednica u Zagrebu
Digitalni prikaz židovskih vjerskih objekata i njena zaštita (groblja i sinagoge) u Osijeku

Živi mrtvaci (engl. The Walking Dead), američka je televizijska serija koju je kreirao Frank Darabont. Temeljena je na seriji istoimenih stripova čiji su autori Robert Kirkman, Tony Moore i Charlie Adlard. Andrew Lincoln pojavljuje se u glavnoj ulozi kao šerif Rick Grimes koji se nakon ranjavanja budi iz kome i nađe u apokaliptičnom svijetu kojim dominiraju zombiji, a koje preživjeli nazivaju "šetačima". Ubrzo Rick krene u potragu za svojom obitelji, a putem nailazi na mnogobrojne preživjele.
Serija Živi mrtvaci svoju je premijeru imala 31. listopada 2010. godine na kabelskoj televizijskoj mreži AMC u Sjedinjenim Državama. U prvom tjednu mjeseca studenog iste godine serija je u ostalim zemljama svijeta međunarodne premijere imala putem mreže Fox International Channels. Zbog izuzetno velike gledanosti kompanija AMC obnovila je seriju za drugu sezonu koja se sastojala od 13 epizoda, a svoju premijeru imala 16. listopada 2011. godine. Nakon samo dvije emitirane epizode druge sezone, AMC je obnovila seriju za treću sezonu koja se sastojala od 16 epizoda, a koja je s emitiranjem započela 14. listopada 2012. Dana 21. prosinca iste godine AMC je obnovila seriju za četvrtu sezonu od također 16 epizoda koja se započela prikazivati 13. listopada 2013. godine. Dana 29. listopada iste godine AMC je ponovno obnovila seriju za petu sezonu koja je s emitiranjem krenula 12. listopada 2014. godine. Dana 7. listopada AMC je službeno obnovila seriju za šestu sezonu.Serija je dobro prihvaćena od strane kritičara, te je zaradila mnoge nominacije za nagrade, uključujući one za nagradu Ceha scenarista Amerike i Zlatni globus u kategoriji najbolje dramske serije. Serija je također dobila velike ocjene kompanije Nielsen, srušivši razne rekorde serija koje se prikazuju na kablovskim kanalima, uključujući i premijeru pete sezone koja je sa 17,3 milijuna gledatelja postala najgledanijom dramskom serijom u povijesti kablovske televizije.
Temeljena na nizu istoimenih stripova, radnja serije Živi mrtvaci vrti se oko male skupine ljudi koji žive u apokaliptičnom svijetu kojim dominiraju zombiji. Radnja prve sezone odvija se u gradu Atlanta (država Georgija), dok se radnja između druge i četvrte sezone događa u okolnim područjima sjevernog dijela iste države. Preživjeli se konstantno nalaze u potrazi za sigurnim skloništem dok ih gotovo svakodnevno napadaju živi mrtvaci (zombiji), a čiji je ugriz za ljude smrtonosan. Radnja se uglavnom fokusira na dileme s kojima se skupina preživjelih susreće dok istovremeno pokušavaju zadržati vlastitu ljudskost u kaotičnom svijetu prepunom živih mrtvaca i neprijateljski nastrojenih ostalih preživjelih.
Zamjenik šerifa Rick Grimes ranjen je tijekom pucnjave te se ubrzo budi iz kome u napuštenoj i oštećenoj bolnici. Rick napušta bolnicu i ubrzo otkriva apokaliptičan svijet kojim vladaju zombiji, kasnije prozvani "šetačima". Vraća se svojoj kući gdje ne pronalazi suprugu i sina te susreće dvojicu preživjelih - Morgana i njegovog sina Duanea koji Ricka odvode svojoj kući gdje mu objasne što se dogodilo dok je on bio u komi. Rick se potom naoruža i krene do Atlante (država Georgija) gdje se, navodno, u Centru za zarazne bolesti nalazi zona karantene za preživjele. Međutim, umjesto toga on otkriva da je grad preplavljen hodajućim mrtvacima i ubrzo se nađe opkoljen istima. Nakon što ga spasi Glenn Rhee, Rick upoznaje ostatak Glennove skupine koja se skriva u obližnjoj trgovini. Živi mrtvaci uskoro uđu u trgovinu, pa je grupa prisiljena pobjeći i iza sebe ostaviti Merlea Dixona, nestabilnog i nasilnog člana kojeg je Rick lisicama zavezao za cijev odvoda na krovu.
Nekoliko kilometara van grada, Rickova supruga Lori i sin Carl skrivaju se u kampu skupa sa Shaneom Walshom, Rickovim policijskim partnerom i najboljim prijateljem. Rick nije svjestan da su upravo oni drugi dio skupine u kojoj se nalazi Glenn. Shane je nenamjerno uvjerio Lori da je Rick mrtav. Budući se Lori sada smatra udovicom, ona sa Shaneom započne ljubavnu aferu.
Ubrzo se Rick ujedini s grupom u kampu te započne dijeliti vodstvo sa Shaneom. Rick odluči vratiti se u Atlantu sa Glennom, T-Dogom i Merleovim mlađim bratom Darylom kako bi pokušali spasiti Merlea i uzeti torbu s oružjem koju je Rick ostavio dok je bježao pred zombijima. Nakon povratka oni otkrivaju da je Merle pobjegao odsjekavši si vlastitu ruku koja je bila lisicama pričvršćena za cijev odvoda. Vraćaju se u kamp gdje ih ponovno napadnu zombiji, a tijekom napada nekoliko članova skupine pogiba, uključujući i Amy te Carolinog nasilnog supruga Eda dok Jim biva ugrižen. Nakon toga skupina odlučuje otputovati u sjedište Centra za zarazne bolesti u Atlanti u nadi da će pronaći odgovore i mogući lijek za Jima. 
Međutim, u sjedištu Centra za zarazne bolesti jedini preživjeli je dr. Edwin Jenner. Svi ostali su pobjegli ili počinili samoubojstva. Dr. Jenner im objašnjava da je nastavio istraživati pandemiju, ali nije uspio pronaći lijek. Zbog nedostatka goriva koje je potrebno kako bi pomoćni generatori nastavili raditi ubrzo s odbrojavanjem započne sigurnosni protokol programiran na samouništenje kojim bi se trebalo spriječiti širenje smrtonosnih zaraza. Dr. Jenner i jedna članica Rickove skupine Jacqui potpuno gube nadu u opstanak i odluče ostati u centru do njegove eksplozije. Prije nego što Rick i ostali pobjegnu, Dr. Jenner šapne nešto u Rickovo uho što ovoga šokira. Rick, Lori, Carl, Daryl, Carol, Sophia, Glenn, T-Dog, Dale i Andrea pobjegnu nekoliko sekundi prije nego velika eksplozija u potpunosti uništi Centar čime i završava prva sezona serije.
Druga sezona serije nastavlja se direktno na završetak prve, scenom u kojoj Rick i njegova skupina preživjelih bježe iz razorenog Centra za zarazne bolesti. Kao svoju sljedeću destinaciju izabiru Fort Benning. Na putu do tamo naiđu na neprohodnu autocestu prepunu napuštenih vozila. Članovi grupe pretraže nekoliko obližnjih automobila i isprva misle da je sve u redu, ali ubrzo im se počne približavati velika skupina živih mrtvaca pa su svi prisiljeni raspršiti se i sakriti ispod automobila. Jedan zombi napadne Carolinu kćerku Sophiju dok se skriva ispod automobila pa ona pobjegne u šumu gdje ju započne ganjati drugi zombi. Rick ju uskoro pronađe, ali opet izgubi nakon što pokuša odvući s nje pažnju nadolazećih zombija. Tijekom potrage za Sophijom, lovac imena Otis slučajno upuca malog Carla. Kako bi mu pomogao, Otis vodi Ricka i Shanea do velike, izolirane farme čiji je vlasnik veterinar Hershel Greene nakon čega Otis i Shane odlaze u lokalnu srednju školu potražiti lijekove i potrebnu medicinsku opremu za liječenje. Nakon što ih uspiju pronaći, Shane se ozlijedi, ali kako bi spasio vlastiti život izdaje Otisa kojeg ranjava i ostavlja ga proždrljivim zombijima. Svi preživjeli se nakon toga nađu na farmi gdje čekaju Carlov oporavak, pokušavajući zajedno živjeti s Hershelovom obitelji, ali zbog učestalih nesuglasica i sukoba oko vodstva skupine tenzije postaju sve jače. Lori otkriva da je trudna (i nije sigurna je li dijete Rickovo ili Shaneovo), a Glenn se upušta u romantičnu vezu s Maggie, Hershelovom najstarijom kćerkom. Glenn također uskoro otkriva da je staja koja se nalazi na farmi, a u blizini kuće gdje svi zajedno obitavaju prepuna živih mrtvaca od kojih su neki članovi Hershelove obitelji i susjedi. Nakon što ljutiti Shane pusti žive mrtvace iz staje kako bi ih pobili, svi otkrivaju da je jedan od zombija u staji i mala Sophia koju Rick nevoljko ubija.
Nakon incidenta sa stajom, Beth - najmlađa Hershelova kćerka - pada u šok. Hershel nestaje kako bi oplakao svoju obitelj. Rick i Glenn ga pronalaze kako se opija u lokalnom baru te ga pokušavaju nagovoriti da se vrati na farmu. Ubrzo nailaze na dvojicu preživjelih (Davea i Tonyja). Situacija vrlo brzo eskalira pa je Rick primoran ubiti dvojicu muškaraca tijekom oružanog sukoba. Ostatak njihove skupine ubrzo otkriva Ricka, Hershela i Glenna pa započne nova pucnjava. Nastala buka od pucnjave privuče veliku grupu hodajućih mrtvaca, a jedan od napadača - Randall - biva ranjen i ostavljen od strane svoje grupe. Rick i ostali ga spašavaju i dovode na farmu, ali shvaćaju da bi Randall najvjerojatnije mogao svojoj grupi reći za lokaciju farme ako ga puste. Dok Rick i ostali raspravljaju o tome što će učiniti s Randallom, jedan od zombija smrtno rani Dalea zbog čega je Daryl primoran ubiti ga. Grupa kasnije kreće u potragu za Randallom kojeg je u međuvremenu Shane potajno pustio i kasnije ubio u šumi. Daryl i Glenn pronalaze Randalla - kao zombija - i ubijaju ga. U tom trenutku Daryl zaključuje da je Randall umro zbog slomljenog vrata, a ne od ugriza ili ogrebotine zombija, te da je svejedno "oživio".
U međuvremenu se Shane i Rick nađu u sukobu nakon što je Shane planirao organizirati lažnu potragu kako bi ubio Ricka. Rick uspijeva sputati Shanea i ubiti ga zarivši mu nož u torzo. U tom se trenutku pojavljuje Carl koji vidi Shanea kako "oživljava" kao hodajući mrtvac te ga ubija pištoljem. Zvuk tog pucnja privuče veliko krdo ostalih živih mrtvaca u blizini koji ubrzo preplave farmu. U očajničkoj bitci za opstanak koja slijedi, Jimmy i Patricia pogibaju, a Andrea biva ostavljena i prepuštena samoj sebi. Ipak, ona uspijeva preživjeti te ju kasnije u šumi spašava nepoznata osoba koja nosi katanu i u čijoj se pratnji nalaze dva okovana zombija bez ruku i čeljusti. Ostali preživjeli uspijevaju zajedno pobjeći, ali su prisiljeni napraviti kamp nakon što njihova vozila ostanu bez goriva. Nakon što sazna za Randallovu sudbinu, Rick konačno ostatku grupe otkriva ono što mu je dr. Jenner šapnuo u Centru za zarazne bolesti: svi preživjeli su zaraženi virusom koji ih nakon smrti (kakva god ona bila) pretvaraju u zombije. Rick također otkriva da je bio prisiljen ubiti Shanea. Kasnije te večeri grupa preispituje Rickovu sposobnost za vodstvom, ali Rick ih ultimatumom uvjerava da je on prava osoba za to. U posljednjem kadru sezone vidi se veliki zatvor koji se nalazi u neposrednoj blizini njihovog kampa, a koji će biti glavno mjesto radnje treće sezone.
Radnja treće sezone započinje nekoliko mjeseci nakon što je grupa preživjelih pobjegla s farme, a Lori se nalazi u zadnjem stadiju trudnoće. Ubrzo nailaze na napušteni zatvor koji je preplavljen zombijima te odluče živjeti u njemu. Tijekom osiguravanja prostora u kojem namjeravaju ostati, Hershel biva ugrižen za gležanj pa je Rick prisiljen amputirati mu nogu kako bi spriječio daljnje širenje zaraze. Nedugo potom nailaze na nekoliko preživjelih zatvorenika koji se nalaze zatočeni u kafeteriji. Dok Rick, Daryl i T-Dog pomažu očistiti odvojeni zatvorski blok u kojem bi zatvorenici trebali odsjesti, većina njih pogiba u novom napadu zombija. Rickova skupina pomaže preživjelim zatvorenicima (Axelu i Oscaru) da očiste jedan zatvorski blok, ali u konačnici im se njih dvojica pridružuju. Nova najezda zombija ponovno razdvaja preživjele. T-Dog biva ugrižen u borbi te žrtvuje samog sebe kako bi se Carol spasila, dok se Lori započnu javljati trudovi te ona inzistira na tome da Maggie obavi potreban hitan carski rez kako bi se spasila beba. Tijekom operacije Lori umire pa je Carl prisiljen pucati joj u glavu kako bi spriječio da mu se mama pretvori u zombija. Nakon nekoliko dana tugovanja, Carl i Rick maloj bebi daju ime Judith.
U međuvremenu Andrea i Michonne (nepoznata osoba s kraja druge sezone koja je spasila Andreu u šumi) otkrivaju gradić Woodbury, jako osigurano utočište. Tamo upoznaju Guvernera, vođu zajednice gradića te saznaju da se s njim nalazi i Merle. Michonne odmah započinje sumnjati u Guvernera i zajednicu općenito te odluči otići, ali Andrea odbija krenuti s njom. Merleu je naređeno da pronađe Michonne i ubije ju, ali ju on uspijeva samo raniti. Nakon toga on zarobljava Maggie i Glenna dok se njih dvoje nalaze u potrazi za hranom. Michonne, koja svjedoči otmici, dolazi do zatvora te se nakon toga skupa s Rickom, Darylom i Oscarom vraća u Woodbury kako bi ih pokušali spasiti. To i uspijevaju, ali u procesu je Oscar ubijen, a Daryl zarobljen. Michonne nakratko ostaje u gradiću i pokuša smaknuti Guvernera; međutim umjesto njega ona ubija njegovu kćerku Penny (koja je zombi, a koju je Guverner okovanom držao u skrivenoj sobi svoga stana), a njega tijekom njihovog međusobnog sukoba ranjava u oko razbijenim dijelom stakla. Kao posljedicu svega, Guverner saziva skup te javno optužuje Merlea za izdaju spojivši ga tako s Darylom na očigled ljutite mase te im naređuje da se bore do smrti. Rick i Maggie se u tom trenutku vraćaju i spašavaju ih, ali nakon što se svi zajedno nađu izvan gradića Daryl odluči nastaviti svoj put s Merleom budući Rick ne dozvoljava Merleu da se ponovno pridruži njegovoj grupi preživjelih.
Za to vrijeme u zatvoru Carl nailazi na još jednu skupinu preživjelih - predvođene Tyreeseom i njegovom sestrom Sashom - te ih prihvaća. Rick se vraća, ali tijekom razgovora s novopridošlicama doživljava halucinaciju u kojoj vidi svoju suprugu Lori uslijed čega pobijesni i naređuje Tyreeseovoj skupini da ode. Oni u konačnici utočište pronađu u Woodburyju. Guverner i mala skupina njemu najprivrženijih sljedećeg dana napadaju zatvor ubivši Axela i probivši vanjsku ogradu prije povlačenja. Merle i Daryl, nakon odluke da se ipak pridruže Rickovoj skupini, vraćaju se i pomognu mu odbiti napad nadolazećih živih mrtvaca. Rick i Carl, skupa s Michonne, odlaze u Grimesov rodni gradić kako bi pronašli još oružja. Tamo Rick pronalazi Morgana i saznaje da je Duanea ubila njegova majka koja je postala zombi, a koju Morgan nije smogao snage ubiti. Umjesto da se pridruži Ricku, Morgan odluči ostati u gradiću.
Andrea dogovara sastanak između Ricka i Guvernera koji obećava prekinuti neprijateljstvo u zamjenu za predaju Michonne. Potajno, međutim, on planira pobiti kompletnu grupu u zatvoru. Andrea saznaje za taj plan i pokušava pobjeći kako bi došla do zatvora, ali Guverner ju uhvati. Rick kaže Merleu za dogovor nakon čega ovaj pristaje obaviti "prljavi posao": oteti Michonne i predati je. Na putu do mjesta gdje ju treba predati Guverneru, Merle i Michonne razgovaraju pa se Merle predomišlja i oslobađa ju. On pokuša razotkriti Guvernerovu planiranu zasjedu, ali biva ubijen. Daryl ga ubrzo potom pronalazi kao zombija te je prisiljen ubiti ga.
Guverner naređuje Miltonu da ubije Andreu, a nakon što ovaj to odbije, Guverner ga smrtno rani i zaključava u sobu s Andreom kako bi je on ubio nakon što se pretvori u zombija. Kasnije Guverner predvodi napad na zatvor, ali Rickova skupina organizira zamku i odbija napadače. Kada uplašeni vojnici iz Woodburyja predlože Guverneru da ostavi zatvor na miru, on ih gotovo sve ubije. Dok se nalaze na putu za Woodbury kako bi dokrajčili Guvernera, Rick, Daryl i Michonne pronađu Karen - jedinu preživjelu nakon masakra, uz dvojicu Guvernerovih pristaša; Karen uvjerava Tyreesea i Sashu da ih puste u gradić nakon dolaska. Tamo pronalaze još uvijek živu Andreu koju je zombi Milton ipak uspio ugristi. Andrea upotrebljava Rickov revolver kako bi počinila samoubojstvo dok se Michonne nalazi pored nje. Treća sezona završava nakon što se Rickova skupina vrati u zatvor skupa s ostatkom preživjelih iz Woodburyja, a sudbina Guvernera ostaje nepoznata.
Radnja četvrte sezone serije započinje nekoliko mjeseci nakon završetka prethodne. Život preživjelih u zatvoru postao je relativno miran. Rick je u međuvremenu donio odluku da neće biti jedini vođa zajednice pa je oformljeno vijeće kao njegova zamjena. Ipak, mir u zajednici uskoro narušava smrtonosna zaraza koja se počela širiti i ubijati mnogobrojne preživjele. Mala skupina preživjelih ode iz zatvora u potrazi za lijekovima te se s istima vrate kako bi spriječili daljnje širenje infekcije.
U međuvremenu u flashback scenama otkrivamo da su Guvernera napustili preostali pristaše nakon neuspjelog napada na zatvor; on se sam vraća u Woodbury i spaljuje gradić prije nego se uputi u besciljno lutanje okolicom. Uskoro nailazi na obitelj Chambler - Lilly, Taru, njihovog smrtno oboljelog oca Davida i Lillynu kćerku Meghan. On se lažno predstavlja i započne činiti niz dobrih dijela kako bi se iskupio za svoju prošlost. Nakon Davidove smrti svi zajedno napuste dom obitelji Chambler te uskoro susreću Guvernerovog bivšeg pristašu Martineza. Guverner impulzivno ubija Martineza, ali njegovu smrt predstavi kao nesreću. Nedugo potom preuzima kontrolu nad grupom preživjelih koju je vodio Martinez te ih odlučuje iskoristiti za svoj osvetnički pohod.
Guverner pronalazi Michonne i Hershela izvan zatvora te ih uzima kao taoce. On skupa sa svojom novopronađenom vojskom dolazi do zatvora i zaprijeti smaknućem taoca. Odbivši se predati, Rick mu predlaže da zajedno borave u zatvoru umjesto da se konstantno sukobljavaju. Osjetivši da bi neki članovi njegove nove skupine mogli biti nagovoreni na tu ideju, Guverner odrubljuje glavu Hershelu upotrijebivši Michonninu katanu te na taj način izazvavši krvavu pucnjavu između dvije skupine preživjelih. Rick se sukobljava s Guvernerom koji ga skoro ubija, ali Michonne u posljednji čas pomogne Ricku smrtno ranivši Guvernera svojim mačem. Guvernerova vojska ubrzo potom gubi bitku, ali ostatak preživjelih bježi svatko na svoju stranu nakon što kompletan zatvor preplave mnogobrojni zombiji.
Nakon bitke preživjeli su raspršeni u nekoliko različitih manjih skupina koje putuju odvojeno; svaka od njih nailazi na razne prepreke dok se nalaze u potrazi za "Terminusom" - mjestom opisanom kao "utočište za sve" na mnogobrojnim znakovima koji su postavljeni diljem lokalne željezničke pruge. Carol i Tyreese bore se s u vezi toga što će napraviti s Lizzie - mentalno poremećenim djetetom koje je ubilo svoju mlađu sestru Miku, a njihova priča završava tako da ju Carol nevoljko ubije kako bi zaštitila Judith. Beth, koja putuje s Darylom nakon što se s njim sakrila u obližnjem pogrebnom domu, uskoro biva oteta tijekom napada zombija. Glennu i Tari pridružuju se novih troje preživjelih - narednik Abraham Ford, Rosita Espinosa i dr. Eugene Porter; oni se, pak, nalaze na putu za Washington u potrazi za ostatkom vlade. Dr. Porter im otkriva da zna uzrok pandemije zombija, ali im zbog tajnosti informacija ne može otkriti više od toga. Na putu za Terminus Glennova i Maggiena skupina se ujedinjuju i oni su prvi koji uspijevaju doći do odredišta gdje ih dočeka žena imena Mary. Pozdravlja ih i nudi im hranu.
U međuvremenu Daryl nailazi na opasnu grupu preživjelih koje predvodi čovjek imena Joe. On dopušta Darylu da im se pridruži, ali pod uvjetom da živi njihovim kodom - striktnim setom pravila čije se nepoštivanje kažnjava prebijanjem, a u nekim slučajevima i smrću. Oni pronađu Ricka, Michonne i Carla te ih zarobe i žele se osvetiti zbog toga što je ranije Rick ostavio jednog od njihovih članova da umre. Daryl dolazi i spriječava napad te banditi u konačnici budu pobijeni. Ujedinjena s Darylom, grupa nastavlja svoj put prema Terminusu u kojeg uskoro i dolaze. Ricka i ostatak njegove grupe stanovnici Terminusa uvjeravaju da su sada na sigurnom, ali uskoro izbija sukob nakon što Rick opazi Hershelov sat, Glennovu opremu i Maggiein šešir koje nose drugi stanovnici Terminusa. Brojčano nadjačani, Rick i ostali primorani su predati se. Gareth, vođa Terminusa, im naređuje da odu u vagon gdje uskoro otkrivaju Glennovu i Maggieinu skupinu koje se također nalaze u zarobljeništvu. Sezona završava Rickovom rečenicom: "Osjećat će se jako glupima kada shvate da se zajebavaju s krivim ljudima."
Na početku pete sezone skupina preživjelih uspješno bježi iz Terminusa nakon što se pojavi Carol koja odvrati pozornost čuvarima. Ponovno ujedinjeni s Tyreeseom i Judith grupa naleti i spasi lokalnog svećenika Gabriela Stokesa kojeg napada čopor zombija. On ih odvede u svoju zabarikadiranu crkvu gdje im Eugene otkriva svoje znanje o tajnom biokemijskom oružju koje može ubiti svako živo biće na planeti. Eugene vjeruje da ga može programirati kako bi oružje pobilo samo zombije. Gareth s grupom kanibala otima Boba Stookeyja koji mu pojedu nogu. Međutim, Bob otkriva da ga je nedugo prije ugrizao zombi pa ga otmičari vraćaju Ricku i njegovoj grupi. Daryl i Carol su nestali; zadnji put su viđeni kako odlaze u potjeru za automobilom za kojeg Daryl vjeruje da je isti onaj u kojem je oteta Beth.
Kanibali iz Terminusa dolaze u crkvu, ali ubrzo ih Rick i ostatak skupine hladnokrvno ubijaju. Bob umire sljedećeg dana, a prije nego što se pretvori u zombija Tyreese mu puca u glavu. Tara, Glenn i Maggie se skupa s Abrahamom, Rositom i Eugeneom upute autobusom prema Washingtonu, dok ostatak preživjelih ostaje u crkvi. Autobus uskoro doživljava nesreću, ali grupa svejedno odluči nastaviti svoj put. Dok se nalaze skriveni u obližnjoj knjižnici, Eugene otkriva Tari da je namjerno sabotirao autobus iz bojazni da će ga ostali napustiti ako ne uspije spriječiti pandemiju. Sljedećeg jutra grupa nastavlja svoj put u vatrogasnom vozilu, ali su uskoro primorani stati nakon što u daljini uoče horde zombija. Tijekom svađe oko toga kako trebaju nastaviti dalje, Eugene otkriva da je cijelo vrijeme lagao o tome da zna za lijek te da je zapravo izmislio kompletnu misiju kako bi uvjerio ostale da mu pomognu ostati živim. Nakon toga Abraham ga pretuče do besvijesti.
Beth se budi u bolnici u centru Atlante gdje ju pozdravljaju policajka Dawn Lerner i dr. Steven Edwards. Beth uskoro upoznaje i radnika u bolnici Nou te njih dvoje pokušaju pobjeći; Beth biva zarobljena, ali Noah ipak uspijeva pobjeći. U međuvremenu Daryl i Carol se nalaze zatočeni u Atlanti dok pokušavaju pronaći Beth; zajedno zaključuju da se ona nalazi u bolnici Grady Memorial. Kampirajući u blizini bolnice njih dvoje susretnu se s Noom koji potvrđuje da je Beth tamo gdje misle da jest. Ubrzo ih otkriva bolnička policija koji zarobljavaju Carol nakon što ju udare automobilom. Daryl i Noah se vrate do crkve po pojačanje. Rick, Tyreese i Sasha nakon toga prate Daryla i Nou natrag do Atlante kako bi spasili Carol i Beth, dok Michonne, Carl, Gabriel i Judith ostaju u crkvi. Gabriel bježi u šumu te na taj način potpuno nenamjerno usmjeri hordu zombija prema crkvi. Zombiji ostaju zarobljeni u crkvi baš u trenutku kada se Abrahamova grupa vrati; kada im Michonne kaže sve o spasilačkoj misiji za Carol i Beth, svi skupa zapute se prema Atlanti.
U međuvremenu u Atlanti Rickova skupina zarobljava troje bolničkih policajaca kako bi ih razmjenili; jedan od policajaca pobjegne, ali Rick ga ubrzo dostigne i ubije. U bolnici se čini kao da će razmjena uspjeti, ali Dawn traži i povratak Noe; Noah na to dobrovoljno pristaje kako bi izbjegao daljnji sukob. Međutim, zaprepaštena tim zahtjevom, Beth se suočava s Dawn i ubode ju nožem u rame nakon čega Dawn instinktivno povlači okidač svog oružja i puca Beth u glavu. Daryl ubija Dawn i odnosi Bethino tijelo van bolnice gdje se svi zajedno ujedinjuju s Abrahamovom skupinom. U međuvremenu kroz cijelu prvu polovicu sezone, Morgan Jones prati Rickove tragove. Pronalazi Rickovo upozorenje u vezi Terminusa prije nego nastavi slijediti trag kojeg su ostavili Gareth i njegova skupina kanibala do crkve. Tamo je Morgan iznenađen kada nađe Abrahamovu napisanu poruku koja je naslovljena na njegovog prijatelja "Ricka Grimesa".
Sedamnaest dana nakon Bethine smrti, Rick, Glenn, Michonne i Tyreese putuju u Richmond (država Virginia) skupa s Noahom kako bi se ujedinili s njegovom obitelji. Nakon dolaska saznaju da je cijelo područje preplavljeno zombijima. Tyreese pretražuje Noahovu kuću te ga zombi ujede za ruku što rezultira njegovom smrću. Michonne uvjerava grupu da bi trebali nastaviti put prema Washingtonu premda su im zalihe hrane i vode pri kraju. Dok se skrivaju od nevremena u staji, Maggie i Sasha nailaze na čovjeka imena Aaron koji tvrdi da im je "prijatelj" koji nosi dobre vijesti i koji želi razgovarati s vođom grupe. Aaron uskoro govori ostatku skupine da dolazi iz Alexandrije - slobodne zone - te im pokazuje fotografije pokušavajući ih nagovoriti da mu se pridruže u njihovoj zajednici. Rick mu, međutim, ne vjeruje. Nakon što Michonne ipak uspije nagovoriti Ricka da odu pogledati o čemu se radi, svi skupa se zapute u slobodnu zonu. Putem se Aaron ponovno susreće sa svojim dečkom Ericom. Sljedećeg jutra grupa dolazi u Alexandriju i po prvi puta nakon dugo vremena osjećaju se opuštenima.
Nakon dolaska u novu zajednicu svaki član skupine preživjelih intervjuira Deanna - vođa zajednice slobodne zone. Također svi članovi zamoljeni su da ostave oružje u oružarnicu. Grupi su za život dodijeljene dvije kuće jedna pored druge. Deanna daje Ricku i Michonne posao nadglednika zajednice, a Daryl kasnije dobiva posao sličan Aaronovom - kao regrut novih članova. Dok se polako privikavaju na novi život, Ricka započne privlačiti udana žena imena Jessie. U međuvremenu Rick kaže Carol da se domogne njihovih oružja. Carol krade nekoliko pištolja i daje ih Ricku i Darylu, ali Daryl ih odbija tvrdeći da osjeća sigurnost u novoj zajednici. Rick nevoljko uzima pištolj.
Aiden i Noah pogibaju tijekom odlaska na zadatak pronalaženja namirnica; u međuvremenu Carol započne sumnjati da Pete maltretira svoju suprugu zbog čega se on i Rick ubrzo nađu u sukobu. Rick skoro ubija Petea i zaprijeti ostalim promatračima sukoba prije nego ga Michonne onesvijesti. Ranije je Maggie čula oca Gabriela kako govori Deanni da su Rick i njegova skupina sotone kojima se ne smije vjerovati. Deanna najavi da će se održati zajednički gradski sastanak na kojem će se raspravljati o tome što će se napraviti s Rickom. Daryl i Aaron otvaraju veliki kamion s hranom, ali radi se zapravo o zamci postavljenoj od strane Vukova koja ih nagna da potraže utočište u obližnjem automobilu kojeg uskoro preplave zombiji. Morgan se pojavljuje i spašava ih, a nakon što Darylu pokaže mapu iz crkve s Rickovim imenom pridružuje im se u njihovom povratku u Alexandriju. U međuvremenu Nicholas pokušava ubiti Glenna van zidina gradića, ali ne uspijeva; Glenn mu ipak poštedi život. Gabriel slučajno ostavlja kapiju Alexandrije otvorenom što omogućuje zombijima da nesmetano uđu. Rick to primjećuje te hvata i ubija nekoliko zombija prije nego dođe na gradski sastanak. Tamo ostatku zajednice govori da se moraju promijeniti ako žele preživjeti, ali uskoro njegov govor prekida potpuno alkoholizirani Pete koji se pojavljuje s Michonneinom katanom. Reg pokušava smiriti situaciju koja rezultira time da mu Pete slučajno prereže grkljan. Uznemirena Deanna tada kaže Ricku da ubije Petea što ovaj i čini baš u trenutku kada se Morgan, Daryl i Aaron vrate.
Izvršni producent David Alpert u jednom je intervjuu rekao da su im originalna izdanja stripova na temelju kojih je serija temeljena dali ideje za sljedećih sedam godina: "Obožavam raditi na temelju već objavljenog materijala, pogotovo zbog toga što već sada imamo poprilično jasnu ideju kako će izgledati deseta sezona serije". Alpert je također izjavio: "Također znamo u kojem smjeru bi trebale ići jedanaesta i dvanaesta sezona... Imamo poprilično jasan kostur tih sezona, samo je pitanje sreće hoćemo li do njih doći."
* ^  Ime ovog/ove glumca/glumice ne pojavljuje se na uvodnoj špici filma već mu/joj se ime pojavljuje nakon iste, ali televizijska mreža AMC ga/ju svejedno smatra redovnim članom glumačke postave.
U seriji Živi mrtvaci pojavljuje se nekoliko glumaca s kojima je glavni kreator serije Frank Darabont radio na svojim ranijim projektima, uključujući Laurie Holden (Andrea), Jeffreyja DeMunna (Dale Horvath), Melissu McBride (Carol Peletier), Sama Witwera (mrtvog vojnika u tanku u kojem se Rick skriva u epizodi Days Gone Bye) i Juana Gabriela Pareju (Morales). Svih petero glumaca pojavljuje se u njegovom filmu Magla iz 2007. godine skupa s Thomasom Janeom koji je prvotno trebao glumiti i u ovoj seriji kada je ista prezentirana u kompaniji HBO. Jane se kasnije nalazio u pregovorima s Darabontom u vezi potencijalne gostujuće uloge u seriji tijekom jeseni 2010. godine, ali s Darabontovim odlaskom iz serije trenutno je nepoznato hoće li se ta gostujuća uloga uopće dogoditi. Laurie Holden također glumi u Darabontovom filmu Majestic iz 2001. godine (kao Adele Stanton, djevojka lika Jima Carreyja). Glumac DeMunn pojavio se u nekoliko Darabontovih filmova: uz već spomenute Maglu i Majestic, DeMunn se pojavio i u filmovima Iskupljenje u Shawshanku (iz 1994. godine) te Zelena milja (iz 1999. godine). Planirano je da glumac Witwer (vojnik Jessup iz Darabontovog filma Magla) reprizira svoju ulogu iz epizode Days Gone Bye u originalnoj koncepciji prve epizode druge sezone serije kao i u jednoj od webizoda, ali su oba plana u međuvremenu propala.
Dana 20. siječnja 2010. godine televizijska mreža AMC službeno je objavila vijest da je naručila pilot epizodu za moguću televizijsku seriju temeljenu na stripovima Živi mrtvaci, a čiji će izvršni producenti biti Frank Darabont i Gale Anne Hurd. Darabont će ujedno napisati i režirati pilot epizodu. Kompletna prva sezona bila je naručena isključivo na temelju kvalitete izvornog materijala, televizijskih scenarija i Darabontove umiješanosti u projekt. U siječnju iste godine daljnju pozornost na seriju privukla je recenzija scenarija za pilot epizodu. Pilot epizoda započela se snimati 15. svibnja 2010. godine u Atlanti (država Georgija) nakon što je kuća AMC već službeno naručila kompletnu prvu sezonu koja će se sastojati od šest epizoda. Ostatak epizoda iz prve sezone sa snimanjem je započelo 2. lipnja 2010. godine, a od tada pa sve do svog odlaska Darabont se nalazio u ulozi glavnog voditelja serije. Dana 31. kolovoza 2010. godine Darabont je službeno objavio da će serija Živi mrtvaci biti otkupljena i za drugu sezonu čija će produkcija započeti u veljači 2011. godine. Dana 8. studenog 2010. godine televizijska mreža AMC potvrdila je snimanje druge sezone serije koja će se sastojati od 13 epizoda.Dana 25. listopada 2011. godine AMC je objavila da je naručila snimanje treće sezone serije uz obrazloženje: "Druga sezona nastavila je s fantastičnom gledanošću, jednom od najjačih u povijesti kablovske televizije". Dana 21. prosinca 2012. AMC je objavila da će se snimati i četvrta sezona serije.Dana 29. listopada 2013. AMC je obnovila seriju za petu sezonu čiji je glavni voditelj postao Scott M. Gimple. Michael Culitz, Josh McDermitt, Christian Serratos, Alanna Masterson i Andrew J. West - glumci koji su utjelovili likove Abrahama, Eugenea, Rosite, Tare i Garetha - promovirani su među redovnu glumačku postavu sezone. Peta sezona sastojala se od sveukupno 16 epizoda, a svoju je premijeru imala 16. listopada 2014. godine. Glumac Seth Gilliam također se pridružio glavnoj glumačkoj postavi kao svećenik Gabriel Stokes (iz stripova).Dana 7. listopada 2014. godine televizijska mreža AMC službeno je objavila da će se producirati i šesta sezona serije.
Scenaristička ekipa prve sezone serije sastojala se od autora serije i izvršnog producenta Franka Darabonta (koji je sam napisao ili bio ko-scenarist četiriju od sveukupno šest epizoda prve sezone), izvršnog producenta Charlesa H. Egleeja, izvršnog producenta i kreatora stripova Roberta Kirkmana, izvršnog producenta Jacka LoGiudicea te savjetnika produkcije Adama Fierra i Glena Mazzare od kojih su svi oni sudjelovali u pisanju po jedne epizode svaki. Uz Darabonta koji je režirao Pilot epizodu ostalih pet epizoda režirali su Michelle MacLaren, Gwyneth Horder-Payton, Johan Renck, Ernest Dickerson i Guy Ferland.
Dana 1. prosinca 2010. godine internetska stranica Deadline.com objavila je da je Darabont otpustio kompletan scenaristički tim, uključujući i izvršnog producenta Charlesa "Chica" Egleeja te da je za potrebe druge sezone želio uzeti slobodne (freelance) scenariste. Kirkman je tu odluku nazvao "preuranjenom" i objasnio da Eglee nije dobio otkaz već da je otišao kako bi se posvetio drugim projektima, a nakon što je Darabont odlučio ostati kao glavni voditelj serije te da još uvijek nisu doneseni planovi u vezi scenarističke ekipe za drugu sezonu.
Dana 3. prosinca 2010. godine u intervjuu za Entertainment Weekly izvršna producentica Gale Anne Hurd je komentirala cijeli slučaj: "Sve je to potpuno netočno. U scenarističkoj sobi postoje ljudi koji imaju i druge, vlastite projekte i logično je da će im oni postati prioritet ako se neka od njihovih ideja pretvori u novu seriju. Mislim da je Eglee jednostavno odlučio da želi voditi vlastitu seriju." Također je otkrila da će se serija na ekrane najvjerojatnije vratiti u listopadu 2011., budući su Darabont i Kirkman još početkom te godine napisali kostur kompletne druge sezone. Uz to potvrdila je i da "su svi glavni glumci potpisali ugovore na nekoliko sljedećih sezona". U srpnju 2011. godine glavni autor serije i njezin voditelj Frank Darabont odstupio je s tog mjesta. Kao razlog njegovog odlaska iz serije spekuliralo se da nije mogao uskladiti vlastiti raspored s onim kojeg zahtjeva radno mjesto voditelja televizijskog programa. Međutim, u časopisu The Hollywood Reporter pisalo je da je Darabont zapravo dobio otkaz zbog neslaganja oko planiranog smanjenja budžeta serije i miješanja u posao izvršnih producenata. Izvršni producent Glen Mazzara nakon toga postavljen je na mjesto voditelja serije. Uz to zaposleni su i novi scenaristi za drugu sezonu uključujući i izvršnog producenta Evana Reillyja, producenta Scotta M. Gimplea, Angelu Kang i Davida Leslieja Johnsona. U trećoj sezoni novi scenaristi uključivali su producente Nichole Beattie i Sanga Kyua Kima dok je Frank Renzulli doprinosio seriji kao freelance scenarist.
Nakon završetka emitiranja treće sezone, Glen Mazzara odstupio je s mjesta voditelja serije kao i s mjesta izvršnog producenta nakon zajedničkog dogovora između njega i televizijske mreže AMC. U objavi za medije pisalo je: "Obje strane priznaju da postoji neslaganje u mišljenju oko toga kojim putem radnja serije treba biti nastavljena pa je zaključeno da je najbolje da svatko ode na svoju stranu". Scott M. Gimple naslijedio je Mazzaru na mjestu voditelja serije za četvrtu sezonu, a novi scenaristi postali su Curtis Gwinn, Channing Powell i Matt Negrete.
Bear McCreary dobio je zadatak skladati glazbu serije. McCreary je izjavio da je glavnu glazbenu temu koja se pojavljuje na uvodnoj špici temeljio na njezinom produkcijskom dizajnu. Umjesto da sklada kompletnu glazbenu temu kao što je to radio na prijašnjim projektima, McCreary je izabrao jednostavni glazbeni motiv koji se ponavlja.
Do sada su službeno izdana četiri soundtracka za seriju Živi mrtvaci. Prvi naslova The Walking Dead: AMC Original Soundtrack, Vol. 1 službeno je objavljen 17. ožujka 2013. godine. Drugi je objavljen 25. ožujka 2014. godine. Songs of Survival naziv je soundtracka za treću sezonu serije, a objavljen je 27. kolovoza 2013. godine. Songs of Survival Vol. 2 soundtrack je za četvrtu sezonu koji je pušten u prodaju 24. kolovoza 2014. godine od strane Republic Recordsa.
Gregory Nicotero je jedan od izvršnih producenata serije i glavna odgovorna osoba za masku odnosno šminku. Svaki glumac koji glumi zombije mora proći tzv. "zombi školu" u kojoj, između ostaloga, uči kako se kretati poput zombija. Postoje tri nivoa šminke za zombije: hero, midground i deep background. Hero zombiji su oni koji su našminkani od glave do pete i koji se nalaze u krupnim kadrovima u seriji. Midground zombiji su oni koji su našminkani samo na određenim dijelovima tijela (poput lica), ali koji ne prilaze dovoljno blizu kameri kako bi trebali kompletnu šminku. Deep background zombiji često nose samo maske i uglavnom se nalaze u pozadini scena.
Serija Živi mrtvaci uglavnom se snima u državi Georgija. Serija se u potpunosti snima na 16 milimetarskoj filmskoj vrpci. David Tattersall bio je glavni fotograf pilot epizode, a David Boyd je to postao od druge epizode nadalje. Za scenografiju u seriji odgovorni su Greg Melton i Alex Hajdu. Ekipa za specijalne efekte uključuje dizajnera Gregoryja Nicotera, koordinatora za specijalne efekte Darrella Pritchetta te nadzornike specijalnih efekata Sama Nicholsona i Jasona Sperlinga.
Serija Živi mrtvaci premijerno se započela prikazivati u istom tjednu u 120 različitih zemalja svijeta. Kao dio široke promotivne kampanje kako bi se podignula svijest o seriji, kompanije AMC i Fox International Channels zajedno su ko-ordinirale invaziju zombija diljem svijeta dana 26. listopada 2010. godine. U više od 26 velikih gradova u roku od 24 sata zombiji su "napadali" gradove od Taipeija i Hong Konga pa sve do Los Angelesa za potrebe američke premijere serije.Na službenoj internetskoj stranici serije netom prije održavanja Comic-Cona u San Diegu 2010. godine pojavio se web strip temeljen na prvom broju stripa po kojem je snimljena serija, a kojem je glas posudio Phil LaMarr. Web stranica također je sadržavala i dokumentarac o snimanju prve epizode serije kao i brojne video isječke i intervjue iza kamere. U dokumentarcu su kreator stripova i izvršni producent serije Robert Kirkman te crtač Charlie Adlard izjavili da su zadovoljni s vjerodostojnošću serije stripovima, a pogotovo sa sličnostima između glumaca i nacrtanih likova u stripovima.U studenom 2011. godine kreirane su akcijske figurice s likovima iz serije uključujući Ricka, Daryla te dva zombija. Akcijske figurice koje je proizvela kompanija McFarlane Toys napravljene su tako da što je više moguće sliče glumcima iz serije. U rujnu iste godine također su napravljene i akcijske figurice koje fizički više sliče likovima nacrtanim u stripovima.
Scene iz pilot epizode prvi puta su prikazane 23. srpnja 2010. godine na Comic-Conu u San Diegu. Sama serija svoju je premijeru imala 31. listopada 2010. godine na televizijskoj mreži AMC, a na međunarodnom tržištu započela se prikazivati tijekom prvog tjedna mjeseca studenog na kanalima Fox International Channels. U Hong Kongu je prva sezona svoju premijeru imala na kanalu TVB Pearl dana 30. kolovoza 2011. Skoro dva tjedna prije premijere serije na AMC-u pilot epizoda procurila je na internet.Dana 14. lipnja 2010. godine prodana su međunarodna televizijska prava za emitiranje serije. Serija se prikazuje na kanalima Fox International Channels u 126 zemalja svijeta na 33 jezika. Prvi dio pete sezone s prikazivanjem je započeo 13. listopada 2014., dok je drugi dio sezone s emitiranjem započeo 9. veljače 2015. godine.
Kompletna prva sezona na DVD-u i Blu-rayu izdana je 8. ožujka 2011. godine. Trostruko posebno izdanje prve sezone koje je kao posebne dodatke sadržavalo nove priloge o snimanju serije i audio komentare izdano je na DVD-u i Blu-rayu 4. listopada 2011. godine. Rana izdanja europskih verzija prve sezone na DVD-u i Blu-rayu bile su cenzurirane zbog krvavih scena, pogotovo druga (Guts), treća (Tell It to the Frogs), četvrta (Vatos) i peta (Wildfire) epizoda sve dok distributer eOne/WVG nije ponovno izdao prvu sezonu kao posebnu necenzuriranu verziju na DVD-u i Blu-rayu dana 31. svibnja 2013. godine.Druga sezona na DVD-u i Blu-rayu izdana je 28. kolovoza 2012. godine. Uz nju također je izdano i ograničeno Blu-ray izdanje čiji su diskovi bili pakirani u malu minijaturu zombijeve glave koju je kreirala kompanija McFarlane Toys. Posebni dodaci na drugoj sezoni uključuju audio komentare, izbačene scene, webisode i nekoliko priloga o snimanju.Treća sezona na DVD-u i Blu-rayu izdana je 27. kolovoza 2013. godine. Ta sezona također je izdana i kao posebno ograničeno Blu-ray izdanje čiji su diskovi pakirani u jednu od zombi glava Guvernerovog akvarija koju je dizajnirao Greg Nicotero, a upakirala kompanija McFarlane Toys. Posebni dodaci u izdanjima treće sezone sadržavaju audio komentare, izbačene scene i nekoliko priloga o snimanju serije.Četvrta sezona je na DVD-u i Blu-rayu izdana 26. kolovoza 2014. godine. Također je izdana i kao ograničeno Blu-ray izdanje pakirano u obliku zombija kojeg je dizajnirala kompanija McFarlane Toys. Posebni dodaci u ovoj sezoni uključuju audio komentare, izbačene scene i nekoliko priloga o snimanju serije kao i produžene verzije epizoda koje se nalaze ekskluzivno samo na Blu-ray izdanjima sezone.
Sve sezone serije Živi mrtvaci dobile su uglavnom pozitivne ocjene televizijskih kritičara, uključujući i prvu sezonu koja na popularnoj internetskoj stranici Rotten Tomatoes ima 92% pozitivnih ocjena temeljenih na 25 zaprimljenih kritika. Konsenzus kritičara te web stranice je sljedeći: "Krvoločna, emotivno rezonantna i intenzivna, serija Živi mrtvaci dašak je svježeg zraka u moru istovjetnih zombi uradaka ovakvog pod-žanra." Na drugoj internetskoj stranici Metacritic koja se također bavi prikupljanjem filmskih kritika, serija Živi mrtvaci ima prosječnu ocjenu 82 od 100 (temeljenu na 25 zaprimljenih kritika). Heather Havrilesky s web stranice Salon.com uključila je seriju na svoju listu 9 novih televizijskih serija koje se ne bi smjele propustiti i dala joj ocjenu 5 uz komentar: "Dramska televizijska serija kinematografske kvalitete o zombijima? Neka me netko uštipne!"Druga sezona serije dobila je uglavnom pozitivne kritike. Na popularnoj internetskoj stranici Rotten Tomates serija ima 86% pozitivnih ocjena temeljenih na 22 zaprimljene kritike. Konsenzus stranice za ovu sezonu je sljedeći: "Druga sezona serije Živi mrtvaci nastavlja razvijati likove i istovjetno održavati zahtjevnu napetost i šokantnost koja je samu seriju učinila televizijskim hitom". Na internetskoj stranici Metacritic druga sezona ima prosječnu ocjenu 80 od 100 temeljenu na 22 zaprimljene kritike. U svom prvom dijelu sezona je uglavnom kritizirana zbog previše usporenog ritma. Ken Tucker iz magazina Entertainment Weekly opisao je seriju kao "kasno-noćnu sapunicu" i usporedio je s "parodijom predstave Samuela Becketta" koja nije imala jasno određen smjer, a i pojavljivanje zombija je bilo izuzetno rijetko. Nate Rawlings iz magazina Time istaknuo je da je "ritam prvog dijela sezone brutalno spor... Pokušali su s razradom pojedinačnih likova, ali svi podzapleti kojima se likovima dala nova dimenzija bili su vrlo brzo razriješeni." Recenzije drugog dijela druge sezone, poput one Scotta Wamplera s web stranice Collider.com bile su puno pozitivnije, a isticale su poboljšanu kvalitetu uz komentar: "Drugi dio sezone činio se daleko intenzivnijim, puno zanimljivijim i bolje napisanim". Priznavajući kvalitetu cjelokupne sezone, Kevin Yeoman iz magazina Screen Rant nahvalio je seriju uz komentar: "Scenaristi su uspjeli izaći iz okova povremene monotonije kakvu ovakva serija može izazvati."Treća je sezona serije uglavnom hvaljena od strane kritičara. Na temelju 30 zaprimljenih kritika na internetskoj stranici Rotten Tomatoes, treća sezona ima 93% pozitivnih ocjena uz komentar: "Opipljiv teror i brutalna napetost nastavljaju se u trećoj sezoni serije Živi mrtvaci zajedno s puno dubljim shvaćanjem ljudi koji nastavljaju živjeti u apokaliptičnom podneblju." Na web stranici Metacritic prosječna ocjena treće sezone serije je 82 od 100 temeljena na 18 zaprimljenih kritika. Verne Gay iz Newsdaya istaknuo je da premijera treće sezone "nije razočarala" te nadodao da epizoda "sadržava dijelove u kojima ćete poželjeti vrištati prema ekranu. Da, nova sezona je baš tako dobra", uz zaključak da je treća sezona apsolutno najbolja do sada i uz ocjenu 5+.Četvrta sezona dobila je u velikoj većini slučajeva iznimno pozitivne kritike. Na popularnoj stranici Rotten Tomatoes na temelju 35 zaprimljenih kritika, četvrta sezona ima 89% pozitivnih ocjena uz komentar: "Konstantno uzbuđujuća uz solidan razvoj likova i dovoljno brutalnosti kojom zadovoljava one najkrvoločnije obožavatelje, ova sezona Živih mrtvaca nastavlja demonstrirati zašto je jedna od najboljih horor serija na televiziji." Na stranici Metacritic prosječna ocjena četvrte sezone je 75 od 100 temeljena na 16 zaprimljenih kritika.Jedna od najhvaljenijih sezona serije do sada je peta sezona. Na internetskoj stranici Rotten Tomates peta sezona ima 97% pozitivnih ocjena temeljenih na 36 zaprimljenih kritika uz zajednički komentar: "Zahvaljujući liberalnoj dozi propulzivnosti, krvave akcije i dovoljno trenutaka s potpuno raznolikim likovima koji će nagraditi dugogodišnje obožavatelje, peta sezona serije Živi mrtvaci nastavlja svojim gledateljima pružati vrhunsku zabavu." Na web stranici Metacritic prosječna ocjena pete sezone je 80 od 100 temeljena na 11 zaprimljenih kritika.
Serija Živi mrtvaci nominirana je za najbolju novu seriju za nagradu koju dodjeljuje Ceh scenarista Amerike 2011. godine. Također je nominirana u kategoriji najbolje dramske serije za nagradu Zlatni globus iste godine. Uz to serija je proglašena jednom od 10 najboljih televizijskih programa 2010. godine od strane Američkog filmskog instituta. Na 37. dodjeli nagrada Saturn prva sezona serije dobila je šest nominacija: za najbolju televizijsku seriju, najboljeg glavnog glumca (Andrew Lincoln), glavnu glumicu (Sarah Wayne Callies), najboljeg sporednog glumca (Steven Yeun), najbolju sporednu glumicu (Laurie Holden) i najboljeg gostujućeg glumca na televiziji (Noah Emmerich). Na prvoj dodjeli nagrade televizijskih kritičara serija je nominirana u kategoriji najbolje dramske serije. Pilot epizoda serije Days Gone Bye dobila je tri nominacije na 63. dodjeli prestižnih televizijskih nagrada Emmy: za najbolju montažu zvuka, najbolje specijalne efekte i najbolju šminku (u potonjoj kategoriji je i odnijela samu nagradu).

Stoljećima su ljudi nagađali o mogućnosti postojanja života na Marsu, što zbog blizine tog planeta što zbog njegove sličnosti Zemlji. Ozbiljna traganja za tragovima života počela su u 19. stoljeću, a nastavljaju se  teleskopskim istraživanjima i slanjem robotskih sondi na površinu planeta. Dok su se rani radovi usredotočili na fenomenologiju i bili na granici fantastike, moderna znanstvena istraživanja fokusiraju se na potragu za kemijskim tragovima života u tlu i stijenama, te potragu za plinovima biomarkerima u atmosferi.
Marsovci se vrlo često javljaju u popularnoj kulturi tijekom 20. i 21. stoljeća, a pitanje postoji li na Marsu život ili je on tamo nekada postojao i danas ostaje otvoreno.
Ledeni pokrivači na Marsovim polovima prvi su put primijećeni već sredinom 17. stoljeća, a krajem 18. stoljeća William Herschel dokazuje da se periodično otapaju i smrzavaju. Do sredine 19. stoljeća, astronomi su znali da Mars ima određene sličnosti sa Zemljom kao na primjer, sličnu duljinu trajanja dana. Također su znali da je nagib njegove osi sličan Zemljinoj, što znači da prolazi kroz godišnja doba kao i Zemlja, ali su ona bila gotovo dvostruko dulja zato što jedna godina na Marsu traje mnogo duže nego na Zemlji. Ova promatranja dovela su do povećanja u nagađanjima da su tamniji dijelovi Marsa prekriveni vodom, a da su svjetliji kopno. Prema tome bilo je prirodno pretpostaviti da bi neki oblik života mogao nastanjivati Mars.
William Whewell, koji je popularizirao riječ "znanstvenik" (scientist), teoretizirao je da na Marsu postoje mora, kopna, a vjerojatno i oblici života. Nagađanja o postojanju života na Marsu rasplamsale su se krajem 19. stoljeća, nakon teleskopskih promatranja pri kojima su neki promatrači primijetili navodne kanale na tom planetu, ali se naknadno pokazalo da su to samo optičke iluzije. Unatoč tome, američki astronom Percival Lowell je 1895. objavio svoje djelo Mars, nakon kojeg je 1906. uslijedila knjiga Mars and its Canals (Mars i njegovi kanali), u kojoj je predloženo da su kanali tvorevine davno nestale civilizacije. Ova ideja potakla je britanskog pisca H. G. Wellsa da 1897. napiše roman Rat svjetova, u kojem je predstavljena invazija Marsovaca koji bježe sa svog planeta zbog njegovog isušenja.
Spektroskopske analize Marsove atmosfere ozbiljno su započele 1894. godine, kada je astronom William Wallace Campbell dokazao da u Marsovoj atmosferi nema ni kisika ni vode. Do 1909. godine jači teleskopi i bolje periheličke opozicije Marsa od 1877. godine dovele su do pobijanja teorije o postojanju kanala na tom planetu.
Robotska sonda Mariner 4 je 1965. izvela prvi uspješan prelet planeta Mars, pri čemu je napravila prve slike njegove površine. Fotografije su pokazale suh Mars, bez rijeka, oceana ili bilo kakvih tragova života. Nadalje, otkriveno je da je površina (bar njeni fotografirani dijelovi) pokrivena kraterima, što ukazuje na nedostatak tektonske aktivnosti i bilo kakvog atmosferskog utjecaja na stijene tijekom posljednje četiri milijarde godina. Sonda je također otkrila da Mars nema globalno magnetsko polje koje bi ga štitilo od smrtonosnog kozmičkog zračenja. Sonda je uspjela izračunati i atmosferski tlak na planetu (oko 0,6 kPa, dok Zemlja ima 101,3 kPa), što znači da voda u tekućem stanju na njezinoj površini ne može postojati. Nakon podataka sa sonde Mariner 4, potraga za životom na Marsu se usredotočila na potragu za bakterijskim organizmima, napuštajući tako potragu za višestaničnim životom, budući da se stanište pokazalo previše surovim.
Tekuća voda neophodna je za postojanje života kakvog mi poznajemo i za metabolizam. Stoga se pretpostavlja da je život na Marsu bio moguć, ako se dokaže da je u Marsovoj prošlosti postojala tekuća voda. Orbiteri Viking su u mnogim područjima otkrili dokaze postojanja mogućih riječnih dolina, tragova djelovanja erozije, te na južnoj hemisferi razgranate potoke.
Osnovna misija robotskih sondi Viking sredinom 1970-ih bila je izvođenje eksperimenata kojima bi se utvrdilo postojanje mikroorganizama u marsovskom tlu, budući da su uvjeti za razvoj višestaničnog života nestali prije oko četiri milijarde godina. Tragalo se za mikroorganizmima sličnim onima na Zemlji. Od četiri eksperimenta, samo je eksperiment LR (Labeled Release) donio pozitivne rezultate, pokazavši povećanu proizvodnju 14CO2 pri prvom izlaganju tla vodi i hranjivim tvarima. Znanstvenici se slažu u dva aspekta misije Viking: da je u eksperimentu LR dobiven radiooznačeni 14CO2, te da GC-MS (Gas Chromatograph — Mass Spectrometer) nije otkrio organske molekule. Postoje međutim, vrlo različita tumačenja dobivenih podataka.
Jedan od inženjera eksperimenta LR, Gilbert Levin, vjeruje da su njegovi rezultati konačni dokazi života na Marsu, ali drugi znanstvenici osporavaju te rezultate i smatraju da su superoksidirajuće kemijske tvari u tlu mogle stvoriti iste kemijske reakcije bez prisustva živih bića. Došlo je gotovo do konsenzusa da se podatci eksperimenta LR odbace kao dvojbeni, jer plinski kromatograf i maseni spektrometar, koji su izrađeni da bi identificirali organske tvari, nisu zabilježili organske molekule. Rezultati misije Viking po pitanju postojanja života su, prema mišljenju većeg dijela stručnjaka, u najboljem slučaju neuvjerljivi.Tijekom jednog seminara Geofizičkog laboratorija instituta Carnegie (Washington, D.C., SAD) 2007. godine, ponovo je analizirano istraživanje Gilberta Levina. Levin i dalje smatra da su njegovi prvobitni podatci bili ispravni, jer su pozitivni i negativni kontrolni eksperimenti bili ispravni. Levinova istraživačka grupa je 12. travnja 2012. prijavila statističku pretpostavku (zasnovanu na starim podatcima koji su ponovo protumačeni matematičkom analizom algoritama) vezanu za Vikingov eksperiment LR, koja bi mogla dati dokaze da "na Marsu postoji mikrobni život." Kritičari kažu da se metoda koju su oni koristili još uvijek nije pokazala efikasnom pri razlikovanju bioloških i nebioloških procesa na Zemlji, pa je prerano izvoditi zaključke.Ronald Paepe, edafolog (znanstvenik koji proučava tlo), priopćio je kongresu Europskog seveza za geološke znanosti da nedavno otkriće silikata na Marsu možda ukazuje na pedogenezu, tj. razvoj tla, na čitavoj površini Marsa. Prema Paepeovom tumačenju, većina površine Marsa je aktivno tlo, koje je pocrvenilo zbog dugih razdoblja izloženosti raširenom djelovanju vode, vegetacije i djelovanja mikroorganizama.Istraživački tim s Meksičkog nacionalnog samostalnog sveučilišta, pod vodstvom Rafaela Navarro-Gonzáleza, zaključio je da oprema (TV-GC-MS), koja je pri programu Viking korištena za potragu za organskim molekulama, možda nije bila dovoljno osjetljiva da otkrije niske razine organskih tvari. Zbog jednostavnosti rukovanja njime, TV–GC–MS se još uvijek smatra standardnom metodom otkrivanja organskih tvari prilikom budućih misija na Mars, pa je stoga Navarro-González predložio da bi u sklopu izrade instrumenata koji služe u tu svrhu ubuduće trebali biti uključeni još neke metode detekcije.
Tvrdnja o postojanju života na Marsu u obliku Gillevinia straata zasniva se na starim podatcima koje su najviše prihvatili znanstvenici poput Gilberta Levina, Rafaela Navarro-Gonzáleza i Ronaldsa Paepea. Dokazi koji podržavaju postojanje mikroorganizama Gillevinia straata zasnivaju se na podatcima prikupljenim na dva lendera misije Viking koji su tražili biomarkere života, ali službeno je zaključeno da rezultati analiza nisu vjerodostojni.Mario Crocco, neurobiolog pri Neuropsihijatrijskoj bolnici Borda u Buenos Airesu (Argentina), predložio je 2006. godine stvaranje nove nomenklaturne kategorije koja definira rezultate landera Viking kao "metaboličke", pa prema tome i kao dokaze života. Crocco je predložio stvaranje novih kategorija (taksona) unutar novog kraljevstva u koje bi svrstao taj rod marsovskih mikroorganizama. Predložio je sljedeću taksonomiju:
Rod i vrsta: Gillevinia straataPrema tome, hipotetska vrsta Gillevinia straata ne bi bila bakterija (takson koji se veže za Zemlju), već pripadnik carstva "Jakobia" unutar sistema "Solaria". Ciljani učinak nove nomenklature bio je da se poništi breme dokaza potrebnih za potvrđivanje života, ali taksonomija koju je Crocco predložio nije prihvaćena u znanstvenoj zajednici i promatra se kao nomen nudum. Ni jedna daljnja misija na Marsu nije pronašla tragove biomolekula.
U sklopu misije Phoenix, 25. svibnja 2008. u polarne je predjele Marsa spuštena letjelica, koja je bila u funkciji do 10. studenog 2008. godine. Jedan od dva glavna cilja te misije bila je potraga za "nastanjivom zonom" u marsovskom regolitu, gdje bi mikroorganizmi mogli preživjeti, dok je drugi cilj bio istraživanje geološke povijesti vode na Marsu. Lender je imao robotsku ruku dužine 2,5 metara, sposobnu za iskopavanje plitkih brazda u regolitu. Proveden je elektrokemijski pokus u kojem su analizirani ioni u regolitu, te količine i vrsta antioksidanasa na Marsu. Podatci programa Viking ukazuju na to da bi oksidansi na Marsu mogli varirati ovisno o geografskoj širini, s obzirom na to da je Viking 2 na svojoj sjevernijoj poziciji pronašao manje oksidanasa nego Viking 1. Phoenix je sletio još sjevernije.
Prvi privremeni podatci koje je Phoenix prikazao pokazali su da tlo na Marsu sadrži perklorat, te stoga možda nije toliko pogodno za život kao što se prije pretpostavljalo. pH vrijednost i razina slanosti smatrani su povoljnim za održavanje života. Utvrđena je također prisutnost vrlo tankog sloja vode i CO2.
Misija Mars Science Laboratory je misija koju je pokrenula NASA, u sklopu koje je 26. studenog 2011. poslana letjelica koja je na Mars postavila rover Curiosity, robota na nuklearni pogon s instrumentima projektiranima za potragu za prošlim ili sadašnjim uvjetima relevantnim za biološku aktivnost. Rover Curiosity sletio je na Mars na ravnicu Aeolis Palus kod kratera Gale i planine Aeolis Mons 6. kolovoza 2012. godine.
ExoMars je program pod europskim vodstvom koji obuhvaća više letjelica, a trenutno ga razvijaju Europska svemirska agencija (ESA) i NASA; letjelice će biti poslane u misiju 2016. i 2018. godine. Osnovna znanstvena misija tog programa bit će potraga za biomarkerima na Marsu, bilo onima iz prošlosti ili iz sadašnjosti. Dva rovera s dvometarskom bušilicom koristit će se za prikupljanje podataka s raznih dubina Marsove površine, gdje bi se mogla naći tekuća voda i gdje bi mikroorganizmi mogli preživjeti djelovanje kozmičkih zraka.Mars Sample Return Mission — Najbolji predloženi način utvrđivanja postojanja života bio bi da se primjerak tla s Marsa vrati na Zemlju i tu ispita. Međutim, još uvijek ostaje neriješen problem pružanja i održavanja života tijekom mjeseci putovanja s Marsa na Zemlju. Zadovoljenje još uvijek nepoznatih prehrambenih i okolišnih potreba mogućih mikroorganizama također je problematično. Ako bi na Zemlju dospjeli mrtvi organizmi, bilo bi vrlo teško utvrditi jesu li oni bili živi još kada su prikupljeni.
NASA održava katalog od 34 meteorita s Marsa. To su vrlo važni uzorci budući da su oni jedini dostupni fizički primjerci površine Marsa. Istraživanja koja je proveo NASA-in Svemirski centar Johnson ukazuju da tri meteorita sadrže potencijalne dokaze da je na Marsu prije bilo života, u obliku mikroskopskih struktura koje sliče fosiliziranim bakterijama (takozvani biomorfi). Iako su prikupljeni dokazi dovoljno vjerodostojni, postoje različite interpretacije istih. Do danas ni jedan od prvobitnih znanstvenih dokaza hipoteze da su biomorfi egzobiološkog podrijetla (tzv. biogenička hipoteza) nije ni opovrgnut niti je za njega pronađeno nebiološko objašnjenje.Tijekom nekoliko desetljeća ustanovljeno je sedam kriterija za prepoznavanje izumrlog života u geološkim primjercima. Ti kriteriji su:
Je li starost primjerka i njegova stratigrafska lokacija usporediva s mogućim životom?
Jesu li te osobine jedinstvene za taj primjerak?Kako bi se prihvatilo postojanje izumrlih živih bića u nekom primjerku, moraju se zadovoljiti ili svi ili većina spomenutih kriterija. Ni jedan primjerak s Marsa nije ispunio sve kriterije, ali istraživanja još uvijek traju.Od 2010. godine vrše se ponovljena istraživanja biomorfa pronađenih u tri marsovska meteorita, i to pomoću naprednijih instrumenata za analizu od onih koji su se prije koristili. Znanstvenici koji vode to istraživanje u Svemirskom centru Johnson vjerovali su da će prije kraja godine u meteoritima pronaći konačne dokaze izumrlog života na Marsu.
Članovi projekta ANSMET su u prosincu 1984. na Antarktiku pronašli meteorit ALH84001; težio je 1,93 kg. Taj je primjerak prije oko 17 milijuna godina odlomljen s Marsa i izbačen u orbitu nakon udara primarnog meteorita u površinu Marsa i proveo je 11 000 godina u ili na antarktičkim ledenim pokrivačima. Analize njegovog sastava koje je provela NASA pokazale su prisustvo vrste magnetita koji se na Zemlji može naći samo u mjestima gdje su prisutni određeni mikroorganizmi. U kolovozu 2002. drugi NASA-in tim pod vodstvom Kathie Thomas-Keptra objavio je istraživanje koje je pokazalo da se 25% magnetita u ALH 84001 javlja u malenim, jednolikim kristalima koji se na Zemlji vežu samo za biološku aktivnost, a da je ostatak magnetita uobičajeni neorganski magnetit. Tehnika ekstrakcije nije omogućila određivanje je li magnetit (moguće biološkog porijekla) bio organiziran u lance, kao što se očekuje. Meteorit pokazuje tragove sekundarne mineralizacije u doticaju s vodom na relativno niskoj temperaturi, te nezemaljske promjene uzrokovane vodom. Pronađeni su tragovi policikličnih aromatskih ugljikovodika, čija se količina smanjivala bliže površini.
Neke strukture koje podsjećaju na mineralizirane odljeve kopnenih bakterija i njihovih fibrila ili nusprodukata (izvanstaničnih polimernih tvari) pojavljuju se na rubovima ugljičnih globula i dijelova kamena koji su prošli kroz predkopnenu alteraciju vodom. Veličina i oblik tih objekata odgovara istim kod fosiliziranih nanobakterija sa Zemlje, ali je i postojanje samih nanobakterija kontroverzno.
NASA-ini znanstvenici su u studenom 2009. izjavili da je detaljnija analiza tog meteorita pokazala "jake dokaze da je na Marsu nekada davno postojao život".
Meteorit Nakhla pao je na Zemlju 28. lipnja na lokalitetu Nakhla kod Aleksandrije (Egipat).Tim NASA-inog Svemirskog centra Johnson je 1998. pribavio maleni primjerak tog meteorita u svrhu analize. Istraživači su pronašli predkopnene vodene faze izmjenjivanja i strukture veličine i oblika u skladu s fosiliziranim nanobakterijama sa Zemlje, mada je postojanje samih nanobakterija kontroverzno.
Plinskom kromatografijom i masenom spektrometrijom (GC-MS) 2000. godine istražena je prisutnost policikličnih aromatskih ugljikovodika visoke molekularne mase. NASA-ini su znanstvenici zaključili da je moguće da čak 75% organskih tvari u meteoritu Nakhla "nema recentno zemaljsko podrijetlo".Ovi su rezultati izazvali dodatno zanimanje za taj meteorit, pa je NASA 2006. uspjela pribaviti još jedan, veći primjerak iz Londonskog prirodoslovnog muzeja. Kod drugog primjerka primijećena je velika, dendritična nakupina ugljika. Nakon objave rezultata istraživanja 2006. godine, neki nezavisni istraživači tvrdili su da su naslage ugljika biološkog porijekla. Međutim, naglašeno je da, budući da je ugljik četvrti najčešći element u svemiru, njegovo otkriće u neobičnim strukturama ne dokazuje ili ukazuje na mogućnost da je on biološkog podrijetla.
Meteorit Shergotty, težak 4 kg, pao je na Zemlju 25. kolovoza 1865. u grad Shergotty (Indija), a očevici su ga prikupili gotovo odmah. Taj meteorit je relativno mlad; smatra se da je vulkanskog podrijetla i da je na Marsu nastao prije samo 165 milijuna godina. Sastoji od uglavnom od piroksena i smatra se da je prošao nekoliko stoljeća izmjena pod utjecajem vode. Određene osobine njegove unutrašnjosti ukazuju na ostatke biofilma i odgovarajućih zajednica mikroorganizama. Još uvijek se radi na potrazi za magnetitima u fazama promjena.
Ni jedna marsovska sonda od Vikinga naovamo još nije istražila marsovski regolit specifično u potrazi za metabolizmom koji bi bio konačni znak prisutnosti života. NASA-ine nedavne misije fokusirale su se na drugo pitanje: jesu li se u drevnoj prošlosti na površini Marsa nalazila jezera ili oceani tekuće vode. Znanstvenici su pronašli hematit, mineral koji nastaje u prisutnosti vode. Odlučilo se stoga da misija rovera Spirit i Opportunity (2004.) nije bila potraga za prošlim ili sadašnjim životom, već za dokazima prisustva tekuće vode na Marsovoj površini u davnoj prošlosti.
Tekuća voda, na Zemlji neophodna za život i metabolizam koji obično vrše živa bića sa Zemlje, ne može postojati na površini Marsa zbog njegovog sadašnjeg aniskog atmosferskog tlaka i temperature, a jedina iznimka su niska područja tijekom kratkih vremenskih razdoblja, a tekuća voda se ne javlja na samoj površini.U lipnju 2000. godine otkriveni su dokazi podzemne vode u obliku vododerina. Duboke potpovršinske nakupine vode blizu tekuće jezgre planeta mogle bi biti stanište za neka živa bića. Međutim, u ožujku 2006. astronomi su obznanili otkriće sličnih "vododerina" na Mjesecu, a smatra se da se u njima nikada nije nalazila voda. Astronomi su predložili ideju da su te "vododerine" nastale udarom mikrometeorita.
NASA je u ožujku 2004. obznanila da je rover Opportunity otkrio dokaze da je Mars u davnoj prošlosti bio vlažan planet. To je podiglo nadu da bi se tragovi izumrlog života na Marsu mogli naći i danas. ESA je potvrdila da je orbiter Mars Express u siječnju 2004. izravno otkrio ogromne zalihe zaleđene vode na Marsovom južnom polu.ESA je 28. srpnja 2005. godine obznanila fotografske dokaze površinskog leda u blizini sjevernog pola na Marsu.
NASA je u prosincu 2006. objavila slike koje je napravio Mars Global Surveyor, koje su sadržavale dokaze da na Marsovoj površini povremeno teče voda. Na slikama nije prikazana tekuća voda, već promjene u kraterima i naslagama sedimenata, što je pružilo do sada najjače dokaze da je voda tu tekla prije samo nekoliko godina, a možda teče čak i sada. Neki su znanstvenici bili skeptični glede toga da je tekuća voda izazvala promjene osobina površine koje je zabilježila svemirska letjelica. Tvrdili su da se i drugi materijali, kao što su pijesak i prašina, mogu kretati slično kao tekućine i oblikovati slične strukture.Novije analize pješčara s Marsa, u kojima su korišteni podatci prikupljeni orbitalnom spektrometrijom, navode na zaključak da je voda koja je prije postojala na Marsu imala previsok salinitet za opstanak života sličnog onom na Zemlji. Tosca i suradnici su otkrili da je marsovska voda na lokacijama koje su promatrali imala aktivnost aw ≤ 0,78 do 0,86 - razinu koja bi bila smrtonosna za većinu zemaljskih organizama. Međutim, pripadnici vrste Haloarchaea mogu preživjeti u otopinama vrlo visokog saliniteta, do točke zasićenosti.NASA-in lander Phoenix, koji je u srpnju 2008. sletio na arktičku ravnicu na Marsu, potvrdio je prisutnost smrznute vode u blizini njegove površine. Potvrda toga je izlaganje svijetlog materijala tijekom roverovog kopanja, koji je ispario i nestao u roku od 3 do 4 dana. To je pripisano potpovršinskom ledu, izloženom Marsovoj atmosferi iskopavanjem, koji je ubrzo sublimirao.
Godine 2003. na Marsu su pronađeni tragovi metana, a to je potvrđeno 2004. godine. Karakteristika je metana da je vrlo nestabilan, stoga njegovo prisustvo ukazuje na to da bi na tom planetu morao postojati njegov aktivan izvor kako bi se njegova količina u atmorferi održala. Procjenjuje se da Mars mora stvoriti 270 tona metana godišnje, ali udari asteroida izazivaju stvaranje samo 0,8% sveukupnog metana. Mada su mogući geološki izvori metana, kao što je putem serpentinizacije, nedostatak vulkanizma hidrotermalne aktivnosti i vrućih točaka (vulkanskih zona koje se hrane magmom izravno iz plašta planeta) nije pogodan za geološki nastanak metana. Predloženo je da metan nastaje kemijskim reakcijama u meteoritima, do kojih vodi visoka temperatura pri prolasku meteorita kroz atmosferu. Iako je istraživanje koje je objavljeno u prosincu 2009. opovrgnulo tu mogućnost, u jednom drugom istraživanju objavljenom 2012. zaključeno je da bi izvor mogli biti organski spojevi u meteoritima, koja se pod ultraljubičastim zračenjem pretvaraju u metan.Prisutnost života u obliku mikroorganizama kao što su metanogeni (mikroorganizmi koji stvaraju metan kao nusprodukt metabolizma) spada među moguće, ali još nedokazane izvore tog spoja. Ako mikroskopski oblici života stvaraju metan na Marsu, vrlo je vjerojatno da oni žive ispod površine, gdje još uvijek ima dovoljno topline za postojanje tekuće vode.Od otkrića metana u atmosferi 2003. godine, neki znanstvenici dizajniraju modele i vrše in vitro eksperimente kako bi utvrdili rast metanogena na simuliranom marsovskom tlu. U eksperimentima sve četiri skupine bakterija stvorile su znatne količine metana, čak i uz pristnost 1,0wt% perklorata. Ovi rezultati pokazuju da prisutnost perklorata, koje je zabilježio lander Phoenix, ne znači da prisutnost metanogena na Marsu nije moguća.Tim kojeg je vodio Levin predložio je da bi oba fenomena - stvaranje i degradacija metana - mogla biti pripisana ekologiji mikroorganizama koji stvaraju i troše metan.U lipnju 2012. znanstvenici su objavili da bi mjerenje omjera razine vodika i metana na Marsu moglo pomoći u određivanju vjerojatnosti života na Marsu. Prema riječima znanstvenika, "...nizak omjer H2/CH4 (manje od otprilike 40) ukazuje na to da je život vjerojatno prisutan i aktivan." Drugi znanstvenici nedavno su prijavili metode određivanja vodika i metana u vanzemaljskim atmosferama.Rover Curiosity, koji je na Mars sletio u kolovozu 2012. godine, sposoban je vršiti mjerenja koja razlikuju različite izotope metana; ali iako je cilj misije određivnje je li mikroskopski život na Marsu izvor metana, on vjerojatno prebiva duboko ispod površine, izvan dosega rovera. Prva mjerenja pomoću TLS-a ukazala su na to da je na mjestu slijetanja u prvim trenucima postojalo manje od 5 ppb metana. Orbiter ExoMars Trace Gas, koji će biti poaslan 2016. godine, izvršiti će dalja istraživanja prisutnosti metana, kao i produkte njegovog raspadanja, kao što su formaldehid i metanol.
U veljači 2005. obznanjeno je da je Planetary Fourier Spectrometer (PFS) orbitera Mars Express Europske svemirske agencije otkrio tragove formaldehida u Marsovoj atmosferi. Vittorio Formisano, direktor PFS-a, nagađa da bi formaldehid mogao biti nusprodukt oksidacije metana te, prema tome, iznosi tvrdnju da je Mars ili vrlo geološki aktivan, ili ima kolonije mikroorganizama. NASA-ini znanstvenici smatraju preliminarne podatke vrijedne nastavljenog istraživanja, ali su također odbili tvrdnje da su živi organizmi prisutni.
U svibnju 2007. rover Spirit je jednim svojim neispravnim kotačem zagrebao tlo, otkrivši tako područje izuzetno bogato silicijevim dioksidom (90%). Ova je formacija minerala slična utjecaju kojeg im voda iz termalnih izvora ima u doticaju s vulkanskim stijenama. Znanstvenici to smatraju dokazom staništa koje je postojalo u prošlosti i koje je možda bilo pogodno za život mikroorganizama, te teoretiziraju da je jedan mogući izvor silicijeviog dioksida međudjelovanje između tla i kiselih isparavanja koja su nastala vulkanskom aktivnošću u blizini vode. Još jedno moguće podrijetlo jest voda u staništu  mnogobrojnim termalnim izvorima.Na osnovu analoga koji se mogu naći na Zemlji, hidrotermalni sustavi na Marsu bili bi vrlo privlačni zbog svog potencijala za održavanje organskih i neorganskih biomarkera. Dobar primjer su bakterije koje oksidiraju željezo i koje su mnogobrojne i u morskim i u kopnenim hidrotermalnim sustavima, gdje često pokazuju izraženu staničnu morfologiju i često su obložene mineralima, posebno bakteriogenim željezovim oksidima i silicijevim dioksidom. Mikrofosili bakterija koje oksidiraju željezo pronađene su u drevnim nalazištima silicija i željeza, te je oksidacija željeza prema tome možda jedan drevan i vrlo rasprostranjen način vršenja metaboličkih funkcija. Ako to bude moguće, roveri budućih misija na Mars istraživati će otvore neaktivnih hidrotermalnih sistema.
Sezonsko zaleđivanje i otapanje južnih ledenih pokrivača rezultira formiranjem paukolikih zrakastih kanala koje sunčeva svjetlost izrezbari na ledu debelom 1 metar. Sublimirani CO2 (a vjerojatno i voda) potom povećavaju unutarnji tlak i stvaraju erupcije slične gejzirskim, pri čemu izbacuju hladne tekućine, često pomiješane s tamnim bazaltom ili blatom. Taj je proces vrlo brz, odvija se u  nekoliko dana, tjedana ili mjeseci - što je vrlo neobična stopa promjene u geologiji, pogotovo na geološki neaktivnom Marsu.
Tim mađarskih znanstvenika predložio je da su najupadljiviji dijelovi gejzira - njihove tamne točke i zrakasti kanali - možda kolonije fotosintetskih marsovskih mikroorganizama, koji prezimljuju ispod ledenog pokrivača, a kada se sunčeva svjetlost u rano proljeće vrati na pol, ona prodire kroz led, mikroorganizmi počnu vršiti fotosintezu i zagrijavaju prostor oko sebe. Džep tekuće vode, koji bi u tankoj marsovskoj atmosferi inače odmah ispario, oko njih je zarobljen ledom. Kako se led istanjuje, mikroorganizmi se pokazuju kao područja sive oboje. Kada se led sasvim otopi, mikroorganizmi se brzo isuše i pocrne, okruženi sivom aureolom. Mađarski znanstvenici vjeruju da je čak i složen proces sublimacije nedovoljno objašnjenje za formiranje i razvoj tamnih pjega u prostoru i vremenu. Od njihovog otkrića, pisac fikcije Arthur C. Clarke zalagao se za istraživanje ovih formacija kao vrijednih iz perspektive astrobiologije .Međunarodni europski tim predložio je da ako tijekom godišnjeg ciklusa topljenja u kanalima postoji tekuća voda, ista bi mogla biti niša u koju bi se određeni oblici mikroskopskog života mogli povući i prilagoditi, zaštićeni od sunčevog zračenja. Jedan je britanski tim također razmatrao mogućnost da u tim neorganskim formacijama koegzistiraju organske tvari, mikroorganizmi, pa možda čak i jednostavne biljke, pogotvo ako su osim vode prisutni i geotermalni izvori energije. Također naglašavaju da se većina geoloških struktura može objasniti i bez pozivanja na hipoteze o postojanju organskog života na Marsu. Predloženo je razvijanje lendera "Mars Geyser Hopper", koji bi izbliza istražio gejzire na polovima.
Mariner 4 je 1965. godine otkrio da Mars nema magnetosferu koja bi ga štitila od kozmičkih i sunčevih zraka opasnih po život; promatranja koje je Mars Global Surveyor proveo krajem 1990-ih potvrdila su to otkriće. Znanstvenici nagađaju da je nedostatak magnetskog štita pomogao u tome da sunčev vjetar tijekom nekoliko milijardi godina otpuše većinu atmosfere Marsa.Nakon kartografiranja razine kozmičkog zračenja na različitim dubinama na Marsu, istraživači su zaključili da bi unutar prvih nekoliko metara njegove površine bilo kakav život bio ubijen kao poslijedica smrtonosnih količina kozmičkog zračenja. Godine 2007. izračunato je da bi oštećenje DNK i RNK na taj način ograničilo život na Marsu na dubine veće od 7,5 metara. Prema tome, najbolje potencijalne lokacije za otkrivanje života na Marsu mogla bi biti podzemna staništa koja još nisu istražena.
26. travnja 2012. znanstvenici su izvjestili da su lišajevi preživjeli i pokazali izvanredne rezultate u kapacitetu prilagođavanja fotosintetske aktivnosti tijekom trajanja simulacije (34 dana) marsovskih uvjeta u Mars Simulation Laboratoryju (MSL), kojeg održava Njemački centar za avijaciju i kozmonautiku (DLR).
Scientific American Magazine (izdanje studenog 2005.) Je li život došao s drugog planeta?
