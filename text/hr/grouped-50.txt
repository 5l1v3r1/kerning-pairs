
Međunarodna svemirska postaja (eng. International Space Station - ISS), međunarodno je razvijena istraživačka postaja koja se trenutačno sastavlja u Zemljinoj nižoj orbiti. Radovi na sastavljanju u svemiru započeli su 1998. s planiranim završetkom do 2012. Postaja će u operativnoj uporabi ostati najmanje do 2020. s mogućnošću produžetka do 2028. Poput mnogih drugih umjetnih satelita, ISS je moguće vidjeti golim oko sa Zemlje. Služi kao istraživački laboratorij s mikrogravitacijskim uvjetima u kojima posada izvodi eskperimente s područja biologije, ljudske biologije, fizike, astronomije i meteorologije. Postaja pruža jedinstveno okruženje za testiranje sustava svemirskih brodova koji će se koristiti za ljudske misije na Mjesec i Mars. Postajom upravljaju Ekspedicijske posade te je trajno naseljena od 2. studenog 2000. što predstavlja neprekidnu ljudski prisutnost u svemiru više od 10 godina. Od studenog 2012. na postaji boravi posada Ekspedicija 34.
Postaja je "sinteza" više svemirskih projekata koji uključuju američki Freedom, sovjetski/ruski Mir-2, europski Columbus i japanski Kibō. Budžetna ograničenja dovela su do spajanja ovih projekata u jedan multi-nacionalni program. Projekt Međunarodne svemirske postaje započet je 1994. s Shuttle-Mir programom, te je prvi modul (Zarja) nove postaje lansirala Rusija 1998. godine. Od tada, moduli pod pritiskom, vanjske konstrukcije i druge komponente lansirane su američkim Space Shuttleovima te ruskim raketama Proton i Sojuz. Od lipnja 2011., postaja se sastoji od 15 modula pod pritiskom i opsežne strukture vanjskih nosača (ITS). Posljednji planirani modul, ruski laboratorij, planira se lansirati 2012. Električnu energiju omogućuje 16 solarnih ploča na vanjskim nosačima uz dodatak četiri manje ploče na ruskim modulima. Postaja se održava u orbiti na visini od 278 km do 460 km, pritom se gibajući prosječnom brzinom od 27.724 km/h.Rukovođena kao zajednički projekt između pet sudjelujućih svemirskih agencija, sekcijama postaje upravljaju kontrole misije: NASA-e (SAD), RKA (Rusija), JAXA-e (Japan), CSA (Kanada) i ESA-e (Europa). Vlasništvo i uporaba svemirske postaje regulirano je međunarodnim ugovorima i sporazumima koji Rusiji omogućuju da zadrži puno vlasništvo nad svojim modulima dok se ostatak postaje dijeli na preostale zemlje. Postaju opskrbljuju letjelice Sojuz, Progress, Automated Transfer Vehicle i H-II Transfer Vehicle te su je posjetili astronauti iz 15 različitih zemalja. Cijenu postaje ESA je procijenila na 100 milijardi eura tijekom razdoblja od 30 godina iako druge procjene variraju od 35 do 160 milijardi dolara. Financiranje, istraživačke mogućnosti i tehnički dizajn ISS programa često su kritizirani zbog visokih troškova.
Prvenstveno istraživački laboratorij, ISS nudi prednosti nad drugim svemirskim letjelica poput NASA-inog Space Shuttlea zato što je napravljena kao dugoročna platforma u svemiru gdje se provode dugotrajne studije. Prisustvo stalne posade omogućuje direktno promatranje, nadopunjavanje, popravljanje i zamjenjivanje eksperimenata i komponenti same postaje. Znanstvenici na Zemlji imaju brz pristup podacima u svemiru što im omogućuje brzo modificiranje ili pokretanje novih eksperimenata - nešto što nije moguće u specijaliziranim letjelicama bez posade.Posade, koje na postaji borave po više mjeseci, obavljaju znanstvene eksperimente svaki dan. Do završetka rada Ekspedicije 15, na postaji je izvedeno 138 značajnih istraživanja, te se znanstvena otkrića, na poljima od osnova znanosti do potpuno novih istraživanja, objavljuju svaki mjesec.ISS omogućuje (sa svojom lokacijom u relativnoj sigurnosti Zemljine orbite) testiranje svemirskih sustava koji će biti potrebni za dugoročne misije na Mjesec i Mars. Pruža iskustvo u održavanju i popravljanju sustava u svemiru što će biti ključno u upravljanju svemirskim brodovima na dužim putovanjima.
Dio misije uključuje obrazovanje i međunarodnu suradnju. Posada ISS omogućuje studentima na Zemlji da zamisle eksperimente čije odvijanje mogu kasnije pratiti, izvoditi ih neovisno na Zemlji itd. Sam program ISS omogućuje pripadnicima četrnaest zemalja da zajedno rade u svemiru i pripremaju se za buduće multinacionalne misije.
ISS predstavlja platformu na kojoj se mogu provoditi različiti eksperimenti koji zahtjevaju neobične uvjete kakvi vladaju na postaji. Glavna područja istraživanja su svemirska medicina, životne znanosti, fizikalna znanost, astronomija i meteorologija. Autorizacijskim aktom iz 2005., NASA je odredila američki segment postaje kao nacionalni laboratorij s ciljem povećanja uporabe ISS-a od strane drugih federalnih agencija i privatnog sektora.Istraživanja na ISS-u otkrivaju nam nove činjenice oko posljedica dugotrajnog boravka u svemiru. Tako se trenutačno proučavaju mišićna atrofija, osteoporoza i pomicanje fluida, na osnovu čijih bi rezultata mogli zaključiti da li su kolonizacjia svemira i dugotrajni svemirski letovi mogući. Prema podacima dobivenim do 2006., gubitak koštane mase i mišćna atrofija sugeriraju nam da postoji veliki rizik od fraktura i problema s kretanjem nakon što bi astronauti sletjeli na neki planet uslijed dugotrajnog međuplanetarnog puta (kao što je npr. šestomjesečni put do Marsa). Važnija medicinska istraživanja se odvijaju preko "Nacionalnog instituta za svemirska i biomedicinska istraživanja" (eng. National Space and Biomedical Research Institute). Posebno je istaknuta studija u kojoj astronauti navođeni od stručnjaka na Zemlji, izvode preglede ultrazvukom. Tu se posebno uzima u obzir dijagnoza i liječenje bolesti u svemiru budući da se u posadi postaje često ne nalaze liječnici. Predviđa se da će ovaj način pregleda "iz daljine" pronaći primjenu i na Zemlji, posebno u ruralnim područjima gdje stručna pomoć nije dostupna. Znanstvenici proučavaju i utjecaj mikrogravitacijskog okruženja na evoluciju, rast, razvoj i unutarnje procese kod biljaka i životinja. 
Istraživanje svojstava fluida u mikrogravitaciji znanstvenicima će se omogućiti bolje predviđanje ponašanje fluida. Budući da se fluidi u mikrogravitaciji mogu gotovo u potpunosti kombinirati, fizičari istražuju tvari koje se ne miješaju lako na Zemlji. Također, proučavanje reakcija koje usporavaju niska gravitacija i temperature omogućiti će znanstvenicima bolje razumijevanje supravodljivosti.Proučavanje materijala jedan je od bitnih elemenata istraživanja na Međunarondoj svemirskoj postaji s ciljem stvaranja ekonomske dobiti razvijajući bolje metode izrade materijala na Zemlji. Proučava se i utjecaj mikrogravitacije na unutarnje sagorijevanje kroz studiju korisnosti izgaranja i kontrole emisije zagađivača. Ova otkrića mogu unaprijediti naše znanje o proizvodnji energije i dovesti do ekonomskih i ekoliških dobitaka. Planovi predviđaju buduća proučavanja ozona, vodene pare, oksida u zemljinoj atmosferi te kozmičkih zraka, svemirske prašine, antimaterije i tamne tvari.
Međunarodna svemirska postaja predstavlja sintezu nekoliko nacionalnih svemiriskih postaja zamišljenih tijekom Hladnog rata. NASA je na početku 1980-ih planirala izgradnju modularne postaje Freedom kao odgovor na sovjetske Saljutove i Mir dok su Sovjeti za 1990-te planirali Mir-2. Freedom nije zaživio zbog financijskih i konstrukcijskih ograničenja.
Freedom je raspadom Sovjetskog Saveza i okončanjem Svemirske utrke gotovo otkazan. Post-sovjetski ekonomski kaos u Rusiji doveo je do ukidanja Mira-2 nakon što je već izrađen bazni blok DOS-8. S sličnim financijskim problemima suočile su se i druge nacije što je nagnalo američku vladu da krene u pregovore s europskim državama, Rusijom, Japanom i Kanadom oko združenog programa.U lipnju 1992. američki predsjednik George H. W. Bush i ruski predsjednik Boris Jeljcin dogovorili su suradnju na području istraživanja svemira. Nastali projekt uključivao je boravak jednog američkog astronauta na Miru i dva ruska kozmonauta na Space Shuttleu. U rujnu 1993. američki podpredsjednik Al Gore i ruskim premijer Viktor Černomirdin objavili su planove nove svemirske postaje koja će u konačnici postati Međunarodna svemirska postaja.U skladu s planom, program ISS bi kombinirao ranije predložene svemirske postaje svih sudjelujućih agencija: NASA-in Freedom, ruski Mir-2, ESA-in Columbus i japanski Kibō. Kada je 1998. lansirana Zarja, prvi modul nove postaje, očekivalo se da će izgradnja biti gotova do 2003. no različiti problemi i komplikacije odgodili su to za 2011./12.
Sastavljanje Međunarodne svemirske postaje započelo je u studenom 1998. Astronauti komponente postaje spajaju kroz svemirske šetnje. Do 27. studenog 2009., obavili su ih 136, provevši 849 sati izvan letjelice u zadatcima sastavljanja i održavanja postaje.
Prvi segment ISS-a, modul Zarja, u svemir je lansiran 20. studenog 1998. pomoću ruske rakete Proton. Dostavljen pomoću Space Shuttlea (STS-88), modul Unity pridružio mu se dva tjedna kasnije. U srpnju 2000. postojećoj konfiguraciji dodana je ruska Zvezda što je postaji omogućilo trajnu posadu od tri člana. Prva posada, Ekspedicija 1, na postaju je došla u studenom 2000. pomoću Sojuza TM-31. Sljedeće dvije godine postaja je i dalje nadograđivana. Raketa Sojuz-U je donijela spojni odjeljak Pirs, Space Shuttleovi Discovery, Atlantis i Endeavour donijeli su laboratorij Destiny, zračnu komoru Quest, robotsku ruku Canadarm2 i više drugih dijelova.Proširenje postaje usporeno je nesrećom Space Shuttlea Columbia (STS-107) 2003. Sastavljanje je nastavljeno 2005. lansiranjem misije STS-114.Tijekom misija STS-116, STS-117 i STS-118 dostavljeno je nekoliko vanjskih nosača i dodatni set solarnih panela. Povećana proizvodnje električne energije omogućila je dodavanje novih modula pod pritiskom poput Harmonya i europskog Columbusa. Slijedile su prve dvije komponente Kiba te kompletiranje Integrated Truss Structurea s četvrtim i posljednjim parom solarnih panela. Zadnji dio Kiba dostavljen je u srpnju 2009. na STS-127 poslije čega je došao ruski Poisk. Treći čvor, Tranquility, dopremljen je u veljači 2010. na STS-130 zajedno s Cupolom. U svibnju iste godine s Atlantisom (STS-132) je došao i Rassvet. Posljednji modul pod pritiskom američkog segmenta postaje, Leonardo, na postaju je dostavljen Space Shuttleom Discovery što je ujedno bio i njegov posljednji let. 
Prema stanju iz ožujka 2011., ISS se sastoji od petnaest modula pod pritiskom i Inegrated Truss Structurea. Lansiranje još čekaju ruski modul Nauka i brojne vanjske komponente poput European Robotic Arma.
Po kompletiranju, ISS će se sastojati od šesnaest modula pod pritiskom ukupnog volumena oko 1000 kubičnih metara. To oključuje: laboratorije, spojna odjeljenja, zračne komore, čvorišta i životni prostor. petnaest ovih komponenti već je u svemiru dok još jedan čeka na lansiranje. Svaki modul je, ili će biti, dostavljen Space Shuttleom te raketama Proton ili Sojuz.
Nekoliko je modula planirano ali su tijekom vremena otkazani zbog više razloga: budžetnih ograničenja, jer su u međuvremenu postali nepotrebni ili uslijed redizajna postaje nakon nesreće Space Shuttlea Columbie. To su:
američki Centrifuge Accommodations Module za eksperimente oko umjetne gravitacije.
američki Habitation Module koji se trebao koristiti kao boravišni prostor za posadu.
američki Crew Return Vehicle koji je trebao biti brod za spašavanje posade. Umjesto njega, koriste se ruski Sojuzi.
američki Interim Control Module i ISS Propulsion Module trebali su poslužiti kao zamjene za modul Zvezdu u slučaju njenog neuspjelog lansiranja.
ruski Universal Docking Module na koji su se trebali spojiti ruski istraživački moduli.
Science Power Platform bi električnom energijom opskrbljivao ruski orbitalni segment neovisno o solarnim pločama.
Uz module pod pritiskom, ISS je sastavljena od velikog broja vanjskih (izloženih) komponenti. Najveći pojedinačni dio je Integrated Truss Structure (ITS) za koji su spojene glavne solarne ploče i termalni radijatori. Sastoji se od deset odvojenih segmenata koji zajedno čine strukturu dugačku 108,5 m.Alfa magnetski spektrometar (Alpha Magnetic Spectrometere - AMS), eksperiment iz čestične fizike, je lansiran s misijom STS-134 i uskoro bi trebao biti posjen za ITS. Koristiti će se za mjerenje kozmičkih zraka i potragu za tamnom tvari i antimaterijom.ITS služi i kao baza za glavni daljinski upravljani manipulatorski sustav zvan Mobile Servicing System (MSS). On se sastoji od Mobile Base Systema (MBS, Canadarm2) i Special Purpose Dexterous Manipulatora. MBS se kreće na "tračncima" koje su ugrađene na određene segmente ITS omogućujući mu da robotskom rukom dobavi svaki dio američkog segmenta postaje. Dohvat MSS planira se povećati ugradnjom Orbiter Boom Sensor Systema koji bi trebao biti dopremljen tijekom misije STS-133.U konačnoj konfiguraciji postaje postojati će još dva slična sustava. European Robotic Arm opsluživati će ruski orbitalni segment te će biti lansirana zajedno s modulom Nauka. Japanski Experiment Modul Remote Manipulator System, koji opslužuje JEM Exposed Facility,  lansiran je tijekom misije STS-124 i spojen na JEM Pressurised Module. Uz dodatak nevednenih, postoje i dvije ruske Strela dizalice koje se koriste za svemirske šetnje i premještanje dijelova oko ruskog orbitalnog segmenta.U svom završnom obliku, postaja ima nekoliko manjih vanjskih komponenti poput tri External Stowage Platforms (ESP-ovi) koje se koriste za skladištenje rezervnih dijelova. Četiri ExPrESS Logistics Carriera (ELC-ovi) omogućiti će izvođenje eksperimenata u vakuumu svemira. ELC-ovi 1 i 2 na postaju su dopremljeni misijom STS-129 u studenom 2009., 3 u veljači 2011. s STS-133 dok se za ELC 4 planira misija STS-134. Postoje i dva vanjska elementa koja su spojena direktno na laboratorijske module. To su: JEM Exposed Facilitay koji služi japanskom JEM-u, i postrojenje na europskom laboratoriju Columbus koje omogućuje električnu energiju i podatkovnu vezu s eksperimentima poput European Technology Exposure Facility i Atomic Clock Enemble in Space. Instrument za daljinsko istraživanje SAGE III-ISS biti će dopremljen na postaju tijekom 2014. godine u kapsuli Dragon.
Međunarodna svemirska postaja električnu energiju dobiva putem fotonaponskih ćelija. Ruski segment postaje, poput Space Shuttlea i većine drugih letjelica, koristi 28 voltnu istosmjernu struju koju stvaraju četiri solarne ploče postavljene direktno na module Zarja i Zvezda. Ostatak postaje koristi 130-180 V struju koju stvaraju američke PV ploče raspoređene kao četiri parna "krila". Pritom, svako krilo proizvodi gotovo 32,8 kW.Struja se stabilizira i distribuira pri 160 V te se konvertira na 124 V. Viša voltaža prilikom distribucije omogućuje uporabu manjih i lakših vodiča. Dva segmenta postaje dijele struju putem pretvarača budući da je otkazivanje ruskog Science Power Platforma učinilo ruski segment ovisnim o američkim solarnim pločama.Postaja koristi punjive nikal-vodike baterije kao stabilan izvor energije tijekom 35 minuta svake 90-minutne orbite kada Zemlja zakloni Sunce. Ponovno se pune na "dnevnoj" strani Zemlje. Imaju životni vijek od 6,5 godina (više od 37.000 ciklusa punjenja i pražnjenja) te će se redovito zamjenjivati tijekom očekivanog životnog ciklusa postaje od 20 godina.Američke solarne ploče prate položaj Sunca kako bi maksimizirale proizvodnju električne energije. Svaka ploča ima površinu od oko 375 m2 i dužinu od 58 m. U kompletnoj konfiguraciji, ploče prate Sunce rotirajući alfa kardanski zglob jednom po orbiti, dok beta zglob prati manje promjene u kutu između Sunca i postaje. Night Glider način rada noću poravnava ploče paralelno s vektorom brzine kako bi umanjio značajni aerodinamički otpor koji nastaje uslijed relativno niske visine orbitiranja.
Međunarodna svemirska postaja održava se u gotovo kružnoj orbiti na minimalnoj visini od 278 km i maksimalnoj od 460 km. Putuje prosječnom brzinom od 27.724 km/h što joj omogućuje 15,7 orbita oko Zemlje dnevno. Normalna maksimalna visina postaje je 425 km zbog mogućnosti letjelica Sojuz da joj se približe. Budući da ISS uslijed atmosferskog otpora konstantno gubi na visini, potrebno ju je nekoliko puta godišnje pogurati na višu visinu. Potrebni potisak može se ostvariti pomoću dva ugrađena potisnika na modulu Zvezda, spojenog Space Shuttlea, Progressa ili ESA-inog ATV-a. Obično su potrebne dvije orbite (tri sata) da se postaja smjesti na novu visinu.U prosincu 2008. NASA je s tvrtkom Ad Astra Rocket Company potpisala sporazum  koji može rezultirati testiranjem plazma pogona VASIMR na postaji što bi u konačnici omogućilo ekonomičnije održavanje postaje u stabilnoj orbiti. Položaj i brzina određuju se neovisno koristeći američki GPS te kombinaciju vektorskih ažuriranja s tla i ruskog GLONASS-a.
Radio komunikacija se koristi za telemetriju i znanstvene podatkovne veze između postaje i zemaljske kontrole. Radio veze se također koriste i tijekom susreta/spajanja s drugim letjelicama te za audio i video komunikaciju između članove posade, kontrolora leta i članova obitelji. Zbog toga, ISS je opremljena s unutarnjim i vanjskim komunikacijskim sustavima različitih namjena.Ruski orbitalni segment komunicira direktno sa zemaljskom kontrolom zahvaljujući anteni Lira koja je postavljena na Zvezdu. Lira ima mogućnosti korištenja satelit Luch za prijenos podataka. Ovaj sustav, korišten za komunikaciju s Mirom, je zapušten tijekom 1990-ih te više nije u uporabi, iako se za 2011. planiraju lansirati dva nova, Luch-5A i Luch-5B, koji bi trebali ponovno osposobiti sustav. Drugi ruski komunikacijski sustav je Voškod-M koji omogućuje internu telefonsku komunikaciju između Zvezde, Zarje, Pirsa, Poiska i USOS-a te VHF radio vezu sa zemaljskom kontrolom preko antene na Zvezdi.Američki orbitalni segment (USOS) koristi dvije odvojene radio veze koje su montirante na vanjsku strukturu Z1: S band (za audio) i Ku band (za audio, video i podatke). Njihovi se signali preusmjeravaju preko američkog Tracking and Data Relay Satellite Systema (TDRSS) na taj način omogućujući gotovo istovremenu komunikaciju s NASA-inim kontrolnim centrom u Houstonu. Podatkovni kanali za Canadarm2, Columbus i Kibō usmjeravaju se preko S band i Ku band sustava iako će europski EDRS i njegov japanski ekvivalent ubuduće moći upotpunjavati američki TDRSS u ovoj ulozi. Komunikacija između modula odvija se preko interne digitalne bežične mreže.Tijekom svemirskih šetnji astronauti se služe UHF radiom. UHF koriste i svemirske letjelice koje dolaze na postaju poput Sojuza, Progressa, HTV-a, ATV-a i Space Shuttlea kako bi primali naredbe od kontrole misije i posade ISS. Automatizirane letjelice su opremljene s vlastitim komunikacijskim sustavima; ATV koristi laser i opremu na Zvezdi (Proximity Communications Equipment) kako bi se točno spojio s postajom.
Na visini na kojoj orbitira postaja, gravitacija iznosi 88% one pri morskoj razini. I dok slobodni pad ISS stvara senzaciju bestežinskog stanja, stanje unutra se zapravo opisuje kao mikrogravitacijsko. Ovakvo stanje prividnog bestežinskog stanja nije savršeno jer na njega djeluje pet odvojenih faktora:
prostorna odvojenost od stvarnog težišta ISS. Bilo koji dio postaje koji nije u težištu, težiti će vlastitoj orbiti.
Postajin Sustav kontrole okoliša i održavanja života (eng. Environmental Control and Life Support System, ECLSS) omogućuje ili kontrolira atmosferski tlak, detekciju i gašenje vatre, razinu kisika, gospodarenje otpadom i opskrbu vodom. Kisik stvaraju sustavi u modulima Zvezda i Destiny dok su pomoćni izvori kisik u bocama i kemijski generator kisika. Ugljični se dioksid iz zraka uklanja pomoću sustava Vozdukh u Zvezdi. Ostali nusproizvodi ljudskog metabolizma poput metana iz crijeva i amonijaka iz znoja ukaljanjaju se s filterima od aktivnog ugljena.Sastav atmosfere ISS odgovara onome na Zemlji. Normalni tlak zraka iznosi 101,3 kPa, jednak onomu pri morskoj razini. Atmosfera slična zemljinoj je bolja za samu posadu ali i sigurnija jer je čisti kisik iznimno opasan u slučaju požara.
Zbog svojih dimenzija i velikih reflektivnih površina, ISS je u pravo vrijeme i na pravom mjestu moguće vidjeti golim okom. U većini slučajeva, postaja je jedna od najsjanijih objekata ne nebu iako ju je moguće vidjeti samo u periodima od dvije do pet minuta. Da bi bila vidljiva na noćnom nebu, trebaju se ispuniti sljedeći uvjeti: postaja mora biti iznad horizonta promatrača i to na udaljenosti manjoj od 2000 km; na točki promatranja mora biti dovoljno mračno da bi se vidjele zvijezde i postaja mora biti obasjana Suncem umjesto da se nalazi u zemljinoj sjeni. Predvečer, kada se postaja udaljava od sumraka prema istoku, iznenadno će se pojaviti i nestati. U obrnutoj situaciji, može se pojaviti na nebu dok se bliži zori. S maksimalnim teoretskim sjajem magnitude -5,9 (tipčni maksimum iznosi -3,8), dovoljno je svijetla da se vidi tijekom dana bez optičkih pomagala.
ISS je združeni projekt nekoliko partnera: američke Nacionalne aeronautičke i svemirske administracije (NASA), ruske Federalne svemirske agencije (RKA), japanske JAXA-e, Kanadske svemirske agencije (CSA) i Europske svemirske agencije (ESA).Kao multinacionalni projekt, pravni i financijski aspekti postaje su složeni. Sporna su pitanja vlastništva modula, uporabe od strane sudjelujućih nacija i odgovornost oko opskrbe postaje. Obveze i prava ustanovljena su Međuvladinim dogovorom o svemirskoj postaji (Space Station Intergovernmental Agreement, IGA). Ovaj međunarodni sporazum potpisan je 28. siječnja 1998. od strane glavnih nacija uključenih u projekt svemirske postaje: Sjedinjenih Američkih Država, Rusije, Japana, Kanade i jedanaest članica europske svemirske agencije  (Belgije, Danske, Francuske, Njemačke, Italije, Nizozemske, Norveške, Španjolske, Švedske, Švicarske i Ujedinjenog Kraljevstva).Drugi sloj dogovora sklopljen je u obliku Memoranduma o razumijevanju između NASA-e, ESA-e, CSA-e, RKA i JAXA-e. Ovi se sporazumi još dalje dijele u pravne poslove kao što su ugovorne obveze između nacija i razmjenu partnerskih prava i obveza. Uporaba ruskog orbitalnog segmenta također je dogovorena na ovoj razini. Kao dodatak glavnim međuvladinim dogovorima, u program je kao bilateralni partner Sjedinjenih Država bio uključen i Brazil koji je prema ugovoru trebao izrađivati sklopovlje za NASA-u. Zauzvrat, NASA bi Brazilu omogućila pristup svemirskoj postaji i slanje jednog astronauta tijekom trajanja programa. Međutim, zbog problema s cijenom, kooperant Embraer nije bio u mogućnosti isporučiti obećani ExPrESS ležaj te se Brazil povukao iz programa. Sličan ugovor s NASA-om glede usporedivih usluga ima i Italija iako već sudjeluje u programu direktno putem svoga članstva u ESA-i. Kina se navodno zainteresirala za projekt, pogotovo ako bi mogla surađivati s ruskom svemirskom agencijom. Međutim, od prosinca 2010. Kina i dalje ne sudjeluje. Čelni ljudi južnokorejske i indijske svemirske agencije 2009. su objavili da se njihove nacije planiraju uključiti u program putem pregovora koji bi trebali započeti 2010. Također su podržali ideju produženja životnog vijeka postaje. ESA je objavila da će europskim zemljama koje ne sudjeluju u programu biti omogućen pristup postaji u sklopu trogodišnjeg oglednog razdoblja.
Rusko upravljanje vlastitim dijelom postaje omogućuje im pravo na gotovo polovicu boravišnog vremena za svoje posade. Raspodjela preostalog vremena (tri do četiri člana od šest trajnih) i sklopovlja u drugim sekcijama postaje dijeli se na sljedeći način:
Boravišno vrijeme, električna energija i pravo na kupnju logističkih usluga (npr. slanje i skidanje podataka i komunikacija): 76,6% NASA, 12,8% JAXA, 8,3% ESA i 2,3% CSA.
Troškovi Međunarodne svemirske postaje variraju od 35 do 160 milijardi američki dolara. ESA je procjenila da će na postaju u njenih ~30 godina postojanja biti potrošeno 100 milijardi eura. Točan iznos je nepoznat budući da je teško odrediti koji troškovi pripadaju ISS programu ili na koji bi se način mjerio ruski doprinos.
Kritičari Međunarodne svemirske postaje smatraju da su novac i vrijeme utrošeni u nju mogli biti bolje iskorišten, uglavnom za projekte poput robotskog istraživanja Sunčevog sustava, istraživanja problema na Zemlji, kolonizacije Marsa ili jednostavno zbog uštede novca poreznih obveznika. Neki kritičari poput Roberta L. Parka tvrde da je ISS u konačnici planirana za jako malo eksperimenata; glavni adut svemirskog laboratorija je njegova mikrogravitacijska okolina koja se za manje novca mogla simulirati na Zemlji uz pomoć ponirućih zrakoplova.Istraživačke mogućnosti ISS posebice su kritizirane nakon odustajanja od ambicioznog Centrifuge Accommodations Modulea koji, zajedno s drugim otkazanim uređajima, znači da su istraživanja na postaji uglavnom ograničena na eksperimente za koje nisu potrebni nikakvi posebni instrumenti. Tako su se na primjer u prvoj polovici 2007. na ISS uglavnom proučavale ljudske biološke reakcije na radi i boravak u svemiru pokrivajući teme poput bubrežnih kamenaca, biološkog sata i utjecaja kozmičkih zraka na živčani sustav. Druge kritike usmjerene su na visoku inklinaciju orbite što vodi do većih troškova lansiranja američkih letjelica.
NASA postaju planira deorbitirati u prvoj četvrtini 2016. Ipak, plan koji je 2004. postavila administracija tadašnjeg predsjednika Georgea W. Busha da se program okonča 2015., odbila je aktualna Obamina. S novim budžetom najavljenim 1. veljače 2010. administracija planira produžiti životni vijek ISS kroz 2020. Komisija Augustine koja je obavila reviziju američkog programa svemirskih letova s ljudskom posadom predložila je produženje životnog vijeka postaje do najmanje 2020. Leroy Chiao, bivši zapovjednik ISS i astronaut Space Shuttlea koji je sjedio u savjetničkoj komisiji u intervjuu za CNN je izjavio:
Razgovori između članova programa ISS čak sugeriraju da bi postaja mogla ostati operativna sve do 2025. ili 2028.Multilateralni koordinacijski odbor (MCB) ISS partnera je na videokonferenciji 21. rujna 2010. saznao da su ruska i japanska vlada odobrile operacije do 2020. Europska svemirska agencija u međuvremenu je također odobrila produženje. Kanadska svemirska agencija radi sa svojom vladom kako bi potvrdili produženje nakon 2016. dok NASA nastavlja surađivati s Kongresom s istim planovima.Deoribitiranje postaje je odgovornost američke NASA-e. Iako modul Zvezda ima pogonski sustav, isti nije dovoljno snažan kako bi osigurao kontrolirano deorbitiranje. Opcije koje se razmatraju za taj zadatak su modificirani europski ATV ili specijalno izrađeno vozilo za deorbitiranje.Sudeći prema izvješću iz 2009., RKK Energia razmatra metode kako na kraju misije s postaje ukloniti neke module Ruskog orbitalnog segmenta i iskoristiti ih kao osnovu za novu postaju poznatu kao Orbital Piloted Assembly and Experiment Complex. Moduli koji se razmatraju za uklanjanje su Multipurpose Laboratory Module (MLM; Nauka) koji se planirali lansirati pred kraj 2011. te drugi ruski moduli koji će se do 2015. spojiti na MLM iako još nisu ugovoreni. MLM i prateći moduli su kandidati za odvajanje budući da im životni vijek traje duže od 2016. ili 2020.
Vremenska zona u uporabi na postaji jest Koordinirano svjetsko vrijeme (eng. Coordinated Universal Time - UTC). Kako postaja svaki dan vidi 16 izlazaka i zalazaka sunca, tijekom "noćnih sati" prozori se pokrivaju kako bi se stvorio prividan osjećaj noći. Tijekom posjeta Space Shuttlea, posada ISS-a najčešće koristi vrijeme trajanja Space Shuttle misije (Mission Elapsed Time - MET). Kako se MET i UTC vrijeme često ne preklapaju, posada postaje svoje spavanje treba prilagoditi prije dolaska Space Shuttlea.Tipičan radni dan započinje buđenjem u 06:00, nakon čega slijedi jutarnji pregled postaje. Prije nego u 08:10 počnu s radom, posada doručkuje i sudjeluje u konferenciji s kontrolom misije. Slijedi prva dnevna vježba, nakon koje posada radi do 13:05 kada imaju jednosatni odmor za ručak. Poslijepodne se sastoji od dodatnih vježbi i obavljanja poslova do 19:30 kada posada večera i obavlja razne aktivnosti prije spavanja koje počinje u 21:30. Sveukupno, posada dnevno radi 10 sati tijekom radnih dana i 5 sati subotom dok ostatak vremena mogu iskoristiti za vlastito opuštanje, zabavu ili nadoknadu propuštenoga.
Za svakog trajnog člana posade, osiguran je smještaj na postaji. Dva prostora za spavanje nalaze se u ruskom segmentu, dok su dodatna četiri smještena u Tranquillityju. U američkim kabinama član posade na raspolaganju ima noćno svjetlo, policu, radni stol i priključak za prijenosno računalo. Za posade u posjetu predviđena je "obična" vreća za spavanje koju moraju pričvrstiti za zid kako u snu ne bi lebdjeli uokolo i oštetili osjetljivu opremu. Za normalno funkcioniranje kabina važan je i dobar sustav ventilacije budući da se oko glava astronuta može formirati oblak ugljikovog dioksida kao nusprodukt disanja.
Otkad je iz nacrta uklonjen Habitation modul, postaja nije opremljena tušem. Umjesto toga, posada se koristi vodenim mlazom i mokrim krpama kako bi održavala higijenu. Na raspolaganju im je i šampon, te jestiva pasta za zube kako bi štedjeli vodu. Dva svermiska toaleta ruskog dizajna nalaze se u modulima Zvezda i Tranqulity. Koriste ventilatorski sustav usisavanja sličan onome na američkom Space Shuttleu. Čvrsti se otpad prikuplja u individualne vreće; one se zatim stavljaju u aluminijske kontejnere koji se prebacuju u letjelicu Progress koja će kasnije izvesti kontrolirano samouništenje u atmosferi. Urin se prikuplja i reciklira u pitku vodu.
Većina hrane na postaji dolazi u smrznutom ili konzerviranom obliku. Menije sastavljaju sami astronauti uz pomoć nutricionista prije odlaska na misiju. Svaki član posade ima zasebne pakete s hranom koje može spremiti u "kuhinji" s dva grijača hrane, frižiderom i spremnikom vode. Pića koja dolaze u obliku dehidriranog praška miješaju se s vodom prije konzumacije. Kruta jela se konzumiraju uz pomoć noža i vilice koji su magnetom spojeni za pladanj kako ne bi odletjeli. Osim toga, važno je pokupiti i sve ostatke hrane kako ne bi začepili filtere zraka ili oštetili opremu.
Najznačajniji nedostatak dugog boravka u bestežinskom stanju je mišićna atrofija i propadanje kostiju. Druge, također značajne nuspojave su: redistribucija fluida, usporavanje krvožilnog sustava, smanjena proizvodnja crvenih krvnih zrnaca, poremećaji ravnoteže i oslabljenje imunološkog sustava. Manje opasni simptomi su gubitak tjelesne mase, nazalna kongestija, poremećaji sna, pretjerano nadimanje i podbulost na licu. Potonji se počnu povlačiti ubrzo nakon povratka na Zemlju.Kako bi se spriječili neki od navedenih efekata, postaja je opremljena s dvije trake za trčanje, aRED-om (advanced Resistive Exercise Device) koji omogućuje obavljanje različitih vježbi s podizanjem utega i fiksnim biciklom; svaki astronaut na navedenim spravama provede barem dva sata dnevno. Prilikom vježbanja na traci za trčanje astronauti koriste bungee konopac kako bi osigurali pritisak na podlogu i opterećenje za mišiće.
Svaka trajna posada na postaji nosi određeni ekspedicijski broj. Ekspedicije obično traju oko pola godina i započinju nakon službene primopredaje postaje novom zapovjedniku misije. Ekspedicije od 1 do 6 su imale tri člana, no nesreća Space Shuttlea Columbia dovela je do smanjena na dva člana za Ekspedicije od 7 do 12. Na Ekspediciji 13 posada je ponovno povećena na troje što traje sve do danas (2. svibnja 2011.). Iako su samo tri člana posade stalno na postaji, nekoliko ekspedicija poput broja 16, su se sastojale od čak šest astronauta koji su dolazili i odlazili s postaje različitim letjelicama.27. svibnja 2009. započela je Ekspedicija 20, prva sa šesteročlanom posadom. Na postaju su došli u dvije odvojene Sojuz-TMA letjelice: Sojuz TMA-14 26. ožujka i Sojuz TMA-15 27. svibnja. Ipak, ovo brojno stanje nije zadržano tijekom cijele godine. Kada su se Roman Romanenko, Frank De Winne i Bob Thirsk vratili na Zemlju u studenom 2009., dva tjedna na postaji su boravili samo Jeff Williams i Max Surayev. Brojka se povećala na pet članova na početku prosinca kada su s Sojuzom TMA-17 došli Oleg Kotov, Timothy Creamer i Soichi Naguchi. Smanjena je na tri kada su u ožujku 2010. otišli Williams i Surayev i zatim se konačno vratila na šest u travnju 2010. dolaskom Sojuza TMA-18 s Aleksandrom Skvortsovom, Mikhailom Korniyenkoom i Tracy Caldwell Dyson.Međunarodna svemirska postaja je najposjećenija letjelica u povijesti svemirskih letova. Do 15. prosinca 2010. na njoj je boravilo 297 ljudi.
Međunarodnu svemirsku postaju posjećuju svemirske letjelice četiri različite agencije s raznim namjenama. Automated Transfer Vehicle Europske svemirske agencije, Progress ruske i HTV japanske JAXA-e služe za opskrbu postaje. Uz to, Rusija svoje Sojuze koristi za rotaciju posada i kao eventualne kapsule za spašavanje. Sjedinjene države opslužuju ISS putem programa Space Shuttle koji koriste za opskrbu, misije sastavljanja, logističke potrebe i rotaciju posada. Do 9. ožujka 2011., ISS je posjetilo 25 Sojuza, 41 Progress, 2 ATV-a, 2 HTV-a i 35 space shuttle misija. Svakoj je ekspediciji potrebno prosječno 2.722 kg raznih zaliha.Rotacijske Sojuz i opskrbne Progress letjelice postaju posjećuju dva do tri puta godišnje (svaka), dok se za ATV i HTV od 2010. nadalje planiraju po jedan posjet godišnje.
Od kada je počela izgradnja postaje program se suočio s nekoliko velikih incidenata, neočekivanih problema i kvarova. Navedeni su utjecali na odugovlačenje sastavljanja postaje, smanjili su njene konačne mogućnosti i u određenim slučajevima da nisu bili ispravljeni, mogli su dovesti do napuštanja postaje zbog sigurnosnih razloga.
Prvo veliki udarac dogodio se 1. veljače 2003. nesrećom Shuttlea Columbia što je rezultiralo dvo i pol godišnjom suspenzijom američkog Shuttle programa i dodatnom jednogodišnjom suspenzijom nakon STS-114 budući da problem s otpadanjem pjene nije riješen. Ovo je zaustavilo proces sastavljanja postaje i smanjilo njene operativne mogućnosti te, zbog pomanjkanja logističke potpore, smanjilo posadu na dvoje od Ekspedicije 7 do 12. Nakon nesreće Columbie uslijedilo je nekoliko manjih problema: curenje zraka iz američkog segmenta 2004. godine, dim iz generatora kisika Elektron 2006., i kvar računala u ruskom orbitalnom segmentu 2007. uslijed kondenzacije koja je izazvala kratki spoj.Probleme s unutarnjom opremom uskoro su zamijenili oni s vanjskom; za vrijeme misije STS-120, tijekom relokacije nosača P6 i solarnih ploča, primijećeno je da se jedan od panela oštetio i nije se u potpunosti raširio. Kako bi se popravila nastala šteta, astronauti Scott Parazynski i Douglas Wheeloch izveli su hitnu svemirsku šetnju pritom riskirajući potencijalnu nesreću zbog kratkog vremena za pripremu i mogućnosti električnog udara od panela. Problemi s panelima ponovili su se iste godine s desnim Solar Alpha Rotary Joint (SARJ) zglobom koji rotira panele na desnoj strani postaje. U pogonskom su motoru zamijećene intezivne vibracije i visoki naponski skokovi što rezultiralo odlukom da se minimalizira uporaba desnog SARJ-a dok se ne otkrije uzrok problema. Svemirske šetnje za vrijeme misija STS-120 i 123 otkrile su veću količinu metalnih strugotina u mehanizmu s brzinama te su potvrdile štetu na velikom metalom prstenu u središtu zgloba. Popravci su obavljeni za vrijeme STS-126 podmazivanjem zglobova i zamjenom 11 od ukupno 12 kugličnih ležajeva.U novije vrijeme, primijećeni su problemi s postajinim motorima i sustavima hlađenja. 2009. motorima na Zvezdi je izdana kriva naredba što je rezultiralo intezivnim vibracijama koje su trajale više od dvije minute. Iako odmah nije zamjećena šteta, pretpostavlja se da su neke komponenete izložene stresu za koji nisu dizajnirane. Daljne analize ipak su potvrdile da nije bilo nikakvih oštećenja te da će sva oprema ispuniti svoj očekivani životni vijek. 2009. dogodio se kvar i na hladnjaku S1, dijelu sustava hlađenja postaje. Iako je problem primijećen još u rujnu 2008., smatrano je kako nije u pitanju nešto ozbiljno. 15. svibnja iste godine hladnjak je odvojen od ostatka sustava te je postojeći amonijak ispušten kako ne bi došlo do nekontroliranog curenja.
1. kolovoza 2010. kvar na Čvoru A za hlađenje, jednom od dva vanjska, ostavio je postaju sa samo pola kapaciteta za hlađenje i nula viška u nekim sustavima. Problem s manifestirao u pumpama koje su održavale cirkulacija amonijevog hladila. Nekoliko podsustava, uključujući dva od četiri postajina žiroskopa, ugašena su kao posljedica navedenoga.
Planirane radnje odgođene su zbog serije svemirskih šetnji kako bi se popravio sustav hlađenja. Prva šetnja 7. kolovoza 2010. nije u potpunosti uspjela zbog curenja amonijaka. Tijekom druge šetnje, četiri dana kasnije, pokvarena pumpa je uspješno uklonjena. Organizirana je i treća šetnja kako bi se ponovno uspostavilo normalno funkcioniranje sustava.
Većinu sustava hlađenja na postaji izrađuje američki Boeing, uključujući i spornu pumpu.
Na niskoj visini na kojoj orbitira ISS nalazi se raznolik svemirski otpad; od cijelih potrošenih stupnjeva raketa do neoperativnih satelita, fragmenata eksplozija, ostataka boje, hladila od RORSAT-ova, male igle itd. Navedeni, uz dodatak prirodnih mikrometeorida, predstavljaju opasnost budući da mogu probiti module pod pritiskom i izazvati štetu na drugim dijelovima postaje. Mikrometeoridi također predstavljaju opasnost astronautima tijekom svemirskih šetnji jer im mogu probušiti odijela i izazvati gubitak tlaka.
Svemirski se ostaci prate pomoću sustava na Zemlji koji posadu pravovremeno obavještavaju o objektima koji mogu izazvati ozbiljniju štetu. To omogućuje izvođenje potrebnih manevara (eng. Debris Avoidance Manoeuvre - DAM) uz pomoć potisnika na ruskom segmentu postaje kako bi se opasni objekti izbjegli. Do ožujka 2009. izvedeno je osam DAM-ova; prvih sedam između listopada 1999. i svibnja 2003.Orbita se uobičajeno poveća za jedan ili dva kilometra na način da se poveća orbitalna brzina za 1 m/s. Ako se prijetnja od orbitalnih ostataka otkrije prekasno za sigurno izvođenje DAM-ova, posada zatvara sve pregrade na postaji i povlači se u letjelicu Sojuz kako bi bili spremni na evakuaciju ukoliko je ona potrebna. Djelomična evakuacija izvedena je dvaput, 6. travnja 2003. i 13. ožujka 2009.
Astronauti su bez zaštite Zemljine atmosfere izloženi većim količinama radijacije od kozmičkih zraka. Posada postaje izložena je otprilike 1 milisievertu radijacije svaki dan što je približno jednako količini koju bi netko dobio u godini na Zemlji iz prirodnih izvora. To rezultira povećanim rizikom od dobivanja raka. Velika količina radijacije može izazvati oštećenje kromosoma limfocita koji su ključni za ljudski imunološki sustav. Oslabljeli imunitet može dovesti do širenja infekcija među članovima posade. Učinci radijacije povezani su i sa sklonošću astronauta da dobiju sivu mrenu. Zaštićivanje i uzimanje preventivnih lijekova može smanjiti rizike na prihvatljivu razinu.
Unatoč pokušajima da se zaštita na ISS poboljša u odnosnu na ranije postaje poput Mira, razina radijacije unutar postaje i dalje nije značajnije smanjena. Zbog toga se smatra kako će nam trebati daljni razvoj tehnologija kako bi omogućili dugotrajne svemirske letove unutar Sunčevog sustava.

Megadeth je američki heavy metal sastav iz Los Angelesa, Kalifornije. Gitarist Dave Mustaine i basist David Ellefson osnovali su grupu 1983. ubrzo nakon što je Mustaine bio izbačen iz Metallice. Uz Metallicu, Anthrax i Slayer Megadeth je jedan od "velike četvorke" američkog thrash metala, koja je zaslužna za njegov razvoj i popularizaciju. Njegova glazba sadrži složene aranžmane i brze ritmičke sekcije te tekstove pjesama o smrti, ratu, politici i religiji.
Megadethov je album prvijenac, Killing Is My Business... and Business Is Good!, 1985. godine objavila nezavisna diskografska kuća Combat Records te je bio djelomično uspješan. Privukao je pažnju većih izdavača i Megadeth je potpisao ugovor s Capitol Recordsom. Njegov prvi album koji je objavila veća diskografska kuća, Peace Sells... but Who's Buying?, bio je objavljen 1986. godine i utjecao je na podzemnu metal scenu. Megadeth je u to doba bio na lošem glasu zbog zloupotrebe droga i svađa među njegovim članovima.
Nakon što je postava postala stabilna, Megadeth je objavio nekolicinu albuma koji su postigli platinastu nakladu, među kojima su Rust in Peace (iz 1990.) i Countdown to Extinction (iz 1992.). Ovi su albumi, uz svjetske turneje, grupi priuštili javno priznanje. Skupina se nakratko raspala 2002. godine jer je Mustaine ozlijedio ruku i ponovno se okupila 2004. bez basista Ellefsona, koji je pokrenuo sudski postupak protiv Mustainea. Ellefson se nagodio s Mustaineom izvan suda i ponovno se pridružio sastavu 2010. godine. Megadeth je od srpnja 2005. godine nekoliko puta održao vlastiti glazbeni festival Gigantour.
Megadeth je prodao više od 38 milijuna albuma širom svijeta, šest od njegovih petnaest albuma dobilo je platinastu nakladu i dobilo dvanaest nominacija za nagradu Grammy. Megadeth je osvojio svoj prvi Grammy za najbolju metal izvedbu 2017. godine za pjesmu "Dystopia". Maskota grupe, Vic Rattlehead, često se pojavljuje na naslovnicama albuma i koncertima. Skupina je izazvala polemike zbog svoje glazbe i tekstova te su ponegdje njezini albumi bili zabranjivani i koncerti otkazivani; MTV je odbio reproducirati dva njezina glazbena spota jer je program smatrao da potiču na samoubojstvo.
Dave Mustaine bio je 11. travnja 1983. izbačen iz Metallice neposredno prije nego što je sastav počeo snimati svoj debitantski album Kill 'Em All zbog zloupotrebe droga i svađa s Jamesom Hetfieldom i Larsom Ulrichem. Mustaine je kao Metallicin glavni gitarist od 1981. skladao neke od njezinih ranijih skladbi i pomogao joj da postane samouvjerenija tijekom koncerata. Naknadno je Mustaine obećao da će joj se osvetiti tako što će osnovati skupinu koja će biti brža i žešća. Dok je autobusom putovao nazad u Los Angeles, Mustaine je pronašao pamflet kalifornijskog senatora Alana Cranstona na kojem je pisalo: "Nećemo se moći riješiti arsenala megasmrti (megadeath) bez obzira na to što se dogovori mirovnim ugovorima." Mustaine je zapamtio izraz "Megadeath" i napisao pjesmu čiji je naziv napisao manjom promjenom slova u Megadeth, a prema Mustaineovim je riječima predstavljala uništenje moći.Nakon povratka u Los Angeles Mustaine je počeo tražiti nove članove za svoj sastav. Osnovao je skupinu sa svojim susjedima, Davidom Ellefsonom i Gregom Handevidtom, koji su se preselili ondje iz Minnesote i poimence svirali bas-gitaru i gitaru. Iako će Handevidt u grupi biti samo par mjeseci, Mustaine i Ellefson postali su čvrsto glazbeno povezani. Usprkos svojem entuzijazmu Mustaine je teško nalazio nove članove koji bi popunili postavu. On i Ellefson testirali su oko petnaest bubnjara i nadali se da će pronaći onog koji će razumjeti promjene u glazbenoj metrici. Nakon kratkog sviranja s Dijonom Carruthersom odabrali su Leeja Rauscha. Također su odlučili da će, nakon šest mjeseci potrage, Mustaine ipak biti glavni pjevač.Megadeth je 1984. snimio demo uradak od tri pjesme na kojem su svirali Mustaine, Ellefson i Rausch. Taj je demo, pod imenom Last Rites, bio objavljen 9. ožujka 1984. godine. Na demu su se pojavile ranije inačice skladbi "Last Rites/Loved to Death", "The Skull Beneath the Skin" i "Mechanix", od kojih su se sve pojavile na albumu prvijencu sastava. Nakon mjeseci traženja grupa je imala poteškoće u nalaženju drugog gitarista. U međuvremenu je Kerry King iz Slayera u proljeće 1984. privremeno s njom svirao ritam gitaru na nekoliko koncerata koji su se održali u području San Francisca. King se kasnije vratio u Slayer i Megadeth je zamijenio Rauscha jazz fusion bubnjarom Garom Samuelsonom. Samuelson je prethodno bio u džez skupini The New Yorkers s gitaristom Chrisom Polandom. Nakon što je vidio Samuelsona kako svira s Megadethom u triju, Poland je otišao iza bine i predložio improviziranu audiciju za mjesto glavnog gitarista u sastavu; pridružio se Megadethu u prosincu 1984.
Nakon što je razmišljao o raznim izdavačima, Mustaine je potpisao ugovor s Combat Recordsom, nezavisnom diskografskom kućom iz New Yorka koja je Megadethu ponudila najveći budžet za snimanje albuma i turneju. Combat Records je 1985. dao skupini 8,000 dolara za snimanje i produkciju albuma prvijenca. Nakon što je potrošila 4,000 dolara budžeta na droge, alkohol i hranu, grupa je otpustila izvornog producenta i samostalno dovršila snimanje.Unatoč lošoj kvaliteti zvuka Killing Is My Business... and Business Is Good! bio je relativno uspješan u podzemnim metal krugovima te je privukao pažnju većih izdavača. Glazbeni pisac Joel McIver pohvalio je njegovu "žestoku tehnikalnost" i izjavio da je album "podigao standarde za cijelu thrash metal scenu te su gitaristi bili prisiljeni svirati još pravilnije i snažnije". Na naslovnici albuma prvi se put pojavila maskota grupe Vic Rattlehead, koja će se često pojavljivati na naknadnim naslovnicama nosača zvuka.Killing Is My Business... and Business Is Good! sadrži "Mechanix", pjesmu koju je Mustaine napisao dok je još bio u Metallici. Iako je Mustaine nakon svojeg otpusta rekao skupini da ne koristi glazbu koju je skladao, Metallica je snimila drugačiju inačicu pjesme, "The Four Horsemen", koja je bila sporijeg tempa i sadržavala je melodičnu središnju sekciju. Ma albumu se pojavila i obrada skladbe "These Boots Are Made for Walkin'" Nancy Sinatre, koja je imala brži tempo i promijenjeni tekst. Megadethova je inačica izazvala polemike tijekom 1990-ih kad je njezin autor, Lee Hazlewood, rekao da su Mustaineove promjene bile "odvratne i uvredljive". Pjesma je bila maknuta s reizdanja od 1995. do 2001. godine zbog prijetnje sudskim postupkom.Sredinom 1985. Megadeth je s kanadskim speed metal sastavom Exciter otišao na svoju prvu sjevernoameričku turneju: Killing for a Living Tour. Gitarist Mike Albert na turneji je zamijenio Poland, koji se borio s ovisnošću. Poland se ponovno pridružio grupi u listopadu 1985., prije nego što je počela snimati svoj drugi album za Combat.
Prema Mustaineovim je riječima Megadeth bio pod pritiskom da snimi još jedan uspješan album: "Taj je drugi album 'sve ili ništa' za svaki sastav. Ili se popnete na drugu razinu ili je početak propasti." Pjesme su bile napisane relativno brzo u starom skladištu južno od Los Angelesa prije nego što je snimanje započelo. Mustaine je skladao glazbu, a ostali su članovi nudili aranžmanske ideje.Album je bio snimljen uz budžet od 25,000 dolara Combat Recordsa. Nezadovoljna financijskim ograničenjima grupa je napustila Combat i potpisala ugovor s Capitol Recordsom. Capitol je otkupio prava za album i unajmio producenta Paula Lanija da remiksa ranije snimke. Objavljen krajem 1986., Peace Sells... but Who's Buying? odlikovao se čišćom produkcijom i sofisticiranijim pjesmama. Mustaine je želio pisati društveno svjesne tekstove za razliku od heavy metal skupina glavne struje koji su pjevali o  "hedonističkim užicima". Album je bio značajan zbog svojih političkih komentara i pomogao je Megadethu povećati krug obožavatelja. Naslovna pjesma bila je glavni singl s albuma te ju je popratio glazbeni spot koji se često prikazivao na MTV-ju.
Megadeth je u veljači 1987. bio predgrupa Aliceu Cooperu na njegovoj turneji Constrictor, a sljedeći je mjesec otišao u Ujedinjeno Kraljevstvo na svoju prvu svjetsku turneju kao glavni izvođač. Turneju, koja je trajala 72 tjedna, podržali su Overkill i Necros te se nastavila u Sjedinjenim Državama. Tijekom turneje Mustaine i Ellefson razmišljali su o tome da otpuste Samuelsona zbog njegove zloupotrebe droga. Prema Mustaineovim riječima skupina se nije mogla nositi sa Samuelsonom kad je bio pod utjecajem droga. Bubnjar Chuck Behler putovao je s Megadethom i nastupio na zadnjim koncertima na turneji jer su se ostali članovi bojali da Samuelson neće biti u stanju svirati. Poland se posvađao s Mustaineom i bio je optužen za prodavanje opreme skupine kako bi kupovao heroin. Zbog toga su Samuelson i Poland 1987. bili otpušteni iz Megadetha te je Behler postao njegov punopravni bubnjar.Kasnije je te godine šesnaestogodišnji gitarist Jeff Loomis iz Sanctuaryja otišao na audiciju kako bi postao Megadethov gitarist. Mustaine je pohvalio Loomisovo sviranje, ali je smatrao da je premlad. Polanda je izvorno zamijenio Jay Reynolds iz skupine Malice, ali kad je sastav počeo raditi na svojem sljedećem albumu zamijenio ga je njegov učitelj gitare, Jeff Young, u vrijeme kad je Megadeth već šest tjedana snimao svoj treći album.
Uz pomoć budžeta veće diskografske kuće Paul Lani postao je producent albuma So Far, So Good... So What! za čije je snimanje bilo potrebno preko pet mjeseci. Produkciju su kvarili problemi, djelomično zbog Mustaineove borbe s ovisnošću o drogi. Mustaine je kasnije izjavio: "Produkcija So Far, So Good... So What!-a bila je užasna, uglavnom zbog droga i prioriteta koje jesmo ili nismo imali u to vrijeme." Mustaine se posvađao s Lanijem, a do svađe je došlo kad je Lani počeo inzistirati na tome da se bubnjevi snime odvojeno od činela, što je bio proces nepoznat rock bubnjarima. Mustaine i Lani udaljili su se jedan od drugog tijekom miksanja te je Lanija zamijenio Michael Wagener, koji je remiksao album.So Far, So Good... So What! bio je objavljen u siječnju 1988. te su kritike i reakcije obožavatelja bile pozitivne. Album je sadržavao obradu "Anarchy in the U.K." Sex Pistolsa; Mustaine je promijenio tekst, ali je kasnije izjavio da ga je jednostavno krivo čuo. Kako bi podržao album, Megadeth je otišao na svjetsku turneju, bio predgrupa Diu u Europi te se kasnije u Sjedinjenim Državama pridružio Iron Maidenu na njegovoj turneji Seventh Tour of a Seventh Tour.Sastav se u lipnju 1988. pojavio u dokumentarnom filmu The Decline of Western Civilization Part II: The Metal Years Penelope Spheeris. Dokumentarni je film pratio heavy metal scenu u Los Angelesu krajem 1980-ih, a Spheeris, koja je režirala spot za Megadethovu pjesmu "Wake Up Dead", odlučila je uključiti grupu u film kako bi u njemu bila i jedna skupina koja bi bila ozbiljnija od glam metal sastava. Mustaine je bio razočaran filmom jer je povezao Megadeth s "gomilom sranjskih grupa".U kolovozu se skupina pojavila na festivalu Monsters of Rock u Castle Doningtonu u Ujedinjenom Kraljevstvu te je svirala pred publikom koju je činilo više od 100,000 ljudi. Na jednom se nastupu kao gostujući glazbenik pojavio Metallicin bubnjar (i bivši Mustaineov kolega iz sastava) Lars Ulrich. Megadeth je trebao otići na europsku turneju Monsters of Rocka, ali ju je napustio nakon prvog koncerta zbog Ellefsonovih problema s drogom, zbog kojih je odmah pošao na liječenje.Mustaine je otkazao nekoliko koncerata na Megadethovoj australskoj turneji ubrzo nakon pojave na Monsters of Rocku te je naknadno otpustio Behlera i Younga. Kasnije je komentirao: "Na putu su stvari iz manjih okršaja prerasle u potpuni bijesni rat. Mislim da je većina nas bila nepredvidljiva zbog [droga]." Tijekom turneje Mustaine je primijetio kako počinju nastajati problemi s Behlerom te je u skupinu doveo bubnjara Nicka Menzu, koji je radio kao Behlerov tehničar bubnjeva. Kao što je bio slučaj sa Samuelsonom, Menza je trebao preuzeti bubnjanje ako Behler ne bude mogao nastaviti svirati na turneji. Menza je zamijenio Behlera 1989. godine. Young je bio otpušten zbog Mustaineovih sumnji da je imao aferu s Mustaineovom djevojkom, no tu je optužbu Young negirao.Grupa nije uspjela brzo pronaći prikladnu Youngovu zamjenu. U to je vrijeme Megadeth snimio obradu pjesme "No More Mr. Nice Guy" Alicea Coopera, koja se pojavila u filmskoj glazbi za horor film Shocker Wesa Cravena. Spot je režirala Penelope Spheeris, koja je izjavila da je snimanje bilo "herkulski posao" jer Mustaine nije mogao svirati gitaru zbog svojih problema s drogom. Tijekom audicije za novog glavnog gitarista koja se održala u ožujku 1989., Mustaine je bio uhićen zbog vožnje pod utjecajem opojnih sredstava i posjedovanja narkotika nakon što je udario u parkirano vozilo u kojem se nalazio policajac koji nije bio na dužnosti. Sud mu je ubrzo propisao odlazak u centar za odvikavanje te je prvi put u deset godina prestao konzumirati drogu.
Kad se Mustaine otrijeznio, Megadeth je nastavio potragu za novim glavnim gitaristom. Među onima koji su se pojavili na audiciji bili su Lee Altus iz Heathena te Eric Meyer iz Dark Angela. Meyer je bio pozvan da se pridruži grupi nakon Polandovog odlaska, ali je odlučio ostati u Dark Angelu. Slash, gitarist Guns N' Rosesa, neobvezno je svirao s Mustaineom i Ellefsonom i, iako se činilo da će se pridružiti sastavu, ostao je u Guns N' Rosesu. Dimebagu Darrellu iz Pantere bio je ponuđen posao, ali se želio pridružiti skupini pod uvjetom da u nju dovede svojeg brata, Panterinog bubnjara Vinnieja Paula. Budući da je Megadeth već bio zaposlio Menzu, Darrell mu se odbio pridružiti.
Ron Laffitte, član Capitolovog menadžmenta, predložio je da se sastavu na mjestu gitarista pridruži Marty Friedman. Laffitte je poslušao Dragon's Kiss, samostalni Friedmanov album koji je snimio dok je još bio u Cacophonyju. Mustaine i Ellefson bili su zadovoljni Friedmanovim stilom i smatrali da razumije Megadethovu glazbu. Nakon što se Friedman pridružio grupi, nastalo je ono što obožavatelji smatraju glavnom Megadethovom postavom. Revitalizirana je skupina u ožujku 1990. godine ušla je u studio Rumbo Studios s koproducentom Mikeom Clinkom kako bi snimila svoj kritički najprihvaćeniji album, Rust in Peace. Članovi skupine prvi su put u studiju ostali trijezni zbog čega su se riješili nekolicine problema koji su bili prisutni na prethodnim albumima. Clink je bio prvi producent koji je dovršio Megadethov album, a da pritom nije bio otpušten. Snimanje albuma popratio je Rusted Pieces, kućni videozapis objavljen 1991. godine koji je sadržavao šest glazbenih spotova i intervju s članovima sastava.Objavljen u rujnu 1990. godine, Rust in Peace debitirao je na 23. mjestu ljestvica u SAD-u i 8. mjestu ljestvica u Ujedinjenom Kraljevstvu. Mustaine je razvio ritmički složen, progresivan stil skladanja te su pjesme sadržavale duže gitarističke solo dionice i česte promjene u tempu. Album, za koji je Decibel izjavio da definira žanr, učvrstio je Megadethovu reputaciju u glazbenoj industriji. Sadrži singlove "Holy Wars... The Punishment Due" i "Hangar 18", od kojih su obje popratili glazbeni spotovi te se često izvode na koncertima. Rust in Peace bio je 1991. nominiran za nagradu Grammy za najbolju metal izvedbu i u prosincu 1994. postao je treći album skupine koji je dobio platinastu nakladu.Početkom 1990. Megadeth se pridružio Slayeru, Testamentu i Suicidal Tendenciesu na uspješnoj europskoj turneji Clash of the Titans, koju je činilo nekoliko američkih thrash metal skupina. Američka dionica turneje započela je iduće godine te su na njoj nastupali Megadeth, Slayer i Anthrax, dok im je Alice in Chains bio predgrupa. Smatralo se da turneju predvodi više izvođača jer su tri glavna sastava izmjenjivala termine nastupa. Osim što se pojavio na turneji Clash of the Titans, Megadeth je krajem 1990. u Sjevernoj Americi svirao s Judas Priestom te se u siječnju 1991. godine pojavio na drugom Rock in Rio festivalu.
Snimanje Megadethovog petog studijskog albuma započelo je u siječnju 1992. u studiju Enterprise Studios u Burbanku, Kaliforniji. Kao producent bio je izabran Max Norman jer je sastav bio zadovoljan njegovim miksom na  Rust in Peaceu. Megadeth je s Normanom u studiju proveo gotovo četiri mjeseca skladajući i snimajući ono što će postati njegov komercijalno najuspješniji album, Countdown to Extinction. Album, čiji je naziv predložio Menza, sadrži skladateljske doprinose svakog člana grupe. Ellefson je objasnio da je sastav promijenio svoj način skladanja pjesama na tom albumu i da je počeo pisati melodičnije skladbe.Objavljen u srpnju 1992., Countdown to Extinction našao se na drugom mjestu ljestvice Billboard 200 te je u SAD-u postigao dvostruku platinastu nakladu. Uspjeh albuma u inozemstvu pomogao je skupini da proširi krug obožavatelja izvan Sjedinjenih Država. Godine 1993. bio je nominiran za najbolju metal izvedbu na 35. dodjeli nagrada Grammy, a njegova naslovna skladba iste je godine osvojila nagradu Genesis Award from the Humane Societyja za podizanje svijesti o problemima oko životinjskih prava. Ellefson je kasnije izjavio da su on i Friedman bili razočarani što Megadeth nije osvojio Grammy: "Bio je to tako bizaran trenutak jer se činilo kako je silan rad kojim smo došli do te noći nade doslovno nestao u sekundi."Megadeth je krajem 1992. krenuo na svjetsku turneju kako bi podržao album te su njegove predgrupe bile Pantera i White Zombie. Turneja je završila početkom 1993. sjevernoameričkom dionicom tijekom koje je predgrupa bio Stone Temple Pilots. Nakon mjesec dana te dionice ostali su nastupi, uključujući one u Japanu, bili otkazani jer se Mustaine vratio drogama te je završio u bolničkoj sobi za hitne slučajeve. Nakon što je proveo sedam tjedana na odvikavanju, Mustaine se ponovo vratio u trijeznom stanju i skupina se vratila u studio kako bi snimila "Angry Again". Pjesma se pojavila u filmskoj glazbi za film Posljednji akcijski junak iz 1993. godine te je bila nominirana za Grammy 1994. godine.Sredinom 1993. Megadeth je održao nekoliko koncerata s Metallicom u Europi. Prvi se održao u Milton Keynes Bowlu u Engleskoj te je na njemu nastupio i Diamond Head. Megadeth je u srpnju bio predgrupa Aerosmithu na njegovoj turneji Get a Grip Tour, ali je bio maknut s te pozicije nakon tri nastupa. Aerosmith je izjavio da je Megadeth bio "nogiran" zbog Mustaineovog nepredvidljivog ponašanja, dok je Capitol Records rekao da su pravi razlog bila "umjetnička ograničenja". Prije otkazane američke turneje Megadeth se vratio u studio kako bi snimio "99 Ways to Die", koja se pojavila na The Beavis and Butt-head Experienceu, kompilaciji objavljenoj u studenom na kojoj su se pojavile skladbe uz komentare glavnih likova animirane serije Beavis and Butt-head. Pjesma je bila nominirana za najbolju metal izvedbu na 37. dodjeli nagrada Grammy 1995. godine. Tijekom tih snimateljskih je sesija Megadeth snimio obradu pjesme "Paranoid" Black Sabbatha, koja se pojavila na Nativity in Blacku, albumu snimljenom u počast navedenoj skupini; sljedeće je godine bila nominirana za nagradu Grammy.
Početkom 1994. godine Megadeth se ponovno sastao s producentom Maxom Normanom kako bi snimili nasljednika Countdown to Extinctiona. Budući da su tri člana sastava živjela u Arizoni, izvorno je snimanje započelo u studiju Phase Four Studios u Phoenixu. Nakon nekoliko dana pretprodukcije došlo je do problema s opremom u Phase Fouru te je grupa bila prisiljena pronaći novi studio. Mustaine je inzistirao na tome da se snimanje održi u Arizoni, no ondje se nije moglo pronaći prikladan studio. Na Normanovu je zamolbu skupina izgradila svoj vlastiti snimateljski studio u Phoenixu u unajmljenom skladištu te je kasnije bio prozvan "Fat Planet in Hangar 18". Dok se studio gradio, većina pretprodukcijskog skladanja i aranžiranja već je bila dovršena u studiju Vintage Recorders u Phoenixu. Na Normanov su prijedlog skladbe na Youthanasiji bile sporijeg tempa nego prethodni albumi, u prosjeku imajući 120 otkucaja u minuti. Sastav je odbacio progresivni pristup prethodnih albuma i usredotočio se na snažnije vokalne melodije i pristupačnije aranžmane prilagođene radiju. Megadeth je prvi put skladao i aranžirao cijeli album u studiju uključujući i osnovne dionice koje je uživo snimila cijela grupa. Snimanje albuma bilo je snimljeno kamerom i 1995. godine objavljeno pod imenom Evolver: The Making of Youthanasia.Nakon osam mjeseci studijskog rada Youthanasia je bila objavljena u studenom 1994. godine. Debitirala je na četvrtom mjestu ljestvice Billboard 200 te se našla na ljestvicama u nekolicini europskih država. Album je u Kanadi na dan izlaska postigao zlatnu nakladu, dok je u SAD-u dobio platinastu nakladu dva mjeseca kasnije. Megadeth je unajmio modnog fotografa Richarda Avedona kako bi poboljšao imidž skupine. Avedon je nagovorio njegove članove da se riješe svojih traperica i majica kako bi izgledali stilski osvještenije. Kako bi podržao Youthanasiju, sastav je u New Yorku održao koncert na Noć vještica pod imenom "Night of the Living Megadeth" te se uživo prenosio na MTV-ju. U studenom je sastav dvaput nastupio na emisiji Late Show with David Letterman, prvi put svirajući "Train of Consequences", a drugi put "À Tout le Monde".Jedanaestomjesečna turneja započela je u studenom 1994. u Južnoj Americi. Megadeth je 1995. nastupio u Europi i Sjevernoj Americi s raznim predgrupama među kojima se ističu Corrosion of Conformity, Korn i Fear Factory. Turneja je završila koncertom na festivalu Monsters of Rock u Brazilu, na kojem je sastav bio glavni izvođač uz Alicea Coopera i Ozzyja Osbournea. Megadeth se u siječnju 1995. pojavio s pjesmom "Diadems" u filmskoj glazbi za horor film Demon Knight. Skupina je u srpnju objavila Hidden Treasures, EP na kojem su se nalazile skladbe koje su se izvorno pojavile u filmskoj glazbi i počasnim albumima.
Nakon opsežne svjetske turneje kojom je podržao Youthanasiju, Megadeth je krajem 1995. godine nakratko pauzirao svoj rad. Mustaine je počeo raditi na MD.45-u, sporednom projektu s pjevačem Leejem Vingom iz grupe Fear. Dvojac je unajmio bubnjara Jimmyja DeGrassa, koji je ranije te godine svirao s Aliceom Cooperom na južnoameričkoj turneji Monsters of Rock. Marty Friedman izgradio je studio u svojoj novoj kući u Phoenixu te dovršio svoj četvrti samostalni album, koji je bio objavljen u travnju 1996. godine. Megadeth je u rujnu 1996. otišao u London kako bi radio na pjesmama za svoj sljedeći album. Skladanje pjesama izbliza je nadgledao novi menadžer Bud Prager, koji je bio zaslužan za nekoliko glazbenih ideja i tekstova; mnogi su tekstovi i nazivi pjesama bili promijenjeni na njegov zahtjev. O Pragerovom je utjecaju Mustaine kasnije napisao: "Mislio sam da će mi taj tip [Prager] pomoći doći do tog nedodirljivog albuma na prvom mjestu koji sam toliko želio." Snimljen u Nashvilleu, album je označio prvu Megadethovu suradnju s country pop producentom Dannom Huffom, koji je upoznao Mustainea 1990. godine.Cryptic Writings bio je objavljen u lipnju 1997. Album se našao 10. mjestu ljestvice Billboard 200 i na koncu je postigao zlatnu nakladu u SAD-u. Njegov je glavni singl, "Trust", došao do petog mjesta ljestvice Mainstream Rock i time postao najviša Megadethova pjesma na toj ljestvici te je bio nominiran u kategoriji najbolje metal izvedbe na 40. dodjeli nagrada Grammy 1998. godine. Iako su sva četiri singla s albuma ušla u top 20 Billboardove ljestvice Mainstream Rock Tracks, reakcije recenzenata bile su pomiješane. Album je sadržavao raznoliki set pjesama koji je Los Angeles Times opisao "uzbudljivom ravnotežom" između starijeg materijala i eksperimentalnih skladbi. Upitan o eklektičnosti albuma, Mustaine je izjavio da je Cryptic Writings bio podijeljen u trećine. Jedan je dio utemeljen na bržem, agresivnijem materijalu, drugi na  "glazbi prilagođenoj radiju kao na Youthanasiji", dok je posljednja trećina bila melodičnija.Nakon više od godine dana od posljednjeg koncerta Megadeth se vratio nastupima u lipnju 1997. započevši svjetsku turneju s Misfitsom te održavajući koncerte u SAD-u s Life of Agonyjem i Coal Chamberom. U srpnju 1998. skupina je nastupila na Ozzfestu, ali je usred turneje Menza otkrio da ima tumor u koljenu i otišao je kako bi mogao na operaciju. Jimmy DeGrasso, koji je surađivao s Mustaineom u skupini MD.45, zamijenio je Menzu do kraja turneje. Iako je neko vrijeme trebao biti privremena zamjena, DeGrasso se trajno priključio grupi nakon turneje. Mustaine je kasnije rekao da je otpustio Menzu iz sastava jer je mislio da je lagao o tome da ima rak.
Nakon što je s Cryptic Writingsom sastav postigao uspjeh na radijima glavne struje, Megadeth je opet radio s Dannom Huffom, ovaj put na svojem osmom studijskom albumu. Sastav je počeo skladati pjesme u siječnju 1999. te ga je nadgledao menadžer Bud Prager, koji je bio koautor pet od dvanaest pjesama na albumu. Zbog visokih očekivanja nakon uspjeha "Trusta" na ljestvicama Prager je uvjerio Mustainea da Huffu dopusti veću kontrolu nad snimanjem albuma. Mustaine je tu odluku kasnije zažalio.Risk, objavljen u kolovozu 1999., bio je kritički i komercijalni neuspjeh te je doveo do negativnih reakcija kod mnogih dugogodišnjih obožavatelja. Iako su njegova dva prethodnika uključivala elemente rocka uz tradicionalniji zvuk heavy metala, Risk je gotovo posve bio lišen metala. O glazbenom stilu skupine Dave Mustaine je izjavio: "S Riskom smo došli do dna svoje karijere i nakon toga sam se zakleo da ćemo se vratiti svojim korijenima. Bilo je potrebno neko vrijeme da to učinimo." Unatoč tome Risk je postigao zlatnu nakladu u SAD-u. Glavni singl s albuma, "Crush 'Em", pojavio se u filmskoj glazbi za film Univerzalni vojnik: Povratak na bojišnicu te se koristio kao glavna tema NHL-ovih hokejskih igra i natjecanja u profesionalnom hrvanjeu.Bivši je bubnjar Gar Samuelson 14. srpnja 1999. umro u Orange Cityju, Floridi u dobi od 41 godine od otkazivanja jetre. Tri dana kasnije, tijekom Megadethovog nastupa na Woodstocku 1999. godine, Mustaine je posvetio "Peace Sells" sjećanju na Samuelsona. Taj je mjesec Megadeth također snimio obradu pjesme "Never Say Die" Black Sabbatha za drugi počasni album Nativity in Black. Grupa je u rujnu otišla na svjetsku turneju kako bi podržala Risk te je tijekom europske dionice svirala s Iron Maidenom. Nakon tri mjeseca turneje Friedman je najavio svoj izlazak iz Megadetha zbog glazbenih razlika. Mustaine je kasnije izjavio: "Nakon Riska sam rekao [Martyju] da se moramo vratiti svojim korijenima i svirati metal, a on je izašao iz grupe." Gitarist Al Pitrelli, koji je prije svirao sa skupinama Savatage i Trans-Siberian Orchestra, u siječnju 2000. postao je Friedmanova zamjena.U travnju se Megadeth vratio u studio kako bi počeo raditi na svojem devetom studijskom albumu. Sastav je nakon mjesec dana produkcije bio pozvan da se pridruži turneji Maximum Rock s Anthraxom i Mötley Crüeom. Megadeth je odgodio snimanje i otišao na turneju po Sjevernoj Americi tijekom druge četvrtine 2000. godine. Na početku je turneje Anthrax bio maknut s popisa izvođača te je Megadeth mogao održati produženi set kao jedan od glavnih izvođača. Karte za turneju, međutim, slabo su se prodavale.
Megadeth je u srpnju 2000. godine napustio Capitol Records nakon što je s kućom proveo 15 godina. Prema Mustaineovim je riječima skupina napustila izdavača zbog neprekidnih tenzija s njegovim menadžmentom. Capitol je vratio sastavu njegove najnovije snimke i objavio album najvećih hitova, Capitol Punishment: The Megadeth Years, na kojem su se našle dvije nove skladbe: "Kill the King" i "Dread and the Fugitive Mind". U studenom je Megadeth potpisao ugovor sa Sanctuary Recordsom. Grupa se u listopadu vratila u studio kako bi dovršila svoj sljedeći album, The World Needs a Hero, koji je skoro bio dovršen u vrijeme kad se Megadeth  šest mjeseci ranije pridružio turneji Maximum Rock. Zbog negativne reakcije na Risk Mustaine je otpustio Buda Pragera i samostalno producirao album. Sve je skladbe napisao sam Mustaine osim pjesme "Promises", čiji je koautor bio Pitrelli. Dva dana prije objave The World Needs a Heroa Megadeth se pojavio u epizodi emisiji Behind the Music programa VH1 u kojoj su se pojavili Mustaine, Ellefson, nekolicina prošlih članova i Mustaineovi bivši kolege iz Metallice, James Hetfield i Lars Ulrich.The World Needs a Hero bio je objavljen u svibnju 2001. te je debitirao na šesnaestom mjestu ljestvice Billboard 200. Bio je zabranjen u Maleziji kad je nacionalna vlada zaključila da je njegova naslovnica "neprikladna za mladež države". Zbog toga je skupina otkazala svoj koncert u Kuala Lumpuru koji se trebao održati 2. kolovoza. Album je označio Megadethov povratak agresivnijem zvuku nakon stilističkih varijacija na prethodnim dvama albumima, ali su kritičari smatrali da nije ispunio očekivanja. Mustaine je usporedio album s velikim brodom na moru koji se okreće i pokušava vratiti na pravu rutu. Njegov se glavni singl, "Moto Psycho", našao na 22. mjestu Billboardove Mainstream Rock ljestvice.Europska turneja s AC/DC-jem kako bi podržao The World Needs a Hero započela je sredinom 2001., a nakon nje je u rujnu započela američka turneja s Iced Earthom i Endom. Mustaine je dozvolio obožavateljima da odaberu pjesme koje će izvoditi u svakom američkom gradu. Međutim, turneja je ubrzo završila zbog napada 11. rujna; svi su koncerti bili otkazani, kao i snimanje nastupa u Argenitini za DVD. Umjesto toga skupina je 16. i 17. studenog održala dva koncerta u Arizoni koji su bili snimljeni i objavljeni kao Megadethov prvi koncertni album, Rude Awakening. Iste je godine Killing Is My Business... and Business Is Good! bio remiksan i remasteriran; reizdanje je sadržavalo izmijenjenu naslovnicu i nekoliko bonus skladbi.
Mustaine je u siječnju 2002. otišao u bolnicu kako bi otklonio bubrežni kamenac te su mu bila propisana sredstva protiv bolova koja su potaknula povratak njegove ovisnosti o drogi. Nakon ostanka u bolnici Mustaine je otišao u terapijski centar u Teksasu u kojem se ozlijedio na čudan način i jako oštetio živce u svojoj lijevoj ruci. Ozljeda, koja se dogodila u snu dok mu je lijeva ruka bila polegnuta preko naslona na stolici, izazvala je kompresiju radijalnog živca. Bila mu je dijagnosticirana radijalna neuropatija zbog koje nije ništa mogao primiti lijevom rukom niti ju složiti u šaku.Mustaine je 3. travnja u priopćenju za tisak izjavio da raspušta Megadeth jer zbog svoje ozljede ruke nije mogao svirati gitaru. Sljedeća je četiri mjeseca pet dana u tjednu išao na fizičku terapiju i polako počeo "ponovno učiti" kako se koristiti lijevom rukom. Kako bi ispunio ugovorne obveze sa Sanctuaryjem, Megadeth je objavio kompilaciju Still Alive... and Well?. Prvu su polovicu albuma činile koncertne skladbe snimljene u Web Theatreu u Phoenixu, a drugu polovicu činile su studijske snimke s The World Needs a Heroa.Nakon gotovo godine dana oporavka u kojoj je išao na fizičku terapiju i terapiju elektrošokovima, Mustaine je počeo raditi na onome što je trebao biti njegov prvi samostalni album. Novi je materijal snimio sa studijskim glazbenicima Vinniejem Colaiutom i Jimmiejem Leejem Sloasom u listopadu 2003. Projekt je nakadno bio odgođen kad je Mustaine pristao remiksati i remasterirati Megadethovih osam albuma koje je objavio Capitol Records, ponovno snimajući dijelove koji su nedostajali ili koji su u izvornom miksu bili promijenjeni bez njegova znanja.
Mustaine se vratio svojem samostalnom projektu u svibnju 2004. godine. Ugovorne obveze s europskom diskografskom kućom skupine, EMI-jem, rezultirale su time da je album bio objavljen pod Megadethovim imenom. Mustaine je ponovno oformio sastav i kontaktirao s obožavateljima omiljenom postavom iz vremena Rust in Peacea kako bi ponovno snimila prateće dionice. Iako se bubnjar Nick Menza pristao vratiti, Marty Friedman i David Ellefson nisu se uspjeli dogovoriti s Mustaineom. Menza je bio poslan kući ubrzo nakon početka probi, par dana prije početka turneje koja će podržati Megadethov nadolazeći album. Mustaine je rekao da Menza nije bio dovoljno pripremljen za fizičke potrebe američke turneje i da "jednostavno nije funkcioniralo". Bio je to prvi album bez Ellefsona. Chris Poland, koji je svirao gitaru na prva dva Megadethova albuma, bio je pozvan da odsvira gitarističke solo dionice na novom albumu te je tako radio s Mustaineom prvi put od 1980-ih. Poland je odlučio svirati jedino kao gostujući glazbenik jer je želio ostati usredotočen na svoj jazz fusion projekt OHM.The System Has Failed bio je objavljen u rujnu 2004. Kritičari su izjavili da je označio povratak u formu; Revolver je napisao pozitivnu recenziju za album, nazvavši ga "Megadethovim najviše osvetoljubivim, dirljivim i glazbeno složenim uratkom od Countdown to Extinctiona iz 1992. godine". Album je označio povratak ranijem zvuku grupe; novinarka Amy Sciarretto iz CMJ New Music Reporta napisala je da album sadrži "neo-thrash rifove s oštrim, političkim tekstovima". The System Has Failed debitirao je na 18. mjestu ljestvice Billboard 200 te je njegov glavni singl bio "Die Dead Enough", koji se našao na 21. mjestu američke Mainstream Rock ljestvice. Mustaine je najavio kako će to biti posljednji album skupine i da će nakon njega otići na oproštajnu turneju, poslije koje će se usredotočiti na samostalnu karijeru.Megadeth je u listopadu započeo svjetsku turneju Blackmail the Universe te je za koncertne članove izabrao basista Jamesa MacDonougha iz Iced Eartha te gitarista Glena Drovera iz grupa Eidolon i King Diamond. Pet dana prije prvog nastupa Menzu je zamijenio Shawn Drover, koji je ostao sa sastavom kao punopravni član. Grupa je održala američku turneju s Exodusom te europsku s Diamond Headom i Dungeonom. Capitol je u lipnju 2005. objavio kompilaciju najvećih hitova, Greatest Hits: Back to the Start, na kojoj su se nalazile remiksane i remasterirane inačice pjesama koje su obožavatelji izabrali s Megadethovih albuma koje je objavio Capitol.
Sredinom 2005. Mustaine je organizirao godišnji thrash metal turnejski festival, Gigantour. Megadeth je bio glavni izvođač na prvoj turneji uz izvođače kao što su Dream Theater, Nevermore, Anthrax i Fear Factory. Koncerti u Montrealu i Vancouveru bili su snimljeni te objavljeni na koncertnom DVD i CD setu koji je bio objavljen u drugoj četvrtini 2006. godine. Nakon uspjeha The System Has Faileda i svjetske turneje Blackmail the Universe Mustaine je 9. listopada ispred publike na rasprodanom koncertu na festivalu Pepsi Music Rock u Argentini izjavio da će Megadeth nastaviti snimati i odlaziti na turneje. Koncert, održan na stadionu Obras Sanitarias u Buenos Airesu ispred 25,000 obožavatelja, bio je snimljen i objavljen 2007. godine na DVD-u kao That One Night: Live in Buenos Aires.Basist James MacDonough napustio je skupinu u veljači 2006. zbog "osobnih razlika". Zamijenio ga je James LoMenzo, koji je prethodno radio s Davidom Leejem Rothom, White Lionom i Black Label Societyjem. Nova je Megadethova postava prvi put nastupila na mjestu glavnog izvođača na festivalu Dubai Desert Rock Festival u Ujedinjenim Arapskim Emiratima s Testamentom. Capitol je u ožujku objavio DVD s dva CD-a, Arsenal of Megadeth, koji je sadržavao arhivske snimke, intervjue, koncertne snimke i većinu glazbenih spotova grupe. Zbog problema s licencijom glazbeni spotovi za filmsku glazbu i spotovi koje nije objavio Capitol nisu bili na izdanju. Drugi je Gigantour počeo u trećoj četvrtini 2006.; Megadeth je ponovno bio glavni izvođač, ovaj put s Lamb of Godom, Opethom, Arch Enemyjem i Overkillom. Kao dio turneje iz 2006. godine bila su i tri nastupa u Australiji koja su podržali Soulfly, Arch Enemy i Caliban.
Megadeth je u svibnju 2006. najavio kako se njegov jedanaesti studijski album, United Abominations, bliži dovršetku. Iako je izvorno trebao biti objavljen u listopadu, Mustaine je komentirao da grupa "stavlja konačne detalje na nj" i odgodio je njegovu objavu na svibanj iduće godine. O nosaču zvuka je izjavio: "Metalu je ponovo potreban jedan vrlo dobar album stare škole. Vjerujem da sam uspio u tome." United Abominations bio je prvi album sastava na kojem su svirali Glen Drover, Shawn Drover i James Lomenzo. Također sadrži noviju verziju skladbe "À Tout le Monde" pod imenom "À Tout le Monde (Set Me Free)". Inačica iz 2007. zapravo je duet s Cristinom Scabbiom iz grupe Lacuna Coil; snimljena je u malo bržem tempu od izvornika te sadrži produljenu gitarističku solo dionicu.Objavljen u svibnju 2007., United Abominations debitirao je na osmom mjestu ljestvice Billboard 200 jer je u prvom tjednu bio prodan u  54,000 primjeraka. U ožujku je Megadeth krenuo na sjevernoameričku turneju gdje je bio predgrupa novoosnovanom sastavu Heaven & Hell. Skupina je tijekom kanadskih nastupa svirala s Downom, a s Machine Headom tijekom američkih. Nakon nje započela je turneja po europskim ljetnim festivalima. Kasnije se te godine vratio u SAD kako bi bio glavni izvođač na svojoj turneji Tour of Duty. U studenom je skupina dovela Gigantour u Australiju te su s njom nastupale grupe kao što su Static-X, DevilDriver i Lacuna Coil.Glen Drover napustio je Megadeth u siječnju 2008., izjavivši da su ga učestali odlasci na turneje umorili i da želi provesti više vremena sa svojom obitelji. Također je naveo i osobne probleme s ostalim članovima skupine. Drovera je zamijenio Chris Broderick, koji je prethodno svirao u Nevermoreu i Jag Panzeru. Brodericka je već krajem 2007. Mustaineov menadžent pitao bi li želio otići na audiciju za ulazak u grupu. Nakon neformalnog sastanka u Mustaineovoj kući Broderick je postao novi gitarist sastava. Mustaine je pohvalio Broderickove gitarističke vještine i nazvao ga "najboljim gitaristom koji je ikad bio u Megadethu". Broderickov je bivši kolega iz grupe Nevermore, Van Williams, čestitao Megadethu na tome što je "dobio jednog prokleto dobrog izvođača, ali ono što je još važnije jest to da je dobio odličnog tipa za druženje i pravog prijatelja".Nova postava prvi je put zajedno nastupila 4. veljače u Helsingin jäähalliju. Gigantour 2008. godine, s 29 nastupa u Sjevernoj Americi, započeo je ubrzo nakon navedenog koncerta. Mustaine je želio da na njemu sudjeluje manje grupa kako bi svaki izvođač imao priliku dobro svirati. Na trećoj turneji pojavili su se In Flames, Children of Bodom, Job for a Cowboy i High on Fire. Megadeth je u svibnju i lipnju nastavio turneju Tour of Duty u Južnoj Americi i Meksiku. Kompilacija Anthology: Set the World Afire bila je objavljena u rujnu 2008. godine.
Megadeth i Testament trebali su u veljači 2009. otići na europsku turneju "Priest Feast", koju je predvodio Judas Priest. U to je vrijeme Metallica, koja je ušla u Rock and Roll Hall of Fame, pozvala Mustainea na svečanost. Mustaine je bio informiran da neće ući u Hall of Fame jer su takvu čast mogli dobiti samo oni članovi koji su dobili snimateljske zasluge na Metallicinim albumima. Mustaine je s poštovanjem čestitao grupi i ostao privržen europskoj turneji s Judas Priestom. U travnju su Megadeth i Slayer zajedno predvodili turneju Canadian Carnage. Bio je to prvi put da su nastupali zajedno u više od 15 godina. Machine Head i Suicide Silence bili su predgrupe na četirima koncertima koji su se održali kasnije u lipnju.U svibnju je Megadeth dovršio snimanje svojeg dvanaestog albuma, Endgamea. Datum njegove objave bio je najavljen na Megadethovoj službenoj web-stranici te je Metal Hammer bio prvi koji je napisao recenziju za album opisujući svaku skladbu. Megadeth je započeo svoju turneju Endgame u listopadu te ju je završio u prosincu. Na turneji su se pojavili mnogobrojni potporni sastavi kao što su Machine Head, Suicide Silence i Warbringer. Megadeth je u siječnju 2010. trebao otići na turneju American Carnage sa Slayerom i Testamentom, ali je turneja bila odgođena jer je Tom Araya morao na operaciju leđa. Nekoliko je tjedana kasnije singl "Head Crusher" bio nominiran za nagradu Grammy u kategoriji najbolje metal izvedbe na 52. dodjeli nagrada Grammy, što je bila osma Megadethova nominacija za Grammy u 19 godina.U ožujku je Megadeth otišao na turneju Rust in Peace 20th Anniversary kako bi proslavio dvadesetu godišnjicu objave albuma. Održala se u Sjevernoj Americi te su predgrupe na njoj bile Testament i Exodus. Tijekom turneje Megadeth je svirao Rust in Peace u cijelosti. Prije nego što je turneja počela, izvorni se basist Ellefson vratio Megadethu nakon osam godina. U intevjuu s časopisom Classic Rock izjavio je da je Shawn Drover kontaktirao s njim i informirao ga da basist LoMenzo napušta grupu, dodavši da je "sad vrijeme da ti i Dave [Mustaine] popričate".
Megadeth je, uz Metallicu, Slayer i Anthrax, zajedno poznatih kao "velika četvorka" thrash metala, pristao svirati na istoj turneji sredinom 2010. godine. Ti su nastupi bili dio festivala Sonisphere te su se održali u nekolicini europskih država. Jedan se takav nastup održao u Sofiji, Bugarskoj te je bio snimljen i objavljen kao videoalbum The Big Four: Live from Sofia, Bulgaria. Ti su se nastupi nastavili održavati i iduće godine u SAD-u. Prvi se održao u Indiju, Kaliforniji i u to je vrijeme bio jedini planirani nastup u SAD-u, iako se ubrzo drugi američki koncert održao u Yankee Stadiumu u New York Cityju.Nakon europskih nastupa "velike četvorke" Megadeth i Slayer su u srpnju 2010. krenuli na prvi dio turneje American Carnage Tour, na kojem je Megadeth izvodio Rust in Peace u cijelosti, a Slayer album Seasons in the Abyss. Oba su nosača zvuka bila objavljena 1990. godine. Od tih se nastupa nadalje Vic Rattlehead počeo pojavljivati na nastupima kako bi poboljšao vizualni aspekt Megadethovih koncerata. Ubrzo nakon toga dvije su se skupine udružile s Anthraxom za turneju Jägermeister Music Tour koja se održala koncem 2010. Na posljednjem se nastupu te turneje Kerry King pridružio Megadethu u Gibson Amphitheatreu u Hollywoodu kako bi izveli skladbu "Rattlehead". Bio je to prvi put da je King nastupio s Megadethom od ranijih nastupa 1984. godine. Megadeth i Slayer ponovo su dijelili pozornicu na turneji European Carnage Tour u ožujku i travnju 2011. godine. Megadeth je također bio glavni izvođač na četvrtom godišnjem festivalu Rockstar Mayhem Festival u srpnju i kolovozu iste godine.U rujnu je skupina objavila DVD album Rust in Peace Live, snimljen u Hollywood Palladiumu u Los Angelesu. Kasnije je tog mjeseca Megadeth objavio pjesmu "Sudden Death" za videoigru Guitar Hero: Warriors of Rock. Skladbu su zatražili izdavači franšize Guitar Hero, koji su htjeli da skladba sadrži mračan tekst i više gitarističkih solo dionica. Bila je nominirana za nagradu Grammy u kategoriji najbolje metal izbedbe na 53. dodjeli nagrada Grammy.Megadeth se vratio u svoj studio Vic's Garage kako bi snimio svoj trinaesti album, a njegov je producent bio Johnny K jer Andy Sneap, producent prethodnih dvaju Megadethovih albuma, nije bio slobodan. Ime albuma bilo je Thirteen i sadržavao je prethodno objavljene skladbe kao što su "Sudden Death" i "Never Dead". Nosač zvuka bio je objavljen u studenom 2011. i našao se na 11. mjestu ljestvice Billboard 200; njegov je glavni singl "Public Enemy No. 1" bio nominiran za nagradu Grammy u kategoriji najbolje hard rock/metal izvedbe. Ubrzo nakon objave albuma Mustaine je izjavio da će nakon četverogodišnje pauze nova turneja Gigantour započeti početkom 2012. godine. Postavu su uz Megadeth činili Motörhead, Volbeat i Lacuna Coil. Nakon završetka Gigantoura Rob Zombie i Megadeth najavili su kako će u svibnju 2012. održati zajedničku američku turneju od devet nastupa.
U rujnu 2012. bilo je najavljeno da će Megadeth ponovno objaviti Countdown to Extinction u čast dvadesetoj godišnjici objave nosača zvuka. Kako bi obilježio događaj, Megadeth je otišao na turneju u kojoj je izvodio album u cijelosti. Jedna je izvedba, snimljena u Pomona Fox Theateru, iduće godine bila objavljena kao koncertni album Countdown to Extinction: Live. Još jedna pjesma s Thirteena, "Whose Life (Is It Anyways?)", bila je nominirana za nagradu Grammy u kategoriji najbolje hard rock/metal izvedbe na dodjeli nagrada Grammy 2013. godine, ali je Grammy na kraju pripao Halestormovoj "Love Bites (So Do I)".
U kolovozu je Megadeth najavio da snima svoj četvrti studijski album s producentom Johnnyjem K. Početkom 2013. Megadeth je napustio Roadrunner Records i potpisao ugovor s Mustaineovom novoosnovanu kućom, Tradecraftom, čije je albume distribuirao Universal Music Group. Album Super Collider bio je objavljen u lipnju te se našao na šestom mjestu ljestvice Billboard 200, što je bila najviša pozicija skupine na toj ljestvici od albuma Youthanasia iz 2004. godine. Međutim, kritička je reakcija na album uglavnom bila negativna. Ubrzo nakon objave Super Collidera Mustaine je izjavio da je već počeo misliti o petnaestom Megadethovom albumu. Komentirao je da ga je na to potaknula smrt Slayerovog gitarista Jeffa Hannemana, koja ga je podsjetila na smrtnost. Dodatno je objasnio: "Vrijeme je kratko. Nitko ne zna koliko će dugo živjeti. Vidjeli ste što se dogodilo s Jeffom Hannemanom stoga želim skladati što više mogu koliko god dugo mogu."Na Gigantouru 2013. godine kao predgrupe su nastupali Black Label Society, Hellyeah, Device i Newsted. Na konačnom se koncertu Jason Newsted, bivši Metallicin basist, pridružio Megadethu na pozornici kako bi izveli "Phantom Lord", jednu od pjesama koje je Mustaine bio jedan od autora tijekom njegovog rada u Metallici. Početkom 2014. Megadeth je trebao svirati na festivalu Soundwave u Australiji, ali je otkazao svoj nastup zbog neslaganja s organizatorom turneje A. J. Maddahom oko sporednih nastupa grupe s Newstedom. Icon, kompilacija koja je sadržavala jedanaest Megadethovih skladbi iz vremena kad je imao ugovor s Capitolom, bila je objavljena u veljači kao dio istoimenog serijala albuma Universal Musica.
Tijekom druge polovice 2014. godine grupa se suočila s nekolicinom problemima. Koncert u Tel Avivu koji se trebao održati u kolovozu bio je otkazan zbog bitke između Izraela i Gaze. Megadeth se krajem rujna trebao pojaviti na Motörheadovom Motörboat brodu, ali se povukao zbog komplikacija koje su nastale nakon što je Mustaine otišao na operaciju vratne kralježnice. Krajem studenog Drover je napustio skupinu nakon deset godina sviranja s njom jer je želio raditi na svojim glazbenim interesima. Ubrzo nakon toga sastav je napustio i Broderick zbog umjetničkih i glazbenih razlika. Ellefson je negirao glasine o raspadu Megadetha i izjavio je da će on i Mustaine nastaviti raditi na novoj glazbi. Mustaine je izjavio da je jedan od razloga Broderickovog i Droverovog odlaska bio taj što su ih želje obožavatelja da se skupini vrate Friedman i Menza frustrirale. Bivši je Megadethov bubnjar, Nick Menza, 21. svibnja 2016. umro od srčanog udara dok je svirao s OHMom u džez klubu u Los Angelesu. Chris Adler, bubnjar Lamb of Goda i Kiko Loureiro, gitarist grupe Angra svirali su na Megadethovom petnaestom studijskom albumu.
Megadeth je u listopadu 2015. na internetu streamala skladbu "Fatal Illusion" s albuma Dystopia, koji je bio objavljen u siječnju 2016. Kako bi podržao Dystopiju, Megadeth je u veljači i ožujku bio na sjevernoameričkoj turneji sa Suicidal Tendenciesom, Children of Bodomom i Havokom (iako je Megadethov menadžment ubrzo maknuo Havok s turneje zbog neslaganja oko ugovora). Mustaine je najavio da Adler, koji je svirao s Lamb of Godom i Megadethom, više nije bio u grupi zbog problema koji su nastajali zbog rasporeda dvaju sastava. Zamijenio ga je Dirk Verbeuren iz Soilworka nakon što ga je Adler predložio. Druga se turneja u SAD-u održala u rujnu i listopadu, a podržali su ju Amon Amarth, Suicidal Tendencies, Metal Church i Butcher Babies.Upitan o mogućim daljnjim nastupima velike četvorke, Mustaine je zamolio "sile" da 2017. godine pomognu stvoriti novu turneju velike četvorke jer su svi njezini sastavi podržavali svoje nove albume. Naslovna skladba s Dystopije osvojila je nagradu Grammy za najbolju metal izvedbu na dodjeli nagrada Grammy 2017. godine, što je bila prva pobjeda skupine nakon 12 nominacija. Mustaine, Loureiro, Ellefson i Verbeuren došli su na svečanost, ali Chris Adler, bubnjar na albumu i primatelj nagrade, nije.  Dok je skupina primala nagradu, kućni je sastav odsvirao Metallicinu pjesmu "Master of Puppets", zbog čega su nastale polemike među obožavateljima.Grupa je u jesen 2017. otišla na zajedničku turneju sa Scorpionsom.U intervju s No Brown M&Msom koji se održao u lipnju 2017. Mustaine je izjavio da će Megadeth ući u studio krajem godine kako bi počeo raditi na šesnaestom studijskom albumu. Objasnio je: "Planiramo se vratiti u studio, vjerojatno ćemo ući ondje i izmjenjivati neke ideje krajem godine. Tijekom studenog ili prosinca." Mjesec dana kasnije Mustaine je na Twitteru izjavio da je počeo "skupljati ideje" za novi Megadethov album, ali je napomenuo da će "vjerojatno" ući u studio sredinom 2018. kako bi bio objavljen 2019. godine. Kako bi podržao album, sastav će otići na mlađu inačicu turneje Clash of the Titans sa Slayerom, Testamentom i Sepulturom te će 2019. otići na vlastitu turneju koju će podržati Overkill i Death Angel.Skupina je 6. travnja 2018. najavila da će ponovno objaviti Killing Is My Business... And Business is Good! i da će ta inačica albuma sadržavati remasterirane verzije svih pjesama i novu inačicu skladbe "These Boots", koja će biti tekstualno prilagođena Hazlewoodovoj verziji. Album će sadržavati i bonus CD-ove na kojima će biti rijetke snimke izvedbi pjesama s nosača zvuka u vrijeme turneje Live in the Flesh Tour Alicea Coopera. Killing Is My Business... and Business Is Good! - The Final Kill ponovno je bio objavljen 8. lipnja 2018. godine.
Megadeth je 25. rujna 2018. najavio svoje prvo krstarenje pod imenom Megacruise; brod će 2019. ploviti Tihim oceanom. Dva je tjedna kasnije bilo najavljeno da će Megacruise 13. listopada 2019. otploviti iz Los Angelesa i ući u luke u gradovima San Diego i Ensenada prije povratka 18. listopada, a na brodu će nastupati heavy metal skupine poput Anthraxa, Testamenta, Corrosion of Conformityja, Armored Sainta, Metal Churcha, Doro i Johna 5.
Mustaine je dao nekoliko provokativnih izjava za tisak, uglavnom dok je govorio o problemima sa svojim bivšim kolegama iz Metallice. Svađa je nastala zbog njegovog otkaza iz grupe, načina na koji je taj otkaz bio proveden i neslaganja oko autorskih zasluga na pjesmama. Mustaine je izrazio svoju ogorčenost u filmu Some Kind of Monster, u sceni koju je kasnije kritizirao jer je smatrao da ga je krivo prikazala te da nije pokazala sve što se dogodilo tijekom sastanka.Tijekom izvedbe pjesme "Anarchy in the U.K." na koncertu u Antrimu, Sjevernoj Irskoj 1988. godine Mustaine je u pijanom stanju posvetio skladbu "cilju da se Irsku vrati Ircima!" Prije konačne pjesme Mustaine je izjavio: "Ova je za cilj da se Irsku vrati Ircima!" Zbog tog je čina došlo do pobune i borbe između katolika i protestanata u publici. Grupa je trebala putovati u blindiranom autobusu do završetka turneje u Sjevernoj Irskoj i Republici Irskoj. Mustaine je kasnije izjavio da ga je zavaralo značenje izraza "cilj" krivotvoritelja majica. Ovaj je incident nadahnuo skladbu "Holy Wars... The Punishment Due".Kontroverzni i krivo protumačeni tekstovi sastavu su stvorili probleme. MTV je 1988. smatrao da skladba "In My Darkest Hour" potiče na samoubojstvo i odbio je reproducirati spot. Program je odbio prikazati spot za skladbu "À Tout le Monde" iz istog razloga, iako je Mustaine izjavio da je pjesma bila napisana iz perspektive čovjeka na samrti koji posvećuje svoje posljednje riječi svojim voljenima. Prema njegovim je riječima MTV smatrao da su spotovi za "Skin o' My Teeth" i "Symphony of Destruction" "bili malo pregrubi" i odbio ih je prikazati.Tijekom svjetske turneje 2001. godine malezijska je vlada otkazala nastup skupine u svojem glavnom gradu jer je imala negativno mišljenje o njezinom imidžu i glazbi. Vlada je smatrala da je Vic Rattlehead, maskota skupine, neprikladan i rekla je članovima da će biti uhićeni održe li nastup. Dave Mustaine je odgovorio: "Razumijem što malezijska vlada pokušava učiniti i pohvalno je što želi zaštititi mladiće u državi. Ali ovo samo prikazuje razinu neznanja i apatije kojima pristupa problemu."Nakon što se oporavio od ozljede ruke koja je dovodila njegovu karijeru u pitanje, Mustaine je 2003. godine postao preporođeni kršćanin. Zbog Mustaineove najave da Megadeth neće svirati određene pjesme na koncertima zbog njegovog preobraćenja nastala je manja polemika. Mustaine je u svibnju 2005. navodno prijetio da će otkazati koncerte u Grčkoj i Izraelu s ekstremnim metal grupama Rotting Christ i Dissection zbog antikršćanskih vjerovanja navedenih izvođača. Zbog toga su ta dva sastava otkazala svoje nastupe.Ellefson je u srpnju 2004. na manhattanskom saveznom okružnom sudu tužio Mustainea za 18,5 milijuna dolara. Ellefson je izjavio da mu Mustaine nije davao dovoljno prihoda koji je dolazio iz prodaje robe na turnejama i tantijema za prodaju albuma. Parnica je bila razriješena 2005. godine te je Mustaine podnio protutužbu u kojoj je optužio Ellefsona za korištenje imena skupine u reklami za glazbenu opremu; parnica je bila razriješena izvan suda.
Tradicionalni heavy metal sastavi kao što su UFO, Black Sabbath i Budgie, grupe novog vala britanskog heavy metala poput Motörheada, Iron Maidena i Diamond Heada te punk rock izvođači kao što su Sex Pistols i Ramones uvelike su utjecali na Megadethov zvuk. Hard rock grupe poput AC/DC-ja i Led Zeppelina također su utjecali na gitaristički stil sastava. Iako su korijeni glazbe u punku, sveučilišni je profesor Jason Bivins napisao da je Megadeth slijedio glavni nacrt Motörheada i Iron Maidena. Opisao je stil kao mješavinu "instrumentalne virtuoznosti NWOBHM-a te brzine i agresivnosti hardcore punka" i naveo da skupinu nadahnjuju tekstovi hororom opsjednutom punk skupine Misfits. Mustaine je također među nosačima zvuka koji su ga nadahnuli naveo albume the Beatlesa.Mustaine je glavni autor pjesama u skupini. Razvija ih tako što osmisli određeni gitaristički rif koji, uz izmjene, postane glavni dio pjesme. Izjavio je da se dijelovi skladbi skladaju odvojeno i da ih grupa potom slaže u zbijenu strukturu. Bubnjar Shawn Drover izjavio je da Mustaine godinama čuva nekolicinu rifova i da je jedan dio nedavnijeg materijala utemeljen na tim demo snimkama. Ellefson je izjavio da skupina stalno stvara novi materijal i da snimanje započinje razmjenom ideja, nakon čega grupa odlazi u studio i raspravlja o konceptu, smjeru, naslovnici i nazivima skladbi. Tekstovi pjesama uglavnom se pišu prije aranžiranja glazbe. Raspravljajući o tekstovima pjesama skupine Mustaine je komentirao da je mnoge teme preuzeo iz književnosti, primjerice romana Georgea Orwella.Megadethova glazba, kao i ona njegovih suvremenika iz podzemne metal scene iz 1980-ih, sadrži grube vokale, bubnjeve s double bass uzorkom,  patterns, staccato rifove, power akorde, tremolo trzanje i solo dionice s visokim tonovima; albumi iz tog ranog perioda nastali su uz nizak budžet. Nakon što je osnovao Megadeth, Mustaine je nastavio u thrash metal stilu svoje prethodnog sastava, Metallice, s jačim naglaskom na brzinu i silinu. Megadethovu glazbu karakterizira njegova vješta instrumentalna izvedba koja sadrži brze ritmičke dionice, složene aranžmane i vokalima koji reže. Zamoljen da opiše Megadethov gitaristički stil Mustaine je odgovorio: "Kad odete na koncert i vidite gitarista koji samo stoji tamo, to je gitarist. Thrash gitarist je čovjek koji svira kao da želi prebiti gitaru namrtvo." Većina pjesama snimljena je u standardnom štimungu jer Mustaine smatra da se takvim ugađanjem može skladati bolje melodije od onih koje bi nastale drugačijim ugađanjem.
David Ellefson je u jednom intervjuu iz 2017. godine govorio o tome kako se skupina počela služiti nižim štimungom: "To jednostavno dođe prirodno kako starite, za pjevače to može predstavljati muku. Što onda treba napraviti ako ne želite prestati svirati? Snizite štimung na gitari, prilagodite se kako situacija zahtijeva."Tijekom ranih dana sastava Mustaine je bio ritam gitarist, a Chris Poland bio je glavni gitarist. Iako je Poland svirao samo na Megadethovim prvim dvama albumima, glazbeni su mu novinari Pete Prown i Harvey P. Newquist pripisali to što je učinio glazbu raznovrsnijom zbog svojih džez utjecaja. Prema bivšem uredniku Metal Maniacsa, Jeffu Wagneru, skladateljske mogućnosti skupine dosegle su vrhunac na četvrtom albumu, Rust in Peaceu, koji je opisao "naletom preciznosti i tečnosti koji dobro podržava Megadethov status svjetske najmodernije speed metal skupine". Muzikolog Glenn Pillsbury izjavio je da je gitaristički rad na albumu bio mješavina Mustaineovog "kontroliranog kaosa" i "tehničke briljantnosti" Martyja Friedmana. Studijski uradci objavljeni sredinom i krajem 1990-ih sadržavali su pjesme zbijenih struktura s manje složenih rifova.Megadethovi se tekstovi uglavnom osvrću na smrt, rat, politiku i religiju. Lirizam je uglavnom utemeljen na nihilističkim temama, ali ponekad se bavi i tematikama kao što su otuđenje i društveni problemi. Najraniji su nosači zvuka sadržavali tematike kao što su okultizam, grafičko nasilje i sotonizam. Nuklearni rat i konspiracije o vladi često su se pojavljivali kao teme na albumima poput Rust in Peacea i Countdown to Extinctiona. Tijekom Megadethovog komercijalnog vrhunca Mustaine se počeo više baviti osobnijim temama kao što su ovisnost i intimne veze. Za tekstove na Cryptic Writingsu Mustaine je rekao da je želio pisati pjesme koje bi se svidjele široj publici. Naziv United Abominations (Ujedinjeni užasi) satirična je igra riječima na ime Ujedinjenih naroda ("United Nations"); Mustaine je kritizirao neučinkovitost organizacije na nekolicini pjesama na tom albumu. Kasniji su albumi sadržavali tekstove u sličnom stilu.
Prodavši 38 milijuna albuma širom svijeta Megadeth je jedan od rijetkih sastava američke podzemne metal scene iz 1980-ih koji je postigao veliki komercijalni uspjeh. Megadeth se, uz njegove suvremenike kao što su Metallica, Slayer i Anthrax, smatra jednim od glavnih osnivača thrash metala. Ove se skupine često navodi kao "veliku četvorku" thrash metala koja je bila zaslužna za razvoj i popularizaciju žanra. Loudwire je postavio Megadeth na treće mjesto najboljih thrash metal grupa, pohvalivši njegove "provokativne tekstove i nezamislivu virtuoznost". CMJ New Music Report izjavio je da je debitantski album sastava bio utjecajan i da predstavlja "zlatno doba speed metala". U sličnom je tonu Billboard opisao drugi album Peace Sells... but Who's Buying?, nazvavši ga "prekretnicom u thrash pokretu" i da su njegovi tekstovi i dalje relevantni. MTV je također komentirao da je Megadeth utjecajni metal sastav te je posebno istaknuo tehničke odlike ranijih albuma.Megadeth se smatra jednom od glazbeno najutjecajnijih grupa iz 1980-ih. Kao dio ranog američkog thrash metal pokreta glazba skupine direktno je utjecala na death metal. Sociolog Keith Kahn-Harris napisao je da je Megadethov uspjeh u glavnoj struji bio jedan od razloga širenja ekstremnog metala u države u kojima do tada nije bio poznat. Zvuk skupine i njezine naslovnice albuma utjecale su na mnoge thrash metal izvođače iz 21. stoljeća među kojima su Toxic Holocaust i Warbringer. Prema Nielsen SoundScanu Megadeth je od 1991. do 2014. u SAD-u prodao 9,2 milijuna primjeraka albuma.
Dirk Verbeuren – bubnjevi (2016. - danas)Bivši članoviLawrence Kane – vokali (1983.)
2011.: Metal pjesma godine – "Public Enemy No. 1"Nagrade Golden Gods Metal Hammera:

Mehanički prijenos je prijenos snage ili gibanja s pogonskoga na gonjeni dio stroja uz pomoć mehaničkog sklopa ili prijenosnika. Taj se sklop u osnovi sastoji od pogonskoga i gonjenoga člana koji rotiraju (vrte), a prijenos se ostvaruje njihovim izravnim dodirom, ili neizravno, remenom, užetom, lancima ili slično. Različitim promjerom članova postižu se njihove različite brzine vrtnje (broj okretaja). Zbog toga je glavno obilježje mehaničkog prijenosa prijenosni omjer, to jest omjer brzine vrtnje pogonskoga i gonjenoga člana. Ako je taj omjer veći od jedan, brzina vrtnje stroja smanjuje se, a zakretni moment, odnosno sila povećava: mehanički je uređaj kojim se to postiže reduktor. Kada je prijenosni omjer manji od jedan, uređaj se naziva multiplikator. Uređaj s promjenljivim prijenosnim omjerom naziva se mjenjač brzine. S pogonskoga na gonjeni član sila se može prenositi njihovim posebnim multiplikator oblikom (zupčanički, zupčasti remenski, lančani prijenos) ili trenjem (tarni, remenski prijenos). 
Tarni prijenos najjednostavniji je oblik prijenosa izravnim dodirom: snaga se njime prenosi trenjem među članovima – tarenicama (frikcijskim kotačima). Zupčanički prijenos danas se najčešće primjenjuje, a ostvaruje se parom zupčanika u međusobnom dodiru čije osi mogu biti usporedne, okomite ili kose. Izvodi se za prijenos od najmanjih do najvećih snaga, u široku rasponu prijenosnih omjera, čak i za vrlo visoke brojeve okretaja. Ima veliku pogonsku sigurnost i dug vijek trajanja, mogućnost kratkotrajna preopterećenja, te razmjerno jednostavno održavanje. Remenski prijenos među članovima (remenicama) ostvaruje se neizravno, preko gibljiva remena spojenih krajeva, a remen može biti plosnat ili klinast. Prijenos obodne sile s remenice na remen postiže se trenjem. Remenskomu je prijenosu sličan prijenos u kojem se umjesto remena rabi uže (čelično, ili od prirodnih ili umjetnih vlakana). Lančani prijenos također je neizravan, ali se snaga prenosi oblikom članova: čine ga par zupčanika i lanac koji na njih nasjeda. Planetarni prijenos ostvaruje se tako da mu barem jedan član (planetarni član) osim oko vlastite osi, rotira oko još jedne osi. Odlikuje se velikim prijenosnim omjerom, malim dimenzijama i velikom specifičnom snagom. Ovisno o izvedbi, sastoji se od više zupčanika ili tarenica, od kojih je barem jedan središnji (sunčani) nepomične geometrijske osi, a jedan planetarni.
Podrobniji članak o temi: Mjenjač brzineMjenjač brzine je uređaj ili mehanički prijenosnik koji, kod motornih vozila, alatnih strojeva i slično, služi za promjenu brzine vrtnje ili smjera okretanja pogonskoga vratila, radnoga vretena i drugog, a da se pritom brzina vrtnje pogonskoga stroja ili motora ne mijenja. Time se omogućuje da brzina vrtnje na primjer automobilskoga motora, bez obzira na uvjete rada, uvijek bude u optimalnom području, a iskorištenje raspoložive snage najbolje. Mjenjač brzine vrsta je reduktora s promjenljivim prijenosnim omjerom, a promjena može biti skokovita ili kontinuirana. Kod motornih vozila najrašireniji je mjenjač brzine sa zupčanicima, kojemu se promjena prijenosnog omjera (prijenosnoga stupnja, brzine) odvija skokovito, ukopčavanjem različitih parova zupčanika. Takav je i sinkronizirani mjenjač brzine, kojemu su svi parovi zupčanika stalno u zahvatu, ali se zupčanici na izlaznom vratilu mjenjača slobodno okreću, sve dok jednoga od njih spojka ne poveže s vratilom. Tarnim dodirom spojka prethodno dovede vratilo na isti, sinkroni, broj okretaja što ga ima i zupčanik, pa se kod tih mjenjača promjena može obaviti i tijekom rada stroja. Kod automatskoga mjenjača ukopčavanje obavlja poseban mehanizam što ga aktivira centrifugalna sila utega u ovisnosti o broju okretaja motora, ili se izbor prijenosnog omjera provodi računalnim sustavom. Kontinuiranu promjenu broja okretaja omogućuju hidraulični mjenjač brzine, koji se primjenjuje za prijenos većih snaga, tarni mjenjač brzine za prijenos malih zakretnih momenata, a u novije doba i električni mjenjač brzine, ako je pogonski stroj elektromotor. Za manje snage upotrebljava se i varijator, to jest mjenjač brzine sa širokim klinastim remenom i sastavljenim remenicama koje za vrijeme rada mogu mijenjati dodirni promjer rastavljanjem ili približavanjem svojih polovica.
Podrobniji članak o temi: ReduktorReduktor (lat. reductor: voditelj natrag) je uređaj ili mehanički prijenosnik s pomoću kojega se smanjuje brzina vrtnje pogonskoga vratila, radnoga vretena i drugog, a pritom se brzina vrtnje pogonskoga stroja ili motora ne mijenja. Ugrađuje se između motora i radnoga dijela nekoga stroja, vozila i slično kako bi se brzina vrtnje alata, pogonskih kotača ili drugog prilagodila uvjetima rada. Prijenos snage i gibanja kod reduktora se izvodi posebnim oblikom njegovih dijelova (na primjer zupčanici) ili trenjem (na primjer remen), a prijenosni omjer veći je od jedan.
Podrobniji članak o temi: Multiplikator (stroj)Multiplikator (kasnolat. multiplicator, od lat. multiplicare: umnožiti, povećati), u strojarstvu, je uređaj s pomoću kojega se povećava brzina vrtnje pogonskoga vratila, radnoga vretena i drugog, a pritom se brzina vrtnje pogonskoga stroja ili motora ne mijenja. Pretežno se to ostvaruje zupčanim prijenosom sa stalnim ili promjenljivim prijenosnim omjerom, pa se multiplikator konstruktivno gotovo jednako izvodi kao i reduktor. Primjenjuje se kod ventilatora, aksijalnih kompresora i drugih strojeva s većim brojem okretaja nego što ga ima pogonski stroj. Satni mehanizam je multiplikator koji vrlo sporo kretanje satne opruge sustavom zupčanika ubrzava do brzine vrtnje sekundne kazaljke.
Podrobniji članak o temi: Prijenosni omjerPrijenosni omjer ili prijenosni odnos prijenosnika (oznaka: R) je omjer brzina ulaznog (pogonskog) i izlaznog (gonjenog) člana prijenosnika. Kod zupčanog prijenosnika obodna brzina ulaznog (pogonskog) i izlaznog (gonjenog) zupčanika mora biti jednaka:
  gdje je: rA – polumjer kinematske kružnice pogonskog (ulaznog) zupčanika, rB – polumjer kinematske kružnice gonjenog (izlaznog) zupčanika, ωA – kutna brzina pogonskog (ulaznog) zupčanika, ωB – kutna brzina gonjenog (izlaznog) zupčanika.
    {\displaystyle {\frac {\omega _{A}}{\omega _{B}}}={\frac {r_{B}}{r_{A}}}={\frac {N_{B}}{N_{A}}}.}
  gdje je: NA – broj zubiju pogonskog zupčanika, NB – broj zubiju gonjenog zupčanika. Prema tome, prijenosni omjer zupčanog prijenosnika je:
    {\displaystyle R={\frac {\omega _{A}}{\omega _{B}}}={\frac {N_{B}}{N_{A}}}.}
  Iz ove jednadžbe se može zaključiti da je broj zubiju gonjenog (izlaznog) zupčanika veći od pogonskog zupčanika, ali isto da se pogonski zupčanik okreće brže od gonjenog zupčanika. Prema najnovijim ISO propisima treba prijenosnom omjeru dodati negativni predznak ako je smjer vrtnje jednog zupčanika suprotan smjeru vrtnje drugog zupčanika.Momenti sile se odnose:
  gdje je: TA – moment sile pogonskog (ulaznog) zupčanika, TB -  moment sile gonjenog (izlaznog) zupčanika.
Ako je prijenosni omjer prijenosnika veći od 1 (R ˃ 1), onda se kod tog prijenosnika kutna brzina smanjuje na izlazu, pa se takvi prijenosnici nazivaju reduktori. Prednost reduktora je da mu se moment sile na izlazu povećava. 
Ako je prijenosni omjer prijenosnika manji od 1 (R ˂ 1), onda se kod tog prijenosnika kutna brzina povećava na izlazu, pa se takvi prijenosnici nazivaju multiplikatori. Nedostatak  multiplikatora je da mu se moment sile na izlazu smanjuje.Kod remenskog i tarnog prijenosa podjelimo promjer pogonske remenice sa promjerom gonjene remenice.
Podrobniji članak o temi: Tarni prijenosTarni prijenos je strojni dio kojim se prenosi gibanje od jedne tarenice na drugu samo trenjem dodirnih površina. Zbog toga može kod tarnih prijenosnika doći do proklizavanja, a i puzanja. Razlikujemo tarne prijenosnike:
s mogučnošću promjene gibanjaTarni prijenosnici odlikuju se jednostavnom izradom, malim razmakom osi i niskim troškovima održavanja. Proklizavanje je određena mogućnost zaštite protiv preopterećenja. Nedostatak tarnih prijenosnika je puzanje, koje se ne može izbjeći, te potreba za velikim tlačnim silama, što opet izaziva visoko opterećenje ležaja. Vijek trajanja tarnih prijenosnika i snage koje se mogu prenositi zavise od svojstava materijala tarenica (tvrdoća, čvrstoća, otpornost na trošenje).
Podrobniji članak o temi: ZupčanikZupčanik je strojni dio (element) valjkasta ili stožasta oblika s ravnomjerno raspoređenim zupcima po obodu. U paru s drugim zupčanikom, pri čem je svaki učvršćen na svojem vratilu, služi za prijenos rotacijskoga gibanja (vrtnja) i snage između vratila. Jedan ili više parova zupčanika, s vratilima, ležajevima, kućištem i odgovarajućim priborom, čine zupčanički prijenosnik. Svaki par zupčanika čini jedan stupanj prijenosa, pa zupčanički prijenosi mogu biti jednostupanjski ili višestupanjski. Poput drugih mehaničkih prijenosnika najčešće služe za redukciju brzine vrtnje od pogonskoga na gonjeno vratilo, to jest od pogonskoga na gonjeni stroj. Oblik zupčanika ovisi o međusobnom položaju pogonskog i gonjenoga vratila. Ako su vratila usporedna, prijenos gibanja ostvaruje se valjkastim (cilindričnim) zupčanicima s ravnim, kosim, ili strjelastim zupcima, pri čem veći zupčanik može imati i unutrašnje ozubljenje. U tu skupinu pripadaju i ozubljene letve (zupčanici s beskonačnim promjerom), kojima se rotacijsko gibanje zupčanika pretvara u ravnocrtno gibanje letve ili, rjeđe, obratno. Ako se osi vratila međusobno sijeku (najčešće pod pravim kutom), prijenos gibanja ostvaruje se stožastim (koničnim) zupčanicima ili stožnicima. Kada se osi pogonskog i gonjenoga vratila mimoilaze, prijenos se ostvaruje zupčanicima koji teorijski imaju oblik hiperboloida, a aproksimiraju se stožastim zupčanicima (takozvani hipoidni prijenos) ili valjkastim zupčanicima (vijčani prijenos), sa zakrivljenim ili kosim zupcima. Često se primjenjuju i pužni prijenosi, koji se sastoje od pužnoga vijka (zupčanika malog promjera izduženoga u aksijalnom smjeru) i pužnoga kola (zupčanika s kosim zubima s kutom nagiba i bokovima prilagođenima navoju pužnoga vijka). Za pravilan rad zupčanika u zahvatu, točke trenutačnoga dodira zubaca koji se nalaze u zahvatu moraju imati jednake komponente brzina (gledano u smjeru okomice na zajedničku tangentu u točki dodira). Tada će prijenosni omjer tijekom valjanja jednoga zupca po drugom ostati nepromijenjen, što se postiže posebnim oblikovanjem boka zubaca u obliku krivulje. Zupčanici s takozvanim evolventnim ili kvazievolventnim bokom zubaca (evolventno ozubljenje) čine oko 98 % zupčanika. U prednosti su pred ostalim zupčanicima, jer su neosjetljivi na manje promjene osnoga razmaka (izazvane na primjer pogrješkama u montaži) i izradba im nije tako zahtjevna kao što je to na primjer kod cikloidnog ozubljenja. Većina današnjih zupčanika ima normirana geometrijska svojstva (uglavnom preko takozvanog modula zupčanika), na primjer promjer diobene kružnice (kružnica prema kojoj se određuje razmak zubi), broj zuba, korak zuba (razmak među zubima mjeren po diobenoj kružnici), vanjski promjer zupčanika.
Preteča su današnjih zupčanika primitivni drveni zupčanici, s letvicama ili stupićima (svornjacima) umjesto zubaca. Služili su čak i za prijenose gibanja s osima koje se sijeku, a rabili su se već u starom Egiptu, približno između 3000. i 2000. pr. Kr., u uređajima za natapanje. Poslije ih je usavršio Arhimed oko 285. pr. Kr. Danas se zupčanici najčešće izrađuju od metala (čelika ili bronce) ili plastike, tek iznimno od drva, i to lijevanjem, te odvalnim glodanjem ili dubljenjem.
Podrobniji članak o temi: Remenski prijenosRemenski prijenos prenosi sile i okretna gibanja između vratila, a naročito je prikladan za veće razmake osi vratila. Zbog elastičnosti remena, remenski prijenosi rade gipkije nego lančani i zupčani prijenos. Dio remena između dvije remenice remenskog prijenosa koji vuče naziva se vučni ogranak, a drugi, povratni, slobodni ogranak remena. Remenski prijenos spade u najjeftinije prijenosnike snage. Da bi prenosio snagu, nije potrebno značajno podešavanje osi dviju vratila. Remenski prijenos se sastoji najmanje od remena i dvije remenice. Njegov prijenos je miran i bez velike buke, za razliku od drugih vrsta prijenosa.
Podrobniji članak o temi: Lančani prijenosLančani prijenos, slično remenskom prijenosu sa zupčastim remenom, prijenos snage vrši pomoću veze oblikom. Plosnatim i klinastim remenom prenosi se snaga i gibanje pomoću veze silom (trenje). Lančani prijenos se upotrebljava tamo gdje je remenski prijenos nemoguć zbog loših prostornih i prijenosnih prilika ili razmaka osi vratila. Lančani prijenosi s manjim obuhvatnim kutom i manjim razmakom osi mogu prenositi znatno veće sile nego remenski prijenos. Općenito im nije potrebno nikakvo predzatezanje, te prema tome manje opterećuju vratila. Lančani prijenosi međutim ne rade elastično i potrebno im je bolje održavanje, jer se moraju podmazivati, a često ih treba zaštititi protiv utjecaja prašine. Lanci i lančanici su znatno skuplji od remena i remenice. Dobri su u gradnji transportnih uređaja, u industriji motornih vozila, za bicikle i kod poljoprivrednih strojeva.   
Vučni ogranak lančanog prijenosa treba da bude po mogućnosti na gornjoj strani. Kosi položaj prijenosnika je povoljan, dok je okomiti položaj nepovoljan zbog loših zahvata na donjoj lančanici (provjes lanca). Zbog toga su kod vertikalnih lančanih prijenosnika potrebni zatezni lančanici. Okomiti položaj vratila treba po mogućnosti izbjegavati, jer lančane spojnice taru po čeonoj strani lančanika i tako se brzo troše. Budući da se i lanci plastično deformiraju, treba predvidjeti mogućnost naknadnog zatezanja, npr. zatezne lančanike ili zatezna vratila. Kao granica dopuštenog provjesa uzima se oko 2 % razmaka vratila. Lanci su izloženi vibracijama, naročito u pogonu s udarima i kod motora s unutarnjim izgaranjem, što izaziva nemiran rad. Zbog toga su često potrebni prigušivači titranja.

Memento je misteriozni triler iz 2000. godine u režiji Christophera Nolana, a baziran je na kratkoj priči njegovog brata Jonathana naslovljenoj Memento Mori. Glavne uloge igraju Guy Pearce, Carrie-Anne Moss i Joe Pantoliano. 
Film je dobio brojne pohvale od strane kritičara i publike, a osvojio je i nominaciju za Zlatni globus u kategoriji za najbolji scenarij, te dvije nominacije za Oscar u kategoriji za najbolji scenarij i montažu. Trenutačno se nalazi i na 33. mjestu top liste 250 najboljih filmova svih vremena bazirane na ocjenama korisnika najveće internetske baze podataka o filmu IMDb.
U svojoj standardnoj verziji film prikazuje događaje redoslijedom obrnutim od kronološkog, ali u nekim je državama moguće nabaviti i posebno DVD izdanje na kojem se nalazi i verzija u kojoj je moguće gledati događaje kronološkim redoslijedom.
Film prati pogled na svijet iz gledišta Leonarda Shelbyja, koji je u pokušaju da spriječi ubojstvo svoje supruge zadobio tešku ozljedu glave, što je rezultiralo pojavom anterogradne amnezije. Leonard je zbog toga u nemogućnosti formirati nova sjećanja i sjeća se samo događaja koji su se dogodili prije nego što je zadobio ozljedu. U nastojanju da upamti sadašnje događaje vodi bilješke, snima fotografije Polaroidom i tetovira se najvažnijim činjenicama koje mora upamtiti. Leonardov cilj je osvetiti se čovjeku koji je silovao i ubio njegovu ženu i zbog toga bilježi sve podatke koji bi ga mogli dovesti do njega.
Prije zadobivene ozljede, Leonard je bio snalažljiv osiguravateljski istražitelj i imao je sposobnosti da prepozna ljude koji lažu. Njegov prvi veći slučaj bio je onaj sa Sammyjem Jankisom, žrtvom gubitka kratkoročnog pamćenja. Koristeći seriju naizgled jednostavnih testova baziranih na instinktu, a ne pamćenju, Leonard je došao do zaključka da Sammy lažira svoj gubitak pamćenja, te mu je onemogućeno dobivanje osiguranja. Nakon tog događaja, Sammyjeva supruga, koja je bila dijabetičarka, ili iz vjerovanja da je njegovo stanje duševno i da se ga može osloboditi ili iz nastojanja da počini samoubojstvo, ga je više puta u razmacima od nekoliko minuta tražila da joj da injekciju inzulina. Budući da nije bio u mogućnosti upamtiti događaje otprije nekoliko minuta, Sammy ju je predozirao inzulinom od kojeg umire.
Nakon što je Leonard postao žrtva istog poremećaja, shvaća da je Sammy zapravo, nastojeći se sjetiti, lažirao izraz prepoznavanja prilikom susreta s osobama za koje je vjerovao da ih poznaje.
Nakon što Leonard ispriča priču o Sammyju, u filmu se pojavljuje policajac po imenu Teddy, kojem je dodijeljen slučaj istraživanja smrti Leonardove supruge i koji se u konačnici i sprijatelji s njim. Leonard mu pomaže u nastojanju da pronađe ubojicu, za kojeg je uspio saznati samo da se zove John G.
Na kraju filma, Leonard pomisli da je uspio u svojoj osveti, ali ubrzo saznaje da je Teddy njime manipulirao. Naime, čovjek kojeg je Leonard ubio bio je diler drogom Jimmy Grantz, a Teddy je od toga želio izvući vlastitu korist i uzeti Jimmyjev skupocijeni Jaguar s 200 tisuća dolara u prtljažniku.
U toj sceni, Teddy kaže Leonardu da će mu ispričati cijelu priču. Tada govori da je Leonard zapravo ubio pravog Johna G. prije nekoliko godina, a i mnogo drugih ljudi s tim imenom. Međutim, John G. nije bio odgovoran za ubojstvo njegove supruge, već samo njezino silovanje, a Leonard je zapravo sam skrivio njezinu smrt. Ona je preživjela napad, ali frustrirana njegovim stanjem predozirala se inzulinom kojeg joj je on davao. Teddy tvrdi da Sammy nije imao suprugu, te da je Leonard svoju priču pretočio u Sammyjevu.
Leonard odbije vjerovati u to i nastoji što prije zaboraviti što mu je Teddy rekao, što mu s obzirom na njegovo stanje ne predstavlja veliki problem. Prije nego zaboravi, Leonard upisuje "Ne vjeruj njegovim lažima" na Teddyjevu fotografiju i stavlja sebi u podsjetnik da mora utetovirati broj registracijske oznake Teddyjevog automobila. Tada zaključuje da svi ljudi zapravo zavaravaju sami sebi, a on se razlikuje po tome što je svjestan svog samozavaravanja. Uzima Jimmyjev automobil i odvozi se do salona za tetoviranje kako bi utetovirao broj pločice Teddyjevog automobila kao jednu od činjenica.
Nakon toga, u džepu odjeće koju je uzeo od Jimmyja nakon što ga je ubio, pronalazi poruku od njegove djevojke Natalie i odvozi se u Jimmyjevom automobilu i odjeći do kafića u kojem ona radi. Nakon što joj kaže za svoj poremećaj, ona odluči provjeriti ima li u njegovoj priči istine. Uvjereći se da je doista tako, odlučuje ga iskoristiti kako bi se riješila čovjeka po imenu Dodd.
Leonard je zaokupljen riješavanjem zagonetke koju si je stvorio, ali smatra da treba pomoći Natalie. Nakon potjere s Doddom, završava u njegovoj hotelskoj sobi. Leonard hvata Dodda i stavlja ga u ormar zavezanih ruku i s ljepljivom trakom preko ustiju. Sljedećeg jutra se budi u istoj sobi i pronalazi Dodda ne sjećajući se događaja iz prethodne večeri. Ubrzo dolazi Teddy i u panici natjeraju Dodda da sjedne u svoj automobil i odveze se iz grada.
Nakon što saznaje da je Dodd otišao, Natalie odlučuje Leonardu otkriti tko je vlasnik vozila s registracijskom oznakom koju je vidio na Teddyjevom automobilu. Leonard se iznenadi kad saznaje da je Teddyjevo pravo ime John Edward Gammell, odnosno John G., te ga ubije i to je scena kojom počinje film.
Leonard je glavni lik kojeg glumi Guy Pearce. Kad je pokušao spriječiti ubojstvo svoje supruge jedan od napadača ga je snažno odgurnuo prilikom čega je glavom udario u zidno ogledalo i otad pati od anterogradne amnezije. Koristi bilješke, fotografije i tetovaže kao zamjenu za sjećanje, a bilježi i činjenice koje bi ga mogle dovesti do ubojice i pružiti mu priliku za osvetu. Leonard ne voli da ga se naziva nadimkom Lenny.
Teddyja glumi Joe Pantoliano. Tijekom filma njegovo ponašanje tjera gledatelja da dovede njegov kredibilitet pod sumnju. Iako se Teddy pretvara da je Leonardov prijatelj, on zapravo koristi njegov hendikep u svoju korist. Ne pokušava fizički napasti Leonarda, ali služi mnoge psihološke igre u namjeri da manipulira s njim. Na primjer, lažima želi navesti Leonarda da uzme njegov stari automobil kako bi on mogao uzeti Jaguar kojeg je Leonard ukrao od ubijenog dilera drogom Jimmyja Grantza i u čijem se prtljažniku nalazi 200 tisuća dolara u gotovini. Teddyjeve laži na kraju dovode do toga da ga Leonard ubije misleći da je on zapravo ubio njegovu suprugu. Na kraju filma otkriva se i da je Teddy naveo Leonarda da ubije brojne Johnove G. zavaravajući ga da su upravo oni ubili njegovu suprugu.
Natalie glumi Carrie-Anne Moss, poznata po ulogama iz trilogije The Matrix. Nakon što upoznaje Leonarda, želi ga navesti na to da ubije Dodda, čovjeka kojem ona duguje puno novaca. Leonard je udari tijekom jednog od njezinih pokušaja manipulacije, ali nema olovku i papir kako bi zabilježio događaj, što ona koristi tako da odlazi iz kuće i vraća se nakon nekoliko minuta kažući da ju je napao Dodd. Iako manipulira Leonardom, na neki način mu i pomaže u njegovoj nakani da pronađe ubojicu svoje supruge.
Sammyja glumi Stephen Tobolowsky. Prije Leonardove nesreće, Sammy je bio jedan od klijenata osiguravateljske tvrtke za koju je radio i također je patio od anterogradne amnezije. Leonardovi pogrešni zaključci o njegovom stanju doveli su ga do toga da je izgubio pravo na osiguranje. Sammyjevo stanje i odbijanje njegove supruge da vjeruje u njega dovelo ju je do smrti predoziranjem inzulinom, kojeg joj je injekcijama on davao.
Sammyjeva supruga umire od predoziranja inzulinom nakon što ga navede da joj neprestano daje injekcije u razmaku od nekoliko minuta. Na takvu odluku se odluči ili iz razloga što je pokušala nagovoriti Sammyja da se oslobodi svog stanja ili jer više nije imala volje živjeti s njim u ovakvom stanju. Sammyjevu suprugu glumi Harriet Sansom Harris.
Burt je recepcionar motela u kojem Leonard odsjeda, a glumi ga Mark Boone Junior. Kao i Teddy i Natalie, i on koristi Leonardov hendikep u vlastitu korist tako da mu iznajmljuje više soba kako bi svom šefu zaradio što više novaca u loše posjećenom motelu.
Dodda glumi Callum Keith Rennie. Natalie želi navesti Leonarda da ubije Dodda uvjeravajući ga da ju je on prebio. Dodd pronalazi Leonarda prije nego što on nađe njega, što rezultira kratkom potjerom između njih dvojice. Dodd želi uhvatiti Leonarda jer misli da je ubio njegovog partnera u dilanju drogom, Jimmyja. Leonard ga uspije nadmudriti, te mu oduzima pištolj i prisiljava ga na napuštanje grada.
Jimmy je Natalien pokojni dečko, a glumi ga Larry Holden. Na kraju filma, koji je kronološki zapravo početak, saznaje se da ga je zapravo ubio Leonard. On je bio stvarni vlasnik Leonardovog Jaguara, u čijem se prtljažniku nalazilo 200 tisuća dolara u gotovini, a bio je i uvelike upleten u dilanje drogom.
Teddyjev broj telefona, 555 0134, jednak je kao i onaj Marle Singer u filmu Klub boraca.
Salon za tetoviranje nazvan je prema supruzi redatelja i scenarista Christophera Nolana, Emmi Thomas, koja je ujedno i pomoćna producentica filma.
U jednom trenutku može se vidjeti bijela Honda Civic parkirana pored Leonardovog Jaguara na parkiralištu ispred motela. To je osobni automobil redatelja i scenarista Christophera Nolana.

Meningitis je  upala zaštitnih ovojnica koje obavijaju mozak i leđnu moždinu, a koje poznajemo i kao moždane ovojnice. Upalu mogu prouzročiti infekcije virusima, bakterijama ili drugim  mikroorganizmima,  rjeđe i lijekovima. Meningitis je bolest koja može ugroziti život, jer je upala u blizini mozga i leđne moždine pa se stoga to stanje smatra hitnim slučajem.Najčešći simptomi meningitisa su glavobolja i ukočenost vrata koji su povezani s groznicom, smetenošću ili promijenjenim  stanjem svijesti, povraćanjem te preosjetljivosti na svjetlost (fotofobija) i glasne zvukove (fonofobija). Djeca često pokazuju samo nespecifične simptome kao što su razdražljivost i mamurluk. Ako se pojavi i osip može se raditi o posebnom uzroku meningitisa. Meningitis uzrokovan meningokoknom bakterijom može, na primjer, pratiti karakterističan osip.Punkcija likvora dijagnosticira ili isključuje meningitis. Igla se ubode u kanal kralježnice kako bi se izvukao uzorak cerebrospinalne tekućine (CSF), koja okružuje mozak i leđnu moždinu. Cerebrospinalna tekućina se ispituje u laboratoriju.  Prvi korak u liječenju akutnog meningitisa je neposredna primjena antibiotika i, ponekad, antivirusnih lijekova. Kortikosteroidi se također mogu primijeniti kako bi se izbjeglo širenje upale. Meningitis može dovesti do ozbiljnih dugotrajnih posljedica kao što su gluhoća, epilepsija, hidrocefalus i smanjene umne sposobnosti. To se ponajprije dešava, ako se bolest odmah ne liječi.  Neki oblici meningitisa (posebno onih povezanih s meningokokom, hemophilusom influenzae tipa B, pneumokokom ili virusom zaušnjaka, infekcijama mogu se spriječiti imunizacijom.
Najčešći znak bolesti u odraslih je jaka glavobolja, koja se javlja u gotovo 90 % slučajeva bakterijskog meningitisa, a praćena je krutošću vrata (krutost se iskazuje kao nemogućnost da vrat nagnemo naprijed zbog povećanog mišićnog tonusa i ukočenosti). Klasična trijada dijagnostičnih pokazatelja je ukočenost vrata, nenadana visoka groznica i promijenjeno stanje svijesti. Ipak, sva tri znaka se pojavljuju u samo 44–46 % slučajeva bakterijskog meningitisa. Ne postoji li niti jedan od ta tri simptoma, vrlo je mala vjerojatnost da se radi o meningitisu.  Drugi znaci koji se obično povezuju s meningitisom uključuju preosjetljivost na jasnu svjetlost fotofobija i fonofobiju (osjetljivost na jake zvukove). Mala djeca obično ne pokazuju gore spomenute simptome, već mogu samo biti razdražljivi i mogu imati loš izgled. Pri djeci do šest mjeseci može se ispupčiti fontanela (mekana točka na dječjoj glavici). Drugi znaci koji razlikuju meningitis od drugih manje opasnih bolesti kod male djece su bolovi u nogama, hladni udovi i donekle nenormalna boja kože.Ukočenost vrata se javlja u 70 % slučajeva bakterijskog meningitisa kod odraslih. Drugi znaci upale moždane ovojnice uključuju prisutnost Kernigovog znaka ili Brudzińskijevog znaka. Kernigov je znak potvrđen kod osobe u ležećem položaju i koja ima savinute noge tako da kuk i koljeno tvore kut od 90 stupnjeva. Pokazuje li osoba siguran Kernigov znak, tada postupno pojačavanje boli smanjuje mogućnost pasivnog istezanja koljena. Siguran  Brudzinskijev znak se javlja kada slučajno pognuti vrat izazove nevoljnu fleksiju koljena i kuka. Iako se i Kerningov i Brudzinskijev znak normalno ispituju da bi se dijagnosticirao meningitis, osjetljivost tih testova je ograničen. Ipak, oba imaju vrlo dobru specifičnost pri dijagnosticiranju: to su znaci koji se rijetko javljaju kod drugih bolesti.  Drugi test, poznat pod nazivom jolt accentuation maneuver pomaže da se kod osoba koje imaju groznicu i glavobolju odredi radi li se o meningitisu. Od pacijenta se zahtijeva da brzo vrti glavom - ako ti pokreti ne pojačavaju glavobolju, vjerojatno se ne radi o meningitisu.Meningitis kojeg je prouzročila bakterija Neisseria meningitidis (poznati kao "meningokokni meningitis") može se razlikovati od meningitisa drugih uzročnika po petehijalnem osipu, koji se vrlo brzo širi i koji može prethoditi drugim simptomima.  Taj se osip sastoji od brojnih, malih, nepravilnih ljubičastih ili crvenih mrlja (“petehija”) po tijelu, nogama, sluznicama, spojnici oka i (povremeno) na dlanovima i stopalima. Osip uglavnom ne izbijeli; crvenilo ne nestane kad se na osip pritisne prstom ili čašom. Iako se osip ne mora pojaviti kod meningokoknog meningitisa, ipak je relativno specifičan za to oboljenje; povremeno se može javiti kod meningitisa uzrokovanih drugim bakterijama. Drugi način određivanja uzroka bolesti mogu biti mrlje na koži izazvane bolešću ruku, stopala i ustiju i genitalni herpes. Jedno i drugo je povezano s različitim oblicima virusnog meningitisa.
Dodatne se komplikacije mogu javiti u ranom stadiju bolesti i mogu zahtijevati specifično liječenje, a ponekad ukazuju i na vrlo teško oboljenje ili na još gore prognoze. Zaraza može izazvati sepsu, sindrom sistemske upalne reakcije pad krvnog tlaka, ubrzani rad srca, visoku ili nenormalno nisku temperaturu i ubrzano disanje. Vrlo nizak krvni tlak se može javiti u ranoj fazi bolesti, naročito, mada ne isključivo, kod meningokoknog meningitisa; to stanje može dovesti do nedovoljnog dotoka krvi u druge organe.  Raspršena intravaskularna koagulacija, pretjerana aktivacija ugrušavanja krvi može opstruirati protok krvi u organe i, paradoksalno, povećati opasnost od iskrvavljenja. Gangrena udova se može pojaviti u menigokoknoj bolesti. Teške menigokokne i pneumokokne zaraze mogu prouzročiti krvarenje u nadbubrežnoj žlijezdi i dovesti do Waterhouse-Friderichsenovog sindroma, koji je obično fatalan.Moždano tkivo može oteći (edem), pritisak unutar lubanje se može povećati i mozak se može uklještiti (moždana hernijacija) kroz bazu lubanje. Takvo stanje prouzroči smanjenu razinu svijesti, gubitak zjeničnog refleksa na svjetlost i nenormalno držanje tijela. Upala moždanog tkiva može također opstruirati normalan protok cerebro-spinalne tekućine/likvora (CSF) oko mozga uzrokujući hidrocefalus. Konvulzije se mogu javiti zbog različitih uzroka: u djece su konvulzije uobičajene u ranim fazama meningitisa (u 30 % slučajeva) i ne moraju ukazivati na temeljni uzrok.  Konvulzije mogu biti posljedica povećanog pritiska u području moždanog tkiva zahvaćenog upalom. Žarišne konvulzije (konvulzije koje uključuju jedan od udova ili jedan dio tijela), neprekidne konvulzije, konvulzije u kasnijoj fazi te one koje je teško lijekovima držati pod kontrolom ukazuju na slabiji krajnji i zakašnjeli ishod bolesti.Upala moždanih ovojnica može dovesti do oštećenja moždanih živaca, živaca koji izlaze iz moždanog debla i koji opskrbljuju glavu i područje vrata te koji, pored ostalog, upravljaju pokretanjem očiju, mišića lica i sluhom.  Vizualni simptomi i gubitak sluha mogu ustrajati i nakon prestanka bolesti. Upala mozga (encefalitis) ili njegovih krvnih žila (moždani  vaskulitis), isto tako kao i nastanak krvnih ugrušaka u venama (cerebralna venska tromboza), može dovesti do malaksalosti, gubitka osjetljivosti, ili nenormalnog funkcioniranja dijela tijela kojim pogođeni dio mozga upravlja.1
Meningitis je tipično uzrokovan infekcijom mikororganizmima. U većini slučajeva uzročnici su virusi, a sljedeći po redoslijedu su bakterije, gljivice i praživotinje. Meningitis mogu uzrokovati i razni neinfekciozni čimbenici. Slučajevi meningitisa, kod kojih nije bilo moguće dokazati bakterijsku infekciju nazivaju se aseptičnim meningitisom. Ovaj oblik meningitisa je obično uzrokovan virusima, ali može biti uzrokovan i bakterijskom infekcijom, koja je djelomice izliječena, pa se u moždanim ovojnicama bakterije više ne nalaze, ili patogenima koji inficiraju prostore uz moždane ovojnice (pr. sinusitis). Aseptični meningitis može biti posljedica endokarditisa, infekcije srčanih zalistaka, s kojih se u krv otkidaju male nakupine bakterija. Aseptični meningitis može nastati i zbog infekcije spirohetama, vrstom bakterija u koje spada Treponema pallidum (uzročnik sifilisa) i Borrelia burgdorferi (uzročnik Lymeske bolesti). Meningitis se može razviti u sklopu malarije (infekcija mozga malarijom) ili infekcije amebama, kao što je Naegleria fowleri, a do zaraze kojom dolazi u slatkim vodama (amebni meningitis).
Vrste bakterija koje uzrokuju meningitis se razlikuju s obzirom na dobne skupine. 
U prijevremeno rođene djece i novorođenčadi u dobi do tri mjeseca, česti uzročnici su streptokoki skupine B (podtipovi III koji se i normalno nalaze u rodnici, uglavnom su uzrok infekcije u prvom tjednu života) i bakterije koje se normalno nalaze u probavnom sustavu kao što je Escherichia coli (nosilac K1 antigena). Listeria monocytogenes (serotip IVb) može biti uzročnik infekcije u novorođenčadi, a pojavljuje se u epidemijama.
U starije djece uzročnik je često Neisseria meningitidis (meningokok) i Streptococcus pneumoniae (serotipovi 6, 9, 14, 18 i 23) a u djece ispod pet godina života Haemophilus influenzae tipe B (u zemljama u kojima nije organizirano cijepljenje).
U odraslih, Neisseria meningitidis i Streptococcus pneumoniae zajedno uzrokuju 80 % slučajeva bakterijskog meningitisa. Opasnost od infekcije s Listeriom monocytogenes je povećana u osoba starijih od 50 godina. Uvođenje cijepljenja protiv pneumokoka smanjilo je učestalost pneumokoknog meningitisa i u odraslih i u djece.Nedavna trauma lubanje može omogućiti bakterijama iz nosa da uđu u moždane ovojnice. Na sličan način, naprave u području mozga i mekih ovojnica poput cerebralnih shuntova, ekstraventrikularnih drenaža ili Ommaya rezervoara, povećavaju opasnost od razvoja meningitisa. U tim je slučajevima povećana vjerojatnost infekcije stafilokokima, Pseudomonasom Aeruginosa i drugim Gram negativnim bakterijama. Ovi su patogeni također povezani s meningitisom u osoba s oslabljenim imunosnim sustavom. U malog broja ljudi, infekcije u području glave i vrata, poput upale srednjeg uha ili mastoiditisa, mogu dovesti do meningitisa. Nosioci umjetne pužnice zbog gluhoće u većoj su opasnosti od pneumokoknog meningitisa.Tuberkulozni meningitis, uzrokovan Mycobacterium tuberculosis, je učestaliji u osoba iz zemalja u kojima je tuberkuloza endemska bolest, ali se pojavljuje i u bolesnika s bolestima imunosnog sustava, kao što je AIDS.Recidivirajući bakterijski meningitis može biti posljedica trajnih anatomskih oštećenja, kako urođenih, tako i stečenih, ili poremećaja imunosnog sustava. Anatomska oštećenja dovode do povezanosti okoliša i živčanog sustava. Najčešći uzrok recidivirajućeg meningitisa je prijelom lubanje, osobito u području baze, ili kada prijelomna pukotina zahvaća ili se širi prema sinusima i petroznom dijelu sljepoočne kosti. Oko 59 % slučajeva recidivirajućeg meningitisa nastaje zbog anatomskih poremećaja, 36 % zbog imunodeficijencija (poput nedostatnosti komplementa, koje stvaraju sklonost osobito recidivirajućem meningokoknom meningitisu), a 5 % zbog dugotrajnih infekcija u područjima neposredno uz moždane ovojnice.
Podrobniji članak o temi: Virusni meningitisVirusi koji uzrokuju meningitis su enterovirusi, Herpes simplex virus tip 2 (rjeđe tip 1), Varicella zoster virus (uzročnik vodenih kozica i herpes zostera), virus mumpsa, HIV, i LCMV.
Za razvoj gljivičnog meningitisa postoje mnogi čimbenici rizika, uključujući liječenje imunosupresivima (kao poslije presađivanja organa), uz HIV/AIDS, i smanjenje imunosti povezane sa starenjem. U osoba s normalnim imunosnim sustavom je rijetkost,  ali je do njega došlo u epidemiji u New England Compounding Center uslijed kontaminacije lijekova. Pojavljivanje simptoma tipično je postupnije, a glavobolje i vrućica postoje barem nekoliko tjedana prije nego što se postavi dijagnoza. Najčešći gljivični meningitis je kriptokokni meningitis, uzrokovan gljivicom Cryptococcus neoformans. Procjenjuje se kako je u Africi kriptokokni meningitis najčešći oblik meningitisa,  odgovoran za 20–25 % smrtnih slučajeva povezanih s AIDS-om u Africi. Drugi česti gljivični uzročnici su Histoplasma capsulatum, Coccidioides immitis, Blastomyces dermatitidis i Candida spp.
Da je uzročnik parazit, posumnja se na osnovi prevladavajućeg broja eozinofila (jedne vrste bijelih krvnih stanica) u CST. Najčešći uzročnici su Angiostrongylus cantonensis, Gnathostoma spinigerum, Schistosoma, a meningitis se može razviti i u sklopu parazitima uzrokovanih bolesti cisticerkoze, toksokaroze, bailisaskarijoze, paragonimijaze te niza rijetkih infekcija i neinfekcioznih stanja.
Meningitis može nastati uslijed nekoliko neinfekcioznih uzroka: širenja raka u moždane ovojnice (maligni ili neoplastični meningitis) i uslijed nekih lijekova (uglavnom nesteroidnih protuupalnih lijekova, antibiotika i intravenski primijenjenih imunoglobulina). Može također biti uzrokovan nekim upalnim stanjima, poput sarkoidoze (koja se u tom slučaju naziva neurosarkoidoza), bolesti vezivnog tkiva kao što je sistemni lupus eritematozus i neki oblici vaskulitisa (upale krvnih žila), poput Behçetove bolesti.epidermoidne ciste i dermoidne ciste mogu izazvati meningitis izlaženjem sadržaja u subarahnoidalni prostor. Mollaretov meningitis je sindrom obilježen recidivirajućim napadima aseptičnog meningitisa; smatra se da je uzrok herpes simplex virus tip 2. Migrena je kao uzrok meningitisa rijetkost, no ta se dijagnoza postavlja obično tek kad su isključeni svi drugi mogući uzroci..
Moždane ovojnice (meninge) se sastoje od tri opne, koje zajedno s cerebrospinalnom tekućinom okružuju i štite mozak i kralježničnu moždinu (središnji živčani sustav). Pia mater, meka moždana ovojnica je vrlo nježna, nepropusna opna koja je čvrsto prirasla za površinu mozga, prateći sve njegove vijuge. Arachnoidea, paučinasta moždana ovojnica (nazvana tako zbog izgleda nalik na paučinu) je rahla ovojnica iznad meke ovojnice. Meku i paučinastu ovojnicu razdvaja subarahnoidalni prostor koji je ispunjen cerebrospinalnom tekućinom. Vanjska ovojnica dura mater, tvrda moždana ovojnica je debela, čvrsta ovojnica, povezana i s mekom moždanom ovojnicom i s kostima lubanje.
U bakterijskom meningitisu, bakterije dospijevaju do moždanih ovojnica na dva glavna načina: krvlju ili neposredno, na mjestima dodira moždanih ovojnica s nosnom šupljinom ili kožom. U većini slučajeva, do meningitisa dolazi ulaskom u krv mikroorganizama koji se nalaze na sluznici nosne šupljine. Tome često prethode virusne infekcije, koje oštećuju normalnu obranu koju sluznice pružaju. Kad bakterije jednom uđu u krv, one ulaze u subarahnoidalni prostor na mjestima gdje je krvno–moždana barijera slabija, kao što je korioidni pleksus. Meningitis se razvija u 25 % novorođenčadi sa širenjem infekcija uzrokovanih streptokokima skupine B u krv; u odraslih je to rjeđa pojava. Do neposredne zaraze cerebrospinalne tekućine može doći zbog ugrađenih naprava, prijeloma lubanje ili infekcija nazofarinksa ili sinusa, kod kojih je došlo do spoja sa subarahnoidalnim prostorom (vidi gore); uzrok ponekad mogu biti urođene promjene dure mater.Opsežna upala koja se zbiva u subarahnoidalnom prostoru tijekom meningitisa nije neposredna posljedica bakterijske infekcije, već se u najvećoj mjeri može pripisati odgovoru imunosnog sustava na ulazak bakterija u središnji živčani sustav. Kada stanice imunosnog sustava u mozgu (astrociti i mikroglija) otkriju sastavnice bakterijske stanične membrane, one otpuštaju velike količine citokina, posrednika nalik hormonima, koji dozivaju druge stanice imunosnog sustava i potiču druga tkiva da sudjeluju u imunosnom odgovori. Krvno-moždana barijera postaje propusnija, dovodeći do vazogenog moždanog edema (nateknuća mozga uslijed izlaženja tekućine iz krvnih žila). U SŽS ulazi veliki broj leukocita, uzrokujući upalu u moždanim ovonicama i dovodeći do intersticijakog moždanog edema (nateknuća uslijed nakupljanja tekućine između stanica). Osim toga, i u stijenkama krvnih žila dolazi do upale (cerebralni vaskulitis), što smanjuje dotok krvi i izaziva treći tip edema, citotoksičnog moždanog edema. Tri oblika moždanog edema dovode do povišenja intrakranijalnog tlaka; što se zajedno sa sniženim krvnim tlakom često zbiva u akutnoj infekciji, a što znači da je krvi teže doprijeti do mozga. Posljedično, neuroni pate od manjka kisika i podliježu apoptozi (automatska stanična smrt).Poznato je da liječenje antibioticima može u početku pogoršati opisana zbivanja, uništavanjem bakterija povećavajući količinu sastavnica bakterijske membrane. Liječenje kortikosteroidima je usmjereno na ublažavanje imunosnog odgovora.
U osobe za koju se sumnja da boluje od meningitisa, izvode se krvne pretrage za dokazivanje pokazatelja upale (pr. C-reaktivni protein, kompletna krvna slika) i hemokultura.Najvažnija pretraga za potvrđivanje ili isključivanje meningitisa je pretraga cerebrospinalne tekućine dobivena lumbalnom punkcijom (LP). Lumbalna je punkcija, međutim, kontraindicirana ako u mozgu postoji masa (tumor ili apsces) ili ako je intrakranijalni tlak (IKT) povišen, jer ona može dovesti do hernijacije mozga. Ako postoji sumnja na postojanje mase ili povišenog IKT (nedavna ozljeda glave, poznati poremećaj imunosnog sustava, lokalizirani neurološki ispadi ili znakovi povišenog IKT prilikom kliničkog pregleda), prije izvođenja lumbalne punkcije preporučuje se učiniti kompjuteriziranu tomografiju (CT)ili magnetsku rezonancu (MRI), što se odnosi na 45 % odraslih bolesnika. Ako je CT ili MRI potrebno učiniti prije lumbalne punkcije, ili je istu teško učiniti, stručni postupnik nalaže da se najprije primijene antibiotici, kako se liječenje ne bi odlagalo, osobito ako odlaganje može trajati dulje od 30 minuta. CT ili MRI se često izvode u kasnijem stadiju, u svrhu procjene komplikacija meningitisa.U teškim oblicima meningitisa, može biti važno praćenje razina elektrolita u krvi; hiponatrijemija je, primjerice, česta u bakterijskom meningitisu, uslijed kombinacije čimbenika, uključujući i dehidraciju, sindroma neprimjerene hipersekrecije antidiuretskog hormona (SIADH) ili preagresivne intravenske primjene tekućina.
Lumbalna punkcija se izvodi postavljanjem bolesnika u bočni položaj, primjenom lokalnog anestetika i uvođenjem igle u subduralni prostor (prostor između dure koje okružuje kralježničnu moždinu), kako bi se uzeo uzorak cerebrospinalne tekućine (CST). Nakon toga se pomoću manometra izmjeri  “tlak na otvoru”. Tlak normalno iznosi između 6 i 18 cm stupca vode (cmH2O);, u bakterijskom meninigitisu tlak je obično povišen. U kriptokoknom meningitisu intrakranijalni je tlak znakovito povišen. Izgled uzorka CST može odmah ukazati na prirodu infekcije; zamućena CST ukazuje na povišenu razinu bjelančevina, leukocita i eritrocita i/ili bakterija, a time i na bakterijski meningitis.U uzorku CST se određuje količina i vrsta leukocita, broj eritrocita i sadržaj bjelančevina i glukoze.  Bojenje po Gramu uzorka može dokazati prisustvo bakterija u bakterijskom meningitisu, ali nedokazivanje bakterija ne isključuje da se radi o bakterijskom meningitisu, jer se one vide u samo 60 % slučajeva; ovaj se postotak smanjuje za dodatnih 20 % u slučajevima primjene antibiotika prije izvođenja lumbalne punkcije. Bojenje po Gramu je manje pouzdano i kod određenih infekcija, poput listerioze. Mikrobiološka kultura uzorka je osjetljivija metoda (njome se uzročnik utvrđuje u 70–85 % slučajeva) ali je za dobivanje rezultata potrebno do 48 sati. Prevladavajuća vrsta leukocita (vidi tablicu) ukazuje na to je li meningitis bakterijski (obično prevladavaju neutrofili) ili virusni (obično prevladavaju limfociti), premda na početku bolesti to nije uvijek pouzdani pokazatelj. U rjeđim slučajevima prevladavaju eozinofili, ukazujući između ostalog, na parazitsku ili gljivičnu etiologiju.Koncentracija glukoze u CST normalno je za 40 % veća od one u krvi. U bakterijskom meningitisu, koncentracija je tipično niža; razina glukoze u CST se stoga dijeli s razinom glukoze u krvi (omjer glukoze u CST i glukoze u krvi). Omjer ≤0.4 ukazuje na bakterijski meningitis; u novorođenčadi su razine glukoze u CST normalno veće, te se zbog toga omjer ispod 0,6 (60 %) smatra poremećenim. Visoke razine laktata, kao i veći broj neutrofila u CST više ukazuju na bakterijski meningitis. Razine laktata ispod 35 mg/dl, ako bolesnik nije prethodno liječen antibioticima, mogu isključiti bakterijski meningitis.Za razlikovanje različitih oblika meningitisa mogu se koristiti i razne druge posebne pretrage. Latex aglutinacijski test može biti pozitivan u meningitisu uzrokovanom bakterijama  Streptococcus pneumoniae, Neisseria meningitidis,Haemophilus influenzae, Escherichia coli i streptokoki skupine B; njegova rutinska uporaba se ne potiče, jer rezultati rijetko utječu na promjenu liječenja, ali se može učiniti ako ostale pretrage nisu dijagnostičke. Na sličan način limulus lizatni test može biti pozitivan u meningitisu uzrokovanom Gram negativnim bakterijama, ali je ograničene primjene, osim ako ostali testovi nisu bili od pomoći. Lančana reakcija polimerazom (PCR) je metoda za amplifikaciju malih količina DNK, kako bi se njome potvrdila prisutnost bakterijske ili virusne DNK u cerebrospinalnoj tekućini; pretraga je visoko osjetljiva i specifična jer su za nju potrebni samo tragovi DNK uzročnika. Njome se može potvrditi bakterije u bakterijskom meningitisu, a može pomoći i pri razlikovanju uzročnika u virusnom meningitisu (enterovirusi, herpes simplex virus tipa 2 i mumps u necijepljenih osoba). serološko (dokazivanje protutijela na viruse) može biti korisno u slučaju virusnog meningitisa. Ako se sumnja na tuberkulozni meningitis, uzorak se oboji metodom Ziehl-Neelsen, čija je osjetljivost niska, te potvrđuje uzgojem uzročnika tuberkuloze u kulturi, što traje dugo, tako da se sve više koristi PCR. Dijagnoza kriptokoknog meningitisa se na jeftin način može pokušati potvrditi pomoću bojenja uzorka CST tušem (tintom), ali je metoda potvrđivanja kriptokoknog antigena u krvi ili CST osjetljivija metoda, osobito u bolesnika od AIDS-a.Dijagnostički i terapijski problem predstavlja "djelomice izliječeni meningitis", u kojem postoje simptomi meningitisa, a nakon liječenja antibioticima (kad se u početku bolesti pretpostavi da se radi o sinusitisu). U takvom slučaju nalazi u CST mogu nalikovati na virusni meningitis, ali se liječenje antibioticima treba nastaviti sve dok se ne dobije konačni dokaz da je uzročnik virus (pr. PCR-om dokazani enterovirus).
Meningitis se može dijagnosticirati i nakon smrti. Na obdukciji se obično nalazi opsežna upala meke moždane ovojnice (Pie mater) i paučinaste moždane ovojnice (Arachnoidee). Neutrofilni granulociti koji su dospjeli u cerebrospinalnu tekućinu i na bazu mozga, okružuju i moždane živce i kralježničku moždinu, koji mogu biti okruženi gnojem — kao i krvne žile u moždanim ovojnicama.
Protiv nekih oblika meningitisa, dugoročnu zaštitu pruža cijepljenje, a kratkoročnu antibiotici. Učinkovite mogu biti i neke promjene svakodnevnog ponašanja.
Bakterijski i virusni meningitis su zarazne bolesti, međutim niti jedna od njih u onoj mjeri kao prehlada ili gripa. Oba se oblika meningitisa prenose kapljičnim putem, iz dišnog sustava, za vrijeme bliskog dodira poput ljubljenja, kihanja ili kašljanja od strane zarazne osobe, ali ne i samo udisanjem zraka u prostoriji u kojoj se nalazila osoba s meningitisom. Virusni meningitis tipično uzrokuju enterovirusi, a najčešće se širi fekalnim putem. Opasnost od zaraze se može smanjiti promjenom ponašanja koje dovodi do zaraze.
Od 1980-tih godina, mnoge su zemlje uključile imunizaciju protiv bakterije Haemophilus influenzae tip B u rutinsko cijepljenje tijekom djetinjstva. Ovaj postupak je u tim zemljama praktički eliminirao meningitis uzrokovan ovim uzročnikom u male djece. U zemljama u kojima je on još uvijek učestao, cjepivo je, međutim, preskupo. Na sličan način je i cijepljenje protiv mumpsa dovelo do naglog pada broja slučajeva meningitisa uzrokovanog mumpsom, koji se prije cijepljenja pojavljivao u 15 % svih slučajeva mumpsa.Cjepiva protiv meningokoka postoje protiv serogrupa A, C, W135 i Y. U zemljama u kojima je uvedeno cijepljenje protiv meningokoka serogrupe C, broj slučajeva uzrokovan ovim uzročnikom je znakovito smanjen. Danas postoji kvadrivalentno cjepivo koje je kombinacija sva 4 navedena cjepiva. Cijepljenje cjepivom ACW135Y protiv sve četiri serogrupe danas je uvjet dobivanja vize za hodočašće hadž. Razvoj cjepiva protiv meningokoka serogrupe B pokazao se kompliciranijim, jer njegove površinske bjelančevine (koje se inače koriste za pripravu cjepiva) izazivaju tek slabi imunosni odgovor, ili križno reagiraju s normalnim bjelančevinama ljudskog tijela. Neke su zemlje (Novi Zeland, Kuba, Norveška i Čile) ipak razvile cjepiva protiv lokalnih sojeva meningokoka serogrupe B; u nekima su se rezultati pokazali dobrima, te se koriste za cijepljenje lokalnog stanovništva. Donedavno je u Africi pristup prevenciji i nadzoru nad epidemijama meningitisa bio zasnovan na ranom otkrivanju bolesti i hitnom masovnom cijepljenju stanovništa u opasnosti od bolesti bivalentnim A/C ili trivalentnim polisaharidnim cjepivima, premda je uvođenje cjepiva MenAfriVac (protiv meningokoka serogrupe A) pokazalo učinkovitost u mladih osoba te je opisano kao model za razvoj partnerskog razvoja cjepiva u zemljama s ograničenim sredstvima.Rutinsko cijepljenje protiv bakterije Streptococcus pneumoniae konjugiranim pneumokoknim cjepivom (PCV), koje je djelotvorno protiv sedam učestalih serotipova ovog uzročnika znakovito smanjuje incidenciju pneumokoknog meningitisa. Pneumokokno polisaharidno cjepivo protiv 23 soja se primjenjuje samo u određenim skupinama ljudi (pr. u onih kod kojih je učinjena splenektomija, kirurško odstranjenje slezene). Ono ne izaziva znakovit imunosni odgovor u svih primatelja, primjerice u male djece. Opisano je da cijepljenje cjepivom Bacillus Calmette-Guérin znakovito smanjuje stopu tuberkuloznog meningitisa, no zbog sve slabije djelotvornosti u odrasloj dobi, traži se učinkovitije cjepivo.
Drugi način prevencije, osobito meningokoknog meningitisa, je kratkoročna profilaksa antibioticima. U slučajevima meningokoknog meningitisa, profilaktička primjena antibiotika (kao što je rifampicin, ciprofloksacin ili ceftriakson) u osoba koje su u bliskom dodiru s oboljelim može smanjiti opasnost od zaraze, ali ne pruža zaštitu od infekcije u budućnosti. Primijećeno je da se nakon primjene razvija otpornost uzročnika na rifampicin, što je dovelo do preporučivanja drugih lijekova. Premda se antibiotici često primjenjuju u pokušaju sprječavanja meningitisa u osoba s prijelomom baze lubanje ne postoji dovoljno dokaza o tome je li taj postupak koristan ili štetan. Potonja tvrdnja se odnosi i na bolesnike kod kojih postoji istjecanje CST, i na one bez istjecanja.
Meningitis je potencijalno opasan po život i u neliječnim slučajevima praćen visokom smrtnošću; odgađanje liječenja povezivano je s lošijim ishodom bolesti. Zbog toga, liječenje antibioticima širokog spektra ne bi trebalo odgađati za vrijeme provođenja pretraga za potvrdu dijagnoze. Ako se u primarnoj zdravstvenoj zaštiti posumnja na meningokoknu bolest, postupnici preporučuju primjenu benzilpenicilina prije upućivanja u bolnicu.Ako postoje znakovi hipotenzije (niskog krvnog tlaka) ili šoka, treba primijeniti infuziju tekućina. Budući da meningitis može dovesti do niza ranih i teških komplikacija, da bi se one prepoznale, preporučuje se redoviti nadzor bolesnika i, ako se ukaže potreba, zaprimanje bolesnika u jedinicu intenzivne skrbi.Ako postoji poremećaj svijesti, ili ako postoje znakovi zatajenja disanja, može se ukazati potreba za mehaničkom ventilacijom. Ako postoje znakovi povišenja intrakranijalnog tlaka, potreban je nadzor nad njime, što će omogućiti optimizaciju moždanog perfuzijskog tlaka, kao i primjena lijekova (pr. manitola). Konvulzije se liječe antikonvulzivima. Zbog razvoja hidrocefalusa (zaprječenja protoka CST) može biti potrebno uvođenje privremene ili dugotrajne drenaže (cerebralnog shunta).
Empirijsko liječenje antibioticima (liječenje lat. ex iuvantibus, bez postavljene konačne dijagnoze) treba započeti odmah, čak i prije dobivanja rezultata lumbalne punkcije i pretrage CST. Izbor početnog lijeka ponajviše ovisi o vrsti bakterija koje uzrokuju meningitis na određenom mjestu i u određenog stanovništva. Primjerice, u Velikoj Britaniji se empirijsko liječenje sastoji od cefalosporina treće generacije kao što je cefotaksim ili ceftriakson. U SAD-u, gdje je otpornost streptokoka na cefalosporine u porastu, početnom liječenju se preporučuje dodati vankomicin. Čini se da je samo kloramfenikol ili u kombinaciji s ampicilinom jednako učinkovit.Empirijsko se liječenje može izabrati na osnovi dobi bolesnika, bez obzira na to da li infekciji prethodi ozljeda glave, da li je bolesnik prethodno podvrgnut neurokirurškom zahvatu te da li postoji moždani shunt. U male djece i bolesnika u dobi iznad 50 godina života, kao i kod imunokompromitiranih, zbog bakterije Listeria monocytogenes preporučuje se dodatna primjena ampicilina. Kada postane poznat ishod bojenja po Gramu, te je poznata šira skupina bakterijskih uzročnika, moguće je promijeniti liječenje onim antibioticima na koje će ta skupina uzročnika vjerojatno biti osjetljiva. Na ishod pretrage CST mikrobiološkim uzgojem u kulturi u pravilu treba čekati dulje vrijeme (24–48 sata). Kad se rezultati dobiju, empirijsko se liječenje može promijeniti u specifično za određenog uzročnika, s obzirom na njegovu osjetljivost na antibiotike. Kako bi antibiotik bio učinkovit u liječenju meningitisa, mora biti ne samo aktivan u uništavanju uzročnika, već treba doprijeti do moždanih ovojnica u odgovarajućoj količini. Neki antibiotici ne prolaze kroz krvno-moždanu barijeru na odgovarajući način, zbog čega nisu korisni u liječenju meningitisa. Većina antibiotika koji se koriste kod meningitisa nije testirana neposredno na bolesnicima od meningitisa kliničkim istraživanima. Trenutna saznanja potječu iz laboratorijskih istraživanja na zečevima. Kod tuberkuloznog meningitisa potrebno je dugotrajno liječenje antibioticima. Premda se tuberkuloza pluća tipično liječi šest mjeseci, liječenje tuberkuloznog meningitisa tipično traje godinu dana ili dulje.
Adjuvantno liječenje kortikosteroidima (obično deksametazonom) pokazalo se korisnim pri poboljšanju gubitka sluha, i kratkoročnog neurološkog ishoda u adolescenata i odraslih bolesnika u visoko razvijenim zemljama s niskom učestalošću HIV-a. Neki istraživači su utvrdili smanjenje smrtnosti no drugi to nisu potvrdili. Također se čini da je ovo liječenje korisno kod tuberkuloznog meningitisa, barem u HIV negativnih bolesnika.Stručne smjernice stoga preporučuju početak liječenja deksametazonom ili sličnim kortikosteroidom neposredno prije primjene prve doze antibiotika, tijekom četiri dana. Budući da je najbolji učinak ograničen na bolesnike s pneumokoknim menigitisom, neke smjernice preporučuju prekid primjene deksametazona ako se utvrdi da je meningitis izazvan drugim uzročnikom. Način djelovanja steroida je najvjerojatnije smanjivanjem prejake upalne reakcije.U djece, adjuvantna primjena kortikosteroida ima drugačiju namjenu nego u odraslih. Premda su povoljni učinci kortikosteroida dokazani u odraslih, kao i u djece u razvijenim zemljama, dokazi ne potkrepljuju njihovu primjenu u djece u zemljama u razvoju, a razlog ove razlike nije poznat. Čak i u razvijenim zemljama se povoljni učinak kortikosteroida opaža samo kad ih se primijeni prije prve doze antibiotika, a najveći je u slučajevima Haemophilus influenzae meningitisa, čija se incidencija izrazito smanjila nakon uvođenja Hib cjepiva. Stoga se kortikosteroidi preporučuju u slučajevima pedijatrijskog meningitisa ako je uzročnik H. influenzae, i to samo ako se primijene prije prve doze antibiotika. Drugi načini primjene su sporni.
Virusni meningitis se tipično liječi potporno, jer većina virusa koji uzrokuju meningitis ne odgovara na specifično liječenje. Virusni meningitis ima dobroćudniji tijek od bakterijskoga. Herpes simplex virus i varicella zoster virus mogu odgovoriti na liječenje protuvirusnim lijekovima kao što je aciklovir, ali ne postoje klinička istraživanja o učinkovitosti tog liječenja. Blagi slučajevi virusnog meningitisa se mogu liječiti kod kuće, konzervativnim mjerama poput uzimanja tekućine, mirovanja u krevetu i primjene analgetika.
antimikotika, kao što su amfotericin B i flucitozin. Gljivični meningitis je često praćen povišenim intrakranijalnim tlakom, te se za smanjenje tlaka preporučuju česte (najbolje svakodnevne) lumbalne punkcije, ili trajna lumbalna drenaža.
Neliječeni bakterijski meningitis skoro je uvijek smrtonosan. Za razliku od njega, virusni meningitis se najčešće povlači spontano, te rijetko uzrokuje smrtni ishod. Uz liječenje, mortalitet (opasnost od smrtnog ishoda) kod bakterijskog meningitisa ovisi o dobi bolesnika i o uzroku. Čak 20–30 % novorođenčadi može umrijeti uslijed bakterijskog meningitisa. U starije djece, opasnost je puno manja, a smrtnost iznosi oko 2 %, da bi se u odraslih povećala na 19-37 %.Osim dobi, opasnost od smrtnog ishoda ovisi o raznim čimbenicima, poput uzročnika, i vremenskog razdoblja koje je potrebno da uzročnik nestane iz cerebrospinalne tekućine, općoj izraženosti bolesti, poremećaju svijesti ili nenormalno niskom broju leukocita u CST. Meningitis uzrokovan s H. influenzae i meningokokima ima bolju prognozu od onih uzrokovanih streptokokima skupine B, koliformnim bakterijama i sa S. pneumoniae. I u odraslih je meningokokni meningitis praćen nižom smrtnošću (3-7 %) od onoga uzrokovanoga pneumokokom.U djece postoji opasnost od nekoliko posljedica koje nastaju zbog oštećenja živčanog sustava, uključujući senzorineuralno oštećenje sluha, epilepsiju, poteškoće u učenju i promjene u ponašanju, kao i smanjenu inteligenciju. Posljedice nastaju u oko 15 % djece. Neki oblici oštećenja sluha mogu biti reverzibilni. Bez posljedica bolest prolazi u 66 % odraslih. U njih su najčešće posljedice gluhoća (u 14 %) i kognitivno oštećenje (u 10 %).
Premda je meningitis u mnogim zemljama bolest koja se prijavljuje, točna incidencija nije poznata. Godišnje se bakterijski meningitis u zapadnim zemljama pojavljuje u oko 3 na 100 000 stanovnika. Istraživanja stanovništva su pokazala da je virusni meningitis učestaliji, s 10,9 oboljelih na 100 000 stanovnika, te da se češće pojavljuje ljeti. U Brazilu je bakterijski meningitis učestaliji i od njega godišnje obolijeva 45,8 osoba na 100 000 stanovnika. Subsaharska Afrika je više od jednog stoljeća zahvaćena velikim epidemijama meningokoknog meningitisa, tako da se naziva "meningitičnim pojasom". Do epidemija tipično dolazi u sušnom razdoblju (od prosinca do lipnja), a val epidemije može trajati i dvije do tri godine s povlačenjem u kišnim razdobljima. U ovom području koje je loše pokriveno zdravstvenom zaštitom se nalazi 100–800 oboljelih na 100 000 stanovnika. Bolest je pretežito uzrokovana meningokokima. Najveća ikad u povijesti zabilježena epidemija je zahvatila ovo područje 1996.–1997., uzrokujući više od 250 000 slučajeva sa smrtnim ishodom u 25 000 oboljelih.Epidemije meningokoknog meningitisa se pojavljuju u područjima gdje ljudi po prvi puta žive u bliskom kontaktu, kao što su vojne nastambe tijekom mobilizacije, školske ustanove i godišnje Hadž hodočašće. Premda epidemijski ciklusi u Africi nisu razjašnjeni, nekoliko se čimbenika povezuje s razvojem meningitisa u meningitičnom pojasu. To su zdravstveno stanje stanovništva (imunosna podložnost stanovništva), demografski čimbenici (putovanja i raseljavanja velikog broja ljudi), socijalno ekonomski čimbenici (prenapučenost i loši uvjeti stanovanja), klima (suše i pješčane oluje) te istovremene infekcije (akutne infekcije dišnog sustava).I u lokalnoj raspodjeli uzročnika bakterijskog meningitisa postoje znakovite razlike. Primjerice, dok  Neisseria meningitidis serogrupe B i C uzrokuje većinu bolesti u Europi, serogrupa A se nalazi u Aziji i trajno prevladava u Africi, gdje uzrokuje većinu velikih epidemija u meningitičnom pojasu i odgovorna je za oko 80 do 85 % dokazanih slučajeva meningokoknog meningitisa.
Neki smatraju da je već Hipokrat shvatio da meningitis postoji, a čini se kako je meningizam bio poznat liječnicima iz razdoblja prije renesanse, kao što je bio Avicenna. Opis tuberkuloznog meningitisa, u to doba nazvanog “nateknućem mozga”, često se pripisuje liječniku iz Edinburgha imenom Sir Robert Whytt, u posthumno objavljenom opisu iz 1768., premda se povezanost tuberkuloze s njezinm uzročnikom shvatila tek u sljedećem stoljeću.Čini se kako je epidemijski meningitis relativno nova pojava. Prva zabilježena velika epidemija zbila se u Genevi, 1805. Ubrzo potom, opisano je još nekoliko epidemija u Europi i Sjedinjenim Državama, a prvi opis epidemije u Africi potječe iz 1840. Afričke su epidemije postale učestalije u 20. stoljeću, s prvim velikim valom u Nigeriji i Gani, 1905.–1908.Da meningitisu podleži bakterijska infekcija prvi je opisao austrijski bakteriolog Anton Weichselbaum, koji je 1887. opisao meningokok. U ranim opisima, smrtnost od meningitisa bila je vrlo visoka (veća od 90 %). Godine 1906., proizveden je konjski antiserum, koji je dodatno razvio američki znanstvenik Simon Flexner, i koji je znakovito smanjio smrtnost od meningokokne bolesti. Kao prvi učinkoviti lijek protiv meningitisa opisan je 1944. godine penicilin. Uvođenje cijepljenja protiv  Haemophilusa krajem 20. stoljeća dovelo je do znakovitog pada broja slučajeva meningitisa povezanoga s ovim uzročnikom,  a 2002. su se pojavili dokazi da liječenje steroidima može poboljšati prognozu bakterijskog meningitisa.

Meshuggah je švedski ekstremni metal sastav iz Umee, osnovan 1987. godine. Meshuggina postava sastoji se od osnivača grupe, pjevača Jensa Kidmana i gitarista Fredrika Thordendala, bubnjara Tomasa Haakea, koji joj se pridružio 1989. godine, gitarista Mårtena Hagströma, koji joj se priključio 1992., te basista Dicka Lövgrena, koji je postao njen član 2004. godine.
Sastav je po prvi put zadobio internacionalnu pozornost nakon objave albuma Destroy Erase Improve 1995. godine; razlog tome bio je njegov brz tempo pjesama te spajanje žanrova death metala, thrash metala i progresivnog metala s elementima jazz fuzije. Od albuma Nothing iz 2002. godine, Meshuggah se više ne koristi gitarama od sedam žica, već duboko ugođenim gitarama od osam žica. Meshuggah je postao poznat zbog svojeg inovativnog glazbenog stila, složenih, polimetričnih struktura pjesama te poliritmova. Rolling Stone proglasio je Meshuggah jednim od deset najbitnijih hard rock i heavy metal sastava te ga je Alternative Press proglasio najbitnijom metal skupinom uopće. Meshuggah nije postigao značajan uspjeh u glavnoj struji, ali je bila značajna skupina u ekstremnoj podzemnoj glazbi te je izvršila veliki utjecaj na moderne metal sastave. Krajem 2000-ih sastav je inspirirao nastanak djenta, podžanra progresivnog metala.
Od svojeg je osnutka Meshuggah objavio osam studijskih albuma, šest EP-a i osam glazbenih spotova. Grupa je nastupila na raznim internacionalnim festivalima, uključujući Ozzfest i Download, te je otišla i na svjetsku turneju obZen koja je trajala od 2008. do 2010. Meshuggin najnoviji studijski album, The Violent Sleep of Reason, bio je objavljen 7. listopada 2016. Nothing i naknadni albumi našli su se na ljestvici Billboard 200 te je The Violent Sleep of Reason debitirao na 17. mjestu navedene ljestvice u SAD-u. Skupina je 2006. i 2009. bila nominirana za švedsku nagradu Grammis.
Gitarist Fredrik Thordendal 1985. godine je osnovao sastav u Umei, sveučilišnom gradu u sjevernoj Švedskoj koji čini populacija od 105.000 ljudi. Grupa, izvornog naziva Metallien, snimila je jedan demo uradak, nakon čega se raspala. Thordendal je, međutim, nastavio svirati pod drugim imenom i s novim članovima sastava.Meshuggah je 1987. godine osnovao pjevač i gitarist Jens Kidman, koji je preuzeo ime "Meshuggah" iz jidiške riječi za "ludo", koja je pak preuzeta iz hebrejske riječi מְשֻׁגָּע. Sastav je snimio nekolicinu demo uradaka prije Kidmanova odlaska, što je primoralo ostale članove da raspuste grupu. Kidman je tada osnovao novu grupu, Calipash, zajedno s gitaristom Thordendalom, basistom Peterom Nordinom i bubnjarom Niklasom Lundgrenom. Kidman, koji je svirao i gitaru, zajedno se s Thordendalom odlučio vratiti imenu Meshuggah te su tako prekrstili ime nove grupe.Dana 3. veljače 1989. Meshuggah je objavio istoimeni EP od tri pjesme, Meshuggah, koji je uglavnom poznat pod imenom Psykisk Testbild (ime koje bi se moglo prevesti kao "Psihološka test-slika"). Ovaj je dvanaestoinčni vinilni EP bio objavljen u samo 1.000 primjeraka te ga je prodavala lokalna prodavaonica albuma pod imenom Garageland. Stražnji omot EP-a prikazuje članove sastava s grickalicama od sira na svojim licima.Nakon što je Niklasa Lundgrena 1990. godine na mjestu bubnjara zamijenio Tomas Haake, Meshuggah je potpisao ugovor s njemačkom heavy metal diskografskom kućom Nuclear Blast i snimio svoj debitantski studijski album, Contradictions Collapse. Album, izvornog naziva (All This Because Of) Greed, bio je objavljen 1991. godine. Album je zadobio pozitivne kritike, ali komercijalno nije bio uspješan. Ubrzo nakon toga Kidman se odlučio usredotočiti na pjevanje te se grupi pridružio ritam gitarist Mårten Hagström, koji je već svirao u jednoj skupini zajedno s Haakeom kad su obojica bili u šestome razredu. Ova je nova postava 1994. godine snimila EP None u studiju Tonteknik Recordings u Umei te je bio objavljen krajem iste godine. Japanska inačica EP-a također je bila objavljena te je sadržavala tekstove pjesama napisane japanskim pismom.Tijekom ovog si je perioda Thordendal, koji je radio kao stolar, odrezao vršak svog lijevog srednjeg prsta, dok je Haake ozlijedio svoju ruku u nezgodi s usmjerivačem. Zbog toga sastav nije bio u stanju nastupati nekoliko mjeseci. Thordendalov je vršak prsta kasnije bio prišiven te se uspješno oporavio. EP Selfcaged bio je sniman od travnja do svibnja 1994. godine, ali je njegova objava bila odgođena na 1995. godinu zbog nesreća.
U siječnju 1995. godine Meshuggah je otišao na kratku europsku turneju koju je organizirao njegov izdavač Nuclear Blast. Nakon nje se vratio u studio kako bi snimio album Destroy Erase Improve u studiju Soundfront Studios u Uppsali, gdje ga je producirao Daniel Bergstrand. Ubrzo nakon toga sastav je otišao na dvomjesečnu europsku turneju, ovaj put kao predgrupa sastavu Machine Head. Tijekom turneje Nordin je postao bolestan te je doživljavao poteškoće s ravnotežom u svojem unutarnjem uhu. Zbog rezultirajućih kroničnih vrtoglavica i vertiga, Nordin je bio prisiljen napustiti turneju i vratiti se u Švedsku. Basist Machine Heada, Adam Duce, ponudio se zamijeniti ga; međutim, Meshuggah je odlučio nastaviti dalje kao četveročlana skupina. Ponekad bi Thordendal svirao bas-gitaru, a ponekad bi skupina svirala s dvije gitare. U ovoj je postavi Hagström koristio mjenjač visine zvuka kako bi svirao svoju gitaru za oktavu niže nego uobičajeno.Destroy Erase Improve bio je objavljen u svibnju 1995. godine te je zadobio pozitivne kritike zbog svojih "opojnih tempa i apstraktnog pristupa". Kidman je opisao njegovu naslovnicu: "Naziv pristaje slikama koje smo izrezali i ukrali iz priručnika u knjižnici."Sredinom 1995. Meshuggah je otišao na kratku turneju sa švedskim sastavom Clawfinger širom Skandinavije i Njemačke. Nordin je morao napustiti grupu zbog svoje bolesti te ga je na turneji zamijenio basist Gustaf Hielm. Krajem 1995. Meshuggah je otišao na jednomjesečnu turneju sa skupinom Hypocrisy.Tijekom 1996. i 1997. Thordendal je radio na svojem samostalnom albumu Sol Niger Within, koji je bio objavljen u ožujku 1997. u Skandinaviji te u travnju iste godine u Japanu. Također se pojavio i na debitantskom albumu grupe Mats/Morgan Band. Godine 1997. Meshuggah je snimio neobjavljeni demo uradak, povremeno odlazio na turneju te nastupio na par koncerata u svojem rodnom gradu. U svibnju se Meshuggah preselio u Stockholm kako bi bio bliži svojem menadžmentu i glazbenoj industriji općenito.EP The True Human Design bio je snimljen i objavljen krajem 1997. Sastojao se od jedne nove pjesme pod imenom "Sane", jedne koncertne pjesme te dvije alternativne inačice skladbe "Future Breed Machine", uvodne pjesme na albumu Destroy Erase Improve'. Thordendalov je samostalni album Sol Niger Within bio istovremeno objavljen u SAD-u te je Meshuggah počeo planirati svoj sljedeći album koncem godine.
Hielm se službeno pridružio sastavu u siječnju 1998. godine, nakon što je više od dvije godine radio kao sesijski član. Nuclear Blast ponovno je objavio Contradictions Collapse, ovaj put zajedno s pjesmama s EP-a None. U svibnju 1998. sastav je objavio kako će ime sljedećeg albuma biti Chaosphere te da je započelo njegovo snimanje. Nakon snimanja albuma Meshuggah je otišao na kratkotrajnu turneju po SAD-u te je album bio objavljen u studenom 1998. godine. Ubrzo nakon njegove objave, Meshuggah je otišao na skandinavsku turneju zajedno s Entombedom.Početkom 1999. Meshuggah se pridružio Slayeru na njegovoj turneji po SAD-u. Nakon objave novog albuma i koncertnih nastupa, Meshuggah su počeli primijećivati časopisi glavne struje koji su obuhvaćali područja glazbe, gitara, bubnjeva i metala. Sredinom godine Meshuggah je održao nekoliko koncerata u Švedskoj. Skupina je počela skladati novi materijal, ali je sredinom 2000. izjavila kako "skladanje nije tako dramatično, ali dovršit ćemo ga polako". Dok su obožavatelji čekali na novi album, kolekcija demo uradaka (s EP-a Psykisk Testbild), remiksane i neobjavljene pjesme nastale u vrijeme snimanja Chaospherea bili su objavljeni kao album Rare Trax. Hielm je napustio sastav u srpnju 2001. godine iz nepoznatih razloga. Meshuggah se pridružio Toolu na dugotrajnoj turneji, svirajući pred ukupno više od 100.000 ljudi.U ožujku 2002. Meshuggah je snimio demo uratke od po tri pjesme s programiranim bubnjevima u svojem kućnom studiju; bubnjevi su bili bazirani na Haakeovom uzorku Drumkit from Hell. Nadolazeći je album bio sniman pet do šest tjedana, dovršen u svibnju te ga je producirao sam sastav u studiju Dug-Out Studios u Uppsali i u svom kućnom studiju u Stockholmu. Grupa je u zadnji čas donijela odluku da će se pridružiti Ozzfest turneji za 2002. godinu te ju je to prisililo da miksa album u dva i masterira ga u jednom danu. Nakon što je dovršio proces snimanja, Meshuggah je otišao na još jednu američku turneju.Album Nothing bio je objavljen u kolovozu 2002., u svojem je prvom tjednu objave bio prodan u 6.525 primjeraka u SAD-u te je na ljestvici Billboard 200 dosegao 165. mjesto. S ovim je albumom Meshuggah postala prva grupa u povijesti izdavačke kuće Nuclear Blast Records koja se našla na ljestvici Billboard 200 te je također postala prva grupa koja je potpisala ugovor s Nuclear Blastom čiji je glazbeni rad bio recenziran u časopisu Rolling Stone. Prethodna dva albuma grupe, Chaosphere i Destroy Erase Improve, do 2002. godine su poimence bila prodana u 38.773 i 30.712 primjeraka. Knjižica CD-a albuma Nothing ne sadrži nikakav tekst, tekstove pjesama ili posvete, već samo jednu riječ: "Ingenting", što na švedskom jeziku znači "ništa". Sve navedene informacije dostupne su na CD-ROM-u. Koncem 2002. sastav je otišao na još jednu američku turneju s Toolom te kasnije i na vlastitu turneju.
Godine 2003. Hagström je ukazao na glazbeni smjer idućeg albuma skupine izjavljujući: "Smatram kako postoji samo jedna bitna stvar. Nikad nismo mjerili svoj uspjeh po prodaji [albuma] jer smo vrlo ekstremna grupa. Bitnije je da nas ljudi razumiju. Više mi znači obožavatelj koji mi govori da smo mu u potpunosti promijenili pogled na metal glazbu nego da [album] kupi dvjestotinjak djece. Mislim, bilo bi to lijepo zbog novca, ali to nije razlog zašto se ovime bavimo. Stoga bi mi se jako svidio naš daljnji napredak. Čuvati srž onoga što je Meshuggah uvijek bio, ali takoreći istražujući granice. Destroy Erase Improve poslužio je za istraživanje dinamike grupe, Chaosphere je istraživao agresivnost, sveopću stranu, a Nothing je više zlokoban, mračan, zapravo vrlo spor album. Iskreno, sad ne znam kamo idemo. Mogao bi biti miks svega navedenog."
Basist Dick Lövgren pridružio se skupini u veljači 2004. Meshuggah je tada snimio i objavio EP I, koji je sadržavao jednu, dvadesetijednominutnu pjesmu. EP je objavio Fractured Transmitter Records. Meshuggah je na snimanje EP-a utrošio oko šest mjeseci. Catch Thirtythree, jedini Meshuggin album na kojem su se koristili programirani bubnjevi, bio je objavljen u svibnju 2005. godine. U prvom tjednu objave bilo je prodano sedam tisuća primjeraka Catch Thirtythreeja te se našao na 170. mjestu ljestvice Billboard 200 u lipnju 2005. Glazbeni spot za pjesmu "Shed" bio je objavljen u lipnju te je, prema Nielsen SoundScanu, prethodni album Nothing u SAD-u do tada bio prodan u oko 80.000 primjeraka. Za Catch Thirtythree sastav je bio nominiran za švedsku nagradu Grammy.U prosincu 2005., 10 godina nakon što je potpisao svoj prvi ugovor s izdavačkom kućom Warner/Chappell Music Scandinavia, Meshuggah je produžio svoju suradnju s tvrtkom. U studenom 2005. Haake je u intervjuu izjavio kako sastav nije bio zadovoljan s produkcijom albuma Chaosphere i Nothing jer zbog turnejskih obaveza nije imao dovoljno vremena posvetiti im se u potpunosti.Remiksanu i remasteriranu inačicu albuma Nothing s ponovno snimljenim gitarskim dionicama u posebnoj inačici koja je sadržavala trodimenzionalnu hologramsku karticu objavio je Nuclear Blast Records 31. listopada 2006. Ova je inačica također sadržavala bonus DVD koji je pratio nastup skupine na festivalu Download 2005 te je sadržavao službene glazbene spotove pjesama "Rational Gaze", "Shed" i "New Millennium Cyanide Christ".
Meshuggah se vratio u studio kako bi snimio obZen, koji je bio objavljen u ožujku 2008. godine. Sastav je na albumu radio gotovo godinu dana, što je bilo njegovo najdulje razdoblje snimanja do danas. Veći dio godine bio je utrošen na učenje sviranja pjesama koje je skladao; samo je snimanje trajalo šest mjeseci. obZen je dosegao 59. mjesto na ljestvici Billboard 200 te je u prvom tjednu objave u SAD-u bio prodan u 11.400, a nakon šest mjeseci u 50.000 primjeraka. S obZenom je Meshuggah dobio veću pozornost medija te je stekao nove obožavatelje. Objavu albuma slijedila je svjetska turneja koja je započela u SAD-u te se nastavila u Europi, Aziji i Australiji.Meshuggah je u svibnju 2008. godine objavio glazbeni spot za pjesmu "Bleed"; spot je producirao Ian McFarland te su ga osmislili, režirali i uredili Mike Pecci i Ian McFarland. Killswitch Productions je izjavio: "Ekstremno je kul raditi s grupom koja dopušta da glazba i slikovitost govore sami za sebe i koja ne inzistira na tome da ona [grupa] sama bude glavna atrakcija u videu."obZen je u siječnju 2009. godine bio nominiran za švedsku nagradu Grammis u kategoriji "Najbolji hard rock". Haake je u veljači iste godine najavio kako sastav planira snimiti koncertni DVD i novi studijski album. U travnju je Meshuggah morao otkazati skandinavske nastupe zbog Haakeove ekstruzije diska u donjem dijelu leđa, koja je stvarala probleme s njegovim desnim stopalom prilikom sviranja. Haake je kasnije otišao na operaciju te se oporavio za sviranje na europskim ljetnim festivalima.Koncertni DVD pod imenom Alive bio je objavljen 5. veljače 2010. u Europi te 9. veljače u Sjevernoj Americi. Thordendal je počeo raditi na svojem drugom studijskom albumu u lipnju 2010. zajedno s belgijskim bubnjarom Dirkom Verbeurenom.Sedmi studijski album, Koloss, bio je objavljen 23. ožujka 2012. u Njemačkoj, 26. ožujka u ostatku Europe te 27. ožujka u Sjevernoj Americi. Koloss se našao na 17. mjestu ljestvice Billboard 200 te je u prvom tjednu objave bio prodan u 18.342 primjeraka. U Švedskoj se našao na 12. mjestu.
Meshuggah je 5. veljače 2013. godine objavio besplatni EP od dvije pjesme pod imenom Pitch Black. EP je objavio Scion A/V. EP sadrži prethodno neobjavljenu skladbu, "Pitch Black", koju je 2003. godine snimio Fredrik Thordendal u studiju Fear and Loathing u Stockholmu. Druga skladba zapravo je koncertna inačica skladbe "Dancers to a Discordant System" s albuma obZen. Skladba je bila snimljena na festivalu Distortion Fest u Eindhovenu, Nizozemskoj, 9. prosinca 2012. godine.Skupina je 12. svibnja 2016. godine objavila kratki videozapis na svojem YouTube kanalu te je potvrdila kako će njen sljedeći studijski album biti objavljen krajem iste godine. Ime nadolazećeg albuma je 28. srpnja 2016. bilo objavljeno kao The Violent Sleep of Reason te je njegova objava bila predviđena za 7. listopada. The Violent Sleep of Reason ušao je u uži izbor IMPALA-e za nagradu Albuma godine 2016.Dana 2. lipnja 2017. Meshuggah je objavio kako Thordendal neko vrijeme neće biti na turneji s grupom te da će ga privremeno zamijeniti Per Nilsson iz grupe Scar Symmetry.
Meshuggine su stilističke varijacije i promjene te eksperimentacija tijekom njene karijere pokrile nekolicinu glazbenih podžanrova. Podžanrovi heavy metala poput avangardni ili eksperimentalnog metala skupni su pojmovi koji opisuju općenitu karijeru sastava.[a] Meshuggah miješa ekstremni metal s thrash i death metalom (ili tehničkim death metalom), korijenskim žanrovima svoje glazbe, koja je ponegdje opisivana i kao groove metal.[b] Sastav se također opisuje kao math metal (zbog korištenja elemenata math rocka) i progresivni metal.[c] Meshuggah se usto koristi elementima eksperimentalnog jazza. U svojoj je recenziji albuma Nothing Allmusic opisao Meshuggu "genijima metala svemirskog infinitezimalnog računa—zovite ga Einstein metal ako želite". Meshuggin je raniji glazbeni rad smatran i alternativnim metalom. Prema nekim kritičarima, Meshuggah stvara prepoznatljiv zvučni otisak i jedinstven stil.Među karakteristikama koje određuju Meshuggin zvuk i način skladanja nalaze se poliritmovi, ciklusi polimetriranih rifova, ritmičko sinkopiranje, nagle promjene u tonalitetu i tempu te neo-džezistička kromatika.[d] Hagström je komentirao: "Zapravo nije bitno je li nešto teško za svirati ili ne. Stvar je u tome što [glazba] čini vašem umu kad ju slušate. Gdje vas ona odvede?" Prepoznatljivu Thordendalovu glazbenu osobinu čini džezistička izvedba solo dionica te improvizacija. Također se koristi i "wind sintesajzerom". Haake se služi preciznim cross-ritmičkim stilom bubnjanja s "džezističkom kadencom".[e] Vokalni stil Jensa Kidmana varira između hardcore uzvika i "robotskih" death metal vokala.U polimetrima koje Meshuggah tipično koristi gitare sviraju u složenim taktovima kao što su 5/16 ili 17/16, dok bubnjevi sviraju u četveročetvrtinskoj mjeri. Jedan određeni primjer Haakeove upotrebe polimetra uključuje 4/4 nasuprot 23/16 bimetru, tijekom čega svira hi-hatove i činele u četveročetverodobnoj mjeri, ali svira mali bubanj i veliki bubanj s dva čekića u 23/16 mjeri. Na pjesmi "Rational Gaze" (s albuma Nothing) Haake svira u jednostavnoj 4/4 mjeri, udarajući u mali bubanj svaku treću dobu i tako 16 taktova. Istovremeno gitare i bas-gitare sviraju iste četvrtinke, ali u različitim taktovima; na koncu se obje strane ponovno susreću na 64. dobi. U pogledu polimetrova Hagström je izjavio: "Nikad nas nisu toliko zanimali složeni taktovi za koje nas optužuju da koristimo. Sve što radimo bazirano je na četveročetvrtinskoj srži. Stvar je samo u tome što dijelove slažemo na različite načine oko tog središta kako bi se činilo da se događa nešto drugačije."
Rani Meshuggin rad, uglavnom pod utjecajem Metallice, "jednostavniji je i izravniji od nedavnijeg rada sastava, ali su neki od njegovih progresivnijih elemenata prisutni u obliku taktova i poliritmike, te soliranje Fredrika Thordendala biva istaknuto". Prema AllMusicu, njegov je debitantski album relativno nezrelo, ali originalno glazbeno izdanje. Sviranje velikog bubnja s dva čekića i "uglato" sviranje rifova također je odredilo raniji Meshuggin rad.S Destroy Erase Improveom Meshuggah je predstavio fuziju death metala, thrash metala i progresivnog metala. AllMusic navedeni stil opisuje "uzvicima hardcore stila utkanim između obmanjujuće (i zločesto) jednostavnih staccato gitarskih rifova te mahnito preciznog bubnjanja—u kojem je svo troje često u različitim taktovima". Thordendal glazbi dodaje element melodije svojim tipičnim sviranjem solo gitare te se koristi vokoderom, čija je upotreba najpoznatije izvedena u uvodnoj skladbi, "Future Breed Machine".Chaosphere obuhvaća tipično brz stil death metala, no koji još uvijek mijenja tempo. AllMusic je usporedio žanr s grindcore grupom Napalm Death. Rockdetector je izjavio: "Dok su obožavatelji pirovali na zavojima koji podsjećaju na labirint, kritičari su se mučili pri seciranju i analiziranju, hvaleći Haakeovu nekonvencionalnu upotrebu dvostrukog 4/4 i 23/16 ritma, Kidmanov mehanički staccato lavež i Thordendalovo slobodno korištenje avangardnog jazza".
Na Nothingu Meshuggah napušta brza tempa Chaospherea te se usredotočuje na spora, duboko uštimana tempa i grooveove. Album je trebao biti snimljen uz pomoć Nevbornovih gitara s osam žica, ali su prototipovi bili neispravni pa su se Thordendal i Hagström poslužili duboko uštimanim Ibanez gitarama od sedam žica. Ova je tehnika, koja je uključivala čuvanje instrumenata duboko uštimanima tijekom snimanja, izazvala dodatne probleme. Nakon objave albuma, Ibanez je Meshuggi ponudio posebne gitare s osam žica i dvije dodatne duboko uštimane žice koje su radile pravilno, te je skupina ponovno snimila gitarske dionice za Nothing i ponovno ga objavila 2006. godine. Hagström je napomenuo kako je ovo dozvolilo grupi da u zvukovnom smislu ode dublje i da dobije basistički zvuk na gitarama.EP I sastoji se od jedne, dvanaestoijednominutne pjesme složenih aranžmana te je najavio nadolazeći album, Catch Thirtythree iz 2005. godine. EP, koji grupa nikad nije izvela uživo, bio je skladan i snimljen tijekom Haakeovog i Thordendalovog neobaveznog sviranja. Na Catch Thirtythreeju Meshuggah je ponovno koristio gitare od osam žica, ali se i po prvi put poslužio programiranim bubnjevima (ne računajući dvije skladbe s kompilacije Rare Trax iz 2001. godine). Grupa je samostalno producirala album te ga je snimila u studiju koji dijeli s Clawfingerom. Hagström je napomenuo: "Gitare s osam žica stvarno su nam dale novi glazbeni vokabular za rad. No dio svega čine i restrikcije koje stvaraju: ne možete baš svirati power akorde na njima; zvuk se samo pretvori u kašu. Umjesto toga smo se usredotočili na stvaranje doista neobičnih dijelova od jedne note, novih štimunga i oblika akorda. Na albumu smo željeli otići što dalje od bilo kakvih konvencija i tradicija te su gitare ispale odlično."Catch Thirtythree je zapravo pjesma od četrdeset i sedam minuta podijeljena na 13 dijelova. Više je bazirana na gitarskim rifovima umjerenog tempa te je album izravniji i eksperimentalniji od Chaospherea i Nothinga. Nick Terry iz časopisa Decibel Magazine opisao je album kao simfoniju u četiri stavka. Neke pjesme i dalje sadrže Meshuggin "poznati predložak koji spaja grube vokale i košmarne melodije iznad grubih, mehanički napredujućih, otkačenih tempa", dok ostale istražuju ambijentalne zvukove i tišu dinamiku. Prvi dio Catch Thirtythreeja usredotočuje se na dva jednostavna rifa. Na pjesmi "In Death - Is Death" sastav se koristi spojem buke i tišine, što je u suprotnosti s atipičnim melodijama na skladbi "Dehumanization". Na pjesmi "Mind's Mirrors" Meshuggah se koristio elektronikom, programiranjem i "robotskim vokalima". "Shed" sadrži plemenske udaraljke i šaptane vokale.
S obZenom iz 2008. godine Meshuggah se odmaknuo od eksperimentacije Nothinga i Catch Thirtythreeja kako bi se vratio glazbenom stilu prethodnih albuma kao što su Contradictions Collapse, Destroy Erase Improve i Chaosphere, istovremeno zadržavajući fokus na glazbenoj i tehničkoj inovaciji. Album ne sadrži neke matematički brze promjene u ritmu prisutne na prošlim albumima i melodičnu orkestraciju Catch Thirty-Threeja te su na njemu prisutni "uglati" rifovi, umjereni tempo i tipične dobe u 4/4 mjeri. Album se opisuje kao kulminaciju prethodnog rada sastava. Meshuggah je odlučio samostalno producirati album jer je želio zadržati umjetničku kontrolu nad procesima snimanja i miksanja.ZaobZen se Haake vratio bubnjarskom setu te se posebno ističe njegova izvedba na skladbi "Bleed". U intervjuu s Gravemusic.com, Haake je izjavio: "['Bleed'] je bilo jako teško naučiti, trebao sam pronaći novi način za sviranje velikog bubnja s dva čekića kako bih mogao to odsvirati. Nikad nisam ništa takvo učinio prije [...]. Ispada da sam utrošio jednaku količinu vremena na vježbanje samo te pjesme kao i na vježbanje svih ostalih pjesama zajedno. Na neki je način mijenjanje vašeg stila na taj način veliki podvig i drago mi je što smo to uspjeli izvesti na albumu. Neko vrijeme čak nismo ni znali hoće li se naći na albumu." Hagström je također izjavio: "obZen je jedan od najviše tehničkih postignuća koje je skupina ikad snimila na vrpcu". Revolver magazine potvrdio je tu izjavu "Prilikom prvog slušanja obZen se slušatelju čini manje izazovnijim od nekih ranijih albuma grupe te većina pjesama nježno teku iz jednog sinkopiranog prijelaza u drugi. Međutim, pažljivo proučavanje otkriva da je ovo jedno od najsloženijih glazbenih materijala grupe".
Neki kritičari su izjavili kako je Meshuggah postao poznat zbog svog inovativnog stila koji se dodatno razvija sa svakim albumom i istražuje granice heavy metala, kao i zbog svojeg tehničkog umijeća[f] Hagström je komentirao: "Pokušavamo se ne ponavljati." Rockdetector je o Destroy Erase Improveu izjavio: "Grupa je...skinula metal do samih osnova i onda ga je potpuno iznova izgradila u sasvim apstraktni oblik". Službena biografija Meshugge o Chaosphereu napominje: "Neki su obožavatelji mislili da je Meshuggah ostavio svoje dinamične i progresivne elemente iza sebe, dok su drugi smatrali kako on samo prirodno napreduje i usredotočuje se na svoj izvorni zvuk." Službena stranica sastava također komentira kako Nothing prikazuje "vrlo zreo i uvjerljiv Meshuggah, koji se sada usredotočuje na groove i zvuk... Meshuggah je još jednom podijelio svoje obožavatelje u 'ushićene' i 'pomalo razočarane'". Poliritmovi mogu učiniti glazbu kakofonom, kao da članovi grupe istovremeno sviraju različite pjesme. Slušatelji koji slušaju poliritam uglavnom ili izdvajaju miješani uzorak koji je uvršten u metrički okvir, ili se usredotočuju na jedan ritmički tok dok ostale čuju kao "buku".Rolling Stone proglasio je Meshuggah "jednim od deset najbitnijih teških i žestokih sastava", dok ga je Alternative Press nazvao "najbitnijom grupom u žanru metala." Članovi Meshugge bili su opisivani kao virtuozni ili čak gotovo genijalni glazbenici[g] "koje su prepoznali glazbeni časopisi glavne struje, pogotovo oni koji se posvećuju određenim instrumentima". Godine 2007. Meshuggah je opširno analizirao akademski časopis Music Theory Spectrum. Meshuggah nije postigao značajan uspjeh u glavnoj struji, ali ga se smatra značajnom glazbenom skupinom u ekstremnoj podzemnoj glazbi te utjecajem na moderne metal sastave. Meshuggah je inspirirao pokret djent u progresivnom metalu, koji u svojem imenu opisuje "elastični, sinkopirani gitarski rif".
Meshugginu glazbu skladaju Thordendal, Hagström i Haake uz pomoć Kidmana i Lövgrena. Tijekom skladanja član grupe programira bubnjeve te snima gitaru i bas-gitaru pomoću računala. Tada predstavlja svoje ideje ostalim članovima kao završeni rad. Meshuggah se uglavnom drži izvorne ideje i rijetko naknadno mijenja pjesmu. Hagström objašnjava da svaki član otprilike zna što drugi članovi rade u konceptualnom smislu te da nitko ne misli isključivo na jedan određeni instrument. Kidman više ne svira gitaru u grupi, ali je uključen u proces skladanja rifova.Osim kad mu je potreban solist, Hagström rijetko snima zajedno s Thordendalom. Obojica sviraju gitaru i bas-gitaru prilikom skladanja. Haake je o svojem načinu skladanja izjavio: "Ponekad znam semplirati gitarske dionice, rezati ih te im mijenjati visinu zvuka i podešavati ih dok nisam stvorio rifove koje želim, samo za demo svrhe. Ali većinu vremena samo predstavim bubnjeve i objašnjavam svoje ideje za ostatak pjesme pjevajući neke rifove." Skupina se koristi softverom Cubase kako bi snimio pjesme te su gitare povezane na softver pomoću nastavka za pojačalo jer im to omogućuje da promijene postavke pojačala čak i nakon što je pjesma u potpunosti snimljena.Otprilike jednom godišnje, Haake piše većinu tekstova skupine, čineći iznimku jedino za dovršene skladbe. Inspiriran je knjigama i filmovima. Iako Meshuggah ne stvara konceptualne albume, sastav preferira snažne konceptualne temelje u pjesmama.Često ezoterični i konceptualni, Meshuggini tekstovi istražuju teme kao što je egzistencijalizam. Allmusic opisuje tekstualno središte pjesama na Destroy Erase Improveu kao "integraciju strojeva s organizmima kao sljedeći logični evolucijski korak čovječanstva". PopMattersova recenzija Nothinga izdvaja tekst iz skladbe "Rational Gaze": "Our light-induced image of truth—filtered blank of its substance / As our eyes won't adhere to intuitive lines / Everything examined. Separated, one thing at a time / The harder we stare the more complete the disintegration." ("Naša svjetlošću inducirana slika istine filtrirana je prazno od svoje građe / Jer naše oči neće štovati intuitivne laži / Sve pregledano. Odvojeno, jedna po jedna stvar / Što jače zurimo, to je cjelovitije raspadanje")  Haake objašnjava kako naslovnica, naziv i tekstovi albuma Catch Thirtythree govore o "paradoksima, negacijama i suprotnostima života i smrti (kako ih vidimo u svojim najboljim trenutcima neobuzdane metaforične interpretacije)".Glavna tematika obZena je, prema Haakeovim riječima, "ljudsko zlo". Naziv je igra riječi nastala pomoću riječi "obscene" ("opsceno") i "Zen"; dodatno, "ob" znači "anti" na latinskom jeziku. Dakle, naziv sugerira da je ljudska vrsta pronašla sklad i ravnotežu u ratovanju i prolijevanju krvi. Revolver Magazine smatra kako tekst naslovne skladbe na obZenu predstavlja cijeli album: "Salvation found in vomit and blood / Where depravation, lies, corruption / War and pain is god." ("Spasenje pronađeno u izbljuvku i krvi / Tamo gdje su siromaštvo, laži, korupcija / Rat i bol su bogovi.") Međutim, Haake smatra da "mi kao ljudi ne počivamo na mržnji i lošim osjećajima. No s ovim pjesmama, mislim da smo zapravo htjeli tekstualno naslikati sliku koja bi se mogla promatrati kao opomenu. Govorimo na način 'Obratite pažnju. Govorimo o tome kakvi su neki dijelovi koji čine čovjeka te je ovo što možemo biti u najgorem slučaju.' Stoga je više o bivanju svjesnim negativnih osjećaja nego o življenju istih cijelo vrijeme."

Metalni vodik je jedan od pojavnih oblika vodika. Oblik je degenerirane tvari. U ovoj fazi vodik se ponaša kao električni vodič koji ima osobine supravodiča.
Naziva ga se "svetim gralom" kemije visokih tlakova. Postojanje vodika u ovom obliku predviđeno je modelom nastalim 1935. godine. Izračunato je da pri visokim tlakovima mogu puknuti veze koje drže atome vodika u njihovoj molekuli. Ta je pojava bila poznata još u 19. stoljeću, kad pri običnom tlaku platina i paladij upijaju plinoviti vodik, paladij i 900 puta više od svoga volumena. Vodik se tada raspada na atome i ispunjava prazninu između atoma platine ili paladija praveći s njima neku vrstu slitine, ali kemičari nisu znali što se krije iza te pojave. Danas ova pojava ima primjenu od vodikove elektrode do gorivnih ćelija.U prirodi se javlja kod plinovitih divova. Za Jupiter je zaključeno da vodik dominira nad helijem u odnosu 14:1, te da se prijelaz iz molekularnog u metalni vodik javlja kod promjera od 3 ekvatorijalnog radijusa planeta.Za laboratorijski stvoriti metalni vodik, molekulu običnog vodika valja razbiti na atome. To znači da se veza vodikovih atoma mora produžiti više od prirodne dužine 74 pm te uložiti energiju od 4,52 eV po molekuli. Rastezanje veza postiže se zagrijavanjem vodika na oko 3.000 °C. To je tek prvi korak. Tek svaka deseta molekula raspada se na atome, no metalni vodik još uvijek ne nastaje. Druga metoda koja se predlaže još od stvaranja ovog modela, je razbijanje veza krajnje visokim tlakom. Atomska veza među vodikovim atomima puca ako se vodik stlači tlakom višim od  250.000 bara (25 GPa). Tada bi morala nastati čvrsta, atomska i nadasve metalna modifikacija vodika. Znanstvenici tad dolaze do sljedećih problema: prvi je kako postići tako visoki tlak. Drugi dolazi poslije, tj. ako se i uspije stlačiti atom takvim tlakom, kako se uvjeriti da je vodik postao kovina.Sve do nedavno smatralo se da je metalni vodik jedini drugi pojavni oblik vodika, dok nije otkriven tamni vodik. Metalni vodik, za razliku od vodika koji susrećemo na Zemlji, duboko je u jezgrama plinovitih divova. Postoji u ekstremnim uvjetima temperature i tlaka u obliku tekućeg metala koji može provoditi elektricitet bez otpora. Početkom 2016. godine znanstvenici sa sveučilišta u Edinburghu uspjeli su u laboratorijskim uvjetima proizvesti metalni vodik, izlagajući vodik tlaku 3,25 milijuna puta većem od atmosferskog. Postignuta je faza bliska metalnoj. Za to su se služili dijamantnim tijescima radi stlačivanja vodikovih molekula tlakom od 3,25 milijuna atmosfera. Pokus je potvrdio model iz 1935. godine: uz dovoljnu razinu stlačivanja pucaju molekulske veze i atomi se organiziraju u rešetku istovjetnu onoj kod metala. Tako je ovaj pokus doveo do stvaranja čvrstog stanja vodika. Stanje je nazvano fazom V, jer to još uvijek nije stanje u potpunosti s osobinama metala, ali neke metalne osobine već ima. Radi se o međufazi prema čistom metalnom stanju, gdje su molekularne veze pokidane, no svojstva metala nisu u potpunosti došla do izražaja.

Zemljopisni smještaj Metkovića na  43°03' SŠ i 17°39' ID, te otvorenost doline Neretve prema moru, svrstava ga u mediteranske gradove sa svim utjecajima koje mediteranski civilizacijski i klimatski krug donosi. Smješten na samoj granici dvaju nekadašnjih svjetova, Venecije i Osmanskog Carstva, Metković je ipak sačuvao svoju pripadnost hrvatskom nacionalnom biću.
Delta Neretve od Metkovića do ušća sa sjevera i sjeveroistoka omeđena je ograncima dinarskih planina, a s juga podgradinsko-slivanjskim brdima. Na zapadu Delta je otvorena moru i nalazi se pod njegovim stalnim utjecajem. U jesen se more polagano hladi, oslobađa toplinu i time produžuje ljeto, a u proljeće je obrnuto, ohlađeno more spriječava zagrijavanje zraka iznad kopna. U gornjem području Delta je otvorena prema prodiranju suhih vjetrova ljeti, a hladnih zimi i u proljeće. I ovo je razlog stvaranju različitih mikroklima, pa u prostoru od Metkovića skoro do Opuzena zimske su temperature za stupanj, dva niže, a što je odlučujuće da u tom gornjem dijelu teže uspijevaju agrumi (zimsko izmrzavanje). Ljeto je ovdje dugo, toplo i suho, a zima je blaga i kišna.
Srednja godišnja temperatura iznosi 15,7°C. Srednje mjesečne i dekadne temperature su pozitivne. Najhladniji mjeseci su prosinac, siječanj i veljača. Najhladniji period je prema podacima opažanja treća dekada siječnja s 2,5°C. Međutim, opaženi su pojedini dani s negativnim temperaturama. U veljači su zabilježene i dosta minimalne temperature; 1947. g. čak -11°C, a nešto se slično ponovilo i tri puta: 1974., 1978. te 1985.  što je vrlo opasno za suptropske kulture kao što su mandarine zbog smrzavanja.
Najtoplije je u srpnju i kolovozu od zadnje dekade lipnju do zadnje dekade kolovoza. U kolovozu skoro svake godine temperatura zraka doseže u pojedinim danima i do 35°C, a 1946. i 2006. bilo je dana i sa 40°C. U srpnju su zabilježeni dani i do 35°C. Mjesec lipanj je relativno hladniji, a u rujnu se temperature mogu zabilježiti i do 35°C. Godišnja količina padalina u prosjeku za cijelu Deltu je oko 1300 mm. U zimskom razdoblju padne 65-75% godišnje količine padalina. Uglavnom su to kiše, a snijeg je rijetka pojava i kratko traje. Evidentan je problem da kiše padaju kada je najmanje potrebno vegetaciji zato je intenzivna poljoprivreda ovisna o ljetnom navodnjavanju. Zimi i u rano proljeće se znaju pojaviti i mrazevi kao dio strujanja hladnog zraka zbog otvorenosti prema kontinentu i dosta mogu biti opasni pošto vegetacija krene već u rano proljeće.
Prema dosadašnjim arheološkim nalazima na brdu Predolcu, neposredno do grada, život na području grada Metkovića otpočeo još u pretpovijesno doba. Pretpostavlja se da su prvi poznati žitelji u donjem toku Neretve bili helenizirani Iliri Daorsi, koje su kasnije potisnuli ratoborni Ardijejci i Delmati. O njima  svjedoče mnogobrojne gradine i kamene gomile na okolnim brdima. U četvrtom stoljeću pr. Kr. stari Grci počeli su kolonizirati jadranske otoke i obalu, pa su zbog zgodna položaja utemeljili emporij (luku), tri kilometra sjeverozapadno od Metkovića. Bila je to u antici daleko poznata Narona, današnji Vid. Njezini su žitelji  trgovali s Ilirima u unutrašnjosti, prodavajući im oružje, posuđe, nakit i odjeću. Dobar strateški i komunikacijski položaj Narone uvidjeli su i Rimljani, koji su blizu nje podigli vojni tabor (možda u Mogorjelu kod Čapljine?) za ratovanje protiv Ilira. Narona je vjerojatno za cara Augusta postala kolonija (Colonia Iulia Narona) i upravno središte (conventus Naronitanus). Devedesetih godina 20. st. u središtu Vida otkopani su ostaci hrama na glavnome trgu (Augusteum), u kojemu je pronađeno 16 obezglavljenih kipova bogova i božica, među kojima se ističe gotovo tri metra visoki kip divinizirana Augusta u carskoj odori. Kako je Narona bila biskupijsko središte, u njoj je pronađeno više starokršćanskih bazilika, od čega je vrijedna spomena dobro očuvana krstionica u bazilici na mjestu današnje crkve Sv. Vida.
U ranom srednjem vijeku Poneretavlje su naselila slavenska i hrvatska plemena. Od Cetine do Neretve uzdiže se čuvena Paganija, zemlja nekrštenih gusara, kako nas u  10. st. izvješćuje bizantski car Konstantin Porfirogenet. Mlečani su jedno vrijeme plaćali Neretvanima danak za slobodnu plovidbu uz njihovu obalu. Vjeruje se da je hrvatski knez Domagoj podrijetlom bio Neretvanin.  Mletački kroničar zove ga "pessimus dux Slavorum". U 14. st. u dolinu Neretve spustili su se bosanski vladari, ponajprije Stjepan II. Kotromanić, pa kralj Tvrtko, pa herceg Stjepan Vukčić Kosača, pa knezovi Radivojevići-Jurjevići-Vlatkovići... Na puk smjerni nalegoše krajem 15. st. Turci. I danas na ulazu u Metković nauzgor stoji moćna Norinska kula, o kojoj pjeva Andrija Kačić Miošić.
Ulogu Narone preuzela je luka Drijeva, vjerojatno na desnoj obali Neretve blizu današnje Gabele. Drijeva su bila veliko trgovište svakojake robe, od sukna i voska do soli i začina, ali i robova. Često se spominje u zapisima dubrovačkih notara. Blizu Drijeva na povijesnu pozornicu u 15. st.  stupa i Metković, doduše kao maleno naselje bez velika značenja.
Metković se, koliko je do sada poznato, prvi put spominje 1422. u jednom sudskom spisu datiranom 17. siječnja 1422. (Lamenta de foris. IV. fol 389’), koji se čuva u Državnom arhivu u Dubrovniku. Radi se o tužbi jednog vlasnika barke protiv carinika iz Neretve koji su mu zaplijenili barku punu razne robe "...in flumaria Narrenti subtus Metchovich..." (...na rijeci Neretvi pod Metkovićem...). Vjerojatno su njegov rast usporili Turci koji osvajaju Poneretavlje. Za njihove vlasti (1494. – 1685.) Metković se  ne spominje. Na zemljovidu prvi ga je zabilježio mletački kartograf G. Gastaldi 1570. godine. Glavna uloga bila je namijenjena susjednoj Gabeli, te Opuzenu i Kuli Norinskoj. Ta dva stoljeća ispunjena su čestim sukobima Turaka i Mlečana. Požarevačkim mirom 1718. utvrđena je granica između Turske carevine i Mletačke Republike.
Mlečani su minirali i napustili Gabelu i osnovali neretvansku luku u Metkoviću na predjelu Unka. Metković se našao u kotaru Neretva, na čijem se čelu nalazio nadintendant sa sjedištem u Opuzenu. Naselje se polagano razvijalo, postajući središte poljodjelstva, stočarstva, lova i ribolova. Sredinom 18. st. Metković je imao oko četiristo duša. Nakon propasti Mletačke Republike za kratkotrajne francuske uprave došlo je do gradnje tzv. Napoleonove ceste (u narodu zvane francuskom i Marmontovom), čime je poraslo strateško i trgovačko značenje Metkovića. Upravo u to doba 1812. postao je općinsko središte za naselja na lijevoj obali Neretve. Ipak, istinski razvoj Metkovića otpočinje za vrijeme druge austrijske uprave. Lučki ured utemeljen je 1823. kao prva državna ustanova, a 1849. otvara se i poštanski ured. Izgradnjom cesta Mostar – Metković i Mostar – Sarajevo, Metković, čije pučanstvo je naraslo preko tisuću, postaje trgovačko i lučko naselje s razvijenim obrtom i ugostiteljstvom. Grad se širi od podnožja brda Predolca prema riječnoj dolini. Novosagrađena cesta postala je istodobno glavna gradska ulica.
Val novih političkih promjena nakon autonomaša 1870. doveo je na vlast u Metkoviću narodnjake. Buđenju hrvatske nacionalne svijesti pomoglo je utemeljenje Hrvatske narodne čitaonice, koja će postati stožerom kulturne preobrazbe. U gradu se otvaraju zadruge, bankarske, brodarske  i osiguravateljske ispostave. Nakon okupacije Bosne i Hercegovine 1878. razvoj Metkovića postao je još brži. Obavlja se melioracija neretvanskih močvara i regulacija rijeke za sigurniju plovidbu. Nakon puštanja željezničke pruge Metković – Mostar, pa Mostar – Sarajevo, sagrađen je i 1895. željeznički most. Grad se širi i na desnoj obali Neretve.
Već od sredine 19. stoljeća značenje Metkovića kao središta donjeg Poneretavlja bilo je u porastu, a posebno nakon 1. studenoga 1880. kad je postao sjedište kotara. Broj stanovnika bio je u konstantnom porastu a naselje se širilo s obje strane Neretve poprimajući obilježja grada. Status je bio nepromijenjen i nakon raspada Austro-Ugarske, u novoj državi, Kraljevini Srba, Hrvata i Slovenaca. U njoj je teritorijalno Metković najprije bio u sastavu Dubrovačke oblasti. Upravnom podjelom iz 1929. postao je dijelom Primorske banovine, a nakon podjele iz 1939. dijelom Banovine Hrvatske.Vlada Kraljevine je već od početaka pristupila brisanju tragova bivše države. Tako je razbijena spomen ploča na kući podignuta 1875. u znak boravka cara Franje Josipa. Na groblju sv. Ivana devastirani su spomenici pisani goticom i na njemačkom jeziku, a hotel Austria preimenovan u hotel Beograd. Pod utjecajem ORJUNA-e Jelisavin most preimenovan je 1924. u Most prestolonasljednika Petra. Veliki dio Hrvata kao pokušaj otpora novoj vlasti bio je okupljen oko HRSS-a (poslije HSS-a) Stjepana Radića koji je Metković posjetio dva puta: 2. srpnja 1926. i 16. srpnja 1927. kada su održani veliki narodni zborovi. Veliku ulogu u podizanju nacionalne svijesti imalo je i Hrvatsko kulturno društvo Napredak iz Sarajeva koje je imalo podružnicu i u Metkoviću, čiji je rad bio jedno vrijeme zabranjen. Nakon Šestosiječanjske diktature političke prilike su se pogoršale te su se pod udarom vlasti našli članovi stranaka hrvatske  orijentacije. Stanovništvo je odgovorilo na to izlaskom na skupštinske izbore 1931. u malom postotku (24%). Stalne su bila i žandarska zlostavljanja, uhićenja i progoni protivnika vlasti. Slomom vlade Bogoljuba Jevtića 1935., a posebno stvaranjem Banovine Hrvatske 1939. pritisak vlasti je znatno oslabio.Temelj gospodarstva između dva rata u Metkoviću činili su poljoprivreda, stočarstvo,  trgovina, obrt i ugostoteljstvo. Veliki problem poljoprivredi činilo je 14.200 ha močvara te hirovita Neretva koja je često plavila ionako malu površinu obradiva tla. Tlo je obrađivano na primitivan način, tako da su prinosi bili niski. Osobito je bilo razvijeno ratarstvo i vinogradarstvo te uzgoj duhana koji se otkupljivao u zgradi izgrađenoj za vrijeme Austro-Ugarske (danas zvanoj Vaga). Zahvaljujući velikoj površini pašnjaka od 18.477 ha, stanovništvo se bavilo stočarstvom, posebno uzgojem krava, ovaca i svinja. Višak sijena s pašnjaka prodavali su hercegovačkim i primorskim stočarima. Ponajviše za svoje potrebe, stanovništvo se bavilo i ribolovom, a znatnu zaradu ostvarivalo je lovom na pijavice koje su otkupljivali privatni trgovci u medicinske svrhe.Ponajprije zahvaljujući luci i raskrižju putova, Metković je bio trgovačko središte. Između dva rata bilo je registrirano 135 trgovačkih radnji, u kojima je bio zaposlen svaki jedanaesti stanovnik. Za Ilindan održavan je godišnji sajam, a od 1936. četvrtkom i tjedni sajam. Od obrtničkih radnji najviše je bilo postolara (13), pekara (6) te brijača i stolara (po 5). Među prvima u Dalmaciji, Metković je još 1890. dobio hotel Austriu te 1908. hotel Metković. Između dva rata bila su otvorena još dva hotela: Zagreb (1920.) i Vrgorac (1925.) Ugostiteljstvo su još činili i mnogi mali ugostiteljski obrti, gostionice i krčme.
Napadom njemačkih snaga na Beograd 6. travnja 1941. počeo je napad na Kraljevinu Jugoslaviju. Već 17. travnja potpisan je akt o primirju, zapravo o bezuvjetnoj predaji, a država je podijeljena između napadača: Njemačke, Italije, Bugarske i Mađarske. Proglašenjem NDH i u Metkoviću je uspostavljena nova vlast. Dan nakon kapitulacije Jugoslavije, članovi Narodne zaštite su razoružali pripadnike jugoslavenske vojske i žandara. Zbog opasnosti od četnika koji su već činili zločine po Hercegovini, na predjelu Unke bila je organizirana obrana koju je pripomogao vod hrvatskih mornara pristigao iz Splita 14. travnja te nešto kasnije i vod domobrana, te novoformirana ustaška milicija. Zbog opasnosti po vlast, česta su bila uhićenja pripadnika komunista i drugih protivnika. Tako je od travnja do kolovoza na području kotarske oblasti Metković bilo uhićeno oko 200 pripadnika komunističkog pokreta, jugonacionalista i Srba. Svi su pušteni na slobodu, a pet Srba su tzv. divlji ustaše nasilno izvele iz zatvora i strijeljale. Vlast je postupno preuzimala talijanska okupatorska vojska.Od sredine travnja 1942. na području Kotarske oblasti Metković počele su partizanske diverzije. Tako je 13. travnja 1942. miniran most kor Orepka (na cesti Metković - Nova Sela), a 10 dana kasnije napadnuta je straža na mostu preko Norina u Kuli Norinskoj. Talijanska vlast je odgovorila uhićenjem petnaestak osoba osumnjičenih za komunističku djelatnost. Civilna vlast na području Metkovića zapravo je postojala formalno jer su talijanske vojne vlasti zadržavale i pravo kontrole i na propise iz djelokruga vlasti NDH. Kapitulacijom Italije područje Metkovića je zaposjela njemačka vojska, a razbuktale se se partizanske borbe, ponajviše zahvaljujući oružju, streljivu i opremi koju su zaplijenili od talijanske vojske. Obzirom da su partizani svakodnevno vršili diverzije na prometnicama, njemačko vojno zapovjedništvo u obrani objekata angažiralo je seosku miliciju. Partizani su u borbama na Vukovu klancu u listopadu 1944. porazili njemačku vojsku koja je zajedno s oružanim snagama NDH napustila područje. Vlast partizana uspostavljena je 26. listopada 1944.
Već od prve pojave partizanskih diverzija, talijanske snage su provodile tzv. akcije čišćenja. Prvi ozbiljni napad na partizanske snage izvele su od 23. do 28. lipnja 1942. na položajiu Desna, Borovaca, Pline, Pasičine, Brista i Baćine. Tom prilikom strijeljan je veliki broj civilnog stanovništva te don Stjepan Vlahović, župnik iz Komina, zbog suradnje s partizanskim pokretom. Osim zločina nad stanovništvom, talijanska je vojska veliki dio stambenih i gospodarskih građevina spalila, a stoku odvela. Akcije čišćenja su nastavljene i dalje pa su tako 31. kolovoza 1942. strijeljali šest pripadnika seoske milicije iz Bijelog Vira. Često su te akcije sprovođene uz pomoć četnika, posebno na području Slivanjskog poluotoka, i uvijek iz civilne žrtve i spaljena naselja. U drugoj polovici 1943. slabe akcije čišćenja, a talijanske vojne snage 15. kolovoza 1943. koriste zrakoplovstvo kada je bombardirano Slivno Ravno, a dan kasnije Blace. To su bile praktično zadnje akcije talijanske vojske prije kapitulacije, 8. rujna 1943.Dolaskom njemačkih snaga, po civilno stanovništvo se ništa bitno nije promijenilo. Akcije čišćenja nastavljene su još većom žestinom na cijelom području Metkovića i okoline. Dana 16. listopada 1943. po kratkom postupku obješeno je 19 odbornika NOP-a Opuzena i Podgradine jer su bili osumnjičeni za postavljanje nagazne mine na pruzi kod Krvavca. Kao još jedan znak zastrašivanja civilnog stanovništva, kretanje na relaciji Metković - Ploče i Metković - Neum bilo je dopušteno samo od 8 do 15 sati. Odmazda nad civilnim stanovništvom, kako ubijanjem, tako uništavanjem cijelih naselja, bila je uobičajeni odgovor na partizanske diverzije. U Metkoviću su vješala bila postavljena na Trgu kralja Tomislava, uz obalu Neretve te u blizini hotela Zagreb kao opomena stanovništvu. Najveći zločin nad civilnim stanovništvom donjeg Poneretavlja njemačke su snage počinile 2. studenog 1943. Tom prigodom na lokalitetu Velikih Bara pored Baćine strijeljali su 64 stanovnika, u zaseocima Ćulumi i Peračko Blato 43 stanovnika. Kao i za vrijeme talijanske vlasti, vlasti u Metkoviću su ulagale prosvjede od kojih nije bilo nikakve koristi.Prva partizanska postrojba na području Metkovića bila je Prva neretvanska četa, osnovana 23. travnja 1942. u Desnama. Njeno prvo borbeno djelovanje bilo je potapanje glibodera na ušću Neretve u noći između 4. i 5. svibnja 1942. U srpnju 1942. njenom reorganizacijom članovi su raspoređeni u bataljun Josip Jurčević koji je djelovao na području makarskog okruga i šire. Antifašistički pokret u ovom kraju znatnije jača 1943. Osim vojnih postrojbi, formiraju se i organi vlasti (Komande mjesta i Komande područja), pa je tako za područje Metkovića 1. veljače 1943. osnovana Komanda mjesta Metković. Daljnjim jačanjem pokreta početkom ožujka 1943. osnovan je Biokovski partizanski odred pod čijim su se zapovjedništvom nalazile partizanske jedinice Metkovića i okoline. Sredinom travnja 1943. formirana je Druga neretvanska četa te Pasička četa, a u kolovozu 1943. formiran je Neretvanski narodnooslobodilački odred. 
Tijekom rata Metković je u više navrata bombardiralo savezničko zrakoplovstvo. Razlog tomu ponajviše je taj jer je Metković imao veliko prometno značenje od mora prema unutrašnjosti te zbog intenzivnog kretanja njemačkih vojnih snaga. Prvi okršaj s njemačkim zrakoplovstvom zabilježeno je 25. listopada 1943. bez nekih velikih posljedica. Nakon drugog okršaja 28. listopada između Opuzena i Komina, vlasti su izdale naređenje o potpunom zamračenju Metkovića i ostalih naselja u kotaru. Zarobljeni talijanski vojnici i stanovništvo izvodili su radove na 20-ak skloništa., ponajviše u podnožju Predolca. Dana 6. studenoga 1943. oko podne Metković je prvi put bombardiran. Od 12 savezničkih zrakoplova, njemačka protuzračna obrana oborila je 4 a civilnih žrtava nije bilo. Istoga dana oko 15 sati saveznički zrakoplovi su nanovo bombardirali grad, kada su smrtno stradala dva civila te tri pripadnika njemačkih snaga. Daljnja bombardiranja prouzročila su paniku među stanovništvom koje se dijelom iselilo u okolna naselja, a život u gradu bio je paraliziran. Luka je gotovo prestala s radom, jednako tako škole i trgovačke radnje. Najgori napad izveden je 8. siječnja 1944. kada je živote izgubilo 11 stanovnika uz velika razaranja objekata i šest potopljenih brodova u luci. Grad je praktično opustio, a napadi uz žrtve i materijalna razaranja nastavljeni su i dalje. Posljednji napad savezničkog zrakoplovstva izveden je 20. listopada 1944.Povlačenjem njemačke vojske i vojske NDH dolazi do uspostave institucija partizanskih vlasti. Jedan od zadataka javnog tužilaštva i suda bio je suđenje tzv. narodnim neprijateljima i ratnim zločincima. OZNA je imala popise osoba koje je trebalo uhitititi, osuditi i likvidirati, pa se tako u dopisu Opunomoćeništva OZNA-e u navodi "(...)Pisao sam komandi mjesta Metković radi hapšenja osoba koje su u popisu, a koji popis će mi donijeti drug Đorđe (...). Također sam pisao (drugu Filipu Bobancu) da zatraži bataljun s Hvara (...) radi hapšenja popisanih osoba (...)". Suđenje je obavljao Vojni sud VIII. korpusne vojne oblasti NOVJ u Metkoviću, najčešće po kratkom postupku. Na smrt strijeljanjem osuđeno je 30-ak Hrvata, bez prava na obranu i žalbu. Strijeljanja su izvršena u više navrata. Na groblju sv. Ivana prema podatcima partizanskih vlasti strijeljano je ukupno 16 Hrvata, i to u noći sa 16. na 17. studenoga 1944., te u noći s 20. na 21. studenoga 1944. Strijeljanja su obavljana i u zgradi Vage, ali o broju strijeljanih nema službenih podataka. Na pedesetu obljetnicu stradanja tih ljudi Gradsko poglavarstvo Metkovića na Gradskom groblju postavilo je spomen-ploču, a svibnju 2005. podignut im je spomenik.
Grad je kraj rata dočekao u ruševnu stanju. U doba FNRJ i SFRJ Metković je postupno napredovao na gospodarskom, kulturnom, prosvjetnom i športskom planu, dok je imao poteškoća u razvoju političke demokracije. Godine 1971. Matica hrvatska bila je nositelj hrvatskoga političkog proljeća, koje je ugušeno policijskom presijom, pritiscima i zatvorskim kaznama glavnih članova. Njen ogranak u Metkoviću djelovao je od 1878. do 1942. Obnova djelovanja počela je svečanom osnivačkom skupštinom 21. lipnja 1970. na kojoj su nazočili i tadašnji predsjednik Matice Hrvoje Iveković, povjesničar Franjo Tuđman i književnik Petar Šegedin. Jedan od značajnijih događaja u organizaciji tadašnjeg ogranka bilo je postavljanje spomenika Stjepanu Radiću 5. prosinca 1971. kojem je nazočio veliki broj Neretvana, a predavanje je održao Franjo Tuđman. Nakon toga tadašnje su vlasti izvršile premetačine stanova istaknutih članova te njihovo privođenje. Nedugo nakon toga ogranku je zabranjen rad, sve do 8. lipnja 1991. kada je nanovo obnovljen.U velikosrpskoj agresiji na Hrvatsku Metković je 1991. – 1992. bio više puta bombardiran iz zrakoplova i topničkoga oružja. Glavne borbe za oslobođenje Jadrana i Južne Hrvatske iznijeli su pripadnici 116. brigade Hrvatske vojske. Kroz tu je postrojbu prošlo oko 6500 pripadnika. U čast brigadi šetalište uz Neretvu nosi ime 116. brigade. U zadnjem desetljeću nakon uspostave samostalne Republike Hrvatske  Metković nastavlja svoj urbani rast.
Sredinom 19. stoljeća, (oko 1846.) pojavljuju se prvi planovi za izgradnju željezničke pruge dolinom Neretve, a  vezano za povezivanje Sarajeva i Splita preko Travnika. Bio je predviđen ogranak prema Mostaru, te dalje prema moru dolinom Neretve. Nakon 10-ak godina, javljaju se dva nova prijedloga povezivanja Dalmacije i unutrašnjosti. Predsjednik Poljoprivrednog društva u Zadru, Franjo Borelli se zalaže za prugu koja bi povezivala Dunav i Dalmaciju u novoj austrijskoj luci, sjeverozapadno od ušća Neretve. Kao drugi prijedlog, Trgovačka komora iz Splita se zalaže za izgradnju pruge od desne obale Dunava preko Sarajeva do Splita. Zbog nedorađenosti, vlada u Beču odbacuje i odgađa oba prijedloga. Prvim projektom povezivanja ušća Neretve i Bosne i Hercegovine smatra se prijedlog Stefana Turna oko 1869. Pešta je u borbi s Bečom zastupala njeno povezivanje s Rijekom, i tako dugo kočila povezivanje Dalmacije željezničkim prugama.Ubrzo nakon okupacije BiH, Austro-Ugarska počinje s intenzivnom gradnjom pruga. Bosanski Brod i Zenica povezuju se 1879., a tri godine poslije Zenica i Sarajevo, čime je završena gradnja pruge Bosanski Brod – Sarajevo. Nakon toga, Zemaljska uprava u Sarajevu donosi odluku o spajanju Mostara i Metkovića. Prva mjerenja počinju 1879., a u ljeto 1884. počinje gradnja pruge u dužini od 42,4 km. Sav materijal dovozio se preko luke u Metkoviću. Pruga je otvorena i puštena u promet 13. lipnja 1885. Time je luka u Metkoviću prerasla u jednu od najvažnijih luka u Dalmaciji, i prvu luku u Dalmaciji koja je dobila željezničku prugu. Monarhija nakon toga nastavlja s povezivanjem Mostara i Sarajeva. Pruga dužine 134,7 km građena je u etapama počevši od Mostara. U cijelosti je završena otvaranjem dionice od Konjica do Sarajeva 1. kolovoza 1891. čime je Bosna i Hercegovina bila povezana s lukom u Metkoviću.
Iako je postojala ideja o produljenju pruge do ušća Neretve, ona postaje aktuelna 1920-ih, u sklopu projekta  povezivanja Beograda preko Sarajeva s novom lukom na moru. Postojali su prijedlozi da ta luka bude u Kleku ili Neumu, ali, na kraju je prihvaćeno mišljenje da to bude buduća luka u Pločama. Tehnički elaborat bio je završen 1936., ali tek nakon prihvaćanja projekta luke u Pločama, 1938. počinju radovi na svim dionicama. Do kraja 1940. bilo je gotovo 80% zemljanih radova, bez mostova i željezničkih postaja. Napadom Njemačke i Italije na Kraljevinu, obustavljaju se svi radovi. Talijani 1942. dovršavaju izgradnju pruge, a nakon njene kapitulacije, Njemačka obnavlja djelomično oštećenu prugu. Završetkom Drugog svjetskog rata, pruga oštećena povlačenjem Njemačke se opet obnavlja, te se 15. srpnja 1945. pušta u promet cijela dužina pruge od luke u Pločama do Sarajeva.U sklopu modernizacije željezničke mreže SFRJ, željezničke pruge uskog kolosijeka se mijenjaju normalnim kolosijekom, pa tako i pruga Sarajevo – Ploče. Tako je 5. studenoga 1966. iz Metkovića krenuo zadnji ćiro, a 2. prosinca 1966. uspostavljen je redovni promet na novoizgrađenoj pruzi. Nakon tri godine pruga je u potpunosti elektrificirana, i u to vrijeme bila je najsuvremenija pruga tadašnje države.Svečanost u povodu 110. obljetnice puštanja u promet pruge Metković – Mostar održana je u Metkoviću 13. lipnja 1995. Na željezničkoj postaji postavljen je spomen stećak, rad akademskog kipara Nikole Vučkovića s uklesanim tekstom: "Na ovo mjesto 13. lipnja 1885. stigao je prvi vlak. Od tada su se smanjile prostorne i civilizacijske razdaljine i ovaj kraj korača naprijed."
Kroz povijest, na području Doline Neretve postojalo je nekoliko luka i naselja oko luka. Najstarija je Narona, važno prometno središte koje je svoj vrhunac doživjelo u vremenu rimske vladavine. Propašću Zapadnog Rimskog Carstva, gubi se i značaj Narone.
U Srednjem vijeku na području današnje Gabele postojala je Drijeva, također luka i trgovačko središte. Prvi spomen Drijeve nalazi se u ugovoru Dubrovčana i srpskog župana Nemanje iz 1186. kojim su Dubrovčani osiguravali slobodu trgovanja i rada na Neretvi. Dolaskom Turaka na ove prostore, Dubrovačka Republika i Turci sklapaju partnerske odnose, a nauštrb Mlečana što je stvaralo česte sukobe. Kandijskim ratom Mletačka Republika širi svoje posjede, pa tako dobiva i ušće Neretve, čime je Drijeva počela gubiti na važnosti, prepuštajući primat novoj luci na području Metkovića.
Prvi zabilježeni lučki promet u Metkoviću datira od 1716. Najstariji položaj luke bio je na današnjem predjelu Metkovića zvanom Unka, na desnoj obali Neretve. Zbog plitke Neretve tu su pristajali manji brodovi, a veći su robu iskrcavali nizvodno. Roba se prekrcavala na manje brodove ili u neretvanske lađe koje su mogle ploviti i po plićoj Neretvi. Tadašnji jedrenjaci su se sidrili na ušću Neretve i čekali na povoljan vjetar za plov prema Metkoviću. Koristio se i specifičan način vučenja manjih plovila, tzv. lancanje.
Ukidanjem carinskog sustava i zdravstvenih mjera u graničnim pokrajinama, zabilježen je porast trgovine u Metkoviću, a posebno nakon izgradnje puta Metković – Mostar 1865. Trasa puta je bila na lijevoj obali Neretve, tako da je luka morala promijeniti lokaciju, na područje zvano Pojstružje. Nova luka je mogla primiti veće brodove, a nalazila se blizu raskrižja ceste Metković – Mostar i Napoleonove ceste.Okupacijom Bosne i Hercegovine, Dalmacija se s Bosnom i Hercegovinom nalazi u zajedničkoj državi. Daljnjom izgradnjom puteva te željezničke mreže, bilježi se rast trgovine i lučkog prometa u Metkoviću. U vremenu od 1857. do 1860. luka u Metkoviću je bila vodeća među dalmatinskim lukama. Prokopavanjem kanala Kula Norinska – Metković 1885., te melioracijom i gradnjom novog toka Neretve (1881. – 1889.) stvaraju se preduvjeti za novu lokaciju luke, opet na desnoj strani Neretve. Od 1880. do 1883. izgrađena je kamena obala dužine 205 metara. Operativni dio obale u dužini od 370 metara gradi se 1885., a betonska obala u dužini od 480 m gradi se 1912. Izgrađena su i skladišta, čime je desna obala Neretve bila teretna luka, a putnički dio luke ostao je na lijevoj obali.
Povezivanjem Metkovića i Mostara željezničkom prugom, luka je bila na drugom mjestu po prometu među jadranskim lukama, odmah iza Rijeke. Neodržavanjem plovnog puta, te gradnjom većih i bržih plovila koja nisu mogla doploviti do Metkovića punog tereta, početkom 20. stoljeća promet počinje stagnirati. Tako se 1911. luka u Metkoviću po ukupnom prometu dalmatinskih luka nalazi na zadnjem mjestu. Zbog ograničenog kapaciteta postojećih luka u Metkoviću i Dubrovniku te velikih potreba za izvozom robe iz Bosne i Hercegovine, počinje se razmišljati o izgradnji nove luke koja bi mogla zadovoljiti sve uvjete. Postojala je ideja o proširenju luke u Metkoviću, ali je ista odbačena zbog nemogućnosti uplovljavanja plovila dubljeg gaza. Nova luka gradi se na prostoru današnjih Ploča. Povezivanje Ploča i Metkovića željezničkom prugom nakon kraja Drugog svjetskog rata početak je opadanja prometa luke u Metkoviću.Metkovska je luka (i željeznica) bila česta meta savezničkim bombardiranjima pa Neretva u Metkoviću nije bila plovna sve do listopada 1957., kada je, nakon čišćenja riječnoga korita, u luku uplovio parobrod Senj. U jednome od savezničkih bombardiranja Metkovića 1944. u luci je, neposredno uz most, potopljen trabakul Sveti Jure pun streljiva raznoga kalibra. Neretva je na nj godinama taložila mulj pa se za nj ni ne bi znalo da 1979. nije bilo odlučeno uz most urediti carinsko pristanište uz koje bi pristajale strane brodice. Čisteći uz obalu nanose mulja i pijeska otkriven je potopljeni trabakul, a u njegovoj utrobi i oko njega pet tona streljiva. Kako je 18. srpnja 1979. bio javio Tanjug, na obalu je bilo izvađeno 538 topovskih granata, 28 mina, 1000 metaka, 500 ručnih bombi engleske i talijanske proizvodnje, kao i jedan top od 60 mm i dva mitraljeza.U nastojanju da opstane, luka u Metkoviću se 1981. integrira i nastavlja poslovati kao dio luke u Pločama. Domovinski rat i uništeno gospodarstvo nakon njega pridonijelo je vrlo niskom prometu luke, koji se danas uglavnom sveo na pretovar cementa, troske i oblovine.
Školstvo se u Metkoviću, ali i neretvanskom području u cijelosti, počinje razvijati u doba austrijske vladavine. Tako je prva osnovna škola utemeljena 1798., za prve austrijske vladavine u Dalmaciji, u Opuzenu. Opuzen je u prvoj polovici 16. stoljeća bio upravni, sudski i crkveni centar Donjeg Poneretavlja.
U Metkoviću se, zbog posebnog geografskog položaja, počelo zarana razmišljati o otvorenju pučke škole. Vlada je već 1838. urgirala da se osnuje pučka škola na teret općine. Tako je osnovna škola u Metkoviću otvorena 1845., Odlukom Bečke dvorske komisije za znanost još iz 1821. po kojoj su se u preturskim, kao i ostalim većim mjestima, mogle osnivati trivijalne škole.
Škola u Metkoviću bila je tzv. Niža pučka škola prema Pravilniku vlade od 1823., kojim se donose posebni propisi za pučke škole na području Dalmacije. U nižim pučkim školama poučavalo se "dalmatinskim" ili talijanskim jezikom. Nakon osnutka prve škole u Metkoviću, u prvom desetljeću njezina postojanja nastava se odvijala u vrlo teškim uvjetima: pitanje prostorija, plaćanje učitelja, održavanje kontinuiteta nastave, te nerazumijevanje naroda i općinskih vlasti. Zbog toga škola nije radila u vremenu od 1850. do 1855. Budući da je crkvena vlast vodila pučku prosvjetu, upravitelj je škole bio mjesni župnik, a nastavu su vodili učitelji. Učitelje je postavljao Splitski Ordinarijat.
Učitelji su započinjali službu nakon završene metodičke škole u Zadru. Nisu se smjeli udaljavati iz mjesta službovanja bez dopuštenja upravitelja i općinskih vlasti. Osim redovite nastave, učitelji su poučavali i u tzv. blagdansko-nedjeljnoj školi. Vlasti su zbog ondašnjih socijalnih prilika, zabačenosti mjesta, oskudice u školskom prostoru, malobrojnosti učitelja, te odnosa prema naobrazbi puka preporučivali otvaranje tih nedjeljnih škola.  Učenici između šeste i dvanaeste godine starosti, bili su obvezni pohađati osnovnu školu, a od dvanaeste do petnaeste godine nedjeljnu školu. Knjige za uporabu u osnovnim školama tiskale su se u Zadru, Trstu i Mletcima, a kasnije u Beču. Prodavale po propisanim cijenama, a siromašnijim učenicima dijelile su se besplatno.
Od godine 1860. u spletu Programa hrvatskog narodnog pokreta u Dalmaciji je i Program ponarođivanja školstva. Općine su zahtijevale i pravo odlučivanja o nastavnom jeziku u tim školama. Austrija je podržavala talijanski jezik s namjerom da se uspori razvitak hrvatske misli i stvori jaz između pristalica autonomaškog pokreta i hrvatskog narodnog pokreta. Zato je bila teška borba za uvođenje materinskog jezika u škole. Osnovne su škole u Dalmaciji prema čl. 19 državnog temeljnog zakona od 1867. trebale raditi na hrvatskom jeziku. Godinu dana ranije (1866.) u Metkoviću je nastava na hrvatskom jeziku cijeli dan. Učenika je bilo 118 (58 dječaka i 60 djevojčica). Ženska škola otvorena je 1873. u kući Nike Carevića. Odlukom Namjesništva, otvara se 1894. Mješovita škola u Metkoviću udruženjem 2 razreda muške i 1 razredom ženske škole. Tih je godina donesen i Zakon o školstvu (1869.) kojima se prosvjeta odjeljuje od Crkve, pa se otada škola trebala razvijati kao samostalna institucija za koju je osnovano Pokrajinsko školsko vijeće pri Pokrajinskoj vladi u Zadru. Prema tome zakonu imenovanje je metkovskih učitelja prešlo na Kotarsko školsko vijeće u Metkoviću, koje otada postoji.
U Metkoviću su, jednako kao i u većem dijelu drugih dalmatinskih općina, 70-e godine 19. stoljeća označile konačnu pobjedu Narodne stranke i siguran i nepovratan pad autonomaša. Izbornom pobjedom Narodne stranke i izborom za općinskog načelnika svog predstavnika Ivana Gabrića, Metković se uvrstio u niz dalmatinskih gradova, koji će otada, pa sve do kraja hrvatskog narodnog preporoda u Dalmaciji, biti veliki oslonac hrvatskoj nacionalnoj ideji. Zbog nacionalnih zasluga preporoditelja, a u skladu s općim gospodarskim razvojem Metkovića i neretvanske doline, porastao je broj osnovnih škola, te ih u početku 20. stoljeća metkovska općina ima ukupno 11. U Metkoviću je postojao i dječji vrtić, a otvorile su ga časne sestre 1912. god., da bi 1925. postao državni dječji vrtić.
Rješenjem Ministarstva prosvjete od 3. siječnja 1924. otvorena je u Metkoviću Državna mješovita građanska škola. Redovita nastava započela je 22. rujna 1924. Škola nije imala svojih prostorija, pa se nastava vodila po privatnim zgradama (u Paronosovoj kući, a od 1936. u kući časnih sestara). Od školske godine 1927./28. Metkovska građanska škola ima četiri razreda i četiri odjeljenja. Broj učenika se nakon petnaest godina rada, utrostručio što se može vidjeti i iz toga da se šk. god. 1924./25. upisalo 73 učenika, a šk. god. 1938./39. 219 učenika. Školu su pohađala djeca iz Metkovića i okolice, ali i iz udaljenih krajeva, posebice iz Hercegovine. Za učenike - putnike bio je organiziran poseban vlak. Škola je imala, osim učionica gdje se održavala nastava, kabinete i zbirke pojedinih predmeta s poprilično bogatim nastavnim sredstvima i pomagalima. Također, postojala je nastavnička i učenička knjižnica, te školska radionica.
Učenici su imali mogućnost članstva u pojedine đačke udruge pri školi, kao npr. u Podmladak Crvenog Križa, Podmladak jadranske straže i Naraštaj sokola. Svi roditelji učenika bili su članovi Zajednice doma i škole, koja je od svog utemeljenja (1934.) pa cijelo vrijeme postojanja imala bitnu ulogu u napretku rada škole.
Odlukom ministarstva prosvjete od 17. kolovoza 1936. škola je dobila poljoprivredni smjer, ali je Zajednica svojim zalaganjem uspjela promijeniti smjer škole od poljoprivrednog na trgovački. Tako je 14. listopada 1936. Državna građanska škola u Metkoviću, trgovačkog usmjerenja.
Poslije Drugog svjetskog rata nisu postojale građanske škole. Iako je Zajednica doma i škole metkovske građanske škole već 1940. podnijela zahtjev da se ta škola pretvori u nižu realnu gimnaziju, na to se moralo čekati do 1945. Tad je otvorena u Metkoviću niža gimnazija s tri razreda, a 1951., otvoren je i četvrti razred.
Kako bi se zadovoljile potrebe za stručnim kadrovima, 1948. otvara se Škola za učenike u privredi. U početku je to bila niža stručna škola, a 1954. podiže se na razinu drugog stupnja. Može se reći da je na neki način bila sljednica tradicije građanske škole. U početku je djelovala u teškim uvjetima bez odgovarajućeg prostora, nedostatka nastavnika i radionica. Praktična nastava se odvijala u raznim obrtničkim radionicama i poduzećima u Metkoviću. Popularno zvana Pekina akademija (po ravnatelju Kažimiru Peki u vremenu od 1949. do 1972.), osposobljavala je učenike za 45 različitih zanimanja.
Na sastanku roditelja 15. svibnja 1954. zatraženo je otvaranje V. razreda gimnazije. Kao razlozi za to navodila se nemogućnost nastavka obrazovanja u drugim mjestima, te postojanje odgovarajućih uvjeta u Metkoviću. Odlukom Narodnog odbora općine Metković 22. prosinca 1954. formiraju se dvije škole: Gimnazija, u čiji su sastav pripali viši razredi osmogodišnje škole i novootvoreni peti razredi, te Narodne osnovne škole. Izgradnjom i otvorenjem 1956. nove školske zgrade Narodne osnovne škole, obje škole su djelovale u istim prostorima. Gimnazija se preseljava u zasebnu zgradu otvorenu 16. rujna 1967. čime su bitno poboljšani njeni uvjeti za rad. U sklopu Gimnazije, 1961. djelovala je i Ekonomska škola. Zbog slabog interesa, nakon dvije generacije maturanata, 1966. Ekonomska škola prestaje s radom.
Reorganizacijom školstva 1977. Škola učenika u privredi, Gimnazija i ostale škole ujedinjene su Centar za usmjereno obrazovanje Petar Levantin, što je za posljedicu imalo gašenje više zanatskih zanimanja u Metkoviću. Ipak, reorganizacijom 1992. Centar se razdvaja na Gimnaziju i Obrtničku školu.
Kako bi se rasteretila tadašnja Osnovna škola Metković (danas Osnovna škola Stjepana Radića), Skupština općine Metković 1971. donosi odluku o izgradnji nove osnovne škole na desnoj strani grada. Gradnja se odvijala od 1974. do 1979. kada je i otvorena kao Osnovna škola Edvard Kardelj, danas Osnovna škola don Mihovila Pavlinovića. Zbog dodatnih potreba, ubrzo je nadograđena s 480 m2 zatvorenog prostora.Danas u Metkoviću uz dvije osnovne škole djeluju Gimnazija, Srednja strukovna škola, Osnovna glazbena škola, te Centar za obrazovanje Narona.
Grad Metković je u crkvenom smislu podijeljen je rijekom Neretvom na dvije rimokatoličke župe:
Na lijevoj obali od 31. ožujka 1719. godine djeluje župa sv. Ilije (uključuje i prigradsko naselje Dubravica) sa crkvama:Župna crkva sv. Ilije;
Godine 1938. u Metkoviću je sagrađena zavjetna crkva sv. Nikole Putnika uz samu rivu na lijevoj obali Neretve, koja je nažalost potpuno uništena za vrijeme savezničkog bombardiranja u Drugom svjetskom ratu. Nakon rata uklonjeni su njezini ostaci a 1960. godine na tom je mjestu podignuta stambena zgrada.Na desnoj obali od 15. rujna 1969. izdvojena je iz župe sv. Ilije i djeluje župa sv. Nikole sa svojom župnom crkvom sv. Nikole.Prigradska naselja Vid i Prud pripadaju župi Vid, koja djeluje od 25. svibnja 1733., a pripadaju joj crkve:
Metkovska parohija u sastavu je Srpske pravoslavne eparhije Zahumsko-hercegovačke i primorske i ima dvije crkve: 
Crkva sv. Đorđa u Metkoviću pravoslavno je sjedište za sve neretvanske pravoslavne vjernike
Crkva sv. Petra u prigradskom naselju Glušci koja je ujedno i najstarija pravoslavna crkva u Donjem Poneretavlju.
Gradski park se nalazi na području nekadašnjeg otoka Piska kojeg je s jedne strane omeđivala Neretva, a s druge strane jedan njen rukavac zvan Liman. Izgradnjom makadamske ceste Metković – Mostar sredinom 19. stoljeća rukavac je nasut, a Pisak spojen s padinom Predolca i u to vrijeme je služio za uzgoj poljoprivrednih kultura. Obzirom na središnje mjesto u gradu, tadašnje općinske vlasti donose odluku o formiranju parka i trga. Pokrajinska vlada u Zadru šalje izaslanika Erazma baruna Handela 10. svibnja 1903. koji tom prigodom daje obećanje o formiranju parka. Sljedeće godine pristupilo se formiranju Plokate (današnjeg Trga kralja Tomislava) i parka Pisak. Za uređenje parka velike se zasluge pripisuju agronomu Iliji Bošnjaku, a pomagali su mu niži činovnik u Poljoprivrednoj školi Bitel, općinski šumar Filip Omišanić, te izvjesni Sever, dr. Klicov i ostali. Troškovi sadnica i uređenje parka iznosili su 3000 kruna. Ukupno je bilo zasađeno oko 150 različitih vrsta drveća, od kojih su neke dovezene brodovima s Bliskog istoka.
Park je svečano otvorio 1. lipnja 1906. novi namjesnik Dalmacije Niko Nardelli na putu po Dalmaciji. Dopisnik Smotre dalmatinske je o boravku Nardellija između ostaloga napisao:
"U Metkoviću bi dočekan od općinskog upraviteljstva, svećenstva, predstavnika ureda u svečanoj uniformi i od školske djece s  čiteljima… Na 5 sati poslije podne g. Namjesnik je pregledao poglavarski ured, gdje je primio poklonstvo vigjenijih ličnosti u mjestu… Za tim obagje nekoje urede, crkvu i općinu, a u 7 sati i ½ na večer otvori, uz sviranje vojničke glazbe i u nazočnosti mnoštva naroda, novi park Pisak. Na 8 sati i ½ na večer, bilo je na bojnom parnom brodu Dalmat sobet… Za vrijeme gozbe bio je birani koncert vojničke glazbe, uz živahnu šetnju gragjana, rasvjetu mjesta i paljenje mužara. Osobito bijaše lijepo vidjeti most Jelisava, koji je bio na umjetnički način osvijetljen. Dana 2. lipnja g. Namjesnik je otputovao u Opuzen gdje se zadržao oko dva sata. Svojom ljubeznošću g. Namjesnik osvoji srca svijeh Neretvana, koji su imali zgode ovom da ga vide."Nakon nešto više od 100 godina gradske vlasti su pristupile obnovi parka. Projekt je uspješno dovršen te je uz još neke druge projekte zaslužan za nagradu "Perunika-Bogiša" 2010. koju dodjeljuje TZ Dubrovačko-neretvanske županije za najbolje uređena turistička mjesta u županiji.
Metković je prošlosti bio selo čiji su stanovnici mahom bili poljodjelci, stočari i ribari koji su svoje kuće gradili na Predolcu štiteći se od redovitih poplava. U takvom prirodnom okružju teško da se moglo govoriti o kakvoj kulturi, izuzimajući pučke priredbe koje su uglavnom bile vezane za crkvene blagdane. Početkom 19. stoljeća, padom Napoleona i dolaskom austrijske vlasti, Metković postaje upravno središte doline, čime počinje njegov gospodarski, a usporedo s njime i kulturni razvoj. Prijelomna godina u kulturnom životu vjerojatno je 1873. kada se osniva Hrvatska narodna čitaonica neretvanska. Narasle kulturne potrebe iniciraju početak rada Matice hrvatske, kazališnih amatera, limene glazbe... Upravo ova društva i danas čine okosnicu metkovske kulture kroz koju Metkovci generacijama zadovoljavaju svoje kulturne potrebe.
Prvi se pisani trag o knjižnici u Metkoviću je izvješće u zadarskom Narodnom listu od 15. listopada 1873. u kojem  nepoznati autor piše o otvaranju Narodne čitaonice 30. rujna 1873. Čitaonicu je osnovala je Narodna stranka s ciljem okupljanja svojih pristaša tako da je taj događaj uz kulturno-prosvjetnu imao i političku važnost. Pozdravni govor održao je R. Allodi (prvi predsjednik Narodne čitaonice) te don Mihovil Pavlinović koji je tom prigodom proglašen počasnim članom. Otvorenju je bio nazočan i biskup Josip Juraj Strossmayer i drugi istaknuti politički djelatnici tog doba.
Prva lokacija Narodne čitaonice nije poznata, ali se 1891. čitaonica useljava u novu zgradu na kojoj je 1993. postavljena spomen ploča na 120. godišnjicu osnutka Narodne čitaonice. Usljed poplava 1952. na 1953. godinu knjižni fond je preseljen u kuću Ante Goljana, da bi počekom 60-ih godina 20. stoljeća knjižnica preselila u prizemlje stambene zgrade sagrađene 1959.Krajem studenog 2008. započeti su radovi na sanaciji i adaptaciji zgrade Vage, bivše upravne zgrade duhanske otkupne stanice, koja je prenamijenjena u sjedište Prirodoslovnog muzeja, Gradske knjižnice i čitaonice te budućeg Parka prirode Delta Neretve. Sanacija i adaptacija zgrade je završena, a Gradska knjižnica je preselila u nove prostore 14. svibnja 2013.Najstarija je tiskana knjiga koju Gradska knjižnica čuva u svom fondu je djelo Mihovila Pavlinovića iz 1877., Hrvatski razgovoriGradska knjižnica godinama postiže izvanredne rezultate. Oko 1200 Metkovaca, članova knjižnice, na raspolaganju ima preko 18.000 svezaka.
Uoči II. svjetskog rata u planu je bila izgradnja Hrvatskog kulturnog doma, međutim, rat je omeo planove. Nedugo nakon rata počinje izgradnja zgrade Doma kulture, čime je Metković zakoraknuo u svoje novo kulturno doba. Današnje Gradsko kulturno središte je građeno u etapama gotovo 30 godina, a po nacrtu Aleksandra Freudenreicha. Zgradu je 25. svibnja 1977. otvorio tadašnji republički sekretar za prosvjetu i kulturu Stipe Šuvar. Uz dvije pozornice tu je uređen i galerijski prostor u kojem su izlagala mnoga velika imena hrvatskog kiparstva i slikarstva te ljetna scena.
Metković je prvu kino dvoranu za nijemi film imao 1912. godine u privatnom vlasništvu metkovskog urara Ivana Spajića. Kino se zvalo "Pathe", a nalazilo se na mjestu današnje poljoapoteke u Gundulićevoj ulici, a potom kratko i u zgradi današnjeg "Lovačkog Roga" u istoj ulici. Sljedećih godina kino se nalazilo i u kući na mjestu današnjeg hotela "MB", a početkom 30-tih godina i hotelu "Zagreb", današnjem hotel "Narona". 1932. godine kino je otvoreno u Damića kući u vlasništvu Mirka Nikolca, u današnjoj ulici Stjepana Radića 3. Nakon Drugog svjetskog rata veletrgovačko poduzeće Razvitak kupilo je novu opremu i ponovo otvorilo kino u Damića kući 15. veljače 1948. godine ruskim filmom Zdravstvuj Moskva. 
Kako su sve dotadašnje dvorane bile u privatnim kućama i neadekvatne svojoj namjeni za širu publiku, odlučeno je da se sagradi velika kino dvorana u današnjoj ulici oca Ante Gabrića. Nova dvorana izgrađena je po idejnom rješenju inž. arh. Perata iz Zagreba, a interijer prema idejnom rješenju Željka Zagote iz Zagreba. Radove su izvodili građevinsko poduzeće Beton i stolarsko poduzeće Izrada, oba iz Metkovića. Dvorana kina "Pobjeda" imala je 343 sjedeća i 31 pomoćno sjedalo. Prvi rukovoditelj kino poduzeća bio je Marko Carević, a prvi kino operater, a kasnije i rukovoditelj, Nikica Mozetić. Svečano otvaranje dvorane bilo je 28. studenog 1958. godine, prikazivanjem američkog filma Desire. Osim u ovoj zatvorenoj dvorani, kolokvijalno zvanoj Zimsko kino, filmovi su se ljeti prikazivali i na otvorenoj sceni metkovskog kazališta, poznatoj kao Ljetno kino.Kino "Pobjeda" imalo je bogati repertoar kino projekcija koje su se svakodnevno održavale netom nakon premijera u Zagrebu, i dugi niz godina su bile značajan dio kulturnog života. Padom interesa za kino predstave, te neadekvatnošću prostora i opreme kino je i formalno prestalo postojati 2006. godine.
Nabavkom suvremene opreme i preseljenjem u nove prostore, nakon desetogodišnje stanke 6. ožujka 2015. u Gradskom je kulturnom središtu Ustanove za kulturu i sport u Metkoviću premijernim prikazivanjem filma Kingsman: Tajna služba svečano je otvoreno obnovljeno kino "Pobjeda". Danas se predstave održavaju vikendom i jedino je kino koje radi cijelu godinu između Dubrovnika i Splita.
Začeci Gradske glazbe "Metković" sežu u godinu 1886. kada je osnovana Škola za podučavanje glazbara. Zasigurno je, tri godine starija, Hrvatska narodna čitaonica neretvanska u ovome odigrala značajnu ulogu, ali je, isto tako, gostovanje Dubrovačke limene glazbe, prigodom otvaranja željezničke pruge Metković – Mostar 1885., moralo potaknuti osnutak spomenute škole. Dvije godine se Promicateljski odbor borio kako bi Pokrajinska vlada u Zadru prihvatila usvajanje Pravila koja su bila preduvjet za osnivanje Glazbe. Konačno, 18. lipnja 1888. Mihi Jeramazu, Vinku Ivančiću i Narcizu Detiniju omogućeno je osnivanje Metkovske građanske glazbe. Bila je to velika pobjeda narodnjaka. Odmah je raspisana audicija pa je primljeno 36 glazbara koji su sami kupili instrumente.Svoj prvi nastup izvan Metkovića Glazba je imala 1893. na proslavi otkrivanja spomenika hrvatskomu pjesniku Ivanu Gunduliću u Dubrovniku. Između dva svjetska rata može se istaknuti putovanje u Kotor 1928. na proslavu Sv. Tripuna, kada je Glazba bila gost Admiraliteta bokeljske mornarice. Zapažena su i gostovanja na Euharistijskom kongresu 1932. u Sarajevu, kao i na proslavi stote obljetnice "Lijepe naše" u Splitu 1935. Godine 1968. Glazba sudjeluje na Prvom festivalu puhačkih orkestara Hrvatske, 1979. na Četvrtom festivalu u Karlovcu, 1987. na Sedmome festivalu u Opatiji, 1994. na Desetome festivalu ili Prvome natjecanju Hrvatskih puhačkih orkestara u Zaboku i na Trećemu natjecanju Hrvatskih puhačkih orkestara u Kninu 1997., a 2002. u Novom Vinodolskom. Glazba je gostovala i u inozemstvu. 1974. na Svjetskom festivalu amaterskih puhačkih orkestara u Kerkradeu (Nizozemska). Godine 1985. gostuje u Čehoslovačkoj, a 1988., 1990. i 1991. sudjeluje na većem broju festivala u Francuskoj (Pariz, Lile, Orleans, Calais, Lens, Autan). Na poziv organizatora glazbari sudjeluju 1998. u Lensu, na Svjetskom nogometnom prvenstvu na utakmici između Hrvatske i Jamajke. Glazba 2002. gostuje u Mađarskoj u gradovima Moraholom i Mako. Glazba je također više puta sudjelovala na otvaranju Dubrovačkih ljetnih igara, sudionik je Međunarodne smotre u Zagrebu, te Vinkovačkih jeseni 1989., a 1994. Glazba sudjeluje na postavljanju Spomen-križa svim žrtvama Gologa Otoka, na Golom Otoku.Mimo svih ratnih neprilika, kada je veći dio glazbenika bio uključen u postrojbe Zbora narodne garde i Hrvatske vojske, Gradska glazba "Metković" ostvarila je i svoj stoljetni san izgradnjom modernog glazbenog doma površine 800 m2 koji je svečano otvoren 20. srpnja 1993. na Dan Sv. Ilije, zaštitnika Grada Metkovića.
U Metkoviću starta Maraton lađa, tradicionalno natjecanje lađara koje se održava druge subote u kolovozu. Od 1970. u organizaciji VK Neretvanski gusar održava se tradicionalna veslačka regata pod nazivom Neretvanska regata. U organizaciji SU Neretva run od 2015. održava se Metkovska skalinada, utrka na kronometar starim dijelom grada u duljini od oko 1500 metara, na preko 500 skalina (stepenica). Od 1997. održava se najstariji streetball turnir u Hrvatskoj - Međunarodni streetball turnir Metković. Božićni malonogometni turnir 'Metković'  održava se od 1993.
Podrobniji članak o temi: Popis metkovskih gradonačelnikaOpćina Metković(i) uspostavljena je u Trstu, 30. studenog 1811. dekretom guvernera Ilirskih pokrajina Henri-Gratiena Bertranda. Do tada je bila u zajednici s oćinom Opuzen.
Metković je od 1854. godine postao i središte Kotara, kada se ono premješta iz Opuzena. Središte kotara 1. rujna 1868. prelazi u Makarsku, a razdiobom Dalmacije 1. listopada 1870. Metković postaje jedno od 5 političkih izloženstava (espositure politiche), uz 31 sudski i porezni kotar, te 12 političkih kotara. Ustrajnim pritiscima, 1. studenog 1880. ponovo je uspostavljen Kotar.
Današnju upravu grada Metkovića čine gradonačelnik i gradsko vijeće. Gradonačelnika se zajedno s dvoje dogradonačelnika bira neposredno, odvojeno od izbora za 17 gradskih vijećnika iz stranačkih i/ili neovisnih lista kandidata koji se istovremeno provode na lokalnim izborima.
Popis 1991.Podrobniji članak o temi: Dodatak:Popis stanovništva u Hrvatskoj 1991.: Metković
Popis 2001.Grad Metković je prema popisu 2001. imao 15.384 stanovnika. Po gradskim naseljima:
Glušci (65)Popis 2011.Grad Metković prema popisu stanovništva 2011. godine ima 16.788 stanovnika. Adminstrativno se sastoji od 5 naselja:
Metković (15.329 stanovnika)(četvrti: Liman, Krnjesavac, Unka, Pržine, Klada, Jerkovac, Rokšići, Platan, Crni put, Glibuša, Orašina, Podkraj, Slatine, Jasline, Vrbovci, Jeovci)Vid (796)
Arheološki muzej Narona u Vidu, prvi muzej u Hrvatskoj koji je izgrađen in situ
Prirodoslovni muzej Metković, nastao iz Ornitološke zbirke, zbirke prepariranih ptica
Jama u Predolcu, stanište dinarskog špiljskog školjkaša (Congerie kusceri) jedinog školjkaša na svijetu koji živi u podzemlju.
Žudije župe Sv. Ilije, najstarije su žudije u Hrvatskoj, osnovane 1857. godine. 
Srpanj: Sv. Ilija, Dan Grada Metkovića,  tradicionalni sajam i kulturno-zabavni program održava se svake godine 20. srpnja 
Kolovoz: Maraton lađa na Neretvi, tradicionalno natjecanje lađara održava se druge subote u kolovozu
Kolovoz: Dani Neretvanske kneževine, trodnevna kulturno-zabavna manifestacija uoči Maraton lađa na Neretvi 
Lepra (leprozija, guba ili Hansenova bolest), tj. guba stoljećima je harala Europom, pa i Hrvatskom. U Dalmaciji je tako svaki veći grad imao svoj leprozorij. Krajem 18. st. guba je iščezla, da bi se iznenada pojavila u 19. st. Najvjerojatnije je došla iz susjedne Bosne, kamo su je donijeli turski vojnici. Početkom 20. st. u Dalmaciji je bilo svega 7 gubavaca. Da bi se spriječilo širenje bolesti namjesništvo u Zagrebu naredilo je da se u Metkoviću pronađe mjesto za leprozorij, gdje bi se smjestili svi dalmatinski gubavci. Svega 2 km od grada, u predjelu Pavlovača podignut je 1905. posljednji leprozorij. Uz bolesničke sobe tu je bila i ambulanta i kapelica. Smrću većine bolesnika 1925. leprozorij je ukinut. Zanimljivo je da se u župnom uredu u Metkoviću čuva pinceta kojom je svećenik davao Sv. Pričest bolesnicima. Predio gdje je bio leprozorij i danas se naziva Gubave kuće.Slavni talijanski putopisac Alberto Fortis u svom čuvenom djelu "Put po Dalmaciji" piše i o svom posjetu Neretvanskom kraju 1772. godine. U knjizi pripovijeda o teškom i nezdravom životu u Neretvi gdje je često harala malarija. Zbog toga je opravdano nastala izreka "Neretvo od Boga prokleta", a malarija se nazivala, čak i u medicinskim krugovima "Neretvanska bolest". Dalje iznosi jedan zanimljiv podatak, kako mu je jedan Neretvanin rekao da groznica od koje masovno stradaju dolazi od uboda komaraca. Stoga svaki stanovnik ima mali šator kojim se štiti od uboda komaraca. Zanimljivo, jer je komarac kao uzročnik malarije "otkriven" tek u Indiji 1898.Za vrijeme I. sv. rata iznenada je otkrivena vrijednost neretvanske pijavice. Naglo je počeo lov na njih, a cijena im je na svjetskom tržištu vrtoglavo rasla. Početkom 30-ih godina neretvanska pijavica je po kvaliteti zauzimala prvo mjesto na svjetskom tržištu, a vrijednost joj je skočila za sto puta u odnosu prema ostalim pijavicama. Obično su se lovile uranjanjem lovčeve noge i udaranjem štapom po vodi, čime se oponašao pokret toplokrvnih životinja na koje se inače pijavice kupe.
dr. sc. Ivan Jurić: Borbe i stradanja Hrvata kotara Metkovića 1918.-1945.;  Ogranak Matice hrvatske Ploče, 1997. ISBN 953-96914-1-9
dr. sc. Ivan Jurić: Izgradnja željezničke pruge dolinom rijeke Neretve; Hrvatski neretvanski zbornik 1/2009., Zagreb, 2009. ISSN 1847-1579, dostupno na stranicama  Društva Neretvana i prijatelja Neretve
Krešimir Kuran, prof.: Povijesno-geografski razvoj Luke Metković (znanstveni članak) Znanstveno-stručni časopis za more i pomorstvo "Naše more" 59 (1-2)/2012., ISSN 1848-6320
Metkovic NEWs Napomena: ovaj tekst (ili jedan njegov dio) ili slika preuzet je sa službenih mrežnih stranica Grada Metkovića. Vidi dopusnicu www.metkovic.hr za Wikipediju na hrvatskome jeziku.