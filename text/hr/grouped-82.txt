
Tihi ocean (od latinskog Mare Pacificum, hrvatski Mirno more), najveća je morska površina na svijetu. Ime mu je dao Ferdinand Magellan, poznati portugalski istraživač-moreplovac. Ovaj ocean zauzima trećinu Zemljine površine, bolje rečeno 179,7 milijuna km2, što je više od ukupne površine cjelokupnog Zemljinog kopna. Proteže se na približno 15.500 kilometara, od Beringovog mora na Arktiku na sjeveru do ledenih dijelova Antarktike na jugu, iako se dio na Antarktici naziva i Južni ocean. Tihi ocean najširi je na 5° sjeverne zemljopisne širine. Proteže se na 19.800 kilometara od Indonezije do obala Kolumbije i Perua. Najdublja točka ujedno je najdublja točka na svijetu. Zove se Marijanska brazda, a podatak o njenoj dubini stalno varira, posljednji podatak kaže 11.022 metara ispod razine mora. Prosječna dubina jest 4.300 metara.
Tihi ocean sadrži oko 25.000 otoka (više nego u svim drugim oceanima zajedno), od kojih je većina južno od ekvatora. Jedna teorija govori kako se tektonske ploče u Tihom oceanu smanjuju, dok se one u Atlantskom oceanu povećavaju. 
Duž nepravilnih zapadnih granica Tihog oceana leže mnoga rubna mora, od kojih su najveća Koraljno, Južnokinesko, Japansko, Tasmanovo i Žuto more. Malajskim prolazom je spojen s Indijskim na zapadu, te Mageljanovim prolazom na istoku s Atlantikom. Prema sjeveru, Beringov prolaz spaja ga s Arktičkim oceanom.
Kako se Tihi ocean širi na ± 180° zemljopisne dužine, gdje zapad postaje istok, azijska strana oceana pravilno se smatra istočnim Tihim oceanom, a suprotna je strana zapadni Tihi ocean. Datumska granica većim dijelom prati ±180° zemljopisne dužine koja razgraničava istočni i zapadni dio. No, na nekim se mjestima odvaja od te zemljopisne odrednice. Tako na sjeveru skreće prema istoku da bi zaobišla najistočniji dio Azje, zatim skreće prema zapadu obilazeći Aleutske otoke da bi zatim puno južnije jako skrenula prema zapadu kako bi obuhvatila otočnu državu Kiribati i još neke manje otoke.
Tijekom Magellanovog putovanja do Filipina, po izlasku iz prolaza kroz Ognjenu zemlju (prolaz je kasnije po njemu dobio ime) poznatom po silovitim olujama, učinilo mu se da je Tihi ocean vrlo miran ocean, po čemu je dobio i ime. Ipak, nije uvijek miran. Kopno raspršeno po Tihom oceanu podložno je vulkanskim erupcijama i potresima. Također, brojni tajfuni počinju upravo na tom području. No, najopasniji su cunamiji (koji su posljedica podvodnih potresa) s ogromnim valovima koji uništavaju otoke i gradove na svom putu.
Temperature mora u Tihom oceanu kreću se od smrzavajućih na Zemljinim polovima do vrlo toplih (oko 29°C) na ekvatoru. Salinitet također varira po zemljopisnoj dužini. Voda bliže ekvatoru manje je slana od one u umjerenom pojasu zbog mnogo obilnih padalina na ekvatoru tijekom cijele godine. Također, salinitet vode na polovima vrlo je nizak zbog malenog ili nikakvog isparavanja vode. No, po prosjeku temperatura, Tihi ocean topliji je od Atlantskog oceana.
Morske struje na sjevernoj polutci uglavnom se kreću u smjeru kazaljke na satu, a na južnoj polutci obrnuto. Sjevernoekvatorska struja tjerana vjetrovima kreće se širinom 15°N u smjeru zapada da bi kod Filipina skrenula na sjever i postala topla japanska ili Kuroshio struja.
Na oko 45°N Kuroshio struja skreće prema istoku gdje se račva. Dio struje skreće prema sjeveru postajući Aleutska struja. Drugi dio vodenih masa skreće prema jugu i ponovo dolazi u područje sjevernoekvatorske struje. U blizini Sjeverne Amerike, Aleutska struja također se račva. Sjeverni dio ulazi u Beringovo more kružeći njime u smjeru kazaljke na satu. Južni krak usporava i nastavlja prema jugu kao kalifornijska struja.
Južnoekvatorska struja prati ekvator u smjeru zapada. Istočno od Nove Gvineje skreće prema jugu da bi se na oko 50°S, priključila antarktičkoj okopolarnoj struji. U blizini  čileanske obale, južnoekvatorska se struja dijeli; jedan ogranak teče oko rta Horn, a drugi skreće prema sjeveru i formira peruansku ili Humboldtovu struju.
Andesitska linija najvažnija je linija koja služi za odvajanje regija u Tihom oceanu. Odvaja dublji dio oceana s eruptivnim stijenama od plićeg dijela s dijelovima kopna. Ova linija prati zapadni rub kalifornijskih otoka i prolazi Aleutima, onda sve do poluotoka Kamčatke u Rusiji, poslije ide Japanom, a onda u Oceaniju na Solomonske otoke i Novi Zeland. Zatim se nastavlja sjeveroistočno zapadnom granicom Kordiljera duž Južne Amerike, te svoj put završava preko Meksika opet u Kaliforniji. 
U sklopu zatvorene putanje Andesitske linije, nalaze se brojne vulkanske planine, otoci i stijene koje karakteriziraju središnji Tihi ocean. Ovdje se lava nježno uzdiže i gradi ogromne podvodne vulkanske planine. No, izvan Andesitske linije, vulkani su eksplozivni i tvore takozvani Pacifički vatreni prsten.
Najveća je kopnena masa na čitavom Tihom oceanu Nova Gvineja, ujedno i drugi najveći otok na svijetu. Gotovo su svi otoci i atoli između koordinata 30°N i 30°S, tj. od jugoistočne Azije do Uskršnjeg otoka. Polinezijski trokut, koji spaja Havaje, Novi Zeland i Uskršnji otok, okružuje sve ostale otočne cjeline (Cookovi otoci, Samoa, Tokelau, Tonga, Tuamotu, Tuvalu i Wallis i Futuna).
Sjeverno od ekvatora i zapadno od datumske granice nalazi se nevjerojatno mnogo malih mikronezijskih otoka, uključujući Karolinske, Marijanske i Marshallove otoke.
U jugozapadnom kutu Tihog oceana leže otoci iz melanezijske grupe, kojima dominira Nova Gvineja. Ostali otoci iz ove grupe uključuju Fidži, Novu Kaledoniju, Solomonske otoke i Vanuatu.
kontinentalne otoke, koji uključuju otoke Nove Gvineje, Novog Zelanda i Filipina, te imaju sličnu strukturu kao obližnje kopno;
koraljne grebene i koraljne platforme, od kojih je zasigurno najpoznatiji australski veliki koraljni greben. Postoje i koraljni otoci, od kojih su najpoznatiji Makatea i Tuamotu iz grupe otoka Francuske Polinezije.
Važne su se ljudske migracije dogodile na Tihom oceanu u prapovijesti, od kojih je najistaknutija bila polinezijska migracija od azijskog ruba oceana do Tahitija i Novog Zelanda.
Europljani su došli u kontakt s Oceanijom u 16. stoljeću. Prvi istraživač koji je zapisao svoja putovanja do Oceanije bio je Vasco Núñez de Balboa (1513.), a potom i Ferdinand Magellan tijekom svojih putovanja od 1519. do 1522. 1564., konkvistadori su prešli Tihi ocean krenuvši iz Meksika. Ostatak 16. stoljeća prošao je pod najsnažnijim španjolskim utjecajem. Brodovi su kretali iz Španjolske do Filipina, Nove Gvineje i Solomonskih otoka. 
U 17. stoljeću, Nizozemci su, ploveći oko Afrike, vodili glavnu riječ u trgovini. Abel Tasman otišao je dalje otkrivši Tasmaniju i Novu Gvineju godine 1642. U 18. stoljeću, Rusi su počeli iskorištavati Aljasku i Aleute, Francuzi Polineziju, a Englezi, posebno James Cook, otkrili su Australiju i Havaje.
Imperijalizam u 19. stoljeću za posljedicu je imao okupaciju brojnih oceanijskih teritorija od Velike Britanije i Francuske, a potom i SAD-a. Jedan od najvećih doprinosa u povijesti oceanografije imao je Charles Darwin 1830-ih  na brodu Beagle. 
Iako je SAD prisvojio Filipine, Japan je imao većinu zapadnopacifičkih otoka tijekom Drugog svjetskog rata. No, do kraja rata, Japanu su, kao jednoj od poraženih zemalja, oduzeti svi posjedi. 
Sedamnaest neovisnih zemalja nalazi se u Tihom oceanu: Australija, Fidži, Japan, Kiribati, Maršalovi otoci, Mikronezija, Nauru, Novi Zeland, Palau, Papua Nova Gvineja, Filipini, Samoa, Solomonski otoci, Tajvan, Tonga, Tuvalu i Vanuatu. Jedanaest od ovih sedamnaest zemalja steklo je potpunu nezavisnost 1960. Sjevernomarijanski otoci zapravo su pod vlašću SAD-a, dok su Cookovi otoci i Niue u sličnim odnosima s Novim Zelandom. U sklopu Tihog oceana, osim SAD-a, svoje teritorije i danas imaju Čile, Ekvador, Francuska, Japan i UK.
Iskorištavanje je tihooceanskih mineralnih dobara spriječeno zbog vrlo velikih dubina. U plitkim se dijelovima iskorištavaju prirodni plin i nafta, dok se biseri skupljaju duž obala Australije, Nikaragve, Paname i Filipina, iako se aktivisti Greenpeacea žestoko protive ovom iskorištavanju. U Tihom oceanu živi neslućen broj riba. U dijelovima bliže obali najviše se lovi riba poput tune, lososa, srdela, sabljarki, kao i školjke.
1986. članice su južnopacifičkog ugovora odredile da je ogroman dio Tihog oceana nedostupan za nuklearna testiranja i odlaganje nuklearnog otpada na tom području.
NOAA Ocean Surface Current Analyses - Realtime (OSCAR)  Gotovo real-time prikaz iz satelita

Timbuktu (ˡtɪmbʊktʰuː, francuski: Tombouctou), grad - oaza u zapadnoafričkoj državi Mali s 32.414 stanovnika. Grad leži oko 15 km sjeverno od rijeke Niger na južnom kraju Sahare. Timbuktu je glavni grad istoimene pokrajine Timbuktu koja je najveća od osam administrativnih pokrajina Malija (497.926 km²). Od travnja 2012. godine nalazi se u rukama Nacionalnog pokreta za oslobođenje Azavada (MNLA) i u sklopu nepriznate samoproglašene države Azavad kao mogući glavni grad buduće države.
Timbuktu je doživio svoj vrhunac od 13. do 16. stoljeća kao jedna od najvažnijih karavanskih postaja u transsaharskoj trgovini slolju, zlatom, bjelokosti, a kasnije i robovima. U to vrijeme su njegove džamije i medrese bile jedno od glavnih vjerskih, ali i znanstvenih središta u Africi. Pored znamenitih građevina tradicionalne arhitekture, koje su UNESCO-va svjetska baština, Timbuktu je slavan i po brojnim knjižnicama-muzejima u kojima se čuva do 700.000 starih rukopisa.
Ime zapravo znači "Buktin bunar". Prema legendi Buktu (drugi način pisanja Bouctou) je bila crna robinja koju su Tuarezi zajedno sa stadom koza ovdje ostavili da nadzire bunar. Njeno ime bi trebalo značiti "žena s velikim pupkom", no možda se radi o narodnoj etimologiji. U ovoj predaji neki povjesničari vide prijenos opravdanja nekadašnjeg "gornjeg sloja" stanovnika Timbuktua za socijalnu podjelu na Tuarege svijetle boje kože i Bele, koji su bili vazali tamne puti, na područje mita
Francuski lingvist René Basset izvodi ime "Timbuktu" iz staroberberskog korijena koji znači "daleko" ili "skriveno" . Time bi značenje imena bilo "vrlo udaljen bunar", odnosno, na južnom rubu pustinje. Novija istraživanja otvaraju mogućnost, da grad nisu osnovali Tuarezi, nego Šongaji iz njegove okolice. Ta mogućnost otvara i potrebu razmatranja tumačenja imena koje je dao istraživač Afrike i povjesničar Heinrich Barth prije 150 godina. Prema njemu, ime bi ispravno glasilo Tombutu a značilo bi "mjesto među dinama", što bi u tom slučaju dobilo smisao.
Timbuktu leži na južnom rubu Sahare, čije napredovanje (dezertifikacija) pretstavlja najveći problem za grad. Pijesak se širi ulicama grada. U zadnjih dvadeset godina granica pustinje se proširila oko 100 km prema jugu. Grad ne leži točno na rijeci Niger koja u blizini Timbuktua protječući u velikom luku iz područja Massina ovdje doseže najsjeverniju točku svog puta prema sjeveroistoku i mijenja smjer skrećući prema jugoistoku da bi se kasnije, nakon više od 2.000 km, ulila u gvinejski zaljev. Davno isušeni rukavci Nigera koji su nekada imali nadimak "kanali nilskih konja" pune se vodom još samo u vrijeme vrlo visokih voda, dok su nekada uzrokovali velike poplave u nekim dijelovima Timbuktua. Još u ranom novom vijeku Timbuktu je bio kanalom, dugim 13 kilometara, povezan s mjestom Kabara, zapravo lukom Timbuktua. Ovaj umjeti kanal omogućavao je u vrijeme visokih voda stanovnicima direktan pristup Nigeru pa time i dovoz i odvoz trgovačke robe jedrilicama i pirogama do samog grada. Danas je kanal zasut pijeskom, i još se samo nazire. 
Iako je Timbuktu stoljećima sjecište velikih trgovačkih putova, i danas je pristup gradu povezan s nizom poteškoća. Plovidba brodom je moguća samo kad je vodostaj Nigera dovoljno visok. Cesta koja vodi s juga kroz savanu često je pokrivena pijeskom, i tada postaje privremeno neprohodna. Pristup sa sjevera, kroz pustinju, prolaze samo dvije grupe putnika: rijetke karavane soli Tuarega, i suvremeni pustolovi. U novije vrijeme postoji mogućnost dolaska u grad avionom iz glavnog grada Bamaka. 
Klima je pustinjska. Iz Sahare neprekidno puše suhi, vrući vjetar. Skromna vegetacija sastoji se od tamarisa, akacija i ginstera, ali i baobab i palme kao i niz korisnih stabala.
Prosječna godišnja temperatura je 28°C, a najtopliji su svibanj i lipanj s oko 34°C. Prosječna izmjerena  količina padalina je oko 170 mm/m². Najvlažniji mjeseci su srpanj i kolovoz, s količinom padalina od po 56-66 mm/m² . Pljuskovi u tom razdoblju mogu poprimiti biblijske razmjere i biti uzrokom  vrlo velikih šteta na zgradama i džamijama građenim od gline. 1771. godine se u vrijeme jednog takvog nevremena srušila džamija al-Hana i pod sobom zatrpala četrdesetoro ljudi.
Timbuktu su, prema kronikama koje su nastale kasnije, osnovali prije 1100te godine nomadizirajući Masufa Tuarezi na mjestu s vodom u blizini luka Nigera. No, vjerojatno začeci grada sežu u 9. ili 10. stoljeće, a njegovim začetnicima se, vjerojatno, treba smatrati Songai, stanovnike "crne" Afrike. No, arheološki nalazi na samom mjestu su komplicirani, tako da se nedvosmisleni rezultati mogu očekivati tek za par godina . Na prijelazu tisućljeća mjesto se brzo razvija u značajnu trgovačku ispostavu na važnom karavanskom putu od Egipta preko Gao do Kumbi Salaha u tadašnjem zapadnoafričkom kraljevstvu  Gani. 
Islam je do Nigera vjerojatno došao s trgovcima iz područja juga današnjeg Alžira. No u početku Timbuktu nije imao ni izdaleka tako veliki značaj kao čvorište trgovačkih putova i središte muslimanskog obrazovanja kako to danas tvrde različite knjige i članci na internetu. Gospodarski uspon i s njim povezan kulturni procvat grada uslijedili su tek u 14. i 15. stoljeću. Čini se, da je Timbuktu u svojim ranim danima konkurirao s trgovištem koje je bilo oko 25 kilometara istočnije, zvalo se Ţirraqqā, a prema zapisima arapskih geografa, istovremeno bilo i najzapadnija točka carstva Gana. Nakon propasti Gane, trgovci su se okrenuli Timbuktu, koji je blizinom Nigera pružao bolje mogućnosti za razmjenu i pretovar robe.
Timbuktu je od 13. ili ranog 14. stoljeća postao dijelom Malijskog carstva. Da li je ovo pripajanje uslijedilo nakon direktnog osvajanja ili se grad dragovoljno, radi zaštite od Tuarega na sjeveru i Mossija u Sudanu, priključio Maliju, nije nedvosmisleno razjašnjeno. No, čak niti vladar Malija nije bio u stanju spriječiti napad Mossija 1328. Iz tog napada može se zaključiti, da je Timbuktu u to vrijeme već bio središte trgovine solju i zlatom. U to vrijeme grad je imao, prema procjenama, između 10.000 i 15.000 stanovnika.
Grad je već u to vrijeme bio poznat u južnoj Europi. Sredinom 14. stoljeća pojavljuje se na portolanima, katalonskim odnosno mallorcanskim kartama Svijeta, kao prijestolnica ("Ciutat de Melli") kralja Malija ("Rex Melli"). Na poznatoj karti Abrahama Cresquesa iz 1375. godine bajoslovni kralj Malija prikazan je s grudom zlata u ruci. Time se mislilo na crnog kralja Mansa Musu koji je 1324. bio na legendarnom hadždžu u Meki. Na hadždžu ga je, prema predaji, pratila posluga od  60.000 podanika, a, također prema predaji, poneo je sasobom dvije tone zlata koje je, navodno, velikodušno podijelio u Egiptu Ova predaja doprinijela je stvaranju legende o beskrajnom bogatstvu Timbuktua. Nakon povratka iz Meke Musa je zadužio jednog muslimanskog arhitektu iz Andaluzije, koji ga je pratio na povratku, da sagradi Djinger ber džamiju i jednu rezidenciju.
Do Europljana su došla brojna izvješća sjevernoafričkih trgovaca i voditelja karavana. Pored toga, postojali su i pismeni opisi putnika, što je sve poticalo maštu u Europi. U Tunisu rođen Marokanac Ibn Battuta (1304.-1368.?) putovao je u 14. stoljeću brojnim islamskim zemljama. Put ga je vodio preko Istočne Afrike sve do Indije, pa je tako 1352. stigao i u Timbuktu. Potvrđuje da je u tom gradu islam potpuno potisnuo stara afrička vjerovanja, no nije mogao razumjeti da u gradu žene ulicama hodaju "gole" (otkriveno lice žene). Ukupno, ne izvještava puno o značenju grada. Očito su u to vrijeme Valata i Gao bili puno značajniji, kako u gospodarskom tako i u pogledu stanja obrazovanja.
Zlatno vrijeme Timbuktu na vrhuncu je u 15. i 16. stoljeću, nakon propasti maurske trgovinske metropole Valete. Timbuktu postaje karavansko središte na Nigeru i bio je u to vrijeme najveći grad u regiji, a imao je prema procjenama 15.000 do 25.000 stanovnika. U određeno vrijeme godine, kad su u Valatu stizale karavane soli sa sjevera, a s juga i zapada dolazili kupci, broj ljudi u gradu mogao se i udvostručiti. No brojke od 100.000 ili čak 200.000 ljudi, kako se navodi u popularnoznanstvenoj literaturi su čista spekulacija. Okolina Timbuktua nije mogla, čak ni u to vrijeme dok pustinja još nije doprla tako daleko na jug kao danas, nikako prehraniti tako velik broj ljudi.
U to vrijeme grad je pripadao kraljevstvu Songai i smatran je bogatim. Kralj Songaija, Soni Ali osvojio je 1468. godine Timbuktu i dao smaknuti dio intelektualaca jer su ostali lojalni kraljevstvu Malija. Grad je imao upravnika koga su strani putnici često smatrali vladarom cijelog kraljevstva. Pored trgovine solju i zlatom - koji su u to vrijeme bili gotovo jednako skupi - sa sjevera su u grad stizali metali, konji, svila, nakit, književnost, datulje.... Pored zlata, razmjenjivali su se robovi, slonovača, mošus, papar, guma, kožni proizvodi kao i proso s juga Zapadne Afrike. Pored toga, Timbuktu se razvio u najvažnije središte islamskog duhovnog života Zapadne Afrike .. Džamija Sankoré je imala medresu, koja se može usporediti sa srednjevjekovnim univerzitetom, gdje se podučavao arapski jezik, govorništvo, astrologija, suđenje i tekstovi Kurana.  Tamo su se čitali i raspravljali tekstovi vodećih europskih filozofa, kao na primjer Descartesa. Pored toga, postojalo je još 150 do 180 škola kuranana kojima je samo jedan nastavnik podučavao o religioznim i pravnim temama. Iz vremena Songai kraljevstva, koje je završilo marokanskim osvajanjem 1591. potiče većina džamija u Timbuktu. Džamija Sankoré, koja potiče iz 14. stoljeća, dovršena je u svojoj današnjoj veličini 1581. (989. islamskog kalendara)
Jedan od važnijih izvora je putopis Leo Africanusa (1485. - 1556.?). Rođen u Granadi, protjeran je u Sjevernu Afriku, gdje je po nalogu marokanskog sultana putovao tim područjem. Prema vlastitim navodima, do grada na Nigeru stigao je 1510./1512. No da li je doista bio u Timbuktuu, ostaje sporno jer navodi, na primjer, pogrešno smjer u kojem teče Niger. Kasnije dospjeva kao rob u Italiju i opisuje za europske čitatelje Sudan i,  naročito, Timbuktu. Njegov rukopis, koji prvobitno nije bio predviđen za tisak, objavljen je 1550. u Veneciji. Izdavač Ramusio dopunio je rukopis fantastičnim pretjerivanjima, i time zapečatio mit o neizmjerno bogatom gradu u Africi. Prije svega brojevi koji se odnose na trgovinu zlatom bili su očigledno svjesno krivotvoreni radi povećanja prodaje knjige.
Razlozi radi kojih je marokanski sultan Ahmad al Mansur (1578. - 1603.) odlučio vojskom osvojiti Timbuktu, bili su različiti. S jedne strane, htio je trgovinu zlatom, koja se sve jače okretala europskim trgovačkim centrima na zapadnoj obali Afrike (Senegal, Zlatna obala), ponovo vratiti u sjevernu Afriku. S druge strane, sultan iz dinastije Saadi koji je za sebe zahtijevao naslov šerifa (potomak proroka Muhameda) vidio je u Osmanskom carstvu koje se proširilo sve do Alžira opasnog rivala, jer su osmanski sultani sebe smatrali vladarima svih muslimanskih vjernika. No, čini se i da je al Mansur u svojoj elitnoj trupi, koja se sastojala od španjolskih renegata, vidio određenu opasnost za vlastiti položaj. Zbog toga je na pohod za Timbuktu poslao jedinicu od 4.000 ljudi, opremljenu modernim vatrenim oružjem. Uprkos tome što je trupa raspolagala tada najmodernijom opermom za pomoć u orijentiranju (kompas, sekstant), tromjesečni marš kroz zapadnu Saharu bio je vrlo naporan i s monogo ljudskih gubitaka.
Prema predaji, kraljevstvo Songai pobijeđeno je zadnjeg dana 999. odnosno prvog dana 1000te godine prema muslimanskom kalendaru (sredina listopada 1591. prema gregorijanskom kalendaru). Marokanci osnivaju vojne garnizone prvo u Gao a zatim i u Timbuktuu, no nisu se trajno mogli oduprijeti napadima Tuarega i naroda koji su živjeli južno od koljena Nigera. Zato su svoje aktivnosti ograničili samo na neposrednu okolinu gradova. Zadnji marokanski paša morao je odustati od Timbuktua 1828.
Timbuktu, koji nikada nije bio glavni grad nekog od zapadnoafričkih kraljevstava, nikada više nije mogao obnoviti svoj raniji sjaj i izgubio je na značenju. Transsaharska trgovina izgubila je na značenju jer je zapadnoafričko zlato sad odlazilo na obalu Atlantika, otuda i ime Zlatna obala za područje gdje se danas nalazi država Gana.
Još uvijek je u području nagađanja dolazak Europljana u Timbuktu prije 1800te. Neki svjedoci iz srednjeg vijeka ukazuju na dolazak Talijana Benedetta Dei u 15. stoljeću na Niger, no stvarnih dokaza nema. I putovanje Francuza Anselma d'Ysalguiera između 1402. i 1410. u Gao i možda u Timbuktu gdje je navodno živio, moglo bi biti samo rezultat fantazije iz kasnijeg vremena. Jednako tako treba pretpostaviti da američki mornar Robert Adams koji je 1816. napisao knjigu o vremenu koje je proveo u zarobljeništvu Maura, nije bio u Timbuktuu, nego je samo prepričao opise maurskih trgovaca, pretstavivši se kao očevidac. 
Prvi Europljanin koji je dokazivo stigao u Timbuktu 1826. bio je britanski časnik Alexander Gordon Laing. No, na povratku su ga ubili Mauri, a njegovi zapisi su netragom nestali. Tek je René Caillié 1828. koji je došao u Timbuktu obučen kao Arapin uspio obavijestiti Europu o tom gradu, obavijenom starim mitovima i maštom. No, njegovi izvještaji su bili u tako velikoj suprotnosti sa starim mitovima, očekivanjima i nadanjima, da neki još i danas, posebno u Velikoj Britaniji, tvrdoglavo ustrajavaju u sumnjama da je on uopće bio u Timbuktuu. Sve njegove izvještaje potvrdio je 25 godina kasnije njemački istraživač Afrike, Heinrich Barth. On je po britanskom nalogu došao u Timbuktu u rujnu 1853. i tamo se zadržao do travnja 1854. boravivši pod zaštitom vrhovnog gradskog učitelja kurana, Sidi Ahmad al Baqqai. Isposlovao je sa šeikom i vođama Tuarega sporazum kojim se Velika Britanija obvezuje štititi grad i okolicu od daljnjih napada Francuza. No, kako je u to vrijeme uslijedilo približavanje Francuza i Britanaca, sporazum, na veliko razočarenje al Baqqaia, u Londonu nije ratificiran.
Veliki uspjeh za znanost je bila činjenica, da je Barth mogao proučiti brojne povijesne tekstove pohranjene u Timbuktuu, i time dokazati ranije pretpostavke Europe o povijesti Afrike. Njegov izvještaj s tog putovanja bio je temelj svih kasnijih istraživanja povijesti zemlje na Nigeru, a naročito Timbuktua.
Usprkos ogorčenom otporu Tuarega i protiv volje vlade u Parizu, francuske kolonijalne trupe početkom 1894. pod komandom kasnijeg maršala Joffra definitivno pripajaju Timbuktu koloniji "Afrique Occidentale Française", kraticom "AOF" (Francuska zapadna Afrika). Prva vojna jedinica koja je, bez obzira na zadranu novog civilnog upravitelja Francuske zapadne Afrike, krenula u pohod na Timbuktu upala je u zasjedu Tuarega i bila potpuno uništena. 
Kasnije, kako bi opravdali vojno i politički besmisleno osvajanje odog područja, Vlada je iz Pariza poslala novinara Félixa Duboisa da pokuša uljepšati događanja. On je napisao izvještaj s puta pod nazivom Tajanstveni Timbuktu u kojem je situaciju u Sudanu i starim trgovačkim gradovima Djenné i Timbuktu prikazao vrlo izglednom a to područje kao buduću Indiju Francuske.
Razna plemena naroda Tuarega, nekad pojedinačno, nekad više njih udruženo, često su organizirali pobune kao i organizirali upade u ovo područje iz Mauritanije. 
Nakon proizvoljno povučene granice između Alžira i Francuste zapadne Afrike preko područja koje su nastanjivali Tuarezi, trgovinske veze sa sjeverom se prekidaju, a Timbuktu i dalje gubi na značenju., dok jačaju trgovački gradovi uz unutrašnju deltu Nigera, Djenne i Moptia. Zadnja velika karavana u velikom stilu  s više tisuća deva stigla je u Timbuktu iz oaze Tafilalet 1937.. Zadržalo se značenje trgovine solju sa jeverom Malija.
Nakon konačnog potčinjavanja nomada francuskoj vlasti, Timbuktu postaje sasvim nevažan. Premještanje francuskog časnika u Timbuktu bilo je ravo kažnjavanju. Za vrijeme kolonijalnog vladanja, još 1880. zamišljena, transsaharska željeznica koja je trebala povezati Alžir s Francuskom zapadnom Afrikom nije realizirana. Između dva svjetska rata se uvijek ponovo razmatrala mogućnost realizacije tog projekta, no nije se nikad došlo ni blizu konkretnoj provedbi, jer su nadležne komisije uvijek dolazile do spoznaje, da obujam trgovine tom željeznicom nije u stanju pokriti troškove njenog građenja i održavanja.
Nakon 22. rujna 1960. Timbuktu postaje dio Republike Mali koja dobija samostalnost. Još u 1950im godinama došlo je do sukoba između Tuarega i crnih upravnih činovnika koji su u to vrijeme još bili u službi Francuske.
Nakon stjecanja nezavisnosti, sukob između pustinjskih nomada i pretstavnika državne vlasti koji su htjeli nekontrolirane Tuarege preobraziti u sjedilačko stanovništvo. Tuatezi 1990tih organiziraju pobunu s ciljem proglašenja samostalne države. Pobuna je okončana 1996. simboličnim spaljivanjem oružja. Na povijesni mirovni sporazum potsjeća "Plamen mira", spomenik u Timbuktuu.
U srpnju 2012. godine Timbuktu je upisan na popis ugroženih mjesta svjetske baštine na zahtjev vlade Malija zbog vojnih sukoba pobunjenih Tuarega koji su proglasili neovisnost države Azavad, čiji bi glavni grad upravo trebao biti Timbuktu.
Izvorni način građenja u Timbuktu bio je uvjetovan nedostatkom kamena, pa se gradilo od gline. Stariji zapisi govore o gradnji koliba u obliku košnice, okruglog tlocrta, u kojima su pretežno živjeli siromašni stanovnici. 
Najkasnije u 15. stoljeću nametnuo se zahtjevan stil građenja, koji obilježava prije svega kuće bogatog sloja građana (upravni činovnici, trgovci i učeni ljudi). Taj način građenja od gline, koji je postao poznat kao "sudanski stil", posebno je vidljiv kod džamija koje se prema vrhu sužavaju. Osnovnu konstrukciju čini kostur od drveta, koji se zatim oblaže glinom. Na taj način građeni su objekti s dva kata. Prizemlja su korištena kao medrese, prodavaone, radionice ili skladišta, dok je kat, koji je bio prozračnije građen, korišten za stanovanje. U tom dijelu kuće nalazile su se i biblioteke obrazovanih ljudi i učitelja. Gradnja od ovog samo uvjetno solidnog materijala dovodila je kod velikih kiša do velikih šteta na građevinama, i eventualnog urušavanja. Nakon svakog kišnog razdoblja zidovi su se morali obnavljati. Kuće, čije popravljanje se više nije isplatilo, jednostavno su napuštane.
Pored tradicionalne arhitekture s glinom, u Timbuktuu se mogu vidjeti i stambene višekatnice građene od vapnenca po uzoru na Maroko i Mauritaniju. Ovaj stil su vjerojatno donijeli vojnici Đuder paše na Nigeru. Fasade su okomito podijeljene palisterima i po uzoru na marokanski stil tog vremena ukrašene "andaluzijskim" prozorima i vrlo masivnim drvenim vratima. Prozori prvobitno nisu bili ostakljeni, nego samo zasjenjeni drvenim filigranski obrađenim rešetkama. Vrata odlikuju  umjetnički ukrašene željezne obloge i geometrijski uzorci od velikih čavala za što je uzor bila arhitektura al Andaluza, u to vrijeme dijela Španjolske pod muslimanskom dominacijom..
Tri džamije koje obilježavaju sliku grada, Djinger ber, Sankŕe i Sidi Yahia, kao i 16 groblja i mauzoleja uvršteni su od 1988. godine na UNESCO-v popis mjesta svjetske baštine u Africi. Vlada Malija tražila je da se na popis uvrste i povijesna jezgra grada sa svojim tipičnim načinom gradnje od gline kao i brojne džamije građene od 13. do 15. stoljeća. No, prema mišljenu komisije za uvrštavanje na UNESCO-v popis, moderni način gradnje je već previše zadro u samu jezgru grada i očuvanje izvorne jezgre time više nije bilo moguće.
God. 2001. je ISESCO, muslimanska inačica UNESCO-a, proglasio Timbuktu "Islamskim glavnim gradom svjetske kulturne baštine" na području Afrike za 2006. godinu.
U Timbuktuu se navodno čuva oko 100.000 iluminiranih rukopisa kao obiteljsko blago i kao naslijeđe vremena kad je Timbuktu bio centar znanja. Oni su organizirani u više od 20 privatnih zbirki (408 uključujući okolicu grada), uglavnom zaprašenih škrinja punih listova nagrizenih zubom vremena. Zbirke čuvaju rukopise koji su u grad dospjeli u bisagama arapskih trgovaca, španjolskih izbjeglica ili ih je preslikao netko od sve brojnijih domaćih kaligrafa u Timbuktuu. One nose imena, poznata iz starih kronika: Haidara, Kati, Suyuti, Tahar, Wangari i Fondo Kati, a podupiru ih Zaklada Ford, Sveučilište u Oslu ili financijeri iz Dubaija. 
Predodžba o gradu kao kozmopolitskom centru privukla je brojne učenjake, a i potomci starosjedilačkih obitelji su se posljednjih godina priključili modernim sakupljačima obnavljajući svoje zbirke. Vlasnici sada znaju kakvo blago čuvaju, no još mozgaju kako ga pretvoriti u znanje ili novac.
Zbog burne povijesti i položaja na sjecištima značajnih trgovačkih putova, stanovništvo Timbuktua sastoji se od pripadnika različitih naroda i skupina. Između ostalih to su Tuarezi (dio naroda Berbera), Mauri, Songai, Mandinka i Bambara. Dijelom žive u odvojenim gradskim četvrtima. U okolici grada sreću se Tuarezi s devama i Fulbe s njihovom stokom. Bozo su ribari na Nigeru. 
Uz obale Nigera žive i pripadnici skupine Bella, tamnoputi ribari i sitni zemljoradnici. Pretpostavlja se, da bi oni mogli biti potomci prvobitnih stanovnika ovog područja koje su Tuarezi u ranom srednjem vijeku potisnuli u zavisni položaj. U predaji o osnivanju Timbuktua i robinji Buktu se možda ogleda ovakav razvoj (vidi poglavlje o etimologiji). Sve do unatrag pedesetak godina Tuarezi su ih izrabljivali kao neku vrstu robova. Pri tome, pojedine porodice Bella nisu bile "vlasništvo" konkretnih Tuarega, nego su kao neslobodni kolektivitet radili za Tuarege isto kao kolektivitet ili su im morali ustupati određena davanja. Od nezavisnosti Malija službeno su slobodni, no i dalje se uglavnom osjećaju dijelom tradicionalnog tuareškog društvenog poretka i većinom govore jezik nekadašnjih gospodara, Tamašek.
Heinrich Barth: Reisen und Entdeckungen in Nord- und Centralafrika in den Jahren 1849 bis 1855. Gotha 1857.-58., naročito tomovi 4 u. 5.
John Hunwick (Hg.): Timbuktu & the Songhay Empire: Al-Sadi's Tarikh al-sudan down to 1613 and other Contemporary Documents. Leiden 2002 (2. izdanje) - Izvrstan prijevod jednog od najvažnijih izvora s brojnim primjedbama
Friedrich Kunstmann: Die Handelsverbindungen der Portugiesen mit Timbuktu im 15. Jahrhundert. München 1850.
Regula Renschler: Am Schnittpunkt großer Handelsstraßen. Leben in der Wüste – am Beispiel Timbuktu. U: Katja Böhler i Jürgen Hoeren (Hgg.): Afrika. Freiburg im Breisgau – Wien 2003, str. 96-103. ISBN 3-89331-502-0 (žurnalistički tekst, izvorno iz jedne publikacije Bundeszentrale für politische Bildung)
Elias N. Saad: Social History of Timbuctu: The Role of Muslim Scholars and Notables, 1400-1900. Cambridge 1983.
Anthony Sattin: The Gates of Africa: Death, Discovery, and the Search for Timbuktu. New York 2003. (o prvim istraživačkim putovanjima u Timbuktu, prije svega Mungo Parka, Alexander Gordon Lainga i René Cailliéa) ISBN 0-312-33643-8.
John Spencer Trimingham: A History of Islam in Western Africa. London - Oxford - New York 1962.
[10] Bibliografija o povijesti Timbuktua od prof. John O. Hunwick; Literatura do vremena oko 2000.

Tinamuovke su red iz razreda ptica koje se svrstavaju u skupinu Paleognathae. Pripada joj jedino porodica Tinamidae. Žive na području Južne i Srednje Amerike. Usprkos tome što izgledom podsjećaju na kokoške, prema današnjim shvaćanjima se smatra da su im najbliži srodnici nojevke.
Izgled tinamuovki toliko podsjeća na divlje kokoške "Starog svijeta" da su ih Španjolci u početku zvali perdiz što znači jarebica. Tek kasnije je iz jednog od karipskih jezika izveden i prihvaćen u engleskom naziv "tinamuovke". Njihova sličnost s kokoškama bi mogla biti rezultat konvergentne evolucije.
Veličina tinamuovki je različita, ovisno o vrsti, i kreće se između 14 i 49 cm, a teške su od 43 g do 1,8 kg. Građa tijela im je kompaktna s vitkim vratom, lagano izduženom glavom i kratkim, prema dolje savinutim kljunom. Neke vrste imaju "kukmicu" koju mogu uspraviti. 
Perje im je najčešće neupadljivo obojeno. Prevladavaju sive i smeđe boje često s isto tako neupadljivim prugastim ili pjegastim šarama. Kod nekih vrsta je prisutan blago izraženi spolni dimorfizam u obliku nešto izraženijih pruga ili blijeđe obojenog perja kod ženki. 
Noge su im srednje duge i snažne s tri prsta okrenuta prema naprijed, i jednim prema natrag (tzv. Anisodadactya). Na njima relativno brzo trče. Zinamuovke provode gotovo čitav svoj život na tlu. One mogu letjeti, no to čine puno rjeđe od svih drugih ptica letačica. Njihova su krila za relativno tešku pticu iznenađujuće kratka. Omogućuju im samo spori let s vrlo brzim udarcima krila. Kako im je rep iznimno kratak ne služi za određivanje smjera leta, tinamuovke ne uspijevaju uvijek izbjeći prepreke. Nerijetko pokušaj letenja završava sudarob s najbližim stablom što može završiti i smrću ptice. Let je u pravilu kratak, najviše do 500 m.
Tinamuovke imaju snažne mišiće, ali im je srce, u odnosu na veličinu tijela, manje od bilo koje ptice. 
Ta fiziološka osobitost izaziva brzo umaranje tinamuovki i ne dozvoljava im dugo trčanje ili letenje.
Tinamuovke spadaju u svega nekoliko redova ptica čiji predstavnici imaju Penis protrudens.
Većina tinamuovki se glasa vrlo ravnomjernim glasovima, koji ipak zvuče ugodno i daleko se čuju. Zvukovi slični zvuku orgulja i flauta su karakteristični zvukovi kišnih šuma Južne Amerike. Tinamuovke koje žive u šumama glasaju se nešto dubljim glasovima od onih koje nastanjuju stepska područja. Neke tinamuovke su toliko slične, da je njihovo glasanje najvažniji način razlikovanja pojedinih vrsta.
Kad se tinamuovka uplaši, pušta vrlo vrištav zvuk koji je prodoran i žvuči puno manje melodično nego inače.
Tinamuovke su najčešće u Južnoj i Srednjoj Americi. Većina vrsta nastanjuju tropske nizine Južne Amerike istočno od Anda na jug do od prilike Paragvaja. No, neke vrste dosižu do središnje i južne Argentine (Patagonija) i Čilea, kao i na sjever do središnjih i najsjeveroistočnijih dijelova Meksika. 
Jedna vrsta je naseljena na Uskršnjim otocima. Pokušaji s početka 20. stoljeća da ih se kao lovnu divljač naseli u Srednju Europu i Sjevernu Ameriku nisu uspjeli. Sve su ptice bez iznimke ugibale već tijekom prve zime.
Mnoge vrste nastanjuju tropske kišne šume i njihov sekundarni oblik, od dolina do podnožja brdovitih predjela. Sve u svemu, nastanjuju široki pojas životnih okoliša, jer osim navedenog, nastanjuju i sušne šume, savane kao i otvoreno grmovito i travnato područje. Osim toga, čileanske tinamuovke (Nothoprocta perdicaria) nastanjuju žitna polja, a puna tinamuovke (Tinamotis pentlandii) žive u andskim područjima na visini od oko 4.000 m nadmorske visine.
Iako su neke tinamuovke vrlo česte rijetko ih se sreće. To su plahe ptice i žive najčešće u gustišu od šiblja i grmlja. Kad im se čovjek ili neki potencijalni grabežljivac približi, ostaju potpuno nepokretne i tek ako blizina postane opasna, kreću u bijeg. Bježe ili trčeći, ili uzlete tako naglo da krila proizvedu zvuk nalik eksploziji, ispuštajući pri tome glasan vrisak. Taj zvuk kao i nenadano polijetanje tako uplaše potencijalnog grabežljivca, da on ne kreće odmah u potjeru za pticom.
Ovisno o vrsti, tinamuovke žive ili u grupama, ili samotnjački. Samotnjački žive u pravilu one vrste koje nastanjuju šume. Vrste koje žive u zajednicama, nisu razvile socijalne strukture, i među članovima grupe nema gotovo nikakvih međusobnih veza. Sve tinamuovke su dnevne ptice. Noću spavaju u gustišu, a samo vrlo rijetko na niskim granama.
Tinamuovke su svežderi. Hrane se različitim dijelovima biljki (voćem, sjemenjem, izdancima, lišćem, pupoljcima, cvijećem, korijenjem, lukovicama) kao i malim beskralješnjacima (mravima, termitima, kukcima, skakavcima, larvama, puževima, kišnim glistama). Veće vrste ponekad jedu i male kralješnjake, kao što su gušteri, žabe i miševi. Za sve tinamuovke vrijedi pravilo, da su pretežno biljožderi, a životinjska hrana čini manji dio njihove prehrane.
Kod razmnožavanja tinamuovke pokazuju veliku sličnost sa svojim rođacima nanduima. Među mnogobrojnim vrstama ima u detaljima dosta odstupanja. Način koji se ovdje opisuje vrijedi za većinu, no nije jedinstven u svakoj pojedinosti za sve vrste. 
Tinamuovke su teritorijalne životinje. U razdoblju parenja mužjaci zaposjedaju određen teritorij koji omeđuju glasnim glasanjem. Ako na to područje zađe drugi mužjak, dolazi do borbe u kojoj se koriste krila i noge. Glasanjem dozivaju ženke na svoj teritorij. Mužjaci su poligamni i pare se sa svim ženkama koje zađu na njihovo područje. 
Gnijezde se u pravilu na tlu. Samo neke vrste grade pravo gnijezdo, dok većina polaže jaja na golu zemlju. Vrste koje grade gnijezdo, rade ga od trave i zemlje i kružnog je oblika. Jaja se uvijek polažu u zaštiti grmlja ili žbuna trave, tako da nisu vidljiva iz daljine. 
Jaja su vrlo privlačnih boja, a ljuska ima porculanski sjaj. Pojavljuju se gotovo sve boje: siva, plava, tirkizna, purpurna, ljubičasta, zelena, smeđa i žuta. Obično su jednobojna, samo su jaja troprste tinamuovke (Tinamotis) sitno pjegava. Nije objašnjena korist tako izraženih boja, čak suprotno,čini se da tako upadljiva jaja prije privlače grabežljivce. Za vrijeme dok ptica leži na jajima, ona gube sjaj i neposredno prije valjenja ptiča postaju značajno manje sjajna.
Nakon polaganja jaja, ženka napušta teritorij mužjaka i traži drugog mužjaka spremnog za parenje. Kako sve ženke legu jaja u isto gnijezdo, na kraju u jednom gnijezdu može biti i do šesnaest jaja. Vrijeme ležanja na jajima je relativno kratko, između šesnaest i dvadeset dana. Na jajima leži samo mužjak, i za to se vrijeme uopće, ili gotovo uopće ne glasa. Kad mora napustiti gnijezdo da potraži hranu, jaja pokriva lišćem. Dok leži na jajima, potpuno je nepokretan, i ne miče se čak niti kada ga potencijalni grabežljivac dodirne. U drugim slučajevima se pretvara da je ranjen kako bi odmamio grabežljivca od gnijezda.
Kod valjenja mladunci su pokriveni svijetlim paperjem s tamnim pjegama. Već nakon par sati mogu samostalno hodati i tražiti hranu. U prvim tjednima hrane se pretežno insektima. Otac često pomaže mladuncima tako, da uzme insekta u kljun i položi ga pred njih. Mladunci su gotovo potpuno prepušteni grabežljivcima. Istina, u slučaju opasnosti skrivaju se u očevo perje, ali je usprkos tome smrtnost vrlo velika. Kako bi se suprotstavili toj opasnosti, tinamuovke rastu iznimno brzo - punu veličinu dosižu već u roku od dvadeset dana. Prepeličasta tinamuovka (Nothura) dosiže spolnu zrelost već nakon 57 dana, no to je skoro samo teoretski, jer se gotovo nikad ne pare prije starosti od godinu dana.
Samo dvadeset dana nakon što se izvale, mladunci su dovoljno samostalni da napuštaju oca. On tada, ako sezona parenja još traje, ponovo poziva ženke kako bi, eventualno, podigao još jedno leglo.
Pokušaji naseljavanja tinamuovki u sjevernoameričke i europske šume nije uspjelo, jer se životinje nisu mogle prilagoditi tamošnjoj klimi. Niti jedna vrsta tinamuovki nije nikada domesticirana, iako ih nije teško držati u zatočeništvu.
Neke vrste mogu počiniti štetu jer ulaze u njive i tamo se hrane. Kako, međutim, tu jedu i štetne insekte, omjer štete i koristi nije nikada pouzdano utvrđen. 
Iako neke vrste spadaju u najčešće ptice Južne Amerike, najveći dio živi bojažljivo skriveno u amazonskim kišnim šumama. Krčenje šuma Amazonije ve više ugrožava i njih. Osim toga, love ih i radi njihovog mesa. Kod mnogih indijanskih naroda je to u tradiciji. Njihovi lovci uspješno oponašaju glasanje tinamuovki kako bi ih privukli. Ali se i na tržnicama velikih gradova često prodaje veliki broj ubijenih tinamuovki.
Srodnost tinamuovki s nojevkama se zaključuje samo na temelju fosilnih nalaza. Na žalost, nisu poznati fosilni nalazi koji bi dokazivali da su imali zajedničke pretke. Najstariji fosili koji se nedvosmisleno mogu pripisati precima tinamuovki su iz miocena i pripadaju i danas živućem rodu Eudromia. Iz razdoblja koje mu je slijedilo, pliocena, dokazani su Eudromia, Nothura i danas izumrli rod Querandiornis.
Nothura parvula (kasni pliocen pokrajina Buenos Aires, Argentina) - bivši rod Cayeornis
Na temelju morfoloških i molekularnogenetičkih analiza danas više nema sumnje da su tinamuovke i nojevke najbliži srodnici. Ranije ih se, zbog vanjske sličnosti s  biserkama svrstavalo u kokoške. Danas je uobičajeno tinamuovke svrstavati u red Tinamiformes koji ima samo jednu porodicu, Tinamidae.
Međutim, postoji i tendencija tinamuovke u potpunosti uključiti u nojevke, odnosno, ptice trkačice. Neki stručnjaci smatraju, da je s tinamuovkama pronađena sestrinska grupa s nanduima. Kad bi se slijedilo takvo razmišljanje, moralo bi ih se uvrstiti u "ptice trkačice", kako ne bi ostale parafiletički takson. Tako je Davis 2002. podijelio nojevke u dva podrazreda, Tinami i Struthioni. U podrazred Tinami je svrstao tinamuovke i nandue, a u Struthioni podrazred sve ostale nojevke. 
Uobičajeno je, tinamuovke svrstavati u dvije potporodice, šumske tinamuovke (Tinaminae) i stepske tinamuovke (Rhynchotinae, a ponekad i Nothurinae). Šumske tinamuovke žive uglavnom na tlu tropske kišne šume, dok stepske nastanjuju otvorene prostore. Najvažnija osobina koja ih razlikuje je mjesto gdje im se nalaze nosnice. Kod Rhynchotinae se nalaze na korijenu kljuna, a kod Tinaminae su oko njegove sredine.  Ova podjela je već vrlo stara, ali se uvijek nanovo pokazivala točnom, zadnji put 2004. od strane Bertellia&Porzecanskog. Suprotno tome, pojmovi Tinamus i Taos se ne koriste u sistematici. "Tinamus" se najčešće koristi kao sinonim za tinamuovke, dok se pod "Taos svrstavaju uglavnom samo njihove velike vrste.
Danas se u 9 porodica svrstava 47 vrsta tinamuovki. Pri tome najveći problemi su s porodicom Crypzurellus i njenih 21 opisanih vrsta. Mnoge vrste se međusobno jedva razlikuju, dok druge imaju niz varijacija. Točnije proučavanje međusobnih razlika između pojedinih vrsta može dovesti do smanjivanja broja vrsta, ali isto tako je moguće, da se njihov broj i poveća. 
Na temelju već spomenutog rada Bertellia i Porzecanskog iz 2004. se odnosi srodstva između pojedinih vrsta tinamuovki mogu prikazati sljedećim kladogramom:
Allentoft, M. E.; Rawlence, N. J., (20. siječnja 2012.),  Moa's Ark or volant ghosts of Gondwana? Insights from nineteen years of ancient DNA research on the extinct moa (Aves: Dinornithiformes) of New Zealand, Annals of Anatomy - Anatomischer Anzeiger 194, str. 36–51
Baker, A. J.; Haddrath, O.; McPherson, J. D.; Cloutier, A. (2014.), Genomic Support for a Moa–Tinamou Clade and Adaptive Morphological Convergence in Flightless Ratites, Molecular Biology and Evolution
Gotch, A. F. (1995) [1979]. "Tinamous". Latin Names Explained. A Guide to the Scientific Classifications of Reptiles, Birds & Mammals. London, UK: Facts on File. ISBN 0-8160-3377-3.

Tisuću devetsto osamdeset četvrta (eng. Nineteen Eighty-Four), naslov preveden i kao 1984., znanstvenofantastični roman koji je 1949. godine objavio britanski književnik George Orwell. Radnja romana, smještena u London istoimene godine opisuje futurističko totalitarno društvo čiji oligarhijski vlastodršci upotrebljavaju najsuvremenija dostignuća tehnologije i psihologije da bi mase držali u pokornosti. Glavni lik romana je Winston Smith, sitni službenik u Ministarstvu istine zadužen za režimsku propagandu koji postaje razočaran svojim životom i pokušava izvesti pobunu koja završava njegovim uhićenjem i mučenjem.
Tisuću devetsto osamdeset četvrta je postao ne samo najpoznatiji Orwellov roman nego jedno od klasičnih djela distopije i jedan od najutjecajnijih romana 20. stoljeća. Često se smatra jednim od klasika moderne književnosti. Temeljen na autorovim iskustvima vezanim sa španjolskim građanskim ratom, odnosno Drugim svjetskim ratom i ideologijama fašizma i komunizma, roman je shvaćen kao upozorenje budućim generacijama, odnosno nadahnuće mnogim književnicima, filozofima i političkim teoretičarima. Popularnost romana odrazila se i u mnogim jezicima u koje su ušle fraze iz romana kao što su novogovor i Veliki Brat. Ideje vezane s romanom često se nazivaju orvelovštinom.
Radnja romana započinje godine 1984. u Londonu, nekadašnjem glavnom gradu Velike Britanije koja je nakon nuklearnog rata i revolucije postala dio Oceanije, svjetske superdržave kojom upravlja režim ingsoca pod vodstvom Velikog Brata. Glavni je lik Winston Smith, član vanjske partije i službenik Ministarstva istine zadužen za revizionističko "korigiranje" svih dokumenata i povijesnih izvora koji nisu u skladu s trenutačnim stavovima vodstva partije:
Smith je godinama duboko akumulirao nezadovoljstvo kako svojim životom tako i režimom kojem služi te protiv njega počinje vlastitu pobunu prvo putem zabranjena pisanja dnevnika, a potom putem isto tako zabranjene ljubavne veze s Julijom, mehaničarkom zaposlenom u istom Ministarstvu.
Na Smitha i Juliju pažnju počinje obraćati O'Brien, tajanstveni član unutarnje partije koji im diskretno dostavi Teoriju i praksu oligarhijskog kolektivizma, knjigu koju je napisao revolucionarni vođa, a sada glavni državni neprijatelj Emmanuel Goldstein, koja detaljno opisuje i obrazlaže ideologiju režima i metode njegove vladavine. Smith i Julia vjeruju da Goldstein vodi Bratstvo disidenata koji će jednog dana srušiti režim ingsoca, odnosno da je O'Brien njegov član.
Kada Smitha i Juliju uhiti misaona policija i odvede u prostorije Ministarstva ljubavi, ispostavlja se ne samo da su vlasti sve vrijeme znali za njihove zabranjene aktivnosti nego i da je O'Brien u stvari režimski agent provokator. Smith je podvrgnut mučenju koje vodi upravo O'Brien, a kojem je glavni cilj "preodgojiti" Winstona Smitha u poslušnog i odanog podanika.
Nakon dolaska u sobu 101 gdje ga O'Brien suočava s njegovim najintimnijim strahovima i traumama – štakorima, Smith se odriče ne samo pobune nego i ljubavi prema Juliji. Nakon toga ga puštaju iz zatočeništva i Smith, lišen ikakve nade i potpuno slomljen, priznaje sebi da "voli Velikog Brata".
George Orwell borio se 1937. u Španjolskom građanskom ratu protiv Francovih pristaša kao član ljevičarske ali protustaljinističke Radničke stranke marksističkog ujedinjenja (POUM). On je krenuo u borbu protiv Francovih fašista, ali je ostao zatečen i neugodno iznenađen totalitarnom strujom koja se pojavila i s prostaljinističkim frakcijama u Španjolskoj koje su se okomile na POUM. Poučen tim iskustvom, o kojem nitko u Ujedinjenom Kraljevstvu nije htio govoriti, Orwell je zamislio koncept ovog romana još 1944. te ga je tri godine kasnije napisao u velikom dijelu na škotskom otoku Juri od 1947. do 1948., usprkos tomu što je tada bolovao od tuberkoloze. Hladna zima u tom razdoblju još mu je pogoršala stanje, ali mu je velika pomoć bila sestra Avril koja se brinula da ima tople obroke. Godine 1947. imao je gotov sinopsis, ali nije bio zadovoljan te je izjavio da će "vjerojatno morati ponovno napisati dvije trećine." Dana 4. prosinca 1948. poslao je završnu inačicu romana izdavaču Secker & Warburgu te je tako Tisuću devetsto osamdeset četvrta objavljena 8. lipnja 1949., godinu dana prije njegove smrti. Osobna bilješka izdavača zabilježila je: "Ako ne možemo ovo prodati u barem 15 do 20 tisuća kopija, trebalo bi nas strijeljati." Do 1989. Životinjska farma i Tisuću devetsto osamdeset četvrta rasprodane su u više od 40 milijuna primjeraka te prevedene na više od 60 jezika diljem svijeta, više nego ijedan engleski roman u to doba. Naslov romana, njegove teme, novogovor i autorovo prezime s vremenom su postali simboli za državne pokušaje kontrole i uplitanje u privatni život građana, dok pridjev "orvelovski" opisuje totalitarnu distopiju u kojoj vlada želi imati potpunu kontrolu i potisnuti sve svoje građane. Orwellov satirični novogovor ukazuje na dvoličnost države: primjerice, Ministarstvo ljubavi (Miniljub) nadgleda mučenja i ispiranje mozgova, Ministarstvo obilja (Minioblj) nadgleda glad i mjere štednje, Ministarstvo mira (Minimir) nadgleda ratne napore a Ministarstvo istine (Minist) nadgleda i upravlja propagandom i povijesnom revizijom.
Posljednji čovjek Europe bio je jedan od prvotnih naslova romana, ali u pismu 22. listopada 1948. svom nakladniku Fredricu Warburgu, osam mjeseci prije izdavanja, Orwell je već tada pisao o oklijevanju između tog naslova i Tisuću devetsto osamdeset četvrte. Tisuću devetsto osamdeseta i Tisuću devetsto osamdeset druga također su bila dva radna naslova. Warburg je izjavio sljedeće nakon što je pročitao Tisuću devetsto osamdeset četvrtu prije objavljivanja: "Ovo je jedna od najstrašnijih knjiga koju sam ikada pročitao. Surovost Swifta prešla je na njegova nasljednika koji gleda na život i zaključuje da postaje sve nepodnošljiviji... To je odlična knjiga, ali se molim da ću biti pošteđen čitanja nečeg sličnog u budućnosti". Winston Churchill pročitao je knjigu dva puta dok je bio na bolovanju. Nakon što je roman stekao ogroman ugled Warburg je priznao da nije mogao ni predvidjeti "koliki je golemi pokret misli pokrenuo Orwell". Orwell je o Tisuću devetsto osamdeset četvrtoj izjavio sljedeće:
Orwell je pažljivo pratio povijest i stanje svijeta 1940-ih te ga je zabrinjavala totalitarna tendencija SSSR-a, koja je postala "prijetnja demokratskom socijalizmu". Upitan da li je "djetinjasto i nepotrebno brinuti se o totalitarnoj budućnosti", Orwell je zapisao da je njegov tadašnji svijet (1940-e) bio noćna mora za stanovnike Europe prije 20 godina te se zapitao kakvu bi moć imao vladar koji bi mogao promijeniti prošlost.Neki smatraju da je naslov samo inverzija zadnje dvije brojke godine u kojoj je roman napisan - 1948. je tako postala 1984., dok drugi navode da protagonist Smith ima 36 godina u radnji što je točno 1984. ako se uzme da se rodio 1948. Drugi izvori smatraju da je naslov aluzija na britansko Fabijansko društvo osnovano 1884. Postoji i teorija da je to aluzija na roman The Iron Heel koji je napisao Jack London (u njemu politički pokret počinje s radom 1984.) ili priču The Napoleon of Notting Hill smještenu u 1984. koju je napisao G. K. Chesterton, jedan od Orwellovih najdražih pisaca. Veliki utjecaj na Orwella prilikom pisanja priče bio je slični ruski ZF-roman Mi koji je 1924. napisao disident Jevgenij Zamjatin. Neki su uočili i sličnosti s distopijskim romanima Vrlim novim svijetom koji je 1932. napisao Aldous Huxley; Kallocainom koji je 1940. napisala Karin Boye i Fahrenheitom 451 koji je dvije godine poslije, 1951., napisao Ray Bradbury. Mark Hillegas navodi da su Orwella nadahnula i futuristička djela H. G. Wellsa, ali s izuzetkom da je Wells zamišljao utopiju, dok je Orwell zamišljao distopiju.
Roman će ući u javno vlasništvo u EU-u i Rusiji 2020., a u SAD-u 2044. iako je već u javnom vlasništvu u Kanadi, Južnoafričkoj Republici, Argentini, Australiji i Omanu.
Tisuću devetsto osamdeset četvrta odigrava se u Oceaniji, jednoj od preostalih triju supersila koje su podijelile svijet nakon svjetskog rata. Radnja se odigrava na Aeropisti jedan, bivšoj Engleskoj, tj. Londonu. Plakati vođe partije, Velikog Brata, s naslovom "Veliki Brat te gleda" dominiraju gradom, dok rasprostranjeni telekrani (TV-uređaji koji primaju i emitiraju signale) promatraju privatne i javne živote stanovništva. Društvo se dijeli na tri klase:
(I) gornja klasa, uža partija, elita koja vlada većinom. Čine otprilike 2 % stanovništva
(II) srednja klasa, šira partija, koja radi za elitu i čini otprilike 13 % stanovništva
(III) donja klasa, tzv. prolovi (kratica za proletarijat), koji čine 85 % stanovništva te su neobrazovana radna klasa.
Partija je jedina stranka, dio vlade, te upravlja stanovništvom putem četiriju ministarstava:
Ministarstvo ljubavi (Miniljub) nadgleda mučenja i ispiranje mozgova, Ministarstvo obilja (Minioblj) nadgleda glad i mjere štednje, Ministarstvo mira (Minimir) nadgleda ratne napore a Ministarstvo istine (Minist) nadgleda i upravlja propagandom i povijesnom revizijom.Protagonist je Winston Smith, član šire partije koji radi za Ministarstvo istine kao urednik u reviziji povijesnih arhiva da bi se prošlost "korigirala" u skladu s politikom partije koja se stalno mijenja. Neke osobe se čak potpuno brišu iz arhiva jer vlast ne želi da se zna da su ikada i postojali.Priča počinje 4. travnja 1984. u 13 sati iako Smith nije siguran da li je to stvarni datum jer režim ima naviku stalno manipulirati poviješću. Smith čita knjigu Teorija i praksa oligarhijskog kolektivizma koju je napisao otpadnik Emmanuel Goldstein te time daje pobližu povijest svijeta u kojem se radnja odvija. Implicira se da se prije dogodio atomski rat nakon čega je izbio građanski rat da bi partija napokon pobijedila i uspostavila poredak koji joj odgovara.
Svijet u kojem živi Winston Smith podijeljen je, po navodima Teorije i prakse oligarhijskog kolektivizma, na tri suparničke superdržave:
Oceaniju, čija je službena ideologija ingsoc ("engleski socijalizam"), a obuhvaća Amerike, Oceaniju, Južnu Afriku i Britansko otočje
Euraziju, čija je službena ideologija "neoboljševizam", a obuhvaća područje sjeverne Azije i Europe;
Orijentaziju ili Istaziju, doslovno "Istočna Azija", čija je službena ideologija "brisanje sebe" ili "slavljenje smrti", a obuhvaća Daleki istok.Područje okvirno smješteno u paralelogramu između Tangera, Brazzavillea, Darwina i Hong Konga, takozvano je "sporno područje" za koje sve tri države vode stalni rat, a ono također služi kao glavni izvor jeftinih sirovina i radne snage.
Takva podjela svijeta okvirno je nastala u periodu između 1945. i 1960. kada su SAD nasilno anektirale nekadašnji Britanski Imperij i zemlje Latinske Amerike, SSSR okupirao Europu, dok se Istazija razvila nešto poslije, ujedinjenjem Kine i Japana. Za sve tri države karakteristično je da su im vladajuće ideologije i načini vladanja gotovo identični; međusobni sukob u pravilu je ograničen i zapravo ima simbiotsku narav jer bi potpuna pobjeda, odnosno nestanak vanjskog neprijatelja lišio njihovo stanovništvo objekta nezadovoljstva.
Oceanija je jednopartijska država u kojoj se gotovo sva ekonomska aktivnost nalazi u rukama države, a kultura je pod strogim nadzorom. Britanija je u Oceaniji dobila novo ime - "Aeropista jedan", a njezino stanovništvo živi u krajnjem siromaštvu s povremenim napadima raketnim bombama.
Društvo je strogo podijeljeno na tri klase. Najveći dio (cca. 85 %) čini niža klasa ili prolovi, koji žive u siromaštvu i obavljaju fizičke poslove, nemaju nikakvo obrazovanje ali, s druge strane, uživaju određenu slobodu "da žive kao životinje". Srednju klasu čine članovi vanjske partije koji obavljaju intelektualne ili birokratske poslove; uglavnom žive u državnim stanovima i predmet su najžešće represije. Višu klasu (oko 2 %) čini unutarnja partija čiji članovi uživaju u luksuzu i imaju vlastite robove.
Orwell je nadahnuće za pisanje crpio iz raznih izvora, ali ponajviše iz totalitarnih tendencija SSSR-a i Trećeg Reicha. Izjava "2 + 2 = 5", koja se upotrebljava za mučenje Winstona Smitha tijekom ispitivanja, bio je slogan boljševičke partije za drugi petogodišnji plan, koji je ohrabrivao ispunjavanje petogodišnjeg plana za samo četiri godine. Slogan je bio vidljiv po moskovskim kućama, reklamnim panelima i drugim lokacijama. Podjela svijeta na tri supersile djelomično se temelji na Teheranskoj konferenciji 1944.: Isaac Deutscher, suradnik Observera, navodi da je Orwell bio uvjeren da su tom konferencijom "Staljin, Churchill i Roosevelt svjesno odlučili podjeliti svijet".Mijenjanje savezništva Oceanije između Eurazije i Istazije podsjeća na mijenjanje savezništva između SSSR-a i Trećeg Reicha tijekom pakta o nenapadanju 1940-ih. Kada su Ujedinjeno Kraljevstvo i SSSR postali saveznici 1941., Orwell je uočio kako se savezništva mogu lako promijeniti u slučaju koristi: "Odvratno je što je taj ubojica (Staljin) sada odjednom na našoj strani, a sve čistke itd. odjednom su zaboravljene". Nakon poraza Trećeg Reicha Orwell je radio za Observer te je posjetio razne zarobljeničke logore i uočio da su neki Rusi promijenili strane te su se borili za Nijemce.Opis Emmanuela Goldsteina s kozjom bradicom podsjeća na Lava Trockog. Goldsteinova knjiga podsjeća na parodiju stvarne Trockine knjige Izdana revolucija iz 1937. koja je kritizirala Staljinov model Sovjetskog Saveza. Gwyneth Roberts smatra da je uzor za Goldsteina bio i ljevičar Andres Nin, španjolski vođa POUM-a s kojim se Orwell borio u Španjolskom građanskom ratu, a koji je govorio da je Staljin izdao vrijednosti socijalizma. Nina su poslije smaknuli sovjetski agenti.Sveprisutnost Velikog Brata, koji na plakatima ima brkove, podsjeća na kult ličnosti, možda Staljinov ili Hitlerov. Vijesti Oceanije naglašavaju rekordne brojke produkcije baš kao i u SSSR-u gdje su se glorificirale tvornice i osobe koje su postigle nove rekorde u proizvodnji.
Mučenja Ministarstva ljubavi podsjećaju na procedure NKVD-a i njihove metode ispitivanja, Orwellovi "špijuni", djeca i mladež koje su učili da paze na neprijatelje države, temelji se na mladim sovjetskim pionirima koji su tražili "neprijatelje ljudi" te ih izdavali NKVD-u. Te su aktivnosti bile dio velike čistke od 1936. do 1938. Orwell je saznao o slučaju Pavlika Morozova, 14-godišnjeg pionira koji je 1930-ih prijavio svoju obitelj sovjetskoj policiji jer je gomilala žitarice nakon čega su ga seljaci ubili a sovjetske vlasti mu potom sagradile spomenike diljem države kao primjer uglednog pionira mladim naraštajima.Mlada liga protiv seksa temelji se na mladim komunistima nazvanim komsomol. Iako nisu vršili eksplicitni celibat, komsomol nije ohrabrivao seksualnost među svojim članovima jer se smatralo da sprječava posvećenost partiji.
Misaona policija, koja je znala uhititi ljude samo zbog "anti-sovjetskih" primjedbi, temelji se na NKVD-u, ali i na tajnoj policiji Tokubetsu Kōtō Keisatsu koja je osnovana 1911. u Japanu i stavljala u zatvor osobe koje su "zatrovane opasnim ideologijama" te su sumnjale u japansku vlast. Keisatsu je doista imao nadimak "misaona policija" puno prije Tisuću devetsto osamdeset četvrte.Dvije minute mržnje i tjedan mržnje temelje se na stalnim okupljanjima koje su sponzorirali organi SSSR-a tijekom Staljinova razdoblja kao i njihova ritualna demonizacija neprijatelja. Orwell je predvidio i poplavu kratica raznih organizacija i ustanova. Režim Oceanije rabi razne kratice. Ministarstvo istine zove se "Minist", partija engleski socijalizam zove ingsoc slično kao i sovjetske i nacističke česte kratice: npr. Komunistička unija mladih skraćena je na komsomol; Komunistička internacionala skraćena je na Kominterna; Geheime Staatspolizei skraćen je na Gestapo itd.Posao je Winstona Smitha revizija povijesti kao i izbacivanje "neosoba", koje režim više ne trpi, iz povijesnih arhiva. To vuče paralele na Staljinove metode "brisanja" nepoželjnih osoba s fotografija, iz knjiga i časopisa. Jedan slavni primjer jest fotografija Staljina i Ježova s koje je Ježov izbrisan nakon što je smaknut i postao nepoželjan u SSSR-u.
"Naredbe dana" Velikog Brata temelje se na Staljinovim "naredbama dana" tijekom rata. Slogan ingsoca "naš novi, sretan život" ponavlja se na telekranima i također podsjeća na Staljinovu izjavu iz 1935.: "Život je postao bolji, drugovi, život je postao veseliji." Zbog takvih paralela Tisuću devetsto osamdeset četvrta bila je 1950. zabranjena u SSSR-u, ali skoro i u SAD-u i Britaniji tijekom kubanske krize.
Tisuću devetsto osamdeset četvrta zapravo proširuje Orwellov vlastiti esej Bilješke o nacionalizmu iz 1945. o manjku vokabulara potrebna da bi se objasnio nepriznat fenomen iza određenih političkih sila. Službeni "skraćeni" jezik partije, novogovor, ukazuje na tu problematiku. U eseju Zašto pišem (engl. Why I Write), sâm Orwell je utvrdio: "Pisati jednostavno snažnim jezikom podrazumijeva neustrašivo razmišljanje, a ako je netko neustrašiv, ne može biti politički komforan". Takva tema nalazi se i u Tisuću devetsto osamdeset četvrtoj jer država upotrebljava jezik da bi sve više proširila političku kontrolu nad ljudima koji govore isti. Partija stoga ima izvrnut i korumpirani jezik: novogovor. Temelji se na teoriji tadašnjih pisaca da su misli ovisne o riječima koje ju izražavaju te stoga jezik koji ne sadrži određene riječi ili ideje neće moći odraziti te ideje među ljudima koji ga govore. Cilj je novogovora da sve ideje koje ne slijede principe ingsoca postanu maglovite i neodređene te su stoga nepodobne riječi kirurški uklonjene iz jezika. Time partija ima 'vodootporan' politički jezik u kojem su sve "neodređene i plitke sjene značenja" starog jezika uništene zajedno s djelima velikih pisaca koji su ga upotrebljavali. I nacionalizam je utkan u radnju.
negativan nacionalizam: mržnja Oceanijaca usmjerena protiv Emmanuela Goldsteina i državnih neprijatelja
premještan nacionalizam: usred govora govornik promijeni neprijatelja Oceanije te se publika odmah preokrene i usmjeri mržnju protiv novog neprijatelja (prvo je neprijatelj Eurazija, zatim je odjednom saveznik, a novi je neprijatelj Istazija)
Tijekom cijelog svog života Orwell je nastojao ostvariti ravnotežu između javnih i privatnih vrijednosti, između kreativnog i neophodnog rada. Bio je zaokupljen javnim i političkim životom, ali je bio i svjestan važnosti privatnog života pojedinaca kao i vrijednosti svakodnevice. Jedan od razloga zašto je smatrao da su prolovi u Tisuću devetsto osamdeset četvrtoj ostali ljudska bića, kao što je Winston komentirao Juliji, nalazio se u njihovim privatnim životima i emotivnim vezama koji su ostali nedodirnuti partijom. Članovi partije imaju privilegije koji prolovi nemaju, ali im partija određuje koga će sresti, s kim će provesti slobodno vrijeme, s kim će stupiti u brak te njih stav prema svemu. Orwell je smatrao da bi država trebala opskrbiti društveni okvir za svoje građane, ali ne i diktirati kako će živjeti svoj privatni život; ako to učini, postat će manja ljudska bića.
Jedna je od glavnih tema priče cenzura, osobito u Ministarstvu istine gdje se fotografije retuširaju a javni arhivi izmjenjuju da bi se riješili neugodnih "neosoba" (ljudi kojih se partija odlučila riješiti i izbrisati iz povijesti). Telekrani pokazuju nevjerojatno preuveličane i lažne brojke o stalno rastućoj ekonomiji i sve boljem životnom standardu iako u stvarnosti građani žive sve lošije te čak i normalne namirnice postaju rijetkost. Stalno se dobivaju i izvješća o velikim pobjedama na ratnom polju iako je krajni cilj rata nepoznat a neprijatelji neodređeni. No nitko od građana ne može neutralno povjeriti informacije jer partija kontrolira sve medije. Sam Orwell jednom je izjavio: "Već sam u ranijoj dobi primjetio da se nijedan događaj ispravno ne objavljuje u novinama."
Partija zahtijeva da svi građani budu apsolutno poslušni prema državi. Za O'Briena nije dovoljno što će netko postati potpuno poslušan rob, Winston mora u jednakoj mjeri zavoljeti Velikog Brata u isto onoj u kojoj ga je isprva zamrzio. Stoga mu se mora slomiti otpor, prvo fizički, zatim psihički, kada izda Juliju, te tako izgubi svoj integritet i slobodnu volju. Julijina je pobuna pak više instinktivna i izravna od Winstonove te zna čak bolje organizirati i sakriti svoje tajne aktivnosti. Ona također zna zašto partija vodi restriktivnu politiku prema seksu: spolni čin mora biti ili dužnost u braku ili bezvoljni susret da bi partija seksualnu frustraciju mogla preusmjeriti u mržnju prema neprijateljima. Stoga je spolni odnos između Winstona i Julije sam po sebi politička pobuna.
Građani Oceanije, osobito članovi šire partije, nemaju stvarne privatnosti. Mnogi žive u stanovima u kojima su dvosmjerni telekrani, koji istodobno emitiraju program, ali mogu služiti i kao kamere koje snimaju sve oko sebe. Pošta se redovno otvara i čita prije slanja, misaona policija zapošljava tajne agente koji prijavljuju ljude subverzivnih misli. Ovo potpuno nadziranje građana osigurava kontrolu države.Abbott Gleason, Jack Goldsmith i Martha C. Nussbaum navode da se iz priče može interpretirati i nepolitička, ambivalentna tema. Po njima, prava religija ne nalazi se u institucijama Oceanije već u protukulturi sljedbenika disidenta, Židova Emmanuela Goldsteina i njegova teksta spasenja, zabranjene knjige. To vuče paralale s ranim kršćanstvom tijekom Rimskog Carstva. Nova kultura agresivna prema religiji potiskuje je, ali se javlja prorok koji skuplja sljedbenike te se javlja novi zavjet koji potajno kruži po gradovima. Winston traži time oslobođenje od tiranije uz pomoć (ispostavlja se) zamišljena proroka iz Izraela, što se može tumačiti kao doza poštovanja prema značenju kršćanskog evanđelja.
Recenzije romana bile su u velikoj većini pohvalne. Kritika New York Timesa od 12. lipnja 1949. bila je posebno pozitivna: "James Joyce, u liku Stephena Dedalusa, napravio je danas već slavnu podjelu između statične i kinetičke umjetnosti. Veliko je umjetničko djelo statično u svojem učinku: postoji u sebi samome, ne zahtijeva ništa izvan sebe. Kinetičko umjetničko djelo postoji da bi zahtjevalo: nije samodostatno, već zahtijeva ili gnušanje ili žudnju da bi ostvarilo svoju ulogu. [...] Orwellova Tisuću devetsto osamdeset četvrta veliko je ostvarenje kinetičke umjetnosti. Ovo možda znači da je njezina veličina samo trenutna, njezina snaga samo za nas, sada, za ovu generaciju, ovu godinu, da je možda osuđena da bude polog vremena. Svejedno je vjerojatno da nijedno drugo djelo ove generacije nije stvorilo toliku žudnju za slobodom toliko iskreno a gnušanje tiranije s tolikom punoćom."Aldous Huxley, autor tematski slične distopijske knjige Vrli novi svijet, napisao je 1949. pismo Orwellu u kojem je hvalio Tisuću devetsto osamdeset četvrtu kao "vrhunsku i duboko značajnu knjigu", ali je smatrao da je totalitarna budućnost pogrešno predviđena jer je ipak izvjesnija 'meka moć' vladajuće klase: "Bi li politika "čizme na licu" mogla trajati unedogled jest upitno. Moje je uvjerenje da će vladajuća oligarhija pronaći manje agresivne i razorne načine vladanja i zadovoljavanja želje za moći, a ti će načini sličiti onima koje sam opisao u Vrlom novom svijetu." Orwell je odgovorio Huxleyju da ipak sumnja u proročansku vrijednost Vrlog novog svijeta jer "nijedno društvo takve vrste ne bi moglo opstati duže od nekoliko generacija jer bi vladajuća klasa koja jedino misli u terminima 'dobre zabave' brzo izgubila svoju vitalnost".
Učinak Tisuću devetsto osamdeset četvrte na engleski jezik bio je golem: koncepti Velikog Brata, sobe 101, misaone policije, zlomisli, novogovora i dvomisli postale su česte fraze kojima se protivi nečijoj opasnosti od totalitarnog autoriteta. Orwell se redovito poistovjećuje s godinom 1984. te je asteroid 11020 Orwell koji je u srpnju te godine otkrio Antonín Mrkos dobio ime po tom piscu. Iste godine emitirana je i televizijska reklama 1984. kojom je kompanija Apple Inc. javnosti predstavila svoj novi osobni kompjuter Macintosh. Napravljena je kao kratki igrani film u režiji Ridleya Scotta, a nadahnut Orwellovim slavnim romanom. U njemu siromašnim prolovima preko telekrana vlastodržac nalik na Velikog Brata drži govor u kojem slavi "objedinjenje misli" sve dok mlada atletičarka koju progone policajci ne uspije baciti čekić u ekran i razbiti ga šokirajući publiku. Na kraju se pojavljuje natpis: "24. siječnja Apple će predstaviti Macintosh. I vidjet ćete zašto 1984. neće biti kao 1984."U srpnju 1974. David Bowie izdao je singl 1984 s albuma Diamond Dogs koji je prvotno bio namijenjen nikad dovršenom mjuziklu nadahnutim Orwelovim djelom.U rujnu 2009. engleski alternativni rock sastav Muse objavio je album The Resistance, u kojem su bile pjesme koje je nadahnula 1984.Reference na teme, koncepte i detalje iz romana često su se javljale u popularnoj kulturi, osobito u popularnoj glazbi i medijima. Jedan je primjer popularna TV reality emisija Big Brother, u kojoj skupina ljudi živi zajedno u velikoj kući izolirana od svijeta dok ih stalno snimaju kamere.
U studenom 2011. vlada Sjedinjenih Država pred Vrhovnim sudom SAD-a izjavila je da želi nastaviti s primjenom praćenja pojedinaca uz pomoć GPS-a a da prije ne traži nalog. Kao odgovor sudac Stephen Breyer pitao je što to znači za demokratsko društvo. Breyer je zapitao: "Ako pobijedite u ovom slučaju, onda ništa ne sprječava policiju ili vladu od javnog nadziranja svakog građana SAD-a 24 sata dnevno. Dakle, ako pobijedite, stvarate nešto što zvuči kao 1984....."Godine 1984. roman je adaptiran u istoimeni film u kojem je glumio John Hurt kao Winston Smith. Godine 2006. filmska inačica O za osvetu puštena je u kinodistribuciju te je imala iste teme i principe kao Tisuću devetsto osamdeset četvrta, a u jednoj od ključnih uloga također je glumio John Hurt, ovog puta kao "Veliki Brat". Epizoda serije Doctor Who, zvana The God Complex, opisuje svemirski brod maskiran kao hotel koji ima sobu broj 101.
Mnogi uzimaju i slavni kultni ZF-film Brazil Terryja Gilliama iz 1985. kao svojevrsnu parafrazu svijeta Tisuću devetsto osamdeset četvrte. Radni naslov tog filma bio je 1984. 1/2.Razni teoretičari zavjere, kao što su David Icke, Alex Jones i drugi, često su spominjali Orwella i Tisuću devetsto osamdeset četvrtu u kontekstu svojih teorija o smjeru kojim neki političari žele odvesti moderno društvo.
Godine 2009. bivši voditelj britanskog Odjela za vladinu komunikaciju (GCHQ), David Pepper, na BBC-jevu je programu Who's Watching You naveo da je postalo nužno za vladu snimati sav telefonski i internetski promet da bi se borila protiv terorizma. Novinar Guardiana, Henry Porter, kao odgovor je napisao članak Boriti se protiv 1984. u kojem je naveo da se Pepper rodio iste godine kada je Orwell napisao svoj slavni roman, 1948., te usporedio zahtjev za što većim nadziranjem običnih građana s nepoznatim neprijateljima i neodređenom prijetnjom Oceanije koja kao posljedicu ukida ljudsko pravo na privatnost.Godine 2013. izbio je skandal kada je Guardian razotkrio da je NSA razvila program Prizmu koji potajno špijunira i analizira telefonske i internetske razgovore ljudi diljem svijeta. Mnogi su potom usporedili Prizmu s Tisuću devetsto osamdeset četvrtom. Novinar Guardiana Stephen Moss zapisao je da je nakon tog skandala "Orwell relevantniji nego ikada" te da je prodaja Tisuću devetsto osamdeset četvrte na Amazonu.com nakon skandala porasla za 7.000 %. U jednom istraživanju nakon tog skandala, u lipnju 2013. više od polovice američkih ispitanika složilo se s tvrdnjom da "živimo u razdoblju Velikog Brata."Godine 2005. časopis Time stavio je Tisuću devetsto osamdeset četvrtu na popis sto najboljih romana napisanih na engleskom jeziku od 1923. Prema istraživanju 500 britanskih profesora iz 2013., u kojem se tražilo da nabroje najdraže knjige, 1984. se našla na visokom šestom mjestu.Riječ unpeople (ljudi za odstrel), iz romana, koju se koristi radi oslikavanja koncepta cinične i prijetvorne britanske politike poslije Drugoga svjetskog rata.
1984. (Studio One), TV-drama koju je američka TV-mreža CBS emitirala 1953. u okviru antologije Westinghouse Studio One
Tisuću devetsto osamdeset četvrta, tv-drama u produkciji BBC-ja s Peterom Cushingom u glavnoj ulozi, originalno emitirana 1954. godine
1984., američki igrani film iz 1956. godine s Edmondom O'Brienom u glavnoj ulozi
Tisuću devetsto osamdeset četvrta, britanski igrani film iz 1984. godine s Johnom Hurtom u glavnoj ulozi
1984., opera Lorina Maazela iz 1985. godine.Krajem 1983. Radiotelevizija Beograd emitirala je posebno izdanje emisije Petkom u 22 posvećeno Orwellovu romanu pod naslovom Dobro veče, gospodine Orvel. U njoj je dramatizirana jedna scena iz romana, a u njoj je lik Winstona Smitha tumačio Petar Kralj, a lik Parsonsa Slobodan Aligrudić.
(engl.) Tisuću devetsto osamdeset četvrta, cijeli roman (javno vlasništvo u Kanadi)ostalo

Tko je ovdje lud? (eng. O Brother, Where Art Thou?) je komedija braće Coen iz 2000. smještena u Mississippi u vrijeme Velike depresije (točnije u 1937.).
Film je djelomično temeljen na Homerovoj Odiseji te noveli Howarda Waldropa A Dozen Tough Jobs iz 1989.Samim svojim izvornim naslovom, film prikazuje skrivenu referencu na drugi tip stvaranja mitova: snimanje filmova, posebno na satiru Prestona Sturgesa iz 1941., Sullivanova putovanja, u kojem se naslovni junak odlučuje snimiti strašni, društveno angažirani film nazvan O Brother, Where Art Thou?. Nakon što redatelj osjeti nevolje na svojoj koži, odlučuje da su humoristični filmovi vrijedniji nego samovažne drame. Osim toga, film braće Coen ima i ton i realni prikaz ere Velike depresije koji su isprepleteni s komičnim elementima.
U filmu nastupaju George Clooney, John Turturro, Tim Blake Nelson, John Goodman, Holly Hunter i Charles Durning. Soundtrack album s tradicionalnim američkim pjesmama osvojio je Grammy za najbolji album 2001.
Film govori o trojici odbjeglih zatvorenika. Ulysses Everett McGill (George Clooney), poznat kao Everett, Pete Hogwallop (John Turturro) i Delmar O'Donnel (Tim Blake Nelson) bježe s robije u potrazi za 1,2 milijuna dolara za koje Everett tvrdi da je ukrao i zakopao prije nego što je zatvoren.
Skupina se daje u potragu za blagom, a nakon što naiđu na baptističko krštenje na rijeci, Pete i Delmar se iznenada odluče krstiti. Kako se putovanje nastavlja, na kratko putuju s mladim gitaristom (stvarnim blues glazbenikom Chrisom Thomasom Kingom). On se predstavlja kao Tommy Johnson koji, nakon što su ga upitali, otkriva da je prodao dušu vragu u zamjenu za vještinu sviranja gitare. Tommy opisuje vraga riječima 'Bijel, bijel kao vi dečki... s praznim očima i dubokim glasom. Voli putovati sa starim gadnim psom.', što se podudara s opisom policajca koji progoni trojac. Ova epizoda slična je priči o stvarnom blues glazbeniku Robertu Johnsonu koji je navodno prodao dušu kako bi naučio svirati.
Njih četvorica na lokalnom radiju snimaju pjesmu "Man of Constant Sorrow", nazivajući se Soggy Bottom Boys. Iako pjesmu snimaju kako bi se dokopali nešto lakog novca, ona kasnije postaje popularna diljem države. Trio se rastaje od Tommyja nakon što im je policija otkrila auto i nastavlja putovanje. Među mnogim teškoćama s kojima se susreću, najpoznatije su putovanje autom i pljačka banke s Georgeom Nelsonom (koji mrzi da ga zovu Baby Face Nelson), susret s tri sirene koje ih zavode i uspavaju (na sličan način kao one u Odiseji), nakon čega predaju Petea u zamjenu za nagradu te prijevara od gorostasnog prodavača Biblija zvanog Big Dan. Nakon svega toga, Everett i Delmar stižu u Everettov rodni grad gdje saznaju da je njegova žena, Penny, zaručena za Vernona T. Waldripa te odbija uzeti Everetta natrag. U kinu otkrivaju da je Pete još živ, a nakon što ga kasnije spašavaju, on im kaže da je odao lokaciju blaga. Everett otkriva da blago zapravo ne postoji. Spomenuo ga je samo kako bi nagovorio njih dvojicu (s kojima je bio okovan) da pobjegne kako bi se vratio ženi. Pete se razbjesni zato što je imao još samo 12 dana robije kad je pobjegao. Umjesto toga, sada je osuđen na kaznu koja će ga zadržati u zatvoru do 1987. Iako je pobjegao drugi put, bit će prisiljen živjeti kao bjegunac do kraja života - bez blaga da to nadoknadi. Pete se tako razbjesni na Everetta da se njih dvojica potuku.
Tijekom tuče nalijeću na skupinu Ku Klux Klanovaca koja namjerava objesiti Tommyja. Preruše se i pokušaju ga spasiti. Big Dan, vođa Klana, otkriva svoj identitet i nastaje kaos. Pod kapuljačom 'Velikog čarobnjaka' otkriva se Homer Stokes, kandidat na predstojećim izborima. Trojac bježi s Tommyjem, prerezavši oslonce velikog gorućeg križa, koji pada na skupinu Klanovaca, uključujući Big Dana.
Everett nagovara Petea, Delmara i Tommyja da mu pomognu pridobiti ženu. Ušuljaju se na večeru na kojoj je i ona nazočna, prerušeni kao glazbenici. Everett pokuša nagovoriti svoju ženu da ima dobre namjere, ali ga ona odbije. Grupa počne izvoditi "Man of Constant Sorrow". Gomila ih prepozna kao Soggy Bottom Boyse i podivlja. Homer Stokes, s druge strane, prepoznaje ih kao skupinu koja je upropastila njegov linč. Počne vikati da se zaustavi glazba, na veliko negodovanje publike. Nakon što otkrije svoje poglede o bjelačkoj superiornosti, rulja ga istjera iz grada. Pappy O'Daniel, suparnički kandidat, iskorištava priliku i pohvali Soggy Bottom Boyse. Zatim ih upita je li ih nevolja sa zakonom inspirirala njihovu glazbu, a nakon što Everett odgovori potvrdno, Pappy ih nagrađuje pomilovanjem, dok se cijeli događaj snima i emitira na radiju. Penny prihvaća Everetta natrag, ali zahtjeva da on pronađe njezin izvorni prsten ako će se vjenčati. Ovaj niz događaja sličan je Odisejevom povratku na Itaku i njegovim izazovom da pridobije Penelopu od njezinih prosaca.Skupina se daje u potragu za prstenom koji se nalazi u kolibi u dolini za koju je Everett tvrdio da je u nju sakrio blago. Po dolasku, policija naređuje njihovo uhićenje i vješanje. Everett počne prosvjedovati da im je oprošteno na radiju, ali šef policije mu odvraća kako to nije valjano. Tvrdi da, i da im je oprošteno ili nije, njihove su akcije iznad zakona, što je ljudska kreacija. Dolinu iznenada poplavljuje voda, a oni se spašavaju od vješanja. Tommy pronalazi prsten u stolu koji pluta na novonastalom jezeru te se oni vraćaju kući. No, nakon što Everett preda prsten ženi, ona mu kaže da to nije onaj pravi i ponovno počne zahtijevati da joj ga vrati. Film završava kadrom slijepog proroka koji je trojac susreo na početku filma, još na drezini.
George Clooney kao Ulysses Everett McGill. Okretan i brbljav, Everett je zatvoren zato što se bavio pravom bez dozvole. Bježi iz zatvora kako bi spriječio ženu da se uda za drugog muškarca i zabrani mu viđati djecu. Ulysses je latinski oblik imena Odisej, junaka Homerove Odiseje.
Tim Blake Nelson kao Delmar O'Donnell. Delmar je dobroćudan, ali naivan. Zatvoren je zbog pljačke Piggly Wiggly supermarketa u Yazoo Cityju; isprva tvrdi da je nevin, ali kasnije priznaje zločin. Delmar kaže kako će iskoristiti Everettovih (nepostojećih) 1,2 milijuna dolara kako bi otkupio obiteljsku farmu jer vjeruje da "nisi nikakav čovjek ako nemaš zemlje."
John Turturro kao Pete Hogwallop. Grubi, okrutni kriminalac, Pete otkriva malo toga o svojoj prošlosti. Vjeruje kako treba biti odan "svojti" čak i kad njegov rođak Wash izda skupinu. Sanja o odlasku na zapad i otvaranju otmjenog restorana gdje bi bio šef sale. Pristao je na bijeg iako se kasnije otkriva kako mu je do isteka kazne ostalo tek dva tjedna.
John Goodman kao Daniel 'Big Dan' Teague. Big Dan je jedan od neprijatelja trojca u filmu. Predstavljajući se kao prodavač Biblija, prevari Everetta, a zatim ga opljačka. Kasnije otkriva trojcu svoj pravi identitet nakon što se oni prišuljaju skupu Ku Klux Klana. Big Dan ima jedno oko, kao i kiklop Polifem u Odiseji. Sugerira se da je lik temeljen na putujućem prodavaču Biblija koji iskorištava ženu u kratkoj priči Good Country People Flanneryja O'Connora.
Holly Hunter kao Penny McGill djevojački Wharvey. Zahtjevna žena, Penny Wharvey dosađuje Everettovo ponašanje i rastaje se od njega dok je on u zatvoru, rekavši njihovoj djeci da ga je pregazio vlak. Zaručena je za Vernona T. Waldripa, no Everett je ponovno osvaja. Njezino ime vjerojatno je preuzeto od Odisejeve žene, Penelope.
Charles Durning kao Guverner Menelaj "Pappy" O'Daniel. Pappy O'Daniel je guverner Mississippija. Često ga se može vidjeti kako galami na svog sina i vođe kampanje, koji su prikazani kao glupani. Prvo ime Pappyja O'Daniela, Menelaj, je ime spartanskog kralja koji se borio zajedno s Odisejem u Trojanskom ratu.
Chris Thomas King kao Tommy Johnson. Tommy Johnson je vješti blues glazbenik. On je prateći gitarist u sastavu koji Everett nesvjesno formira, Soggy Bottom Boys. Tvrdi da je prodao dušu vragu kako bi naučio svirati gitaru. Čini se da je njegov lik temeljen na stvarnom blues gitaristu istog imena.
Daniel von Bargen kao Šerif Cooley. Šerif progoni trojac tokom cijelog filma. Na kraju ih i hvata nakon što su dobili pomilovanje na radiju; no, bez obzira na to, on ih želi objesiti. On odgovara Tommyjevu opisu vraga: njegove sunčane naočale izgledaju kao "velike prazne oči", a putuje sa psom vodičem. Nakon što mu kažu kako bi bilo nezakonito objesiti pomilovane bjegunce, on odvraća kako je "zakon ljudska institucija".
Wayne Duvall kao Homer Stokes. Homer Stokes je drugi kandidat na predstojećim izborima za guvernera Mississippija. Putuje s maskotom patuljka, koji predstavlja "malog čovjeka", te s metlom, s kojom obećava da će "počistiti državu". On je i Veliki čarobnjak Ku Klux Klana.
Ray McKinnon kao Vernon T. Waldrip. Vernon T. Waldrip je zaručnik Penny Wharvey. On je i direktor kampanje Homera Stokesa. Sugerira se da je njegovo ime zapravo iskrivljeno ime romanopisca Howarda Waldropa čija je novela A Dozen Tough Jobs bila jedna od inspiracija za film. Ime lika može biti i aluzija na If I Forget Thee Jerusalem Williama Faulknera koji uključuje lika zvanog Vernon Waldrip.
Michael Badalucco kao George Nelson. Mrzi kad ga zovu Baby Face Nelson (stvarni pljačkaš banki u tridesetima). Pati od manične depresije.
Stephen Root kao Čovjek s radija. Slijepi direktor radijske postaje na kojoj je snimljen hit Soggy Botttom Boysa, "Man of Constant Sorrow".
Lee Weaver kao Slijepi prorok. Važan lik u filmu, Slijepi prorok ishod pustolovine trojice glavnih junaka, kao i nekoliko drugih događaja.
Glavna tema filma je povezanost stare glazbe i političkih kampanja u južnim državama Sjedinjenih Država. Glazba se referira na običaje, institucije i običaje u kampanji bosizma i političkih reformi koji su obilježili južnjačku politiku u prvoj polovici dvadesetog stoljeća.
Ku Klux Klan, tada politička snaga bjelačkog populizma, prikazan je kako pali križeve i upušta se u svečani ples. Lik Menelaja "Pappyja" O'Daniela, guvernera Mississippija i domaćina radijske emisije 'The Flour Hour', sličan je po imenu i vladanju W. Lee "Pappyja" O'Daniela, guvernera Teksasa i kasnijeg američkog senatora. W. Lee O'Daniel se bavio proizvodnjom brašna te koristio sastav zvan Light Crust Doughbyos u svojoj radijskoj emisiji. U jednoj je kampanji nosio metlu i koristio je kao simbol reformi, obećavajući kako će pomesti pokroviteljstvo i korupciju. U sceni koja je podsjećala na film, tijekom svoje kampanje iz 2003. za guvernera Kalifornije, Arnold Schwarzenegger je držao metlu i obećavao kako će pomesti insajdere i manipulatore iz ureda.Iako film posuđuje neke stvari iz stvarne politike, ima nekoliko očiglednih razlika između likova i povijesnih političkih osobnosti. O'Daniel iz filma kao tematsku pjesmu svoje kampanje koristi "You Are My Sunshine" (koju je snimio stvarni guverner Louisiane, James Houston "Jimmie" Davis), a Homer Stokes, kao izazivač aktualnog O'Daniela, prikazuje sebe kao "reformskog kandidata", koristeći metlu kao rekvizit.
Većina glazbe korištene u filmu je folk glazba iz perioda u koji je film smješten ili od ranije, uključujući folk/bluegrass pjevača iz Virginije, Ralpha Stanleyja. Pojavljuju se i pogrebne i mrtvačke pjesme, tema koja se često javlja u appalchianskoj glazbi ("Oh Death", "Lonesome Valley", "Angel Band") nasuprot veselim pjesmama ("Keep On the Sunnyside", "You Are My Sunshine") u drugim dijelovima filma.
Lik gitarista Soggy Bottom Boysa trebao je biti referenca na Roberta Johnsona, koji je poznat po tvrdnji kako je prodao dušu vragu kako bi naučio svirati gitaru. Mnogi gledatelji su smatrali kako bi Robert Johnson bilo prikladnije ime, ali je T-Bone Burnett objasnio kako lik nije trebao predstavljati Roberta Johnsona.
Soggy Bottom Boys je izmišljeni kvartet iz ere Velike depresije iz filma Tko je ovdje lud?. Ime Soggy Bottom Boys je vjerojatno referenca na slavni bluegrass sastav Foggy Mountain Boys iz četredesetih, ali i humoristično ime dano dvojici pratećih pjevača koji su prije toga imali mokro krštenje. Hit singl Soggy Bottom Boysa je "Man of Constant Sorrow" Dicka Burnetta, pjesma koja je već postigla slavu u stvarnom životu.Nakon objavljivanja filma, izmišljeni je sastav postao tako popularan da su stvarni glazbenici koji su stajali iza glazbe Ralph Stanley, John Hartford, Alison Krauss, Emmylou Harris, Gillian Welch, Dan Tyminski i drugi, izvodili glazbu iz filma na koncertu i filmu Down from the Mountain.Glasovi iza Soggy Bottom Boysa su poznati bluegrass glazbenici: Dan Tyminski, kantautor iz Nashvillea Harley Allen i Pat Enright iz Nashville Bluegrass Banda. Trojac je osvojio nagradu CMA za singl godine i Grammy za najbolju country vokalnu suradnju, oboje za "Man of Constant Sorrow". Tim Blake Nelson, koji je glumio Delmara O'Donnella u filmu (jedan od Soggy Bottom Boysa) sam je pjevao glavni vokal za pjesmu "In the Jailhouse Now"."Man of Constant Sorrow" ima pet verzija: dvije su korištene u filmu, jedna u videospotu, a dvije na soundtracku. Iako je poslije filma postala slavna, pjesma se rijetko puštala na radijskim postajama te dostigla tek 35. mjesto na Billboardovoj country ljestvici singlova 2002.
Brojne su sličnosti između Tko je ovdje lud? i Homerove Odiseje, a idu od očitog do skrivenog. Iako Coenovi isprva nisu namjeravali temeljiti film na Homerovu epu, Joel Coen je rekao:
"To nam je jednostavno palo na pamet kad smo započeli priču o nekome tko se vraća kući, a iako su sličnosti epizodne, one su se razvile u cjelinu. Priča je vrlo djelomično i neozbiljno temeljena na Odiseji."Iako je priča u cjelini samo djelomično slična Odiseji, ima nekoliko "epizoda" koje do u detalje podsjećaju na klasični utjecaj.
Jedina direktna referenca je rečenica na početku filma, "O junaku mi kazuj, o Muzo, o prometnom onom...", što je projevod prve rečenice Odiseje. Osim toga, postoji nekoliko likova koji dijele imena slična likovima iz Odiseje:
Ulysses, latinski oblik grčkog imena Odisej, je ime protagonista filma, Ulyssesa Everetta McGilla.
Menelaj 'Pappy' O'Daniel, koji daje pomilovanje Soggy Bottom Boysima na kraju filma, ima isto ime kao spartanski kralj koji se borio s Odisejem u Troji.
Protivnik Pappyja O'Daniela na izborima je Homer Stokes, koji dijeli ime s autorom Odiseje.
Odisejeva žena zvala se Penelopa. Penny, skraćena verzija Penelope, je ime Everettove žene.
Pjesma sa soundtracka Soggy Bottom Boysa zove se 'Man of Constant Sorrow' (tužni čovjek). Homer opisuje Odiseja kao čovjeka s mnogo briga.
U sceni u kojoj Pappy O'Daniel govori o predtojećoj kampanji u restoranu, iza njegova ramena može se vidjeti Homerova bista.Mnogi drugi likovi povezani su bez doslovnog prijevoda. Sirene koje zavode heroje su sirene koje pokušavaju zavesti Odiseja i njegove ljude. Vernon simbolizira prosce koji čekaju da se ožene Penelopom. Slijepi prorok je Tirezije, slijepi prorok duh. Postoji mnogo drugih odnosa između likova.
Očita je referenca s Everettovim imenom, Ulysses (latinski oblik imena Odisej). Odisej je snalažljiv i rječit, kao i Everett. Everett koristi svoju inteligenciju kako bi se izvukao iz neugodnih situacija, kao i Odisej. Za Odiseja se u nekim prijevodima kaže da je "snalažljiv čovjek" ili "taktičar". Everett jednom spominje važnost taktike, a u drugoj prilici sam sebe naziva taktičarom. Odisej se često nađe u nevolji kad zaspe na svojim putovanjima, kao i Everett, a često se budi brzo i mrmlja, "Moja kosa!"
Odisej je stavio Penelopinu vjernost na iskušenje pojavivši se pred njom prvi put prerušen, a Penelopa ga ne prepoznaje sve dok se on ne otkriva. Everett se pojavljuje prerušen na pozornici kad pjevaju "Man of Constant Sorrow". Penny ga ne prepoznaje sve dok joj se ne otkrije. Osim toga, prosci dolaze zaprositi Penelopu, a "prosac" dolazi pokušati i oženi Penny.
Big Dan Teague (s povezom za oko) podsjeća na kiklopa Polifema. U Odiseji, kiklop zaspi, a Odisej i njegova družina mu izvade oko užarenom cjepanicom. U filmu, Big Dan umalo ostaje slijep nakon što prema njemu počne padati šiljasta motka zastave Konferederacije, ali ju uspijeva uhvatiti, nakon čega po njemu pada goreći križ koji otpušta Everett. No, križ usmjerava motku u Teagueovo zdravo oko, čime se kompletira paralela s kiklopom.
Sirene zavode Odiseja i njegove ljude svojim pjevanjem. U filmu, one čine isto i hipnotiziraju Everetta, Delmara i Petea i natjeraju ih da popiju raženo piće sve dok ne padnu u nesvijest. Dijele neke sličnosti s Kirkom koja je neke Odisejeve ljude pretvorila u životinje; Delmar misli da su žene vještice koje su pretvorile Petea u žabu krastaču nakon što ugleda žabu kako izlazi iz Peteove odjeće.
Slijepi direktor radijske postaje koji snima "Man of Constant Sorrow" podsjeća na Eola. Osim toga, mogu se povući paralele i s Homerom budući da je kao i on slijep te širi priču o Everettu preko njihove pjesme.
Crnac na drezini na pruzi vjerojatno je paralela s Nestorom, najstarijim od junaka Trojanskog rata kojem se obraća Odisejev sin Telemah. Homer ga nekoliko puta opisuje riječima 'gerenijski kočijaš': željeznička drezina može predstavljati Nestorovu kočiju. Nadalje, kao i Homerovu epu, on je slijep i bradat. No, vjerojatnije je da je to aluzija na Tirezija, koji je nagovijestio Odisejeva putovanja i patnje na povratku kući nakon što ga je Odisej posjetio u podzemlju.
Nemilosrdni šerif vjerojatno je analogija na Hada, a njegov pas podsjeća na Kerbera. Veza između Sotone i Posejdona možda je ubačena kad Everett spominje kako Sotona nosi "velike vile za sijeno" (trozubac); obje figure često se prikazuju s tim "rekvizitom".
Opsada putnika u Hogwallopovom štaglju dijeli sličnosti s Odisejevom opasnom avanturom između sa Skilom i Haribdom kad Everett počne bespomoćno vikati "Kvragu! U škripcu smo!" Ovo može biti i paralela s Odisejevom pogibelji u Polifemovoj špilji.
U jednom trenutku George Nelson počne pucati po stadu stoke. Odisej i njegovi suputnici poklali su krave boga sunca Helija. Odisej upozorava svoje ljude da ne kolju sveto govedo. Delmar upozorava Nelsona, "Oh, George, ne stoku!" Nadalje, u Odiseji, Odisejev brod pogađa munja - ubivši sve osim njega. U filmu, George biva osuđen na električnu stolicu. Tijekom parade prije smaknuća, netko iza rulje vodeći kravu počne vikati "Ubojica krava!!!"
Scena u kazalištu, kad Pete pokuša upozoriti Everetta i Delmara, slična je Odisejevom spuštanju u podzemni svijet, Had. Delmar, vjerujući da je Pete umro, zamijeni ga (pa tako i ostali u kazalištu) za duha. U ovoj sceni Pete predstavlja Tirezija u podzemlju.
Nakon što je Everett pretukao Waldripa, Everett upozori Delmara na nevjernost žena. Zanimljiva je usporedba s Agamemnonom, kojeg je žena prevarila, a ubio ga je njezin novi muž, koji upozorava Odiseja da ne vjeruje ženama.
Dijalog u sceni između Everetta i njegovih kćeriju potvrđuje utjecaj antike. Koristeći latinske izraze, jedna od djevojčica kaže da je Waldrip bona fide, a Everett odvraća da je on pater familias. Djevojčice koriste i izraz "prosac", bar dvaput.
U sceni gdje trojac i George Nelson sjede oko vatre nakon pljačke u Itta Beni, u pozadini stoje grčki stupci. (Stupci su vjerojatno Windsorske ruševine, smještene izvan Port Gibsona u Mississippiju).
Everett se vraća i kako bi spriječio brak i borio se s Vernonom, baš kao što i Odisej dolazi ubiti prosce. Everett, međutim, biva teško pretučen od strane Vernona.
Originalni naslov filma je referenca na film Prestona Sturgesa iz 1941., Sullivanova putovanja, u kojem protagonist (redatelj) želi režirati film o Velikoj depresiji nazvan O Brother, Where Art Thou koji će biti "komentar na moderne uvjete života, sirovog realizma, problema s kojima se suočava obični čovjek." Kako mu nedostaje iskustva na tom području, redatelj odlazi na putovanje kako iskusio ljudsku patnju, ali ga sabotira uznemireni studio. Film je po ugođaju sličan Sturgesovu filmu, uključujući scene sa zatvorenicima i crnačkim crkvenim zborom.Šerif koji progoni Everetta, Petea i Delmara nosi posebne sunčane naočale, čak i po noći; sličan je šerifu iz Hladnokrvnog kažnjenika.
Scena u kojoj se Everett, Pete i Delmar ušuljaju na skup Ku Klux Klana kako bi spasili Tommyja podsjeća na scenu iz Čarobnjaka iz Oza u kojem Limeni čovjek, Strašljivi Lav i Strašilo stižu u dvorac Zle vještice od Zapada te se moraju infiltrirati u Winkie vojsku kako bi ušli u dvorac i spasili Dorothy. Članovi KKK-a marširaju u istoj formaciji kao Winkieji i uzvikuju jednolično "oh-we-oh", dok se Everett, Pete i Delmar infiltriraju u grupu na isti način kao u sceni iz Čarobnjaka iz Oza, točnije izbacivši tri člana formacije, onesvijestivši ih i uzevši im uniforme. Govor Pappyja O'Daniela u kojem daje pomilovanje trojcu sadrži nekoliko aluzija na Čarobnjakov oproštajni govor od Oza.
Jedna epizoda animirane serije Baby Looney Toones Cartoon Networka naslovljena je "O Brother, Warehouse Art Thou?"
Južnjački reper Bubba Sparxxx u svojem spotu za Deliverance parodira film kroz njegove najvažnije dijelove.
Epizoda kviza Jeopardy! od 1. ožujka 2007. imala je tri kategorije u Double Jeopardy! krugu nazvane "O" (svaki točni odgovor počinje s "O"), BROTHER (o slavnim braćama) i WHERE ART THOU? (o biblijskom zemljopisu).

Toma Rosandić  (Split, 22. siječnja 1878. – 1. ožujka 1958.) bio je hrvatski kipar, arhitekt i likovni pedagog koji je veći dio svojeg umjetničkoga opusa ostvario u inozemstvu. Za života bio je, uz Ivana Meštrovića, najpoznatiji i najcjenjeniji hrvatski kipar.
Prve zanatske poduke o radu u drvu i kamenu, Rosandić je primio u očevoj zidarsko-kamenoklesarskoj radionici. Godine 1900. dolazi za šegrta u Bilinićevu klesarsku radionicu, u kojoj ostaje do 1903. Tu će upoznati pet godina mlađeg Ivana Meštrovića, kojeg će upravo Rosandić prvi učiti držati dlijeto u ruci. Bilinićeva radionica je funkcionirala kao svojevrsno učilište u kojem je Rosandić došao pod utjecaj Artura Ferraronija, najvrsnijeg majstora u radionici, koji će ga uputiti na daljnji neformalni studij u Rim, Firencu i Veneciju u kojima Rosandić boravi od 1903. do 1905. radeći, zajedno s Ferraronijem, na restauraciji loggiete srušenog venecijanskoga zvonika. U to vrijeme nastaje njegov Ženski akt, izložen 1906. na Mostra nazionale di belle arti u Milanu.
Od 1905. do 1908. ponovno je u Splitu i u tom razdoblju sve više od klesara postaje kipar, što potvrđuje i njegovo sudjelovanje na Prvoj dalmatinskoj umjetničkoj izložbi u Splitu 1908. godine: na toj izložbi sudjeluje s nekoliko radova među kojima se osobito ističe Grizodušje.Ključni događaj Rosandićeva umjetničkog razvoja bio je Meštrovićev poziv u Beč 1908., odakle Rosandić na splitsku izložbu šalje svoje radove. Tu će u svega nekoliko mjeseci ostvariti velik umjetnički napredak, ali ipak ne biva primljen na likovnu akademiju zbog svojega već izgrađena kiparskog rukopisa.Godine 1910. boravi i izlaže u Zagrebu, na najvažnijoj izložbi toga vremena Nejunačkom vremenu u prkos, koju je priredilo udruženje Medulić, kojem je Rosandić bio članom. Desetak izloženih radova pokazuju da je svoje kratko bečko razdoblje u kojem je imao prilike steći uvid u iznimno bogate umjetničke riznice metropole odlično iskoristio, što je imalo odjeka i u objavljenim kritičkim osvrtima. Grad Zagreb mu iste godine u iznimno jakoj konkurenciji poznatijih i priznatijih umjetničkih imena povjerava izradu spomenika Ruđeru Boškoviću za park ispred palače Akademije JAZU na Strossmayerovu trgu, te portret Andrije Fijana.Iste, 1910. godine Rosandić modelira i izrazito dojmljiv niz Glave Turaka. One će skupa s Meštrovićevim skulpturama Kosovskoga ciklusa kojem su pripadale, na Svjetskoj izložbi u Rimu 1911. godine Paviljonu Srbije osigurati veliku pozornost publike i medija, omogućivši tako Srbiji da ovim dojmljivim umjetničkim djelima hrvatskih autora uspješno propagira svoj politički program. Premda ove Glave Turaka samo općenito slijede Meštovićevu morfologiju, što je obzirom na njihovu funkciju uostalom bilo nemoguće izbjeći, Rosandiću će ova suradnja nezasluženo priskrbiti etiketu Meštrovićeva epigona koja će ga, premda je manje-više bila bez stvarnoga temelja, sporadično pratiti i nakon smrti.
Nakon uspjeha u Rimu, Rosandić 1912. i 1913. boravi u Beogradu, odakle se 1914. zajedno sa srpskom vojskom povlači preko albanskih planina, prepuštajući svoj dom i svoja djela ratnoj stihiji u kojoj će većina njih nestati, ostajući nam srećom poznata barem preko reprodukcija.
Godina 1915. prijelomna je u Rosandićevu stvaralaštvu. Strahote rata i patnje koje je osobno proživio potpuno su ga prožele te u to vrijeme nastaju njegova remek-djela Ecce homo i Glava Krista koja su vrhunac ne samo njegova opusa, nego i europske skulpture toga vremena.. Ratnoj stihiji anakroni formalno-sadržajni larpurlartizam nekih ranijih djela (reljefi Igra, Mladost) otplavila je neposredna ekspresija duboko proživljene patnje čovječanstva kojoj Rosandić instinktivno pronalazi kiparski ekvivalent u arhetipskoj tematici Kristove Kalvarije.
Godine 1916. iste će misaone preokupacije Rosandić pretočiti u remek-djelo Asketa, oblikovno na tragu djela velikog njemačkog ekspresionista Wilhelma Lehmbrucka te će započeti niz reljefa u drvu, u kojima će neposrednim i čistim likovnim jezikom izraziti turobne osjećaje tjeskobe i beznađa koji su zahvatili opustjele domove žena čiji se sinovi i muževi nalaze na ratištu u stalnoj životnoj opasnosti (reljefi Molitva, Snaha, Majčina briga, Očajnica, Udovica). 
Ta će djela tijekom 1917. i 1918. biti izložena u Lyonu, Londonu, Manchesteru, Glasgowu, Edinburghu, Ženevi i Parizu te će ih likovna kritika opravdano usporediti s djelima Jacoba Epsteina, Erica Gilla i drugih najvećih kipara toga vremena.
Godine 1920. u Beču i Zagrebu izlazi Rosandićeva monografija s predgovorom Tina Ujevića. U vrlo nadahnutom tekstu, mladi Ujević će Rosandića opisati kao …uvijek zaokupljena poslom, stalno u borbi s maretijalnim teškoćama; ali nismo nikada primijetili da je klonuo duhom ni da se odrekao ideala umjetničkog života. …on je u svojoj bijedi istrajao, čio i vedar, došavši već u 42. godinu bez velike slave i bogatstva, no rastući i napredujući uvijek u umjetničkoj vještini i dotjeranosti“ , pojašnjavajući da su „ovaki ljudi iz mlađega naraštaja … kušali da posljednjih petnaest godina s najmanjim sredstavima učine najviše, sve moguće za obrazovanje, vaspitanje i moralno dizanje našega naroda.“
Od 1922. Rosandić predaje na Umjetničkoj školi u Beogradu, a od 1924. do 1927. radi na svojem najpoznatijem djelu, Mauzoleju obitelji Petrinović u Supetru na Braču. Za razliku od „arhajskih“ kipova i reljefa nekoliko godina ranijeg Meštrovićeva Mauzoleja obitelji Račić u Cavtatu, Rosandić se u nešto melodijoznijem viđenju teme vraća likovnom govoru secesije, stvarajući osebujam „Gesamtkunstwerk“ u kojem, na tragu likovnih ciljeva „Medulića“ u svoju skulpturu, arhitekturu i dekorativna djela nastoji udahnuti specifičan nacionalni duh.
Koncem dvadesetih u Beogradu, u ulici Ljube Jovanovića gradi kuću i atelier. Tu 1929. nastaje Harfist, njegovo najznačajnije djelo iz ovoga razdoblja. 
Tridesetih godina stvara niz spomenika: Njegoš (postavljen 1934. u Trebinju), Umorni borac (postavljen 1935. u na beogradskom Kalemegdanu, a kasnije i u Negotinu) i Igrali se konji vrani (grupa je postavljena 1939. na ulazu u Jugoslavensku Skupštinu).
U to vrijeme postaje i jednim od osnivača beogradske Akademije likovnih umjetnosti te biva izabran za njezinog prvog rektora.
Nakon rata otvara majstorsku radionicu, koju će 1955. posjetiti Henry Moore tijekom svoje izložbe u Beogradu. U tom razdoblju osobito dolazi do izražaja Rosandićev pedagoški rad, dok narudžbe za kiparska ostvarenja poput spomen biste Ive Lole Ribara, i monumentalnog Spomenika palim borcima i žrtvama fašističkog terora u Subotici, potvrđuju umjetnikov renome kojeg je zadržao i u novoj društvenoj stvarnosti.
Potkraj života vraća se u Split, te ostavlja Gradu Beogradu svoj stan i atelier, u kojem će 1963. biti otvoren memorijalni Muzej Tome Rosandića.
Početkom 1958. umire u rodnome Splitu. Gradska će općina ispuniti njegovu želju da mu bude dozvoljen sprovod preko Rive, što će biti zadnji takav javni ispraćaj u Splitu.
Adamec 1974 – Adamec, Ana: Kiparstvo Hrvatske XIX. i XX. stoljeća u Gliptoteci, Zagreb, 1974., str. 7
Adamec 1999 – Adamec, Ana: Hrvatsko kiparstvo na prijelazu stoljeća, Zagreb, 1999., str. 115, 177-180, 279-287, 308
Antić 1966 – Antić, Radmila: "Rosandić, Toma", Enciklopedija likovnih umjetnosti, sv. 4, Zagreb, 1966., str. 125
Cambi 1995 – Cambi, Nenad:  "Mauzolej", Enciklopedija hrvatske umjetnosti, sv. 1, Zagreb, 1995., str. 554, 555
EHU 1996 – Redakcija EHU: "Rosandić, Toma", Enciklopedija hrvatske umjetnosti, sv. 2, Zagreb, 1996., str. 194
Gamulin 1999 – Gamulin, Grgo: "Toma Rosandić", u: Hrvatsko kiparstvo XIX. i XX. stoljeća, Zagreb 1999., str. 200-203
Malbaša 2014 – Malbaša, Predrag: Spomenici Petra II Petrovića Njegoša, Podgorica, 2014., V. i IX. poglavlje
Maroević 1991 – Maroević, Tonko: "Rosandić, Toma", u: Tisuću godina hrvatske skulpture, Zagreb, 1991., str. 304
Maroević 1997 – Maroević, Tonko: "Kiparstvo u 19. i 20. stoljeću", u: Tisuću godina hrvatskog kiparstva, Zagreb, 1997., str. 304
Protić 1982 – Protić, Miodrag: Skulptura XX veka, Beograd – Zagreb – Mostar, 1982. str. 15, 16, 28

Totalna stanica, mjerna stanica ili tahimetar je računalna inačica elektroničkog teodolita. Totalne stanice imaju u sebi računalo, memoriju i elektronički daljinomjer. Totalna stanica omogućava jednostavnije snimanje detalja, iskolčavanja, te brže i preciznije izvođenje radova. Elektronički daljinomjer je najveća prednost totalnih stanica. Takvi daljinomjeri sastoje se od odašiljača koji emitira elektromagnetsko zračenje u infracrvenom ili radio spektru. Elektronički daljinomjer zahtjeva reflektor na kraju mjerenje dužine koji refletkira odaslane elektromagnetske valove. Preciznost elektroničkog daljinomjera kod totalnih stanica je oko 2 mm na 1 km mjerene duljine.Instrumenti koji omogućuju mjerenje vodoravnog kuta, vertikalnog kuta i kose duljine nazivaju se tahimetri (grč. brzomjer). U 19. stoljeću pojavili su se optički tahimetri, a 1970-ih godina prošlog stoljeća prvi elektronički tahimetri. Tijekom razvoja automatiziran je tijek mjerenja, uspostavljena automatska registracija, omogućena razna računanja u samom instrumentu, te se danas takvi instrumenti nazivaju totalnim stanicama ili mjernim stanicama (engl. Total Station).
Fizikalni princip elektroničkog mjerenja dužina zasniva se na mjerenju vremena koje je elektromagnetskom valu potrebno za prijelaz mjerene dužine u oba smjera. Na početnoj točki (stajalištu) nalazi se primopredajnik, a na cilju reflektor. Navedeni jednostavni princip mjerenja iziskuje složeno konstruktivno rješenje, čemu je uzrok velika brzina elektromagnetskog vala tj. svjetlosti. Potrebno je vrlo točno mjeriti vremenski signal t, a također mjerni signal prolazi kroz različite slojeve atmosfere, što utječe na njegovu brzinu, te kao rezultat daje pogrešno mjerenje dužine. Za standardizaciju konstrukcija elektroničkih daljinomjera nužno je što točnije poznavanje brzine svjetlosti.
Uz poznatu brzinu elektromagnetskog vala u vakuumu c0, odredit će se brzina u zraku kao optičkom sredstvu c, poznavanjem njegova indeksa prelamanja u, primjenom osnovnog zakona iz optike:
  gdje je: c - radna brzina (brzina vala tijekom mjerenja). Uvrštenjem u formulu za duljinu, dobiva se izraz:
  gdje je: t – vrijeme potrebno da elektromagnetski val prijeđe udaljenost do cilja i natrag.
Indeks prelamanja zraka osnovni je čimbenik kojim je određena radna brzina vala. Točnost mjerenja ovisi o tome koliko je poznato stvarno stanje atmosfere. Za određivanje stanja atmosfere pri mjerenjima, potrebno je izmjeriti temperaturu zraka, tlak zraka i količinu vodene pare, da bi se što točnije odredio indeks prelamanja.
Na osnovi poznavanja radne brzine elektromagnetskog vala, duljina se određuje mjerenjem vremenskog intervala t dvostrukog puta signala. Budući da se radi o vrlo malim vremenskim intervalima, oni se moraju odrediti s visokom točnosti, što je zahtjevan tehnički zadatak. Na primjer, pri dvostrukom prijelazu duljine od 500 m, vremenski interval signala iznosi oko 3 μs. Već nesigurnost u mjerenju vremena od 0,1 ns daje odstupanje duljine od 15 mm. Danas se već razvijaju tehnologije koje omogućuju mjerenje od 10-12 ps.
Samo mjerenje izvodi se tako da se signal od odašiljača odvaja u dva puta: jedan put prema prijemniku izravno (bez prijeloma dužine – unutrašnji put), a drugi put vanjski put signala do reflektora i natrag. Ovisno o tehničkim rješenjima mjerenja vremenskog signal razlikujemo nekoliko osnovnih načina mjerenja dužina:
Odašiljač zrači slijed impulsa, pa se dužina mjeri direktnim mjerenjem vremenskog intervala u kojem impuls prelazi mjernu dužinu. Dužina se može mjeriti odašiljanjem jednog impulsa, ali zbog povećanja točnosti mjerenja odašilje se slijed impulsa. Pri impulsnom načinu mjerenja, odašiljač radi tako da u vrlo kratkom vremenskom intervalu odašilje elektromagnetski val do reflektora koji se nalazi na cilju, te ga vraća natrag prema prijamniku na stajalištu. Primjenjuje se vidljivo i infracrveno zračenje. Za vrijeme emisije impulsa veličina impulsa treba biti konstantna. Impulsi su modulirani; primjenjuje se amplitudna i frekventna modulacija.
Razvojem laserske tehnologije omogućeno je mjerenje bez primjene reflektora na cilju. Zraka svjetlosti odbija se od raznih površina (objekata). Primjena takvog načina mjerenja je kod kraćih duljina.
Impulsni način mjerenja ima značajnu primjenu pri mjerenju kratkih dužina zbog više prednosti, a to su:
Osnova faznog načina mjerenja dužina je posredan način mjerenja vremenskog intervala na osnovi mjerenja fazne razlike odaslanog i primljenog signala. Kod mjerenja faznim načinom odašiljač kontinuirano, za vrijeme mjerenja emitira modulirane svjetlosne valove ili valove mikrovalnog područja. Na osnovi usporedbe razlika faza dvaju signala u jednom trenutku u mjeraču faze (od kojih jedan prelazi dužinu u oba smjera), dobivamo osnovnu informaciju o dužini.
Elektroničko mjerenje dužina faznim načinom možemo usporediti s mehaničkim mjerenjem dužina pomoću vrpce. Pri mehaničkom mjerenju broji se koliko puta mjerna jedinica (dužina vrpce) ide u ukupnu dužinu i očitava se ostatak dužine. Kod elektroničkog mjerenja broj „vrpci“ je nepoznat. Problem se rješava u kombinaciji primjene većeg broja korištenja frekvencije (grubo mjerenje) za mjerenja, a za fino mjerenje koristi se najviša frekvencija.
Elektrooptički daljinomjeri mjere dužinu emisijom vidljive ili nevidljive infracrvene svjetlosti. Za takvo mjerenje potrebno je optičko dogledanje instrumenta na stajalištu i točke cilja. Na cilj se postavlja reflektor, koji vraća zraku do prijamnika u instrumentu. U upotrebi su impulsni i fazni elektrooptički daljinomjeri. Impulsni način mjerenja dužina omogućuje mjerenje dužina bez reflektora na cilju. Dovoljan je jedan snažan impuls kako bi se dužina jednoznačno izmjerila s centimetarskom točnosti. Primjenjuje se kod mjerenja dužina do nepristupačnih točaka, mjerenja profila u tunelu, podzemnim prostorijama, kamenolomima, čeličnih postrojenja i dr.
Izvori zračenja koji se primjenjuju mogu biti koherentni i nekoherentni. Predstavnik nekoherentnog zračenja bila je električna žarulja. Danju je tim izvorom postignut doseg do 5 km, a noću do 15 km. Ovaj izvor zračenja je zamijenjen.
U razvoju elektrooptičkih daljinomjera prekretnica je nastala otkrićem i primjenom luminiscentne diode kao izvora zračenja. Primjenjuje se galij-arsenid (GaAs) dioda, kao izvor zračenja valne duljine od 890 do 950 μm (infracrvena svjetlost).
Laseri isto služe kao izvor koherentnog zračenja. Za pojačanje svjetlosti služi aktivno sredstvo koje se nalazi u rezonatoru i koje uz dovođenje energije izvana pojačava optičke oscilacije vala u uskome spektralnom području, ovisno o korištenom sredstvu. Kao aktivna sredstva primijenjena su čvrsta tijela kristalne ili amorfne strukture, tekućine i plinovi. Zasebnu grupu čine poluvodički laseri (GaAs – laser). Danas se primjenom lasera mogu izmjeriti dužine i do 300 m bez korištenja reflektora na cilju. Lasersko zračenje se primjenjuje u gotovo svim geodetskim instrumentima u sigurnosnim granicama do 1 mW (prema međunarodnim standardima). Iako je snaga lasera vrlo mala, potrebna je oprezna primjena i izbjegavanje promatranja laserskog izvora, jer djelovanje na mrežnicu ljudskog oka nije još dovoljno istraženo.
Elektrooptičke daljinomjere potrebno je ispitivati i usmjeriti ih. U ovlaštenom elektroničkom laboratoriju potrebno je vrlo točno izmjeriti ili namjestiti frekvenciju u elektrooptičkom daljinomjeru, kao i veći dio drugih pogrješaka elektroničke prirode. Osim laboratorijskog ispitivanja, daljinomjeri se ispituju i u terenskim uvjetima, na tzv. bazama i to preko cijelog dosega daljinomjera.
Adicijska korekcija uzrokovana je građom instrumenata i reflektora. Ukupna poznata adicijska korekcija (e - udio adicije instrumenta, r – udio adicije reflektora) uzima se u obzir već kod proizvođača, te je potrebno uvesti korekciju ako se koristi reflektor drugih proizvođača.
Svaki elektrooptički daljinomjer umjeren je u tvornici na određenu radnu brzinu za indeks prelamanja referentne atmosfere. Svako odstupanje stanja atmosfere od referentne dat će pogrešku duljine. Zbog navedenog, potrebno je određivanje srednjeg indeksa prelamanja atmosfere, u kojoj mjerimo; uvodi se tzv. brzinska korekcija duljine. Na terenu (na stajalištu i na cilju) izmjeri se trenutačna temperatura i tlak zraka, te se iz tih podataka u mikroračunalu instrumenta računa korektivni podatak, tzv. faktor mjerila. Također, korektivni se podatak na temelju temperature i tlaka zraka može isčitati i iz dijagrama (u mikroračunalu).
Položaj točke u ravnini određen je s dvije veličine, a to su u pravokutnom koordinatnom sustavu apscisa i ordinata, odnosno koordinate točke (x , y). Takvo snimanje detalja spada u ortogonalnu metodu. U polarnom sustavu, gdje je ishodište pol, veličine su duljina i orijentirani pravac (mjereni kut). Ovakav način snimanja detalja naziva se polarna metoda. Ako se u geodetskoj izmjeri sa stajališta instrumenta određuju dvije dimenzije, govorimo o 2D (dvodimenziomalnom) određivanju koordinata. 
Za prostorni položaj točke potrebna je i treća koordinata (z). Tada se određuju tri dimenzije točke, te govorimo o 3D (trodimenzionalnom) određivanju koordinata. Instrumenti kojima se određuje trodimenzionalni položaj opažane točke, istovremenim određivanjem koordinata ubrzavaju tok mjerenja, a nazivaju se tahimetri (totalne stanice). Krajem 19. stoljeća razvili su se optički tahimetri koji su u to vrijeme unaprijedili geodetska mjerenja. Krajem 1960-ih optičke tahimetre zamijenili su elektronički tahimetri. Posebna značajka u njihovom razvitku imala je primjena automatske registracije podataka, uvođenje mikroprocesora u instrument, automatizacija kompletnog mjernog procesa uz odgovarajuću programsku podršku. Takvi tahimetri danas se nazivaju totalne stanice ili mjerne stanice. U praktičnoj primjeni danas, postoje i drugi nazivi zavisno o konstrukciji: automatski tahimetar, servotahimetar, robottahimetar ili motorizirani računalni tahimetar s automatskim viziranjem. 
Potpuno nove tehnologije za određivanje položaja točke na Zemlji razvijene su sustavom opažanja, korištenjem umjetnih satelita koji kruže u orbiti. Rezultati mjerenja su trodimenzionalne koordinate u geocentričnom koordinatnom sustavu. Sustav za određivanje koordinata na Zemlji korištenjem umjetnih satelita naziva se globalni pozicijski sustav (GPS). Primjena GPS-a iz temelja je promijenio klasični geodetski postupak. Geocentrične koordinate mogu se odrediti neposrednim opažanjem satelita na bilo kojem mjestu gdje je moguć prijem satelitskog signala.
Optički tahimetri građeni su na osnovi optičkog teodolita i optičkog daljinomjera. Najjednostavniji optički tahimetar je optički teodolit koji na nitnom križu dalekozora ima daljinomjerne crtice. Takav tip tahimetra zahtijeva računanje reducirane duljine i visinske razlike, te se rabi za pomoćne radove. Konstruktivni razvoj tahimetara u daljnjem periodu kretao se k tome da se na neki način automatski dobije reducirana duljina.
Razvili su se autoredukcijski tahimetri s nitima. Daljinomjerna jedinica temelji se na principu mjerenja Reichenbachovim daljinomjerom. Pri mjerenju nagnutim dalekozorom, automatski se smanjuje razmak daljinomjernih niti, te se ostvaruje autoredukcija duljine. Autoredukcijski daljinomjeri s nitima više se ne proizvode. Zamijenili su ih elektronički tahimetri zbog mogućnosti automatske registracije podataka i povezivanja s računalom.
Elektronički tahimetri su geodetski instrumenti s elektroničkim očitavanjem vodoravnog i okomitog kruga, elektrooptičkim mjerenjem dužina, te automatskom registracijom mjerenih podataka. Sastavljeni su od tri osnovne jedinice: elektroničkog teodolita, elektrooptičkog daljinomjera i mikroprocesora. Početak razvoja elektroničke tahimetrije započinje s pojavom elektroničkog daljinomjera WILD DI 10 (1968.), koji se osim samostalne primjene kao daljinomjer mogao, pomoću mehaničkog adaptera, postaviti na optičke teodolite. Kombinacijom sa sekundnim teodolitom T2 dobiven je precizni tahimetar s mogućnošću mjerenja dužina do 3000 m, sa standardnim odstupanjem do 1 cm u području do 1000 m.
Od 1970-ih započinje dinamičan razvoj elektroničkih daljinomjera kratkog dosega i time elektroničkih tahimetara. Posebno značenje u njihovom razvoju imala je primjena automatske registracije podataka, uvođenje mikroprocesora i automatizacija cijeloga mjernog procesa. Uz paralelan razvoj elektroničkih računala i programske podrške te elektroničkih crtača stvoreni su uvjeti za ostvarenje neprekinutog automatskog toka podataka – od mjerenja na terenu do konačnih rezultata u digitalnom ili analognom obliku.
Želja da se mjerno-tehničke operacije na terenu svedu na viziranje točke, a zatim da se sve prepusti mikroprocesoru, započinje se ostvarivati u razvojnim laboratorijima proizvođača instrumenata. Sljedeći korak u razvoju bio je primjena mikroprocesora u grani instrumenata, koja će omogućiti daljnju automatizaciju mjernog procesa na osnovi računanja i automatski provedenih korekcija, te rezultat tih mjerenja memorirati. Prema toj svestranoj funkciji elektronički tahimetri nazvani su i totalne stanice. 
U prvo vrijeme totalne stanice izrađivale su se modularno; kao poseban modul bio je elektronički teodolit, poseban modul elektrooptički daljinomjer, te poseban modul memorija, tj. računalo. Poslije toga izrađivali su se tako da jedan modul bio elektronički teodolit i elektrooptički daljinomjer, a drugi modul računalo. U današnje vrijeme totalne stanice izrađuju se integrirano, tj. u jednom modulu su elektronički teodolit, elektrooptički daljinomjer i unutarnja memorija s računalom.
veliki izbor programa za funkcioniranje totalne stanice i široka primjena u geodetskim mjerenjima,
veliki broj mjerenja po jednom punjenju akumulatora.Početkom 1990-ih počinju se razvijati motorizirane totalne stanice s automatskim traženjem reflektora. Taj su sustav proizvođači nazvali „jedan čovjek-mjerni sustav“ (engl. on-man-system), kod kojeg više nije potreban pomoćnik za držanje reflektora. Mjeritelj, uz svoj posao, preuzima i ulogu držanja reflektora, te s točke na koju se mjeri instrumentu daje zapovijedi (upute), što treba mjeriti radiovezom preko upravljačke jedinice. Tako mjeritelj može u terensko računalo unijeti i sve informacije o mjernoj točki, koje su potrebne za zemljišni informacijski sustav tj. geoinformacijski sustav. To je princip tzv. kodirane izmjere detalja. Danas je kod svih totalnih stanica ostvaren neprekinuti digitalni tok podataka iz mjernog instrumenta u računalo i obrnuto, a pod time se podrazumijeva automatska digitalna registracija (zapis, pohranjivanje) mjerenja, daljnja obrada podataka i prikaz rezultata.
Pri podjeli totalnih stanica, osim točnosti, uzima se u obzir i opća učinkovitost i mogućnost, tj. funkcionalnost instrumenata. Prema tome, totalne stanice dijele se u četiri skupine:
Jednostavne totalne stanice su geodetski instrumenti za lokalne geodetske radove (snimanje i iskolčenja) manje točnosti. Pri njihovoj konstrukciji i razvoju posebna se pozornost obratila jednostavnosti rukovanja. Tipkovnica i sučelje - zaslon najčešće su samo u prvom položaju dalekozora. Mnogi od njih otporni su na prašinu i vodu.
Za razliku od jednostavnih totalnih stanica, standardni elektronički tahimetri su točniji, imaju kompleksniji ugrađeni softver za primjenu na terenu, veći pokazivač u oba položaja dalekozora i više pribora. Imaju mogućnost velikog izbora različitih softverskih paketa, a u neke se mogu unijeti i vlastiti programski paketi. Najčešće imaju dvoosne kompenzatore, pri čemu često kompenzator služi za postavljanje instrumenta u vodoravan položaj. Kod većine tahimetara iz ove skupine mogu se izabrati različiti programi za mjerenje dužina:
Univerzalne totalne stanice su motorizirane stanice s osjetilima (senzorima), koji uglavnom ne rade točnije od standardnih tahimetara. Rade automatski, pa mjerne zadatke mogu obaviti brže i s manje osoblja (troška). Osim toga, moguće je mjerenje i na pokretne ciljeve. Bitna karakteristika im je da imaju ugrađene motore, koji omogućuju djelomično automatiziran ili potpuno automatiziran rad.
Kod tih stanica omogućeno je da se dalekozor u drugi položaj postavi automatski pomoću motora u nekom određenom smjeru prema ciljnoj točki, a mjeritelj samo dodatno precizno vizira na ciljnu točku.
Pri automatskom radu uz pomoć motora i osjetila (senzora) može se automatsko pronalaziti reflektor na ciljnoj točki. Pomoću tog sustava moguće je grubo pronalaženje reflektora i praćenje reflektora koji se kreće. To omogućuje opažanje i na pokretne ciljeve, što prije nije bilo izvedivo.
Precizne totalne stanice imaju namjenu, kao što im i samo ime kaže, da se s njima što preciznije mjeri.
U zadnje vrijeme znatno su se razvili svi tipovi totalnih stanica. Većim brojem totalnih stanica može se upravljati preko serijskog sučelja kao što je RS232, češće preko PCMCIA, a danas radiovezom (bluetoothom) ili preko softvera u stanici. Sve totalne stanice imaju kompleksne softvere u izborniku za redukcije, transformaciju i daljnju obradu podataka, te korisnik može razviti svoj softver i unijeti ga u stanicu. Osim mjerenja dužina do reflektora ili refleksne folije, koaksijalnim stanicama može se mjeriti i bez reflektora, najčešće do 150, a neki i do 250 m. U velikom izboru pribora nalazi se laserski visak, upravljajuća svjetlost ({{en|position light}), grafički terenski zapisnik i drugo, a upravljanje i dijagnostika pogrešaka u instrumentu može se obaviti bluetoothom te telefonski (Internetom). 
Široko područje rada u mjerenju zauzimaju mjerenja pomoću električnih osjetila (senzora) neelektričnih veličina, a tome se pribrajaju i geometrijske veličine, koje mjeritelj sa stanicom određuje. U tom smislu, moderni tahimetar je višeosjetilni (engl. multisensoric) sustav, sastavljen od optičkih, mehaničkih i elektroničkih dijelova. Instrumentom upravlja jedan ili više mikroprocesora, koji obavljaju različite zadatke. Osjetila (senzori) u stanici mogu biti geodetska i pomoćna osjetila.
kosu duljinu.Sastoje se od CCD-elemenata, fotodioda, luminiscentnih dioda, faznog mjerača i dr.
Pomoćna osjetila (senzori) mjere nagib vertikalne osi stanice, temperaturu u instrumentu, temperaturu i tlak zraka, napon akumulatora, odstupanje cilja od optičke osi dalekozora (pri automatskom viziranju na cilj) i drugo.
Geodetske mjerne veličine u totalnim stanicama sastoje se od originalnih (izravnih ili čistih) mjerenih veličina, mjerenja s pomoćnih osjetila i geometrijsko-fizikalnih korekcija. Na temelju mjerenja s pomoćnih osjetila i geometrijsko-fizikalnih korekcija, popravljaju se originalne mjerene vrijednosti i prikazuju se na pokazivaču stanice. Osim mjerenja za korekturne veličine, pomoćna osjetila u tahimetrima imaju ulogu i pretvaranja upravljačkih zapovijedi iz digitalne ili analogne električne forme u mehanički rad ili svjetlost. Osjetila daju zapovijedi za pokretanje motora, za pretvaranje u mehanički rad ili daju zapovijedi za odašiljanje svjetlosti za osvjetljavanje niti u vidnom polju. Također, daju zapovijedi za osvjetljavanje pokazivača, za upravljačku svjetlost i drugo. Za pokretanje dalekozora upotrebljavaju se elektronički upravljani istosmjerni motori i koračni (servo) motori.
softver.Mehanički dijelovi sastoje se od osovina, ležaja za osovine, stezaljki, finog pogona, motora i dijelova kućišta. Optički dijelovi sastoje se od leća, prizama, filtara i djelitelja svjetlosti. Postoje različite programske podrške kao što su softver za pogon sustava stanice, softver za primjenu pri mjerenju i korisnička (specifična) programska podrška.
Kompenzatori u totalnim stanicama mjere nagib vertikalne osi stanice. Kod optičkih teodolita oni imaju ulogu da odmah kompenziraju (isprave) utjecaj nagiba vertikalne osi na očitanje vertikalnog kruga, te se odmah dobiva njegovo ispravljeno očitanje. Kod totalnih stanica za kompenzatore bi bilo pravilnije da se nazivaju mjerači nagiba vertikalne osi tahimetra. Kompenzatorom izmjereni nagib vertikalne osi kod tahimetara računski se uzima u obzir pri očitanju vertikalnog kruga.
Ako kompenzator mjeri i u smjeru vodoravne osi tahimetra, pomoću tog kompenzatora može se uzeti u obzir utjecaj nagiba vertikalne osi instrumenta u smjeru vodoravne osi na očitanje vodoravnog kruga (naročito važno kod strmih vizura). Takvi kompenzatori koji mjere nagib vertikalne osi u smjeru vizurne osi i u smjeru vodoravne osi nazivaju se dvoosni kompenzatori. Kompenzatori koji mjere samo nagib vertikalne osi u smjeru vizurne osi nazivaju se jednoosni kompenzatori. Danas gotovo sve totalne stanice imaju dvoosne kompenzatore.
Poslije približnog postavljanja tahimetra u vodoravan položaj kružnom libelom, zahvaljujući kompenzatorima dobiva se očitanje vodoravnog i okomitog kruga kao da je instrument gotovo točno postavljen u vodoravan položaj. Proizvođači geodetskih instrumenata većinom više ne ugrađuju cijevne libele, nego se funkcija cijevne libele zamjenjuje dvoosnim kompenzatorima (na zaslonu se pokazuje „digitalna libela“). Za kompenzatore (mjerače nagiba vertikalne osi) upotrebljavaju se tekućine ili mehanička njihala (visak). Razina tekućine postavlja se vodoravno, tj. okomito na smjer vertikale. Kad instrument nije postavljen u vodoravan položaj, svjetlost prolazi kroz tekućinu kao kroz klin i lomi se, a još je bolje ako svjetlost dolazi s donje strane tekućine, pa na gornjoj strani plohe dolazi do totalne refleksije. Tada je pomak zrake svjetlosti veći, što omogućuje točnije određivanje nagiba vertikalne osi tahimetra.
Za kompenzatore se upotrebljava i mehaničko njihalo (visak), u spoju sa zavojnicama ili kondenzatorima, međutim, većina proizvođača za kompenzatore upotrebljava tekućinu.

Tračerica (eng. Gossip Girl) je američka tinejdžerska dramska televizijska serija temeljena na seriji istoimenih knjiga autorice Cecily von Ziegesar. Seriju su kreirali Josh Schwartz i Stephanie Savage, a svoju je premijeru imala na televizijskoj mreži CW 19. rujna 2007. godine. Glumica Kristen Bell posuđuje svoj glas liku "Tračerice" koju u seriji nikad ne vidimo, već isključivo kroz naraciju slušamo njezine tračeve koje piše na svom blogu (Gossip Girl), a radnja je uglavnom fokusirana na živote privilegiranih tinejdžera s Manhattana (Upper East Side) u New Yorku.
Serija započinje povratkom Serene van der Woodsen (Blake Lively) na Upper East Side s njezinog misterioznog boravišta u internatu u Cornwallu (država Connecticut). Blair Waldorf (Leighton Meester), za koju kreatori tvrde da je kraljica njihove šahovske igre (serije), Serenina je dugogodišnja prijateljica i povremena rivalka te predvodnica društvene scene u srednjoj školi Constance Billard. Priča serije također prati Chucka Bassa (Ed Westwick), "zločestog dečka" Upper East Sidea; "Zlatnog dečka" Natea Archibalda (Chace Crawford), Chuckovog najboljeg prijatelja i bivšeg Blairinog dečka; te druge likove turbulentne scene Manhattana: Dana Humphreyja (Penn Badgley), Nateovog najboljeg prijatelja i bivšeg/sadašnjeg dečka Serene; Vanessu Abrams (Jessica Szohr), Danovu najbolju prijateljicu; i Danovu sestru Jenny Humphrey (Taylor Momsen).Serija Tračerica dobila je mnogobrojne nominacije za televizijske nagrade od kojih je osvojila čak 18 Teen Choice Awards. Televizijska kuća CW službeno je obnovila seriju za šestu i posljednju sezonu 11. svibnja 2012. godine. Finalna sezona sastojala se od 10 epizoda, a svoju je premijeru imala 8. listopada 2012. godine. Tračerica je s originalnim emitiranjem završila 17. prosinca 2012. godine.
Serije knjiga o Tračerici prvotno su trebale biti adaptirane u dugometražni film u kojem bi glavnu ulogu tumačila Lindsay Lohan, a scenarij napisala Amy Sherman-Palladino (Gilmoreice). Nakon što su planovi propali, Stephanie Savage i Josh Schwartz preuzeli su projekt i namjeravali kreirati televizijsku seriju. U listopadu 2006. godine Schwartz je započeo raditi na Pilot epizodi. Izjavio je: "Bio sam vrlo skeptičan. Nisam želio ponovno raditi seriju kao što je bila O.C. Ipak, smatrao sam da su knjige pametno napisane. Karakteri su bili puno živahniji nego oni iz Orange Countyja." Karakteristike glavnih likova u Pilot epizodi Tračerice direktno su preuzete iz prve knjige.
Kreator serije O.C. Josh Schwartz i kolegica scenaristica Stephanie Savage su izvršni producenti serije tijekom cijelog njezinog trajanja. Uz njih izvršni producenti su i Bob Levy i Leslie Morgenstein iz Alloy Entertainment koji su pozvani da pripomognu adaptaciji knjiga u televizijsku seriju. Nakon uspjeha Tračerice, Schwartz i Savage su pozvali ko-producenta serije Gilmoreice Johna Stephensa s kojim su ranije radili na seriji O.C. da im se pridruži kao izvršni producent. Joshua Safran također je kasnije došao kao izvršni producent.
Serija sadržava devet regularnih uloga, a većina glumaca koji su te uloge utjelovili izabrana je između veljače i travnja 2007. godine. Blake Lively i Leighton Meester - koje su s audicijama započele još u prosincu 2006. - bile su prve dvije glumice izabrane u veljači za glavne uloge Serene van der Woodsen i Blair Waldorf. Penn Badgley, koji je ranije radio s autoricom Stephanie Savage, Taylor Momsen, Chace Crawford, Kelly Rutherford i Connor Paolo također su uspješno prošli audiciju i dobili uloge u ožujku kao i Florencia Lozano koja se pojavila samo u Pilot epizodi nakon čega ju je zamijenila glumica Margaret Colin. Glumci koji glume likove Chucka Bassa i Rufusa Humphreyja dobili su uloge u travnju, a radi se o Edu Westwicku i Matthewu Settleu. Westwick je na audiciji prvo čitao za liku Natea, ali su mu onda dali da čita i Chucka. Kako su u to vrijeme kružile glasine o ukidanju serije Veronica Mars, televizijska mreža CW je 17. svibnja 2007. godine službeno objavila da će Kristen Bell biti naratorica Pilot epizode pa je tako  Tračerica postala druga serija u kojoj Bell "glumi" naslovni lik. Jessica Szohr dobila je ulogu Vanesse Abrams koja se u početku serije sporadično pojavljuje, ali od četrnaeste epizode prve sezone postaje regularni lik. Kroz seriju Connor Paolo je konstantno odbijao da se njegova uloga Erica van der Woodsena promakne u glavne likove navodeći za tu odluku osobne razloge. Jenny Humphrey, koju glumi Taylor Momsen, tijekom četvrte sezone je uzela nedefiniranu pauzu, iako joj se ime pojavljuje u uvodu svake epizode.Kako se serija razvijala, mnogi likovi su se pojavljivali u više epizoda. Michelle Trachtenberg je dobila ulogu Georgine Sparks. Francie Swift i Sam Robards glumili su Nateove roditelje Anne i Howard Archibald. Caroline Lagerfelt glumila je Celiu "CeCe" Rhodes, Sereninu baku. Sebastian Stan nekoliko se puta tijekom prve tri sezone serije pojavio kao Carter Baizen.
Snimana većinom u New Yorku, Tračerica je od strane New York Magazinea proglašena kao "najrestorantskija serija od Seksa i grada" budući su lokacije Pilot epizode uključivale japanski restoran Geisha; zatim Campbell Apartment gdje se Nate i Serena seksaju te bar Gilt u njujorškom hotelu Palace. Tijekom prve sezone lokacije snimanja uključivale su i ostale vrlo dobro poznate građevine New Yorka. Eksterne lokacije izmišljene srednje škole Constance Billard-St. Judes, temeljene na romanima autorice Cecily Von Ziegesar, snimane su ispred Muzeja grada New Yorka.Druga sezona svoju je premijeru imala u Hamptonu, a snimala se sredinom lipnja. Uvodna špica prve epizode druge sezone sadržavala je scenu Cooper's Beacha koja je zapravo snimljena u Rockaway Beachu nakon zabave. Za šestu epizodu druge sezone, Sveučilište Columbia "glumilo" je Yale nakon čega su obožavatelji Yalea bili razočarani uslijed pogrešnog prikaza upisnog procesa i povezanosti s fakultetskim stereotipovima. Tijekom sedme epizode druge sezone Brooklyn Inn je integriran u seriju. Kako bi ostali vjerni stvarnim njujorškim lokacijama, serija je snimana u Russian Tea Room.Četvrta sezona je svoju premijeru imala 13. rujna 2010. godine, a njezine prve dvije epizode snimljene su u Parizu. New York magazin otkrio je nekoliko lokacija koje su snimane na francuskom Sveučilištu, La Sorbonne u okrugu Latin, 5. srpnja. Ostale lokacije uključuju muzej D'Orsay, Eiffelov toranj, Gare du Nord i aveniju Montaigne. Sveučilište Columbia postalo je primarno odredište na kojem se snimalo prvih nekoliko epizoda sezone koje se nastavljaju na priču u Parizu.Zbog lokacija u New Yorku, izvršna producentica Stephanie Savage je izjavila: "Odmah na početku su nam rekli da će snimanje na stvarnim lokacijama biti preskupo i suviše komplicirano". Također je rekla da je jedan od prijedloga bio da se serija snima u studijima u Los Angelesu gdje će se u potpunosti izgraditi Central Park.
Svaka epizoda serije započinje s glavnom stranicom internet bloga Tračerice uz Sereninu sliku iz Pilot epizode. Nakon toga slijedi montažna sekvenca događaja iz prijašnjih epizoda važnih za ono što će se događati u epizodi koju gledamo koja ponovno završava s glavnom stranicom (homepage) bloga Tračerice, ali ovaj put sa slikom nekog od likova koji je povezan s nedavnim događajima iz prethodnih epizoda.
Naratorica je Tračerica, a glas joj posuđuje Kristen Bell. Svoj uvod započinje uvijek s rečenicom: "Tračerica ovdje, Vaš jedini izvor u skandalozni život elite s Manhattana", a završava sa šaptom glasova koji izgovaraju: "Gdje je bila?", "Serena", te tada ponovno glas Tračerice koji kaže: "A tko sam ja? To je tajna koju nikad neću otkriti. Znate da me volite... XO XO, Tračerica."
Radnja prvih nekoliko epizoda prve sezone odvijala se slično konceptu knjiga prema kojima je serija snimljena uglavnom se koncentrirajući na živote pet bogatih i privilegiranih tinejdžera u srednjoj školi. Serena van der Woodsen (Blake Lively) je često opisivana kao "prava djevojka". Otkriveno je da je imala skandaloznu prošlost koja ju još uvijek prati, poznata je po mnogim ljubavnim aferama s nebrojenim muškarcima te također po svojim buntovničkim ispadima. Dan Humphrey (Penn Badgley) je autsajder koji postaje dijelom turbulentne scene s Manhattana, usto i pisac u usponu te poprilično jednostavan mladić dobrog srca i morala. Blair Waldorf (Leighton Meester) je prekrasna kraljica društvene scene srednje škole Constance Billard te Serenina najbolja prijateljica i povremena rivalka. Nate Archibald (Chace Crawford) je savršeni "zlatni dečko" Upper East Sidea kojeg konstantno odbijaju prominentni ženski likovi serije. Chuck Bass (Ed Westwick) je anti-heroj serije, ženskaroš i ljubitelj zabava problematičnog života i prošlosti koji skrivaju njegovu ranjivu stranu. 
Uz pet glavnih gore spomenutih likova, još tri lika su se pojavila u Pilot epizodi. Jenny Humphrey (Taylor Momsen) je Danova mlađa sestra koja očajnički želi postati kraljica društvene scene u srednjoj školi, a u ostvarenju tog cilja kroz seriju shvaća prave važnosti života; Lili van der Woodsen (Kelly Rutherford) je Serenina majka; te Danov i Jennyin otac Rufus Humphrey (Matthew Settle). Njih dvoje nekad davno nalazili su se u romantičnoj vezi koja ih prati tijekom razvoja serije te u konačnici dovodi do braka. Obitelj Humphrey kroz seriju otkriva život Upper East Sidea, a Dan pokušava zaštiti svoju mlađu sestru dok ona otkriva svijet zabava i nezaboravnih tuluma. 
Vanessa Abrams (Jessica Szohr) dolazi u seriju u prvoj sezoni kao Danova bivša ljubav te od 14. epizode postaje dijelom stalne glumačke postave. Ostali likovi uključuju Erica van der Woodsena (Connor Paolo), Sereninog ljubaznog i osjećajnog brata koji pred kraj prve sezone "izlazi iz ormara" i postaje blizak prijatelj s Jenny. Georgina Sparks (Michelle Trachtenberg) je također povremeni antagonist serije. Carter Baizen (Sebastian Stan) pojavljuje se kao Chuckov neprijatelj koji konstantno baca oko na Serenu. 
Mnogi likovi pojavljuju se i u gostujućim ulogama kao roditelji ili ostala rodbina glavne glumačke postave. Eleanor Waldorf-Rose (Margaret Coling) i Harold Waldorf (John Shea) glume Balirine rastavljene roditelje, a Cyrus Rose (Wallace Shawn) glumi Eleanorinog sadašnjeg supruga i Blairinog očuha. Dorota Kishlovsky (Zuzanna Szadkowski) je Blairina odana kućna pomoćnica. Anne Archibald (Francie Swift) i Howard "Kapetan" Archibald (Sam Robards) su Nateovi otuđeni roditelji, dok William van der Bilt I (James Naughton) i William "Tripp" van der Bilt III (Aaron Tveit) glume Nateovog manipulativnog djeda i rođaka. Bartholomew "Bart" Bass (Robert John Burke) je Lilyn pokojni bivši suprug te Chuckov zahtjevan otac, a Jack Bass (Desmond Harrington) je Bartov brat i Chuckov manipulativni ujak. Celia "CeCe" Rhodes (Caroline Lagerfelt) je Serenina baka i Lilyna majka, a Gabriela Abrams (Gina Torres) Vanessina majka. U četvrtoj sezoni serije upoznajemo i Blairinog novog dečka/zaručnika, princa Louisa od Monaka (Hugo Becker).
Glavna okosnica radnje prve sezone je Serenin iznenadni povratak na Upper East Side nakon njezinog misterioznog nestanka. U početku se mislilo da je razlog njezina odlaska bio taj što je jednu noć provela s Nateom Archibaldom, dečkom od njezine najbolje prijateljice Blair Waldorf. Međutim, pred kraj sezone lukava Georgina Sparks, Serenina bivša prijateljica, dolazi na Upper East Side otkrivajući da Serenina noć kad je spavala s Nateom nije završila tu, već da je poslije otišla u Georginin stan gdje je muškarac umro od prekomjerne doze droge u Sereninoj prisutnosti dok je istovremeno sve to snimala kamera. Radnja serije također se vrti i oko Serenine ljubavne veze s autsajderom Danom Humphreyjem; Blairinom vezom s Nateom i njezinom aferom s njegovim najboljim prijateljem Chuckom; kratkom romansom između Serenine majke i Danovog oca; Blairinom i Jennyinom mentor-proteže odnosu; te dolasku Danove bivše najbolje prijateljice Vanesse Abrams u grad. Sezona završava razotkrivanjem Serenine tajne, te Chuckovim napuštanjem Blair na aerodromu prije odlaska u Europu.
Druga sezona većinom se bavi završnom godinom srednje škole s premijerom na Hamptonu te je uglavnom fokusirana na odnos između Blair i Chucka koji je magazin People proglasio "srcem serije". U početku oboje negiraju svoje osjećaje te se upliću u razne sheme i manipulacije. 
Prva polovica sezone vrti se oko Serenine rastuće popularnosti kao članice visokog društva što odvlači pozornost od Blair. Njihovo prijateljstvo stavljeno je na kušnju kada se pojavi Poppy Lifton (Tamara Feldman), članica visokog društva koja nehotice utječe na klimav odnos Serene i Blair nakon što Serena postane popularnija u ranim epizodama sezone. Nate se suočava s posljedicama kriminalne prošlosti njegovog oca te ulazi u vezu s Vanessom koja sve više ulazi u svijet Upper East Sidea. U Jenny Humphrey se ponovno budi njezina buntovnička strana te ona odlučuje postati modna dizajnerica tako stavljajući na kušnju Rufusove roditeljske vještine dok istovremeno zbog svog prijateljstva s Nateom i vezom sa Serenom Dan iz autsajdera postaje insider. Emitiranje prvog dijela druge sezone završilo je u prvom vikendu mjeseca prosinca, šokantnom smrću Barta Bassa. 
U drugoj polovici sezone gledamo posljedice Bartove smrti koja uzrokuje važne promjene u razvoju lika Chucka, ali također utječe i na razvoj odnosa između Rufusa i Lily te otkriće da njih dvoje imaju sina kao i konačnu propast ljubavne veze Dana i Serene. John Shea ponovio je svoju ulogu Harolda Waldorfa tijekom epizode čija se radnja događa za Dan zahvalnosti koji postaje oduševljen Blairinom ambicijom pohađanja Yalea. Desmond Harrington došao je u seriju kao Chuckov manipulativni ujak Jack Bass. Feldman se vratio u sezonu skupa s Armiem Hammerom koji glumi novog Sereninog dečka Gabriela Edwardsa. Michelle Trachtenberg također se vratila u ulozi Georgine Sparks te svoje scene snimila tijekom veljače, pridonoseći svojom ponovnom pojavom misteriju druge sezone.Tijekom druge sezone snimljena je Pilot epizoda buduće spin-off serije koja je svoju premijeru imala u svibnju, ali koju televizijska kuća CW nije poduprla.Kako su se različite priče odvijale tijekom druge sezone, sama uloga Tračerice je malo smanjena. Ona nastavlja pisati svoj blog, ali one najsočnije tračeve čuva za sebe i objavljuje ih u posljednjoj epizodi sezone nakon čega Serena odluči otkriti njezin identitet,  neuspješno. Finale sezone završava poljupcem između Blair i Chucka koji je od strane publike primljen jako pozitivno.
Radnja treće sezone fokusirana je na Blair, Dana i Vanessu koji se pokušavaju upisati na Sveučilište u New Yorku skupa s filmskom zvijezdom Oliviom Burke (Hilary Duff) s kojom Dan ulazi u ljubavnu vezu; Nate upisuje Sveučilište u Columbiji; Serena pauzira godinu; Jenny postaje kraljica srednje škole Constance; Chuck se bavi tvrtkom Bass Industries skupa sa svojom maćehom Lily van der Woodsen. Prvih nekoliko epizoda događa se za vrijeme ljetnih praznika te u tjednu prije početka nastave na Sveučilištima i u srednjim školama. Tijekom cijele sezone uloga Tračerice je smanjena. 
Sezona sadržava mnoge pojave glumaca u gostujućim ulogama poput Joanne Garcie kao Bree Buckley, Nateov ljubavni interes; kreatoricu showa America's Next Top Model Tyru Banks kao Ursulu Nyquist, veliku glumicu kojoj Serena kratkotrajno postaje publicistkinja; Williama Baldwina kao Williama van der Woodsena, Sereninog i Ericovog oca te Lilynog bivšeg muža i Rufusovog dugogodišnjeg rivala; kao i cameo uloge Lady Gage, Toryja Burcha, Jimmyja Fallona, Plasticinesa, Georgina Chapmana i Sonic Youth.Deveta epizoda sezone uzrokovala je velike kontroverze. Udruženje roditelja zahtijevalo je od televizijske mreže CW da ne emitira epizodu koja je sadržavala seks u troje. CW je odbila zahtjev i službeno najavila da će emitirati epizodu kako je i planirano.Robert John Burke koji je u seriji glumio Chuckovog oca Barta Bassa vratio se za božićnu epizodu emitiranu u prosincu, dok se Desmond Harrington također vratio kao Chuckov ujak Jack. Njegov povratak je bila jedna od glavnih radnji drugog dijela sezone, skupa s dolaskom Chuckove otuđene majke Evelyn Bass Fisher (Laura Harring).Radnja sezone također se uvelike fokusirala na razvoj lika Jenny Humphrey i njezin strmoglavi pad. Dobar dio sezone provodi odvajajući se od Erica, njezinog bivšeg najboljeg prijatelja te pokušavajući zavesti Natea koji se nalazi u ljubavnoj vezi sa Serenom. Na kraju sezone, zbog njezine jednonoćne afere s Chuckom Bassom te prodavanja droge njezin otac i Lily ju šalju u Hudson kako bi živjela s majkom. Ostale radnje sezone uključuju: pokušaje Blaira i Chucka u održavanju njihovog ljubavnog odnosa u čemu na kraju ne uspijevaju; Danov i Vanessin početak ljubavne romanse koja se razvila iz dugogodišnjeg prijateljstva; i Serenine pokušaje da pronađe samu sebe kroz novi posao, kratku ljubavnu aferu s Carterom, Nateovim oženjenim rođakom Trippom te na kraju i sa samim Nateom.
Glavna radnja četvrte sezone vrti se oko Juliet Sharp (Katie Cassidy), tajnovite djevojke koja zbog greške iz prošlosti želi napakostiti Sereni. Druga polovica sezone fokusira se na komplicirani odnos između Serene i njezinog bivšeg profesora Bena, Chuckove pokušaje da održi kontrolu nad tvrtkom Bass Industries koju želi preuzeti Russell Thorpe (Michael Boatman) te rastući odnos između Dana i Blair. Ostale radnje sezone uključuju otkrivanje tajne iz Lilyne prošlosti koja ju i dalje progoni; uzburkani odnos između Chucka i Blair nakon njihovog prekida; raskidanje prijateljstva između Dana i Vanesse te dolazak Serenine rođakinje Charlie Rhodes (Kaylee DeFer) na Upper East Side. 
Radnja prvih dviju epizoda događale su se u Parizu gdje su se nalazili Serena, Blair i Chuck. Tamo Blair upoznaje princa Louisa Grimaldija za kojeg se na kraju sezone zaručuje. 
Taylor Momsen koja u seriji glumi lik Jenny Humphrey velikim dijelom sezone bila je odsutna iz serije, a pojavila se u epizodama Easy J, Juliet Doesn't Live Here Anymore, The Witches of Bushwick i Gaslit.
Televizijska kuća The CW obnovila je seriju za petu sezonu 26. travnja 2011. godine.9. svibnja 2011. godine objavljeno je da se glumice Taylor Momsen i Jessica Szohr neće vraćati u seriju kao regularne uloge, iako su obje pozvane da nastupe u gostujućim ulogama. Kaylee DeFer glumi lik Ivy kojoj Lilyna sestra Carol plaća da glumi njezinu kćerku, Sereninu rođakinju Charlie Rhodes. Glumica je od početka sezone prebačena među glavne uloge.Radnja sezone započela je u Los Angelesu gdje su energični Chuck i Nate odlučili posjetiti Serenu. Chuck ima novu životnu filozofiju i odgovara pozitivno na sve izazove, pa čak i na smrtne opasnosti. Serena nastavlja raditi na filmskom setu gdje joj je ponuđen stalni posao na kraju epizode. Nate započinje ljubavnu vezu sa starijom ženom, Dianom Payne (Elizabeth Hurley) koja možda ima skriveni motiv. Natrag u New Yorku, Dan saznaje da je Vanessa objavila jedno poglavlje njegove knjige, a Blair nastavlja s planovima za svoje i Louisovo vjenčanje te također saznaje da je trudna. Nakon što shvati da još uvijek gaji osjećaje prema Chucku, Blair i Chuck odluče pobjeći zajedno, ali dožive prometnu nesreću. Kao rezultat nesreće, Blair izgubi dijete, a Chuck skoro umre pa se Blair na kraju ipak oženi sa Louisa. Radnja ostatka sezone također se fokusira na Natea koji pokušava pokrenuti tračerski web site NYSpectator, na Dana i Blair čije se prijateljstvo pretvara u nešto više, Chuckovu potragu pronalaženja pravih roditelja što ga dovodi do otkrića da je njegov otac Bart još uvijek živ te CeCeinu smrt i način na koji se to odrazi na brak Lily i Rufusa. Na kraju sezone, Blair konačno izabere između Dana i Chucka, a Lily izabire između Rufusa i Barta. Serena ponovno odlazi iz grada, a Dan odluči napisati novu knjigu o Upper East Sideu uz pomoć Georgine.
Dana 11. svibnja 2012. godine službeno je objavljeno da će se snimiti šesta, skraćena i posljednja sezona Tračerice koja će svoju premijeru imati 8. listopada. Predsjednik televizijske kuće CW, Mark Pedowitz izjavio je da još uvijek nisu odlučili o ukupnom broju epizoda posljednje sezone, ali da će ih najvjerojatnije biti 10, 11 ili 13 s namjerom da serija završi prije Božića. Dana 26. lipnja 2012. godine otkriveno je da će se prva epizoda šeste sezone zvati Gone Maybe Gone i da će ukupno biti prikazano 10 epizoda.
Premijeru sezone gledalo je 780 tisuća gledatelja što je označilo najlošiji rejting bilo koje sezone do tada. Sljedećeg tjedna brojka je pala na 760 tisuća gledatelja, još jedanput rušeći rekord najmanjeg rejtinga serije.
Dana 29. listopada 2012. godine emitiranje epizode Portrait of a Lady Alexander bilo je odgođeno zbog uragana Sandy na istočnoj obali SAD-a. Zbog gubitka električne energije na mnogim područjima donijela se odluka o odgodi sezone za jedan tjedan te se umjesto nje prikazala repriza prethodne epizode - Dirty Rotten Scandal.Dana 17. prosinca 2012. godine završilo je originalno emitiranje serije. Glumica Kristen Bell koja je cijelu seriju služila kao naratorica pojavljuje se u cameo ulozi (ali nije otkriveno da je ona lik Tračerice). Nekoliko bivših gostujućih glumaca koji su se pojavili tijekom trajanja serije također se pojavljuje u posljednjoj epizodi, uključujući Jessicu Szohr koja je glumila Vanessu Abrams i Katie Cassidy koja je glumila Juliet Sharp. Bivši glavni glumci serije Connor Paolo (Eric van der Woodsen) i Taylor Momsen (Jenny Humphrey) pojavljuju se u finalu serije i svaki imaju po jednu rečenicu. Blair Waldorf (Leighton Meester) i Chuck Bass (Ed Westwick) napokon se vjenčaju. U posljednjem dijelu epizode radnja se prebacuje pet godina u budućnost gdje otkrivamo da Chuck i Blair imaju sina te da je Nate Archibald (Chace Crawford) uspio sa svojim poslom i da će se možda kandidirati za gradonačelnika New Yorka. Serija završava vjenčanjem Serene van der Woodsen (Blake Lively) i Dana Humphreyja (Penn Badgley) što su obožavatelji i očekivali još od početka serije. Njihovo vjenčanje je zapravo mala ceremonija koja se održava u zajedničkom domu Blair i Chucka, a među ostalim gostima tu su i Lily (Kelly Rutherford) sa svojim prvim mužem (ocem Serene i Erica) te Rufus (Matthew Settle) koji se nalazi u sretnoj vezi s drugom ženom (glazbenicom Lisom Loeb koja je glumila u nekoliko ranijih epizoda serije) skupa s Dorotom, Nateom, Jenny i Ericom. 
U posljednjoj epizodi serije gledatelji također otkrivaju i pravi identitet Tračerice.
Tračerica se u SAD-u prikazuje na televizijskoj mreži CW ponedjeljkom navečer. Serija se prikazuje u još 197 drugih zemalja svijeta.U Hrvatskoj je serija sa svojim emitiranjem započela 15. ožujka 2010. godine na HRT-u u terminu od 21 sat svakog ponedjeljka. Druga sezona serije započela je sa svojim emitiranjem na HRT-u 2. siječnja 2012. godine u terminu poslije 22 sata navečer i to od ponedjeljka do četvrtka. Sa svojim emitiranjem je druga sezona završila 20. veljače 2012. godine nakon čega je odmah sljedećeg dana krenula s emitiranjem treća sezona, a poslije nje je prikazana i četvrta sezona serije.
Prvu epizodu serije gledalo je tri i pol milijuna gledatelja u SAD-u, a među demografskom skupinom 18-49 godina života nalazila se na posljednjem mjestu gledanosti serija koje su emitiranje započele u devet sati navečer u srijedu. Međutim, serija je zadržala veliku većinu publike koju je imao show America's Next Top Model. Finale prve sezone gledalo je tri milijuna gledatelja. Premijeru druge sezone gledalo je 3.43 milijuna gledatelja.Prvu epizodu četvrte sezone gledalo je 1.83 milijuna gledatelja. Četvrta epizoda četvrte sezone bila je najgledanija od svih te godine.
Serija Tračerica u početku je dobila pomiješane kritike. Zbog svog pedigrea (adaptacija uspješnih serija knjiga New York Timesa) serija je prozvana jednom od najočekivanijih televizijskog događaja sezone 2007./08. U kolovozu 2007. godine u istraživanju koje je provela tvrtka OTX serija je stavljena na top 10 listu serija kojih su gledatelji najviše svjesni. Premda je Pilot epizoda dobila pozitivne kritike mnogih uglednih medija poput Varietyja, The Washington Posta, San Francisco Chroniclea i Boston Globea, ostali mediji definirali su je više kao "nemoralno zadovoljstvo", a ne kao ozbiljan sat televizijskog programa koji se mora gledati. Popularna Internet stranica Metacritic dala je prosječnu ocjenu Pilot epizodi 54/100 temeljenu na 26 zaprimljenih kritika.
Kako se prva sezona približavala kraju emitiranja, Janet Malcolm iz New Yorkera kritizirala je seriju zbog svoje velike različitosti od knjiga. Istaknula je da je serija "slična knjigama samo po imenima likova i njihovoj karakterizaciji". Također je nadodala: "Bez von Ziegesaričinih brzih, izrugujućih komentara, epizode serije čine se trome - kao da prelazite iz Barnyeja u Kmart." Međutim, autorica Cecily von Ziegesar svakako je podupirala seriju te istaknula da su svi glavni zapleti knjige prisutni u pilot epizodi.Kako se prva sezona nastavila emitirati, reakcije na seriju postajale su sve pozitivnije te je do druge sezone serija uglavnom imala pozitivne ocjene. Internet stranica Metacritic novoj sezoni dala je prosječnu ocjenu 71/100. "Ljeto je bilo dobro za ovu curu", stajao je naslov u Entertainment Weeklyju koji je seriji dao čistu peticu. U New York Daily News bilo je napisano da je serija pronašla svoje uporište: "Serija točno zna što želi i što će postati. To je prava hokejaška borba tinejdžera u romantičnoj drami." New York Magazine proglasio je Tračericu "najboljom tinejdžerskom dramom svih vremena". Istaknuto je: "Serija je uskrsnula potencijal scenarističkih drama koje žele biti efektivna društvena satira; savršeno predstavlja svijet kojim se bavi bolje od realityja. Tračerica predstavlja bogati pogled na grad, ali zbog toga što se donekle radi o crtiću možemo se ismijavati njihovoj rastrošnosti potrošnje."
Televizijsko vijeće roditelja oštro je kritiziralo seriju, pogotovo nakon što je krenula kampanja "OMFG" (Oh My Fucking God) u travnju 2008. godine. Vijeće je također proglasilo epizodu Victor/Victrola najgorim televizijskim programom tjedna (u tjednu kad je epizoda originalno emitirana). Upravo njihovi citati, kao i negativni citati iz drugih medija kao što su San Diego Union-Tribune, New York Post i Boston Herald korišteni su u reklamnoj kampanji za drugu sezonu. Hartford Courant objavio je seriju negativnih oglasa. Oglasi su uključivali citate poput "Noćna mora svakog roditelja", "Super-neprikladna serija" i "Vrlo prljava serija", a sve kao pokušaj da se serija održi na glasu kao "ona za tinejdžere buntovnike".Približavanjem početka emitiranja pete sezone, New York Magazine pisao je o dugotrajnosti serije u koju nije više vjerovao naglašavajući njezinu smanjenu kulturnu važnost unatoč rastu popularnosti njezinih glumaca te gubitak statusa serije broj 1 na televizijskoj mreži CW koja ga je izgubila zahvaljujući rastućoj popularnosti novih serija - Supernatural i 90210. "Serija se nije uspjela održati premda su njezini zapleti sočni i ludi kao i uvijek", te je također dodano: "Glumačka ekipa više je zaokupirana snimanjem filmova dok su autori fokusirani na pokretanje novih projekata putem svoje produkcije kompanije Fake Empire. Ako se ubrzo ne dogodi neki neočekivani obrat ili ne najavi reboot serije, bojimo se da je kraj vrlo blizu. XOXO." AOL TV stavio je seriju na svoju listu 20 najboljih školskih televizijskih serija svih vremena te na četvrto mjesto najvećih televizijskih "nemoralni zadovoljstava".
Godine 2008. The New York Times objavio je da je serija imala znatan utjecaj na prodaju, istaknuvši da je Tračerica vjerojatno "prva serija koja je dijelom kreirana kao marketinški stroj za modu". Premda je u to vrijeme imala tek osrednju gledanost, "to je možda serija s najviše utjecaja kad je u pitanju kultura za tinejdžere".Dana 26. siječnja 2012. godine u čast 100. epizode, gradonačelnik New Yorka Michael Bloomberg posjetio je set i proglasio taj dan Danom Tračerice, istaknuvši njezin kulturni utjecaj i utjecaj na ekonomiju samog grada. "Serija Tračerica je od New Yorka napravila središnji lik. Premda serija svojom radnjom privlači nove gledatelje, ona također mnoge od njih privlači i da posjete New York te na taj način znatno utječe na nevjerojatnu brojku od 50,5 milijuna posjetitelja koliko smo imali prošle godine. Ekonomski utjecaj serije Tračerica ili drugih televizijskih serija i filmova koji se snimaju u New Yorku zbilja se može direktno osjetiti u svih pet okruga grada. Stota epizoda Tračerice prava je znamenitost i želio bih ovim putem čestitati njezinim kreatorima i ostatku ekipe", izjavio je Bloomberg.Popularnost serije indirektno je utjecala i na kreiranje reality serije NYC Prep koja se prikazivala jednu sezonu na programu Bravo. Serija je spomenuta u filmovima kao što su Fired Up!, To je Rock'n'Roll, Cura na lošem glasu, Bez ugriza, molim, Moja lažna žena i Kako se riješiti šefa te u televizijskim serijama kao što su Royal Pains, Entourage, Parks and Recreation, Televizijska posla, Skins i drugim.
Dana 5. ožujka 2012. godine službeno je objavljeno da će Warner Bros. International Television i Metan Development Group skupa s još dvjema kineskim produkcijskim kompanijama producirati kinesku verziju tinejdžerske dramske serije inspiriranu Tračericom. Produkcija je krenula u lipnju, a serija se započela prikazivati u mjesecu studenom. Radnja prati živote studenata na jednom sveučilištu. Također je odobrena i meksička verzija serije koja će nositi naziv Gossip Girl: Acapulco, a producirat će ju Pedro Torres. U glavnim ulogama nastupit će Sofía Sisniega, Mariana Van Rankin, Jon Ecker, Vadhir Derbez, Diego Amozurrutia i Ela Velden (Dani Campos).

Tradicionalna latinska misa je oblik rimskog obreda svete mise sadržan u tipskom izdanju  Rimskog misala kakav je izdavan od 1570. do 1962. Sve do pojave mise Pavla VI. u prosincu 1969., ovo je bio najrašireniji oblik liturgije na svijetu. U skoro svakoj zemlji slavila se isključivo na latinskom jeziku, no bila je dozvoljena i uporaba drugih jezika kako prije Tridentskog sabora, tako i u narednim stoljećima sve do Drugog vatikanskog sabora.U nekim zemljama se ovoj misi daje pridjev "tridentska", koji dolazi od latinskog izraza Tridentinus, koji znači "vezan za grad Tridentum" (današnji Trento u Italiji). Kao odgovor na odluke Tridentskog sabora papa Pio V. promulgirao je 14. srpnja 1570. bulom Quo primum tempore novo izdanje Rimskog misala, čineći ga time obveznim za cjelokupnu Zapadnu Crkvu, s izuzetkom onih crkava ili redova, koje su se 1570. preko 200 godina zakonito služile drugim misalom (a ne rimskim). Oni su mogli zadržati svoj stari misal, a mogli su ga i zamijeniti novom redakcijom Rimskog misala, koju je proveo Pio V. Među njima je bio i npr. zagrebački obred, ali i mnogo stariji dominikanski obred, po kome je i sam Pio V., kao redovnik-dominikanac, slavio privatne Mise. Zanimljivo je napomenuti kako Pavao VI. nije dopustio takvu raznolikost, te je svoj novi misal proglasio obvezatnim za sve; čak je i drevni ambrozijanski obred reformiran analogno rimskome.2007. godine papa Benedikt XVI. izdao je motuproprij pod nazivom Summorum Pontificum, s popratnim pismom biskupima svijeta. Papa je izjavio kako se izdanje Rimskog misala iz 1962. ima smatrati "izvanrednim oblikom" (forma extraordinaria) rimskog obreda, čiji je Misal u izdanju pape Pavla VI. iz 1970. redovni ili standardni oblik (forma ordinaria). Kao posljedica toga, neki zovu tradicionalnu latinsku misu "izvanrednim oblikom mise". Tradicionalni rimski obred se katkad zove "usus antiquior" (drevna uporaba) ili "forma antiquior" (stariji oblik), kako bi ga se razlikovalo od novijeg oblika rimskog obreda iz 1970., kojega se katkada naziva "novus ordo" (novi red).
Drugi nazivi su skraćeni Tradicionalna misa i Latinska misa - iako je službeni jezik mise koja ju je zamijenila također latinski, te se katkada i ona slavi na tom jeziku.U Misama koje se slave bez prisustva naroda, svaki katolički svećenik latinskoga obreda, može se služiti ili Rimskim misalom koji je izdao sveti papa Ivan XXIII. godine 1962. ili Rimskim misalom koji je objavio papa Pavao VI. godine 1970., koji se sada smatra "redovnim" oblikom liturgije. Na slavlja svete Mise prema Misalu iz 1962., mogu "se pripustiti, održavajući pravne odredbe, također vjernici koji to sami zatraže." Dozvolu za korištenje tradicionalnog rimskog obreda u župnim misama može dati župnik.
Neki katolici radije ne koriste izraz "tridentska misa". U nekim slučajevima, primjedba se odnosi na to da izravno povezivanje tog obreda s Tridentskim saborom zamagljuje njegov kontinuitet s liturgijskim oblicima koji su se razvili u prethodnim stoljećima, jer Tridentski sabor (odnosno Pio V.) nije izmislio taj obred, već ga je samo kodificirao. Tome u prilog možemo istaknuti tekst utjecajnog liturgičara s početka XX. st., o. Adriana Fortescuea, koji je napisao: "Još otprilike od vremena sv. Grgura [umro 604.] držimo tekst mise i njen red kao svetu tradiciju, u koju se nitko nije usudio dirnuti, osim u nevažnim detaljima"  Drugi iznose zamjerku kako uporaba zasebnih termina za liturgiju prije i poslije 1970. (umjesto da ih se obje klasificira kao oblike istog Rimskog obreda) implicira kako je liturgija nakon 1970. načinila raskid s oblicima koji su joj prethodili. Neki katolici rabe termin "izvanredni oblik".
Osim "tridentske mise", jedan od najraširenijih izraza je "latinska misa". Međutim, i misa Pavla VI. je u službenom izdanju izdana na latinskom, i u izuzetnim prilikama se slavi na tom jeziku.Kada se govori o tradicionalnoj latinskoj misi, povremeno se rabi izraz "gregorijanski obred", a češće, "tridentski obred". Papa Benedikt XVI. izjavio je "Nije prikladno govoriti o ova dva oblika Rimskoga Misala kao da se radi o »dva obreda«, nego je zapravo riječ o dvojakome načinu jednoga te istog obreda. "Tradicionalistički katolici, čije je najpoznatije obilježje privrženost tradicionalnom rimskom obredu, najčešće ga nazivaju "Tradicionalna latinska misa", ili skraćeno "tradicionalna misa". Opisuju pripremu izdanja Rimskog misala pape Pija V. kao "kodificiranje", o čemu je sam Pio rekao kako su stručnjaci kojima je povjerio rad oko Misala usporedili postojeći tekst s drevnim rukopisima i zapisima, i vratili ga u "izvorni oblik i obred svetih Otaca", te načinili potrebne ispravke. Kako bi se ovaj oblik mise razlikovao od mise Pavla VI., tradicionalistički katolici ju katkad zovu "sveta misa svih vremena" ili "misa vjekova", i kažu kako nam dolazi "od Crkve apostola, i naposljetku, uistinu, od Onoga Koji je njezin vrhovni Svećenik i njena neokaljana Žrtva".
U vrijeme Tridentskog sabora, postojala je znatna razlika u tradicijama sačuvanim u tiskanim i rukopisnim misalima, stoga se tražila standardizacija unutar pojedinačnih biskupija, ali i po cjelokupnom latinskom zapadu. Također, standardizacija se zahtijevala kako bi se spriječilo uvođenja štetnih protestantskih ideja u liturgiju, koje su se javljale kao posljedica protestantske reformacije.
Papa sv. Pio V. je sukladno tome bulom "Quo Primum" iz 1570. nametnuo zakonsku ujednačenost, čime je uporaba Rimskog misala koji je on uredio postala obveznom. Pri tome je dozvolio daljnju uporabu obreda starijih od 200 godina i nakon promulgacije Misala iz 1570. Neki od obreda koji su i dalje ostali u uporabi s vremenom su napušteni, iako je ambrozijanski obred preživio u Milanu, Italiji i okolnim područjima, sve do Švicarske, a u Španjolskoj, tj. Toledu i Madridu se donekle zadržao mozarapski obred. Karmelićani, dominikanci i kartuzijanci su zadržali svoje drevne obrede, no nakon Drugog vatikanskog sabora prva dva reda su odbacila svoj obred i usvojila Misal Pavla VI., jedino su kartuzijanci zadržali vlastiti obred (iako je i on doživio veće promjene nakon revizije iz 1981.). Čini se da je i obred iz Brage u sjevernom Portugalu, nakon Drugog vatikanskog sabora, praktično napušten: od 18. studenog 1971. ta nadbiskupija dozvolila je njegovu uporabu samo na opcionalnoj bazi.Počevši s kasnim XVII. st., u Francuskoj i njenim susjednim područjima poput Münstera, Kölna i Triera u Njemačkoj, su počeli bujati neovisni misali koje su izdavali biskupi pod utjecajem Jansenizma i Galikanizma. S time se prestalo kada su u XIX. st. Dom Prosper Guéranger i drugi pokrenuli kampanju povratka Rimskom misalu.
Revizija liturgije pape Pija V. je kao jedan od proglašenih ciljeva imala ponovno vraćanje Rimskog misala "na izvorno pravilo i obred svetih Otaca.". Radi donekle ograničenih izvora koje su njegovi učenjaci imali na raspolaganju, taj cilj nije bio u potpunosti ostvaren.1570. su se (s manjim varijacijama) pojavila tri različita otiska Piovog Rimskog misala, izdanja veličine "folio" (38.2 × 30.5 cm) i "quarto" (30.5 × 24.15 cm) iz Rima, i "folio" izdanje iz Venecije. 1988. godine je otisnuta reprodukcija izdanja koje se smatra najstarijim, pa se stoga naziva editio princeps. Tijekom tiskanja editio princeps, načinjene su neke korekcije, na način da su preko dijelova već otisnutih stranica zalijepljeni revidirani tekstovi. Iduće, 1571. godine, načinjeno je još nekoliko otisaka koji su sadržavali razne korekcije teksta.
U Apostolskoj konstituciji (buli) Quo primum, kojom je Pio V. propisao uporabu svog izdanja Rimskog misala iz 1570. odredio je: "Zapovijedamo i određujemo, snagom ove naše konstitucije koja će trajno vrijediti, da im je zabranjena uporaba njihovih Misala i da se oni sasvim i posvema odbacuju, te da se ovome Misalu koji smo netom izdali nikada ništa ne dodaje, oduzima ili mijenja." Ova odredba se izgleda, ne odnosi na promjene od strane papa, jer je i sam papa Pio V. dodao Misalu blagdan Gospe od pobjede, kako bi proslavio pobjedu u bitci kod Lepanta 7. listopada 1571. Njegov nasljednik, papa Grgur XIII., promijenio je ime ovog svetkovine u " blagdan Kraljice svete krunice".
Nastojanja Pija V. da umanji broj svetkovina u Rimskom kalendaru brzo su poništili njegovi nasljednici. One svetkovine koje je ukinuo, poput Prikazanja Blažene Djevice Marije, Svete Ane i Svetog Antuna Padovanskog, vraćene su čak i prije tiskanja tipskog izdanja Misala Klementa VIII.
Tijekom stoljeća koja su uslijedila, postupno su dodavane nove svetkovine, a rang određenih svetkovina se dizao ili spuštao. Usporedba između Kalendara Pija V. i Općeg rimskog kalendara iz 1954. pokazuje sve promjene učinjene između 1570. i 1954. Papa Pio XII. načinio je  1960. reviziju Općeg rimskog kalendara, a papa Ivan XXIII. načinio je daljnju reviziju, prilikom čega je pojednostavnio terminologiju koja se tiče stupnjeva liturgije.
Dok je Pio V. zadržao svetkovinu "Začeća Blažene Djevice Marije" 8. prosinca (ispuštajući pritom riječ "Bezgrešno"), potisnuo je postojeću posebnu misu za taj blagdan, odredivši pritom da se umjesto nje rabi misa za spomendan Marijinog rođenja (Mala Gospa) (s time da se riječ "rođenje" zamijeni s riječju "začeće"). Dijelovi te ranije mise su oživljeni u misi koju je papa Pio IX. odredio da se služi na taj blagdan.
Uz takve povremene promjene, Rimski misal je bivao podvrgnut generalnim revizijama kad god bi se izdavalo novo "tipsko izdanje" (službeno izdanje čiji tekst se mora reproducirati u izdanjima bilo kojeg izdavača).
Nakon izvornog "Tridentskog" Misala Pija V., prvo novo tipsko izdanje promulgirao je 1604. papa Klement VIII., koji je 1592. izdao revidirano izdanje Vulgate, tzv. Vulgata Sixto-Clementina. Biblijski tekstovi u Misalu pape Pija V. više se nisu točno poklapali s novom Vulgatom, pa je stoga Klement uredio i revidirao Misal Pija V., čineći pritom izmjene u svetopisamskim tekstovima, kao i u drugim stvarima. Ukinuo je neke molitve koje je svećenik bio obvezan izgovoriti prilikom ulaska u crkvu; skratio je dvije molitve koje se govore nakon Confiteora (Ispovijedi); odredio je da se riječi nakon Pretvorbe "Haec quotiescumque feceritis, in meam memoriam facietis" (Kadgod ovo budete činili, činit ćete na moj spomen) ne izgovaraju prilikom podizanja kaleža, već prije samog podizanja; unio je upute na nekoliko mjesta unutar Kanona na kojima svećenik treba potiho izgovarati riječi; potisnuo je pravilo prema kojem je na svečanoj misi svećenik, iako nije biskup, dijelio posljednji blagoslov s tri znaka križa; i preradio je rubrike, pa je npr. uveo zvonjenje malim zvoncem.
Iduće tipsko izdanje je izdano 1634, kada je papa Urban VIII. načinio još jednu opću reviziju Rimskog misala.Nije bilo nijednog drugog tipskog izdanja sve do onog pape Lava XIII. iz 1884. Unio je samo male promjene, koje nisu bile toliko temeljite da bi zahtijevale izdavanje papinske bule radi promulgacije koja bi bila uključena u Misal, kao što je to bio slučaj s bulama iz 1604. i 1634.
Papa sv. Pio X. je 1911, svojom bulom Divino Afflatu, načinio značajne promjene u rubrikama. No, umro je 1914, pa je izdavanje novog tipskog izdanja koje bi uklopilo njegove promjene palo na njegovog nasljednika, papu Benedikta XV.. Ovo izdanje iz 1920. uključivalo je novi odjeljak pod nazivom: "Dodaci i izmjene u rubrikama Misala u skladu s bulom Divino afflatu i narednim dekretima Svete kongregacije za obrede". Ovaj dodatni odjeljak je bio dugačak gotovo koliko i prethodni odjeljak "Opća uredba Misala", koje su se i dalje tiskale u nepromijenjenom izdanju.
Papa Pio XII. temeljito je izmjenio liturgiju Cvjetnice i Vazmenog trodnevlja, potisnuo mnoge vigilije (bdijenja) i oktave (osmodnevne proslave crkvenih blagdana), a načinio je i druge izmjene u kalendaru, a te reforme su završene motuproprijem Rubricarum instructum pape Ivana XXIII, iz 1960., i zatim uklopljene u posljednje tipsko izdanje Misala za tradicionalni rimski obred iz 1962., zamjenjujući tako "Dodatke i izmjene u rubrikama Misala" Pija X., ali i raniju "Opću uredbu Misala".
Liturgijske promjene iz 1965. i 1967. nastale kao posljedica Drugog vatikanskog sabora nisu uklopljene u Rimski misal, već su izražene u privremenim prijevodima na narodnim jezicima, kada su se isti počeli rabiti kao dodatak latinskom jeziku. Ovo objašnjava povremene reference na "Misal iz 1965.".
Rimski kalendar svetaca je 1955. djelomično izmjenjen, a 1969. motuproprijem Pavla VI. Mysterii Paschalis izmjenjen je u potpunosti, čime je ponovno reduciran broj svetkovina.
U većini zemalja, tradicionalni rimski obred se služi(o) na latinskom jeziku. Ipak, u Hrvatskoj, a napose u Dalmaciji, liturgija se služila na staroslavenskom jeziku (koji se katkada naziva i "crkvenoslavenskim"), a odobrenje za uporabu ovog jezika je prošireno i na neke druge slavenske regije između 1886. i 1935.Nakon što je objavljeno izdanje Rimskog misala iz 1962., Naputak iz 1964. o implementaciji Konstitucije o svetoj liturgiji "Sacrosanctum Concilium" Drugog vatikanskog sabora izložio je kako će se "obično svakodnevna misna čitanja, Poslanica i Evađelje čitati na narodnom jeziku". Biskupske konferencije će, uz suglasnost Svete Stolice odlučiti hoće li se i neki drugi dijelovi mise slaviti na narodnom jeziku.Izvan Rimokatoličke Crkve, narodni jezik u tradicionalnoj liturgiji je uveden u služenju mise kod nekih starokatolika i anglokatolika uvođenjem Engleskog misala.
Neki pravoslavni kršćani zapadnog obreda, posebno u Antiohijskoj pravoslavnoj nadbiskupiji Sjeverne Amerike rabe "Tridentsku" misu s manjim izmjenama pod nazivom "Božanska liturgija sv. Grgura".
Amikt (oplećnjak) - laneni rubac koji se prvo stavlja na glavu, a zatim se zavije oko vrata.
Cingulum (pojas) - liturgijski pojas kojim se pričvršćuje alba (i kasnije, štola).
Manipul (naručnik) - veže se oko ruke, boja mu odgovara onoj misnice. Skida se dok traje propovijed.
Štola (izvezeni trak) - liturgijski znak klera. Nosi se oko vrata, prekrižena na prsima. Iste je liturgijske boje kao i misnica.
Kazula (misnica) - svećenikovo misno odijelo. Boja joj se mijenja ovisno o prigodi (vrsti mise).
Biret (kapa) - troroga kapa kvadratnog oblika, znak je svećeničkog dostojanstva. Za vrijeme Mise, nosi se od sakristije do dolaska pred žrtvenik, a zatim se ponovno stavlja za vrijeme propovijedi, ili dok svećenik sjedi, te po povratku u sakristiju.Prema rimskom kanonu liturgijskih boja, svaka boja misnog ruha ima svoje značenje:
Bijela boja - označava čistoću, nevinost, nedužnost, veselje i nebeski sjaj. Rabi se na blagdane Isusove, Blažene Djevice Marije, te anđela i svetaca koji nisu bili mučenici.
Crvena boja - označava ljubav, trpljenje i mučeništvo. Upotrebljava se na Duhove i blagdane mučenika.
Zelena boja - znači nadu. Upotrebljava se na svagdane i nedjelje koje nemaju posebnog značaja.
Ljubičasta boja - boja pokore. Odijeva se u dane posta i pokore (u adventu i korizmi).
Crna boja - znak noći i groba, pa se rabi na Veliki petak, kao i na rekvijemskim misama (zadušnicama).
Ružičasta boja - boja radosti. Upotrebljava se dvaput godišnje - na treću nedjelju Došašća ("Gaudete"), i četvrtu nedjelju Korizme ("Laetare").
Kalež - čaša iz koje se pije Presveta Krv. Ima podnožje, čvor i kupu. Kao najdragocjenije (uz patenu) liturgijsko posuđe, mora biti od zlata ili srebra (ili njezina unutrašnjost mora biti presvučena jednim od ta dva dragocjena) metala.
Patena - plitki tanjurić na kojega se polaže Hostija. Od iste tvari je kao i kalež (vidi gore).
Ciborij - veći pokriveni kalež, u kojem se čuvaju posvećene Hostije, ili se u njemu posvećuju. Ako sadrži posvećene Hostije, mora biti pokriven bijelim svilenim pokrovom.
Vrčići - u njima se drže vino i voda. U načelu su stakleni, no mogu biti i zlatni ili srebrni.
Pričesna plitica - drži se ispod usta pričesnika, kako se ne bi rasipale posvećene čestice, i kako Hostija ne bi slučajno pala.U ovu kategoriju spadaju i tkanine koje se koriste prilikom služenja svete Mise:
Purifikatorij (čistilo) - tkanina kojom se otire kalež, plitica, te celebrantova usta i prsti.
Velum (veo) - njime se pokriva pripravljen kalež (s purifikatorijem, patenom, Hostijom i palom) prije i nakon Mise. Iste je boje, kao i misno odijelo onog dana, i tako velik da dostojno pokrije čitav kalež.
Burza (korice) - Tkanina u obliku korica knjige u koju su ušivena dva kartona (veličine 25 cm) u koju se umeće korporal. S vanjske strane je šivana od istog materijala (i boje) kao i pripadajuće liturgijsko ruho, a ima ušiven i križ.
Korporal (tjelesnik) - tvrdi laneni rubac na kojem stoje Kalež i Hostija pod Misom. Presavijen je na devet jednakih kvadrata. Jednom složen, drži se u burzi.
Misa je podijeljena na dva dijela, Misu katekumena i Misu vjernika. Katekumeni, tj. oni koji uče o vjerskim istinama, a nisu još kršteni, ostaju samo na prvom dijelu mise, jer se krštenje i ispovijest vjere smatraju nužnima za sudjelovanje u Euharistijskoj žrtvi.Ovo pravilo "Didahe – nauk dvanaest apostola" je još uvijek na snazi. To je jedan od tri uvjeta (krštenje, ispravna vjera (nauk) i ispravno življenje) za pristupanju Svete Pričesti kako je Katolička Crkva uvijek naučavala, i to je već spomenuto u prvoj polovici 2. stoljeća od svetog Justina Mučenika: ,,U euharistiji nitko nema pravo udjela osim onoga koji vjeruje da je istinito što učimo i koji se okupao kupelju otpuštenja grijeha i preporođenja i koji onako živi kako nam je Krist predao."
Asperges (škropljenje sa svetom vodom, Psalam 50,9, 3) je pokornički obred koji obično prethodi (pjevanoj) glavnoj nedjeljnoj sv. Misi. U sakristiji svećenik noseći albu i štolu boje toga dana zaklinje sol protiv sotone i anđela odmetnika, i blagoslivlja sol i vodu. Potom služitelj triput uspe sol u obliku križa u vodu i kaže "Commixtio salis et aquae pariter fiat in nomine Patris, et Filii et Spiritus Sancti" (Neka ovo miješanje soli i vode skupa bude u ime Oca i Sina i Duha Svetoga.)  Nakon toga, svećenik u pluvijalu (plaštu) tri puta sa svetom vodom poškropi oltar, kler i narod, dok zbor pjeva antifonu i stihove Psalma 50 ili 117. Ovaj obred, ako se koristi, prethodi molitvama u podnožju oltara.  Od Uskrsa do Duhova stih "Asperges me ..." se mijenja s antifonom "Vidi aquam ...", a stihu „Ostende nobis…“ i njegovom odgovoru „Et salutare…“ se dodaje „alleluia“. Antifona „Vidi aquam“ je iz Ezekijelove 47. glave (viđenje obnovljenog Hrama).Nakon škropljenja, počinje Sveta Misa.
Dolazak k žrtveniku je svečan kod svečane mise, a jednostavniji kod tihe mise. Svećenik nosi pripremljeni kalež držeći burzu nad njime. Naklonivši se križu u sakristiji, polazi pokrivene glave k žrtveniku. Poslužitelj, odjeven u superpelicej, hoda ispred njega. Svećenik ide "oculis demissis, incessu gravi, erecto corpore" (spuštena pogleda, polaganim hodom, uspravljena tijela). Kad dođe do žrtvenika, na kojem će služiti, stane pred najdonjom stepenicom, otkrije glavu, preda biret poslužniku i duboko se pokloni žrtveniku, odnosno križu, koji se nalazi na oltaru. Ako se na tom žrtveniku nalazi svetohranište s Presvetim, pokleknut će propisno. Tada uzlazi "do sredine žrtvenika, stavlja kalež na stranu Evenđelja, izvadi iz burze korporal (tjelesnik) i stavlja ga, otvorena, u sredinu žrtvenika, a na nj kalež, pokriven velom. Burzu stavlja na stranu Evanđelja s otvorom okrenutim prema sredini oltara). Tada polazi na stranu poslanice (tj. desnu), otvori Misal koji stoji na stalku, i uredi znakove. Vrativši se opet u sredinu žrtvenika pokloni se križu i okrenut prama strani poslanice silazi pred najdonju stepenicu žrtvenika.
Svećenik na Tihoj Misi, u podnožju oltara čini znak križa. Na svečanoj pjevanoj Misi kalež je već prije postavljen na kredencu.
Nakon Psalma 42 (43) "Judica me" (Prosudi me), slijedi antifona "Introibo ad altare Dei, ad Deum qui laetificat iuventutem meam" (U prijevodu: "Pristupit ću k Božjem žrtveniku, k Bogu koji razveseljuje moju mladost"), koju svećenik izgovara naizmjence s poslužiteljima (jednim ili više njih), koji na simboličan način predstavljaju narod. Zatim svećenik opet čini znak križa, govoreći: "Pomoć je naša u imenu Gospodina", na što poslužitelj odgovara: "Koji je stvorio nebo i zemlju".
Svećenik sklopi ruke, duboko se nakloni i moli: "Confíteor Deo omnipoténti, beátae Maríae semper Vírgini, beáto Michaéli Archángelo, beáto Ioanni Baptístae, sanctis Apóstolis Petro et Paulo, ómnibus Sanctis, et vobis, fratres (tibi, Pater), quia peccávi nimis cogitatióne, verbo et ópere: mea culpa, mea culpa, mea máxima culpa. Ideo precor beátam Maríam semper Vírginem, beátum Michaélem Archángelum, beátum Ioánnem Baptístam, sanctos Apóstolos Petrum et Paulum, omnes Sanctos, et vos, fratres (te, Pater), oráre pro me ad Dóminum Deum nostrum."
Ministranti zatim mole za svećenika: “Smilovao ti se svemogući Bog, otpustio ti grijehe tvoje i priveo te u život vječni.“ Zatim se svećenik uspravi, a poslužitelji se naklone i mole ispovijest. Mole isto kao i svećenik osim tamo gdje svećenik kaže „i vama, braćo“ ministranti kažu „i tebi, oče“. Zatim svećenik odovara molitvom, a nakon toga se svi prekriže dok svećenik daje odrešenje.
Svećenik i poslužitelji još kažu nekoliko stihova, a svećenik završava s: "Oremus" ("Pomolimo se.") Zatim, uspinjući se k oltaru potiho moli: "Ukloni od nas, molimo, Gospodine, bezakonja naša, da budemo dostojni čista srca prići k svetinji nad svetinjama. Po Kristu, Gospodinu našemu. Amen.", što se odnosi na (Izl 26,33-34), (1 Kr 6:16; 8,6), (Ez 41, 4), i druge. Zatim svećenik stavlja svoje sklopljene ruke na rub oltara, tako da ga dodiruje samo s vršcima malih prstiju, nakon toga poljubi oltar u sredini, na mjestu gdje se nalaze relikvije Svetaca i moli: „Molimo Te, Gospodine, po zaslugama Svetih Tvojih, čije se moći ovdje nalaze, i sviju Svetih: da se udostojiš oprostiti sve grijehe moje. Amen.“
Svećenik odlazi na stranu poslanice (desno od sredine oltara). Tamo načini znak križa čitajući Introitus, ulaznu pjesmu, najčešće su to Psalmi. Ulazna pjesma se razvila iz nekadašnje prakse (prije nego što su uvedene molitve u podnožju oltara), kada se tijekom ulaska klera (ili puka) u crkvu, pjevao cijeli Psalam. Odatle dolazi i naziv "Introitus" (Ulaz).
Ovo su jedine riječi u svetoj Misi na grčkome, jeziku na kojem je napisan Novi Zavjet. „Kyrie, eleison; Christe, eleison; Kyrie, eleison." što znači "Gospodine, smiluj se; Kriste smiluj se;..." Svaki stih se kaže (ili pjeva) tri puta.Gloria in excelsis Deo (Slava Bogu na visini)
Prvi redak Glorie je preuzet iz Evanđelja po Luki (2,14). Gloria se izostavlja kad je svećenik u misnici crne ili ljubičaste boje (Sedamdesetnica, Korizma, Došašće, bdijenja, Kvatre, ili Misa za pokojne).
Svećenik poljubi oltar, okrene se prema narodu i kaže "Dominus vobiscum" (Gospodin s vama). Ministranti odgovaraju: "Et cum spiritu tuo" (I s duhom tvojim). Vrati se do misala, kaže Oremus i moli Zbornu molitvu (ili više njih). One nisu izravno nadahnute biblijskim tekstovima, već više odražavaju duh pojedinog razdoblja crkvene godine.
Svećenik čita Poslanicu, a to su prvenstveno izvadci iz poslanica svetog Pavla raznim Crkvama. U svom motupropriju Summorum Pontificum, papa Benedikt XVI. je dozvolio da se u misama koje se slave uz prisutnost naroda, misna čitanja mogu naviještati i na narodnome jeziku. 
Između Poslanice i Evanđelja, čitaju se (ili pjevaju) dvije (ili rijetko, tri) molitve. Obično je to "Gradual" (Pjesma na stepenicama), a nakon njega slijedi usklik "Aleluja" koji je spojen s jednim retkom Psalma. Od nedjelje Sedamdesetnice do Uskrsa, i u Misama za pokojne umjesto Graduala moli se Tractus (Zavlaka). U navedeno vrijeme izostavlja se i Aleluja. Na Uskrs (i tijekom osmine Uskrsa), Duhove (i tijekom osmine Duhova), Tijelovo, Žalosnu Gospu i u zadušnicama nakon Aleluja odnosno zavlake slijedi Sekvenca (Posljednica).
Prije čitanja ili pjevanja evanđelja, svećenik moli: "Očisti srce moje i usne moje, svemogući Bože, koji si usta Izaije proroka očistio ognjenom žeravkom, da očišćen Tvojom milosrdnom dobrotom uzmognem dostojno navijestiti Tvoje sveto Evanđelje...", što se odnosi na Izaiju 6:6. U ovom odlomku, nakon što biva očišćen od anđela, Izaija je poslan da prorokuje.
Obred Mise prema reviziji pape Pija V. ne smatra propovijed obvezatnom, već se ostavlja kao mogućnost izbora. Pretpostavlja se kako Vjerovanje (ukoliko se govori) slijedi odmah nakon Evanđelja, no dodaje se: "Ukoliko će biti propovijedi, tada propovjednik odmah nakon svršetka Evanđelja propovijeda, a kada završi s homilijom ili ćudorednim naputkom, govori se Credo (Vjerovanje), a ukoliko se ne govori, pjeva se Offertorium (Darovna pjesma)". Ipak, Tridentski sabor je donio odredbu da se nedjeljama i blagdanima drži homilija. Rimski misal revidiran od strane Pavla VI. izjavljuje kako se:"U nedjelje i zapovjedne blagdane treba držati homiliju, i ona se ne smije izostaviti osim iz teškoga razloga, na svim misama koje se slave uz sudjelovanje naroda. U ostale se dane preporučuje, naročito u svagdanima tijekom došašća,korizme i vazmenoga vremena, kao i o drugim blagdanima i prigodama kad narod dolazi u crkvu u većemu broju." 
Nicejsko-carigradsko vjerovanje se moli svake nedjelje, te na blagdane našega Gospodina, Blažene Djevice Marije, Apostola i druge velike blagdane. U njemu se ispovijeda vjera u jednoga Boga: Oca, Sina (Utjelovljenu Riječ), i Svetoga Duha, kao i u jednu, svetu, katoličku i apostolsku Crkvu. Na spomen Utjelovljenja, svećenik i narod pokleknu.
Nakon što još jednom pozdravi prisutne ("Dominus vobiscum/Et cum spiritu tuo") , te pozove na molitvu (Oremus), svećenik prelazi na Misu vjernika. Na ovom dijelu Mise ostaju samo vjernici koji su kršteni.Za sredinom oltara, svećenik sklopljenih ruku čita Darovnu pjesmu ("Ofertorij"), koji se sastoji od citata iz Svetog pisma.
Svećenik otkriva kalež, uzima patenu s hostijom i prikazuje hostiju uz riječi: „Primi, sveti Oče, svemogući vječni Bože, ovu neokaljanu žrtvu (hostiju), koju ja, nedostojan sluga Tvoj, prikazujem Tebi, Bogu svome živome i istinitome, za nebrojene grijehe, uvrjede i nemarnosti svoje, te za sve koji ovdje stoje, kao i za sve vjerne kršćane, žive i pokojne: da meni i njima bude na spasenje u život vječni. Amen." Zatim načinivši patenom znak križa, stavlja hostiju na tjelesnik. Odlazi na stranu poslanice te ulijeva vino i vodu u kalež, blagoslivljajući najprije vodu. Vrativši se sredini oltara, svećenik uzima kalež i prikazuje ga Bogu sljedećim riječima: “Prinosimo Ti, Gospodine, kalež spasenja, moleći Tvoju blagost: da pred lice Tvojega božanskog veličanstva, za spasenje naše i svega svijeta, uziđe na ugodan miris. Amen.“ Zatim svećenik moli Boga da Mu prikazana žrtva bude ugodna i zaziva Duha Svetoga da tu žrtvu blagoslovi.Kađenje prinosa
Na svečanoj Misi svećenik blagoslivlja tamjan i okadi hostiju i vino govoreći: “Ovaj kâd, od tebe blagoslovljen, nek uziđe k Tebi, Gospodine: a na nas nek siđe milosrđe Tvoje.“ Zatim svećenik okadi Raspelo i Oltar, moleći pritom 140. psalam. Na kraju vrati kadionicu poslužitelju koji okadi svećenika, pa kler, pa narod.
Svećenik moli psalam 25,6-12: “Oprat ću među nedužnima ruke svoje, i obići ću žrtvenik Tvoj, Gospodine...“ i pritom pere svoje prste (palčeve i kažiprste kojima će držati svetu hostiju).
Naklonjen pred sredinom Oltara, svećenik sklopljenih ruku moli:“Primi, sveta Trojice, ovaj prinos koji Ti prinosimo na spomen muke, uskrsnuća i uzašašća Isusa Krista, Gospodina našega, i u čast Blažene Marije vazda Djevice, blaženoga Ivana Krstitelja, svetih Apostola Petra i Pavla, i ovih, i sviju Svetih: da njima bude na čast, a nama na spasenje: neka se udostoje zagovarati nas u nebu oni kojih se spominjemo na zemlji. Po Kristu Gospodinu našemu. Amen." Ova veličanstvena molitva prikazanja Presvetome Trojstvu potanko opisuje posebnu svrhu na koju se prikazuje sveta Žrtva.
Svećenik poljubi Oltar; okrene se prema narodu i kaže prve dvije riječi naglas: "Orate fratres... (Molite braćo...), a zatim okrećući se ponovno prema Oltaru, potiho dovršava: „ut meum ac vestrum sacrifícium acceptábile fiat apud Deum Patrem omnipoténtem." (da moja i vaša žrtva bude ugodna Bogu Ocu svemogućemu).
Ministranti odgovaraju: „Suscipiat Dominus sacrificium de manibus tuis, ad laudem et gloriam nominis sui, ad utilitatem quoque nostram, totiusque ecclesiae suae sanctae (Primio Gospodin žrtvu iz tvojih ruku, na hvalu i slavu svojega imena, na korist nama i čitavoj svojoj svetoj Crkvi). Svećenik potiho odgovara: Amen.
Zatim svećenik potiho moli Darovnu molitvu (ili više njih), koja se također naziva „Secreta“ (tajna ili tiha). Zaključak molitve svećenik izgovara glasno Per omnia saecula saeculorum. Ministranti odgovaraju Amen.
"Srž Rimskog kanona datira iz vremena prije pape Grgura Velikog (509.–604.). Naziv (Rimski) kanon prvi put susrećemo u pismu pape Grgura Velikoga što ga je napisao Ivanu u Sirakuzi. Grguru se ujedno i pripisuje umetanje riječi „diesque nostros in tua pace disponas, atque ab aeterna damnatione nos eripi, et in electorum tuorum jubeas grege numerari“ (daj nam mir u naše dane, otmi nas od vječne osude, i daj da se brojimo među izabranicima Tvojim) u Kanon. Na kršćanskom Istoku, Rimski kanon je poznat pod nazivom "Petrova anafora" (prema sv. Petru, prvom rimskom biskupu), što je značajan pokazatelj njegove drevnosti.
Nakon Darovne molitve, svećenik i narod naizmjence izgovaraju: Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et iustum est. (Gospodin s vama". I s duhom tvojim. Gore srca. Imamo kod Gospodina. Hvalu dajmo Gospodinu Bogu našemu. Dostojno je i pravedno.)
Nakon toga se moli Predslovlje, koje uvodi u Kanon Mise. Predslovlje je hvalbena i zahvalna himna. Nakon njega slijedi anđeoski hvalospjev Sanctus (Svet). Takozvani Trisagion (Triputa svet), upućen je trima Božanskim Osobama. Sastavljen je od Iz 6, 3; Ps 117 i Mt 21, 9 - uzvika kojima je Isus dočekan pred Jeruzalemom. U crkvenoj godini se izmjenjuje petnaest Predslovlja.Kanon ili pravilo na koji način se vrši konsekracija euharistije
U molitvi Te igitur moli svećenik preblagoga Oca na nebu po Isusu Kristu, Sinu njegovu, Gospodinu našemu, da milostivo primi i blagoslovi darove i poklone puka svoga, koji će po tom blagoslovu postati svetom, neoskvrnjenom žrtvom. Ovu žrtvu prinosi svećenik prije svega za svetu katoličku Crkvu, da je se Gospodin dostoji po svemu svijetu umiriti, zakriliti, ujediniti i upravljati.
Svećenik, moli, da se Gospodin spomene svojih slugu i službenica i sviju prisutnih, za koje prinosi ili koji prinose (žrtvenim darovima, stipendijem, sudjelovanjem u pjevanju) ovu žrtvu hvale za sebe i sve svoje, za otkup svojih duša, za nadu svoga spasenja i zdravlja i prikazuju svoje želje Bogu vječnomu, živomu i pravomu.
Molitva Communicantes najprije povezuje u živu zajednicu svećenika na žrtveniku, papu, biskupa i sve vjernike po čitavom svijetu. Tada povezuje Crkvu Kristovu, koja se još bori na zemlji, sa slavnom Crkvom na nebu.
U molitvi "Hanc igitur", koja se na prijašnje nadovezuje s veznikom "igitur" (dakle, prema tome) moli svećenik držeći raširene ruke nad žrtvenim darovima da Gospodin umilostivljen primi taj prinos svojih slugu (svećenstva i klera) i sve obitelji svoje (svih vjernika), te nam podari mir u naše dane, izbavi nas od vječne osude i pribroji nas stadu svojih izabranih.
Kad svećenik raširi ruke nad žrtvenim darovima, ministranti pozvone, i odmah se popnu do oltara i kleknu pokraj njega.
Molitva Quam oblationem nadovezuje se neposredno na prošnju u "Te igitur", te svećenik moli Gospodina, da se udostoji učiniti tu žrtvu savršeno ili potpuno ("in omnibus") blagoslovljenom, posvećenom (»adscriptam«), pravilnom i valjanom ("ratam"), duhovnom ("rationabilem"), te da postane Tijelo i Krv preljubljenoga Sina Božjega, Gospodina našega, Isusa Krista.
Molitva Quam oblationem može se  u neku ruku smatrati prekonsekrativnom epiklezom, kojom se moli da žrtveni darovi Posvetiteljevim blagoslovom postanu Tijelo i Krv Sina Božjega. Ova molitva sasvim prirodno prelazi u recitaciju posljednje večere i konsekraciju kruha i vina.
Molitva Qui pridie sasvim se jednostavno nadovezuje na prethodnju prošnju i nastavlja s biblijskim recitativom posljednje večere i Pretvorbom.
Svećenik uzme Hostiju u ruke i nastavlja: "Qui prídie quam paterétur, accépit panem in sanctas, ac venerábiles manus suas, et elevátis óculis in caelum ad te Deum Patrem suum omnipótentem, tibi grátias agens, benedíxit, fregit, dedítque discípulis suis, dicens: Accípite, et manducáte ex hoc omnes." (On u predvečerje svoje muke uze kruh u svoje svete i časne ruke, te podigavši oči prema nebu k Tebi, Bogu Ocu svome svemogućemu, dajući Ti hvalu, blagoslovi, razlomi i dade učenicima svojim govoreći: Uzmite i blagujte od ovoga svi...)
Sada svećenik, poistovjećujući se s Kristom, čije geste predočuje s poštovanjem, duboko se sagne i izgovara polagano ali bez zastajkivanja, riječi koje je izgovorio Isus kad je ustanovio Euharistiju uoči svoje Muke i smrti: "HOC EST ENIM CORPUS MEUM." (JER OVO JE TIJELO MOJE).
Izgovorivši riječi Pretvorbe, svećenik poklekne i pokloni se pred svetom Hostijom. Ustane se i podigne je vjernicima za štovanje. Zatim je položi na tjelesnik, poklekne i opet joj se pokloni. Odsada svećenik više ne razdvaja palčeve i kažiprste, osim kada treba uzeti Hostiju, sve dok ne opere prste nakon svete Pričesti.
Prilikom posvete Hostije (i kasnije, Vina), oba puta kada se svećenik pokloni, ministranti po jednom pozvone, a kada svećenik podiže Hostiju (i kasnije, Vino) ministranti kleče, i polagano podižući donji dio misnice, tri puta zvone.
Svećenik zatim otkrije kalež, uzme ga objema rukama i kaže: "Símili modo postquam caenátum est, accípiens et hunc praeclárum Cálicem in sanctas, ac venerábiles manus suas: item tibi grátias agens, benedíxit, dedítque discípulis suis, dicens: Accípite, et bíbite ex eo omnes..." (Tako isto poslije večere, uzimajući i ovaj preslavni Kalež u svoje svete i časne ruke, ponovno Ti dajući hvalu, blagoslovi i dade učenicima svojim, govoreći: Uzmite i pijte iz njega svi...)
Svećenik se nagne nad kalež te polagano izgovara riječi Pretvorbe: "HIC EST ENIM CALIX SÁNGUINIS MEI, NOVI ET AETÉRNI TESTAMÉNTI: MYSTÉRIUM FÍDEI: QUI PRO VOBIS ET PRO MULTIS EFFUNDÉTUR IN REMISSIÓNEM PECCATÓRUM." (JER OVO JE KALEŽ MOJE KRVI, NOVOGA I VJEČNOGA SAVEZA: OTAJSTVO VJERE: KOJA ĆE SE ZA VAS I ZA MNOGE PROLITI NA OTPUŠTENJE GRIJEHÂ.), i dodaje: "Haec quotiescúmqe fecéritis, in mei memóriam faciétis." (Kadgod ovo budete činili, činit ćete na moj spomen).
Svećenik poklekne i pokloni se Predragocjenoj Krvi. Zatim ustane i podigne kalež. Odloži ga, pokrije i ponovno se pokloni.
Unde et memores je anamneza, koja se nalazi u svakoj anafori. Bila je sastavni dio rimske anafore od početka. Sjećajući se dakle, po samoj Spasiteljevoj riječi, muke, smrti, uskrsnuća i uzašašća, prinosi svećenik preslavnom Veličanstvu Boga-Oca od njegovih darova i poklona žrtvu čistu, svetu i neoskvrnjenu, sveti Kruh vječnoga života i Kalež vječnoga spasenja. Kod toga čini svećenik nad posvećenim žrtvenim darovima pet puta znak križa da time simbolizira istovjetnost ove nekrvne žrtve s krvnom žrtvom na križu.
Ova je molitva sadržajno i stilski srodna molitvi "Te igitur". Svećenik se ovdje prisjeća Starozavjetnih žrtava (Abela, Abrahama i Melkisedeka), koje su bile slika Kristove žrtve.
Nobis quoque peccatoribus (I nama grješnicima) su jedine riječi u Kanonu koje svećenik izgovara malo glasnije, izvršujući tako čin poniznosti; istodobno udara rukom prsa u znak skrušenosti. Kao što je spomen mrtvih pandan spomenu živih vjernika, tako je i molitva "Nobis quoque peccatoribus" pendent molitvi "Communicantes". U ovoj se molitvi nastavlja niz apostola i mučenika, započet u molitvi "Communicantes, pri čemu svećenik moli za prisutne udio u društvu ovih svetaca". Poimence se spominju sv. Ivan Krstitelj i četrnaest mučenika, sedam muškaraca i sedam žena.
Svećenik otkrije kalež i poklekne. Držeći zatim Hostiju u desnoj ruci a kalež u lijevoj, pet puta načini hostijom znak križa uz riječi: "Per ipsum, et cum ipso, et in ipso, est tibi Deo Patri omnipoténti, in unitáte Spíritus Sancti, omnis honor, et glória." (Po njemu, s njime i u njemu jest Tebi, Bože Oče svemogući, u jedinstvu Duha Svetoga, svaka čast i slava).
Na ove riječi malo podigne hostiju i kalež. Zatim odloži Hostiju na tjelesnik, pokrije kalež, poklekne i kaže naglas: "Per omnia aecula saeculorum" (Po sve vijeke vijekova), na što prisutni odgovaraju s "Amen", čime se završava anafora (Kanon)."Sanctus" svjećica
Rubrike Rimskog misala sve do izdanja Misala iz 1962. naznačivale su da po svršetku "Sanctusa", pa čak i na privatnim misama, valja upaliti dodatnu svijeću, koja bi trebala goriti sve dok ne završi Pričest. Ova praksa predstavlja simboličku povezanost sa stvarnom prisutnošću Krista u Presvetom sakramentu.
Svećenik raširi ruke, i gledajući Presveti Sakrament, sâm naglas moli Oče naš dok ne kaže "Et ne nos indúcas in tentatiónem...", na što prisutni odgovaraju sa "sed libera nos a malo" ("nego izbavi nas od zla"). Tada otare patenu purifikatorijem, tako, da ne rastavi palca i kažiprsta desne ruke, prihvati patenu između desnog kažiprsta i srednjeg prsta držeći patenu okomito na žrtvenik na korporalu i moli: " Libera nos, quaesumus, Domine".
Svećenik moli da nas Gospodin izbavi svih prošlih, sadašnjih i budućih zala, te da po zagovoru Blažene Djevice, blaženih apostola Petra i Pavla i Andrije i sviju svetih poda milostivo mir u naše dane, te da po njegovom milosrđu budemo vazda slobodni od grijeha i sigurni od sviju nereda.  Pred kraj ove molitve svećenik stavlja Hostiju na patenu.
Otkriva kalež, poklekne, uzme Hostiju i razlomi je nad kaležom. Dijelićem Hostije triput načini znak križa iznad kaleža i govori: "Pax Dómini sit semper vobíscum." (Mir Gospodnji bio vazda s vama). Prisutni odgovaraju: "Et cum spiritu tuo" (I s duhom tvojim). During the preceding prayer, the priest breaks the consecrated Host into three parts, and after concluding the prayer drops the smallest part into the Chalice while praying that this commingling and consecration of the Body and Blood of Christ may "be to us who receive it effectual to life everlasting."
Svećenik otkrije kalež i poklekne. Zatim se prignut udara u prsa i moli "Agnus Dei" (Jaganjče Božji). Ovime ponavlja riječi sv. Ivana Krstitelja koji je Židovima pokazao Mesiju: "Evo Jaganjca Božjega koji odnosi grijeh svijeta!" (Iv 1,29)
Svećenik moli od Krista da ne gleda njegove grijehe, nego vjeru svoje Crkve, te moli za njen mir i jedinstvo. Ukoliko se slavi svečana pjevana misa, celebrant daje znak mira đakonu govoreći "Pax tecum", a potom đakon podđakonu.
U prvoj od ove dvije molitve, svećenik se obraća trima Božanskim osobama s molbom za potpuno sjedinjenje s Bogom. U drugoj moli Gospodina da mu blagovanje Njegovog Tijela ne bude na osudu, već da bude zaštita i lijek njegovom tijelu i duši.
Svećenik poklekne i uzme Hostiju govoreći: "Panem caeléstem accípiam, et nomen Dómini invocábo." (Uzet ću kruh nebeski i zazvat ću ime Gospodnje). Zatim, udarajući se u prsa, izgovara naglas prve riječi: "Dómine non sum dignus..." (Gospodine, nisam dostojan...), dok ostatak izgovara potiho: "ut intres sub tectum meum: sed tantum dic verbo, et sanábitur ánima mea." (da uniđeš pod krov moj, nego samo reci riječ i ozdravit će duša moja). Ovo kaže triput; a ministrant svaki put pozvoni (Prvi put jednom, drugi put dvaput, treći put triput). Ova ponizna molitva rimskoga satnika (Mt 8,8) ponavlja se u svakoj Svetoj Misi.
Ukoliko ima vjernika koji se pričešćuju, ministranti započnu moliti Confíteor dok se svećenik pričešćuje iz kaleža. Ovo mogu moliti svi vjernici zajedno. Na kraju Confiteora, svećenik se okrene prema narodu i daje odriješenje. Zatim svećenik poklekne, okrene se prema narodu i pokaže im Hostiju: "Ecce Agnus Dei, ecce qui tollit peccáta mundi.", nakon čega prisutni odgovaraju tri puta:  "Dómine non sum dignus ut intres..."
Svećenik odlazi do pričesne ograde i pričešćuje vjernike (čineći svaki put prije toga Hostijom znak križa) uz riječi: "Corpus Dómini nostri Jesu Christi custódiat ánimam tuam in vitam aetérnam. Amen." (Tijelo Gospodina našega Isusa Krista sačuvalo dušu tvoju za život vječni. Amen.).
Prema ovome obredu vjernici se pričešćuju klečeći, primajući sv. Hostiju isključivo na jezik. Pričesnik ne odgovara "Amen".
Dovršivši pričešćivanje, svećenik se vraća k Oltaru i stavlja ciborij u Svetohranište. Zatim poslužitelj ulijeva vino u kalež, kako bi ga svećenik očistio.
Nakon toga poslužitelj ulijeva u kalež vino i vodu preko svećenikovih prstiju (ovo se naziva ablucija kaleža). On ih očisti, obriše kaležnjakom i potiho moli. Zatim popije vino i vodu, te obriše kalež. Za to vrijeme ministrant vraća misal na stranu poslanice, i dodaje veo svećeniku, koji s njime pokrije kalež.
Svećenik odlazi na stranu poslanice pročita Pričesnu pjesmu iz misala. Tekst je pričesne antifone redovno uzet iz psalama ili uopće iz sv. Pisma, često naročito iz Evanđelja. Obično je u vezi sa središnjom misli čitavog misnog obrasca.
Svećenik poljubi oltar u sredini, okrene se prema puku i kaže: "Dominus vobiscum". Poslužnik odgovara: "Et cum spiritu tuo", a celebrant se vraća k Misalu i moli molitve iza pričesti, na isti način, kako je molio Collectu (Popričesne molitve također nisu izravno nadahnute biblijskim tekstovima).
Svećenik zatvori Misal, sklopi ruke pred prsima i vrati se u sredinu žrtvenika, poljubi žrtvenik i okrene se puku govoreći: "Dominus vobiscum". Poslužitelj odgovara "Et cum spiritu tuo". Svećenik ostane još, sklopljenih ruku, okrenut prema puku i kaže: "Ite, missa est" (Idite, misa je)  i okrene se prema žrtveniku. U misama za pokojne kaže istim načinom »Requiescant in pace«" (Počivali u miru). Nakon toga potiho izmoli Pláceat tibi, sancta Trínitas, obséquium servitútis meae: et praesta: ut sacrifícium, quod óculis tuae majestátis indígnus óbtuli, tibi sit acceptábile, mihíque, et ómnibus, pro quibus illud óbtuli, sit, te miseránte, propitiábile. Per Christum Dóminum nostrum. Amen." (Neka Ti se svidi, Presveto Trojstvo, služba koju Ti prinijeh; i podaj da žrtva koju ja nedostojan prikazah pred očima Tvoga veličanstva bude Tebi ugodna, a meni i svima onima za koje ju prikazah, po milosrđu Tvome bude spasonosna. Po Kristu Gospodinu našemu. Amen.).
Svećenik poljubi Oltar, okrene se prema narodu i blagoslovi ga (osim u zadušnici)
Svećenik na kraju Mise s lijeve oltarne pločice čita Posljednje Evanđelje, odnosno početak sv. Evanđelja po Ivanu, koje ocrtava Utjelovljenje Sina Božjega. Na riječi "ET VERBUM CARO FACTUM EST" (I RIJEČ TIJELOM POSTADE) svi prisutni pokleknu. U određenim prigodama čitao se drugi odlomak Evanđelja umjesto ovog, no nakon revizije rubrika od strane Ivana XXIII., određeno je da se u tim prigodama Posljednje Evanđelje izostavi.
Na tihoj Misi iza posljednjeg evanđelja moli svećenik zajedno s pukom tri puta "Zdravo Marijo", zatim "Zdravo Kraljice", "Bože, utočište naše i kreposti", "Sveti Mihaele arhanđele", i na kraju opet tri puta: "Presveto Srce Isusovo, Smiluj nam se". Ove su molitve (osim "Presveto Srce Isusovo, Smiluj nam", koje je dodao sv. Pio X.) bile namijenjene od pape Lava XIII. za oslobođenje Svete Stolice od teškog pritiska, koji je nastao zauzećem Rima, a prestao je Lateranskim sporazumom između Sv. Stolice i kraljevine Italije. Budući da je namjena ovih molitava time bila ostvarena, odredio je Pio XI. u tajnom konzistoriju 30. srpnja 1930. da se ove molitve ubuduće imaju namijeniti za Rusiju.  U našim krajevima ove molitve su se govorile na narodnom jeziku, za razliku od zemalja poput Italije, gdje su se molile na latinskom. Iz uporabe su potisnute nakon 7. ožujka 1965. Kako nisu bile dio same Mise, i nikada nisu bile uključene u dodatak Rimskog misala, nije sasvim jasno smatraju li se obveznima i u današnjima tradicionalnim Misama u skladu s motuproprijem Summorum Pontificum.
Slična nesigurnost potoji i slučaju irske tradicije prema kojoj se nakon Mise recitirao Psalam 130 ("De profundis"), Nakon što su uvedene molitve Lava XIII., "De profundis" se molio neposredno prije njih. I ona je potisnuta u isto vrijeme kada i molitve Lava XIII.
Rimski misali (do 1962.) sadržavali su molitve koje su se preporučavale svećenicima za privatnu molitvu nakon tihe svete mise. To su bile antifona "Trium puerorum cantemus hymnum" i kantik "Benedicite omnia opera Domini Domino".
Svećenik uzme lijevom rukom kalež, dok desnu stavi nad burzu, da ne bi što palo, dođe do najdonje stepenice žrtvenika i tamo se u sredini okrene prema žrtveniku i duboko nakloni, odnosno poklekne, ako se na tom žrtveniku čuva Presveto. Uzme biret od ministranta, pokrije glavu, vraća se u sakristiju, a ispred njega je ministrant. Svećenik pri tom moli antifonu "Trium puerorum" i kantik "Benedicite". U sakristiji se ministrant zajedno sa svećenikom nakloni, i zatim riječima "Jube Dómine benedícere" (Dostoj me se, Gospodine, blagosloviti), zamoli svećenikov blagoslov, poklekne i primi blagoslov te se prekriži. Svećenik na kraju skine paramente i moli zahvalu.
Sudjelovanje puka u tradicionalnom rimskom obredu je dvojako: unutrašnje, koje uključuje slušanje, gledanje i razmatranje, te izvanjsko, koje uključuje govor. Novi obred mise stavlja velik naglasak na "aktivno" sudjelovanje puka, na čemu inzistira i tradicionalni obred, no u ponešto drukčijem obliku. Dok je u novom obredu aktivno sudjelovanje shvaćeno prvenstveno kao neprestani oblik dijaloga između svećenika i puka, a zatim i kao veća "uloga" laika u samoj liturgiji (pri čemu vrlo često laici preuzimaju uloge i djelatnosti zaređenih službenika), dok tradicionalni obred stavlja naglasak na šutnju, molitveni stav, sabranost i molitvu. 
Drugi vatikanski sabor isticao je kao misao vodilju oblikovanja liturgije tzv. actuosa participatio (djelatno sudjelovanje), pa su stoga kritičari tradicionalnog obreda nedostatak istog isticali kao njegovu najveću manu. Međutim, vrlo brzo je postalo jasno da ne samo da ne postoji jasno shvaćanje ovog pojma, jer ga ni sam Koncil nije definirao, već postoji (a negdje i prevladava) potpuno pogrešno shvaćanje djelatnog sudjelovanja. U svom djelu "Duh liturgije", Benedikt XVI. napominje kako se taj pojam prečesto shvaća kao potreba da svatko u crkvi ponešto čini i radi, te da što moguće veći broj vjernika što češće bude u akciji. Stvarna liturgijska akcija, napominje papa Benedikt: "istinski liturgijski čin jest oratio - velika molitva koja tvori jezgru euharistijskog slavlja... ona je actio - čin u izvornome smislu." 
Dr. Dragutin Kniewald u "Rimskom misalu" iz 1943. ističe: "Ne radi se o tomu, da naizustice izmolimo ili da pročitamo svaki put čitav red i i čitav misni obrazac odnosnog dana. Mnogo je važnije i korisnije da proživimo Božje tajne u svojoj duši."
Osim u tzv. dijaloškoj misi, koja se pojavila oko 1910., i koja je intenzivirala izvanjsko djelatno sudjelovanje puka, u tradicionalnom obredu vjernici ne govore misne molitve naglas (iako je sam stupanj te vrste sudjelovanja često bio lokalnog karaktera). Jedino ministrant, ili više njih (koji zapravo predstavljaju sam narod) zajedno sa svećenikom na glas izgovaraju molitve u podnožju oltara (koje uključuju Confiteor) i neke druge odgovore. Većina molitava koje govori svećenik izgovaraju se potiho (jer su upućene Bogu, a ne vjernicima) uključujući gotovo čitavu Misu vjernika: molitve ofertorija, Kanon mise (osim predslovlja i završne doksologije), i (osim "Agnus Dei") one između Molitve Gospodnje i popričesne molitve.
Prilikom svečane pjevane mise ili pjevane mise, zbor pjeva odgovore ministranta, osim Molitava u podnožju oltara. Zbor pjeva Introit, Kyrie, Gloria, Gradual, Tractus ili Alleluia, Credo, Offertorium i pričesne antifone, Sanctus, i Agnus Dei. Od ovoga, na pjevanoj misi pjeva se samo onih pet pjesama koje tvore dio ordinarija (tj. nepromjenjivih dijelova mise). Osim Gregorijanskih napjeva, za ove pjesme postoje i polifonijske skladbe, od kojih su neke vrlo složene. Svećenik većinom potiho izgovara riječi napjeva, i tada recitira druge molitve dok zbor nastavlja pjesmu..
Iako je misna žrtva uvijek ista, vrstu tradicionalne mise razlikujemo prema stupnju vanjske svečanosti:
Tiha misa (lat. Missa lecta): ona koju misnik govori tiho. Pjevaju li se pod ovom misom misne pjesme, tada se zove tiha misa s pjevanjem. Svećenika poslužuje jedan ili dva ministranta.
Pjevana misa (lat. Missa cantata): ona u kojoj misnik pjeva neke dijelove, a pjevači mu odgovaraju. Kod pjevane mise ministriraju dva akolita (ministranti sa svijećama), ceremonijar i kadioničar. Kod svečanijih slavlja mogu sudjelovati i svjetlonoše.
Svečana pjevana misa (lat. Missa solemnis): ona u kojoj misnika dvore barem đakon i subđakon (uz druge poslužitelje), većina mise se pjeva, a kadi se tamjanom. Svečana misa se smatra normativnom, jer se u nižim stupnjevima (npr. tihoj misi) oduzimaju pojedini elementi, poput kađenja, pjevanja i dr.
Pontifikalna misa (lat. Missa pontificalis): svečana misa koju služi biskup, a dvore ga đakon i subđakon, ceremonijar, kadioničar i drugi poslužitelji. Najsvečaniji oblik pontifikalne mise je svakako svečana papinska misa.U članku "Liturgija Mise", Katolička enciklopedija (Catholic Encyclopedia) iz 1917. opisuje kako se u Zapadnoj Europi nakon prestanka s praksom koncelebriranja, počela razlikovati Tiha misa od (Svečane) pjevane mise :
Zasebno služenje mise tada je uključivalo građenje mnogih oltara u jednoj crkvi, kao i redukciju obreda na njegov najjednostavniji oblik. Đakon i podđakon su u ovom slučaju uklonjeni; celebrant je preuzeo i njihove dijelove. Ministrant je preuzeo dijelove zbora i svih drugih poslužitelja, sve se govorilo umjesto pjevalo, a izostavljen je "cjelov mira", kao i kađenje tamjanom. Tako se razvio i poznati obred Tihe mise (missa privata). Ovo se zatim odrazilo i na svečanu pjevanu misu, tako da i u njoj celebrant recitira sve dijelove koje su nekada pjevali đakon, podđakon ili zbor.Što se tiče podrijetla pjevane mise ("Missa cantata"), isti izvor pruža sljedeće informacije:
... svečana pjevana misa je norma; jedino se u potpunom obredu s đakonom i podđakonom mogu sasvim razumjeti ceremonije. Stoga, rubrike ordinarija mise uvijek pretpostavljaju da se radi o svečanoj pjevanoj misi. Tiha misa, koju govori samo svećenik s jednim ministrantom, skraćeni je i pojednostavljeni oblik iste stvari. Njezin obred se može shvatiti samo uz reference na svečanu pjevanu misu. Na primjer, celebrant odlazi na sjevernu stranu oltara kako bi čitao Evanđelje, jer na tu stranu ide đakon prilikom procesije kod svečane pjevane mise; okreće se uvijek na desnu stranu, jer na svečanoj misi ne bi smio okretati leđa đakonu, itd. Pjevana misa (Missa cantata) je suvremeni kompromis. Ona je zapravo Tiha misa, jer bit svečane pjevane mise nije u glazbi ili pjevanju, već u đakonu i podđakonu. Samo u crkvama koje imaju samo jednog zaređenog svećenika, i u kojima je stoga služenje svečane mise onemogućeno, dozovljeno je služenje mise (nedjeljom i zapovjedanim blagdanima) s većinom ukrasa koji su posuđeni od svečane mise, s pjevanjem i (obično) s kađenjem.
Pio XII. započeo je ozbiljan posao oko revidiranja Rimskog misala temeljitom revizijom obreda Svetog tjedna, koji je nakon eksperimentalnog razdoblja koje je počelo 1951., postao obveznim 1955. Misa koja s služila na jutro Velikog četvrtka pomaknuta je na večer, što je iziskivalo promjenu pravila koje je prethodno obvezivalo na post od ponoći. Služba Velikog petka premještena je na popodne, a Sveta Pričest na toj službi nije više bila ostavljena isključivo za svećenika (kao i prije, rabile su se Hostije posvećene na misi Velikog četvrtka), a svećenik više nije primao djelić Hostije u neposvećenom vinu. Služba Uskrsnog bdijenja koja se ranije održavala na jutro Velike subote premještena je na noć uoči Vazma, a učinjene su i brojne promjene u sadržaju.
Papa Ivan XXIII. (1958.–1963.) naredio je 1960. odredio je ispuštanje riječi "perfidis" ("nevjerni", tj. koji ne vjeruju u Isusa), koji se odnosi na Židove, u obredima Velikog petka. Revidirao je rubrike Reda mise i Brevijara. Dvije godine nakon toga, prilikom izdavanja novog tipskog izdanja Rimskog misala (1962.), načinio je neke manje preinake. Ovo izdanje je propisano za uporabu dokumentom Quattuor abhinc annos (vidi pod: Suvremeni pape i Tradicionalna latinska misa). Između ostalih promjena koje je papa načinio, i koje su uključene u Missal iz 1962., bile su i: dodavanje imena sv. Josipa u Rimski Kanon; ukidanje drugog Confiteora prije Pričesti; potiskivanje 10 svetkovina, poput Katedre sv. Petra (ili, točnije, spajanje obaju svetkovina Katedre sv. Petra u jednu, kako se izvorno slavilo); uklapanje promjena koje je učinio Pio XII., poput ukidanja četiriju blagdanskih osmina i 9 bdijenja; i posebno prilagođavanje rubrika za Svečane pjevane mise. Među imenima koja su nestala iz Rimskog misala, bilo je i ono sv. Filomene: njena liturgijska proslava nikad nije uvrštena u Opći rimski kalendar, no od 1920. bila je uključena (s naznakom da se Misa u cjelosti uzima iz commune sanctorum) u sekciji pod nazivom "Mise za određena mjesta", tj. samo ona mjesta za koje je dana posebna dozvola; no, njeno ime je već 1961. uklonjeno iz svih liturgijskih kalendara.
4. prosinca 1963., Drugi vatikanski sabor odredio je u poglavlju II svoje Konstitucije o svetoj liturgiji Sacrosanctum Concilium:
"Red mise treba biti tako prerađen ... neka obredi budu jednostavniji, uz vjerno očuvanje njihove bìti; neka se ispusti ono što se tijekom vremena podvostručilo ili manje korisno dodalo; ono, pak, što je tijekom nesklonih vremenâ propalo, neka se prema davnome otačkom pravilu - ako se čini prikladnim ili nužnim - opet uspostavi. Da bi se vjernicima pripravio što bogatiji stol riječi Božje, neka se naširoko otvore biblijske riznice tako da se tijekom unaprijed utvrđenog broja godina narodu pročita istaknutiji dio svetih Pisama ... U misama koje se slave s narodom može se dati odgovarajuće mjesto narodnom jeziku ... u slučajevima koje treba odrediti Apostolska Stolica može se po sudu biskupa dopustiti pričest pod obje prilike i klericima i redovnicima i laicima: ređenicima u misi njihova svetog ređenja, zavjetovanicima u misi njihova redovničkog zavjetovanja, novokrštenicima u misi koja slijedi nakon krštenja..."
Uputa Inter Oecumenici od 26. rujna 1964. potaknula je primjenu odluka Koncila na Misu, ni godinu dana nakon njihovog donošenja. Dana je dozvola za uporabu narodnog jezika (samo u misama koje se slave s narodom), naročito u biblijskim čitanjima, kao i ponovno vraćenu Vjerničku molitvu, no samo: "dok se cijeli Ordinarium missae ne revidira", u napjevima (Kyrie, Gloria, Creed, Sanctus, Agnus Dei, kao i ulaznim antifonama, ofertoriju i pričesnim antifonama) i dijelovima koji su uključivali dijalog s vjernicima, kao i "Oče naš", koji su vjernici sada mogli u cijelosti recitirati sa svećenikom. Većina biskupskih konferencija brzo je odobrila privremene prijevode na narodni jezik, koji su se u načelu razlikovali od zemlje do zemlje, te su ih, nakon što ih je potvrdila Sveta Stolica, objavili 1965. Ostale promjene uključivale su izostavljanje Psalma 42 (43) na početku Mise, kao i Posljednjeg Evanđelja na kraju (obje molitve u Misal je umetnuo papa Pio V., dok su prije toga to bile privatne molitve koje je molio svećenik u sakristiji), kao i molitava Lava XIII. Kanon mise, koji se i dalje govorio potiho, i dalje je bio na latinskom.
Tri godine kasnije, uputa Tres abhinc annos od 4. svibnja 1967. dala je dozvolu za uporabu narodnog jezika čak i u Kanonu mise, i dozvolila je da se izgovara naglas, te čak da se neki dijelovi mogu i pjevati; narodni jezik se mogao koristiti čak i u Misama koje se slave bez naroda. Uporaba manipula postala je opcionalna, a na tri obreda u kojima je pluvijal (plašt) prethodno bio obvezatan, dana je mogućnost zamjene poluvijala s misnicom.
Pavao VI. nastavio je s implementacijama odredbi Koncila, određujući apostolskom konstitucijom Missale Romanum na Veliki četvrtak, 3. travnja 1969, izdavanje novog službenog izdanja Rimskog misala, koji je izdan (na latinskom) 1970.
Neki tradicionalistički usmjereni katolici se u većoj ili manjoj mjeri protive promjenama od 1950., pa nadalje. Nitko ne zagovara vraćanje na izvorni oblik liturgije (iz 1570.), iako neki priželjkuju ponovno vraćanje na oblik prije revizije rubrika Pija X. iz 1911. Neki odbijaju prihvatiti promjene u liturgiji Cvjetnice i Vazmenog trodnevlja iz 1955., već umjesto toga koriste Opći rimski kalendar iz 1954. Drugi prihvaćaju promjene Pija XII. iz 1955., ali ne i one Ivana XXIII. Najveći dio ipak, u skladu s odobrenjima pape Benedikta XVI. iz Summorum Pontificuma, koristi Misal i Opći rimski kalendar iz 1962.
Neki od protivnika ovih promjena tvrde da za razliku od prijašnjih reformi, revizija iz 1969-1970., koja je zamijenila Tradicionalni rimski obred s Misom Pavla VI. predstavlja oštar prekid s dotadašnjom tradicijom. Smatraju da sadržaj ove revidirane liturgije pati od ozbiljnih nedostataka i nedosljednosti; neki čak smatraju da nova liturgiaj nije Bogougodna, te da bi je katolici trebali izbjegavati. Kada je 1969. izdan preliminarni tekst dviju sekcija revidiranog Misala, nadbiskup Marcel Lefebvre okupio je skupinu od dvanaest teologa, koji su pod njegovim vodstvom, napisali studiju teksta. Istaknuli su kako on: "predstavlja kako u cjelini, tako i u pojedinostima, zapanjujuće udaljavanje od katoličke teologije o svetoj Misi, kako je formulirana na XXII. zasjedanju Tridentskoga sabora". Kardinal Alfredo Ottaviani, bivši Prefekt Svete kongregacije za nauk vjere, podupro je 25. rujna 1969. ovu studiju pismom papi Pavlu VI. Isto pismo potpisao je i kardinal Antonio Bacci. Kratak kritički pregled Novoga reda Mise pod nazivom "Breve esame critico", postao je poznat pod nazivom "Ottavianijeva intervencija". Kardinal Ottaviani naknadno je pismeno potvrdio kako nije htio da njegovo pismo bude javno objavljeno, te kako je doktrinarno izlaganje Pavla VI. od 19.  i 26. studenog 1969., o revidiranoj liturgiji u njenom konačnom obliku značilo da nakon toga "nitko ne može biti istinski sablažnjen". Jean Madiran, kritičar Drugog vatikanskog sabora i osnivač-urednik fracuskog mjesečnika Itinéraires, tvrdio je kako je ovo pismo ostarjelom i već potpuno slijepom kardinalu prevarom na potpis podmetnuo njegov tajnik, monsinjor (i budući kardinal) Gilberto Agustoni, te kako je ubrzo nakon toga Agustoni dao ostavku na tu dužnost. Ova optužba nije nikada dokazana, a sam Madiran je priznao kako nije bio prisutan u samoj sobi prilikom navodne obmane.U listopadu 1967., sastanak Biskupske sinode već je izrazio svoje mišljenje o ranijem nacrtu teksta revidiranog Misala. Od 187 članova, 78 ih je dalo svoje odobrenje, 62 ih je odobrilo, no predložili su brojne preinake, 4 su bila suzdržana, a 47 ih je glasalo protiv.Od liturgijskih promjena 1960-ih pa nadalje, kod katolika u zapadnim zemljama dogodio se ogroman pad odlazaka na mise (u Sjedinjenim Državama, od 75% katolika koji su 1958. odlazili na misu, taj broj je do 2002. pao na 25%). U istim zemljama zabilježen je velik pad broja sjemeništaraca i svećenika (u Sjedinjenim Državama, od 1,575 ređenja u 1954. do 450 u 2002.), kao i sveopće slabljenje vjerovanja u istinitost nauka Katoličke Crkve (ili jednostavno, nepridržavanje istog). Protivnici liturgijskih promjena tvrde, citirajući pritom rezultate anketa (koje im svakako idu u prilog) da je liturgijska revizija pridonijela ovom opadanju. Drugi nasuprot tome upućuju, da je sveukupno sada veći broj svećenika i sjemeništaraca nego prethodnih godina (1970., u cijelom svijetu bilo je 72,991 sjemeništaraca, dok ih je 2002. bilo 113,199, što bi značilo povećanje od 55%, no međutim, u istom razdoblju ukupan broj svjetske populacije je narastao za 64%), te sugeriraju kako je očigledno opadanje katoličke prakse na Zapadu više rezultat općeg utjecaja sekularizma i liberalizma na Zapadna društva, nego samog razvoja unutar Katoličke Crkve.
Nakon uvođenja Mise Pavla VI. 1969.-1970., Sveta Stolica je dala značajan broj dozvola za uporabu dotadašnje liturgije. Na primjer, od starijih svećenika se nije zahtijevalo da se prebace na slavljenje novog oblika. U Engleskoj i Walesu, povremeno slavljenje Tradicionalne latinske mise je bilo dozvoljeno na temelju onoga što će kasnije biti poznato kao "indult Agathe Christie". Međutim, nije postojao zakonski okvir na svjetskoj razini koji bi regulirao slavljenje po starom obredu. Nakon jačanja pokreta tradicionalističkih katolika u 1970-ima, papa Pavao VI. navodno je odbio dodatno liberalizirati uporabu starog obreda zbog strahovanja da je postao politički nabijen simbol vezan uz protivljenje njegovoj politici.
1984., Sveta Stolica je odaslala predsjednicima biskupskih konferencija svijeta pismo pod nazivom Quattuor abhinc annos ("Prije četiri godine"). Ovaj dokument dao je ovlast dijecezanskim biskupima da pod određenim uvjetima odobre slavljenje Tradicionalne latinske mise svećenicima i (prisustvovanje) vjernicima koji to zatraže. 1988., nakon ekskomunikacije nadbiskupa Lefebvrea i četvorice biskupa koje je on valjano, ali i nedozvoljeno zaredio u Ecôneu, papa je izdao daljnji dokument, motuproprij pod nazivom Ecclesia Dei, u kojem izjavljuje da se: "mora pokazivati poštivanje osjećaja onih koji su privrženi latinskoj liturgijskoj tradiciji". Papa je pozvao biskupe na "široku i velikodušnu primjenu" odredaba Quattuor abhinc annos, te uspostavlja Papinsko povjerenstvo Ecclesia Dei čiji će zadatak biti praćenje odnosa između Rima i tradicionalističkih katolika.
Sama Sveta Stolica dala je ovlast za uporabu tradicionalne mise značajnom broju svećenika i svećeničkih udruženja, poput Svećeničkog bratstva sv. Petra (FSSP), Instituta Krista Kralja i Velikog Svećenika (ICRSS), i Personalne apostolske administrature sv. Ivana Marije Vianneyja (AAPSIMV). Mnogi dijecezanski biskupi su unatoč tome uskratili dozvolu za slavljenje tradicionalne mise u svojim biskupijama, ili su to učinili u vrlo ograničenom opsegu. U nekim slučajevima, poteškoće su nastale kada su osobe koje su tražile dozvolu bile neprijateljski raspoložene prema crkvenim vlastima. Drugi razlozi za odbijanje su navodno proizlazili iz neslaganja određenih biskupa s načelima slavljenja tradicionalne liturgije.
Joseph Ratzinger je još kao kardinal iskazivao naročiti interes za liturgiju, te je bio vrlo prijateljski nastrojen prema starom obredu Mise. Poznato je kako je kritizirao nepravilan način na koji mnogi svećenici, protivno službenom usmjerenju, slave revidirani obred. Ratzingerovo izabiranje za papu u travnju 2005. dalo je novu nadu katolicima koji su preferirali tradicionalni obred nad reformiranim, ili onima koji su željeli reformu Mise Pavla VI.
U rujnu 2006., Papinsko povjerenstvo Ecclesia Dei ustanovilo je u francuskom u Bordeauxu Institut Dobrog Pastira (IBS), koji je sastavljen od bivših članova Svećeničkog bratstva sv. Pija X. (FSSPX), s dozvolom služenja tradiconalnom liturgijom. Ovaj postupak naišao je na nezadovoljstvo kod nekih pripadnika francuskog klera, te je tridesetak svećenika napisalo otvoreno pismo papi. U skladu sa svojom prethodnom politikom, Bratstvo sv. Pija X. odbacilo je ovu gestu.Nakon opetovanih glasina kako će se dati još veća sloboda za služenje tradicionalne liturgije, papa je izdao motuproprij pod nazivom Summorum Pontificum 7. srpnja 2007., zajedno s popratnim pismom biskupima svijeta. Papa je izjavio kako: "Rimski Misal koji je Pavao VI. odobrio za uporabu jest redoviti izričaj lex orandi ("pravila molitve") Katoličke Crkve latinskoga obreda. Rimski misal koji je odobrio sveti Pio V. a ponovno izdao blaženi Ivan XXIII. ima se smatrati izvanrednim izričajem toga istog "pravila molitve" Crkve". Nadalje je izjavio kako "Misal iz 1962. ... s pravnoga stanovišta nikada nije bio dokinut". Uvjete i odredbe za uporabu tradicionalne liturgije iz dokumenta Quattuor Abhinc Annos zamijenio je novima: U biti, ovlaštenje za uporabu tradicionalnih obreda Misala iz 1962. za župne Mise kao i one javne prigode poput vjenčanja prenosi se sa mjesnih biskupa na župnike (ili rektore crkava), a u Misama koje se slave bez prisustva naroda (ovaj izraz ne isključuje svaku prisutnost vjernika, bili oni laici ili klerici), svaki katolički svećenik latinskoga obreda može se služiti Rimskim misalom iz 1962. Dok bi se sa zahtjevima skupina katolika koje žele uporabu tradicionalne liturgije trebao baviti župnik (ili rektor), a ne kao ranije, mjesni biskup. Papa i kardinal Darío Castrillón Hoyos su izjavili kako se time ne potkopava biskupski autoritet.5. kolovoza 2012., zajednica Sinova Presvetog Otkupitelja (poznati i kao Prekoalpski redemptoristi) kanonski je priznata kao redovnička zajednica dijecezanskog prava. Kao odgovor na Apostolsko pismo 'Summorum Pontificum' pape Benedikta XVI., trojica svećenika ove zajednice su zatražila regularizaciju svoga stanja, a većina zajednice je potpisala formulu pristanka kojom je okončano raskolničko stanje i koja ih je uvela u puno zajedništvo s Katoličkom Crkvom.
Za razliku od svojih dvaju prethodnika, posebno Benedikta, papa Franjo je od početka svog pontifikata izražavao otvoreni animozitet prema tradicionalnoj liturgiji, i uvijek se vrlo negativno izražavao o klericima i vjernicima laicima koji su joj privrženi. Posebnu nelagodu među "tradicionalistima" izazvalo je Franjino gušenje nekad brzorastućeg reda Franjevaca Bezgrešne, prema mišljenjima mnogih, isključivo zbog usmjerenosti prema tradicionalnoj liturgiji i pobožnostima. Mlade vjernike privržene tradicionalnoj liturgiji nazvao je "rigidnima i nesigurnima", a tradicionalnu misu nazvao je "iznimkom". Tu njegovu izjavu opovrgnuo je kardinal Burke, rekavši da je tradicionalna misa "svevremena misa Crkve i da ju se stoga ne može zbaciti, već ima jednako dostojanstvo. Za sve ostalo dovoljan je nedvosmisleni motuproprij Benedikta XVI." 17. siječnja 2019. papa Franjo je nakon 30 godina postojanja raspustio Papinsko vijeće Ecclesia Dei, odnosno pripojio ga je Kongregaciji za nauk vjere. Kao razloge za ovaj potez, naveo je da su "redovničke zajednice koje redovito celebriraju prema izvanrednom obliku danas dostigle stabilnost u broju i životu", odnosno da time zapravo izlazi u susret Kongregaciji za nauk vjere, koja je 2017. podnijela zahtjev da ona izravno vodi dijalog između Svete Stolice i Svećeničkoga bratstva svetoga Pija X., budući da su pitanja o kojima se raspravlja doktrinarnoga karaktera."
U misama koje se slave bez prisutnosti naroda, svaki katolički svećenik latinskoga obreda, može se služiti ili Rimskim misalom pape Ivan XXIII. iz 1962. ili onim Pavla VI. iz 1970., i to bilo koji dan, izuzevši Vazmeno trodnevlje (na te dane se više ne dozvoljavaju Mise bez prisustva naroda). Na slavljenje Mise u ovom obliku (nekada poznatom kao "privatna misa") mogu se pripustiti vjernici koji to sami zatraže.
U župama u kojima je trajno prisutna skupina vjernika privrženih ranijoj liturgijskoj tradiciji, župnik bi trebao rado izići ususret njihovoj molbi za slavljenjem svete Mise prema obredu Rimskoga misala objavljenoga 1962. godine. Župnik se treba pobrinuti da se duhovna dobrobit ovih vjernika skladno uklopi u redovno župno dušobrižništvo pod biskupovom upravom u skladu s propisom kanona 392, uz izbjegavanje nesloge i promicanje jedinstva cijele Crkve.
Slavljenje svete Mise prema Misalu iz 1962. može se održavati običnim danima u tjednu; a nedjeljom i blagdanom se također može održati jedno takvo slavlje.
Vjernicima i svećenicima koji to zatraže, župnik treba dopustiti slavljenje u ovome izvanrednom obliku također u posebnim prilikama, kao što su ženidbe, sprovodi ili prigodna slavlja, na primjer hodočašća.
Ukoliko zajednice Ustanova posvećenoga života i Družbi apostolskoga života, bilo papinskoga bilo biskupijskoga prava, u konventualnim odnosno "zajedničkim" slavljima unutar vlastitih crkvi žele slaviti svetu Misu prema izdanju Rimskoga misala iz godine 1962., to im je dopušteno.Pismom 13/2007 od 20. siječnja 2010., Papinsko povjerenstvo Ecclesia Dei pozitivno je odgovorilo na pitanje smije li župnik ili koji drugi svećenik na vlastitu inicijativu javno slaviti izvanredni oblik, uz uobičajenu uporabu novog oblika, „kako bi se vjernici, i mladi i stari upoznali s starim obredima i tako ubirali plodove njihove zamjetljive ljepote i transcendencije“. Iako je Komisija popratila ovaj odgovor s opaskom kako stabilna grupa  vjernika privržena starijem obliku mise ima pravo prisustvovati misi po izvanrednom obliku, internetska stranica koja je objavila ovaj odgovor protumačila je kako za vlastitu inicijativu slavljenja mise po izvanrednom obliku od strane svećenika nije nužan zahtjev stabilne skupine vjernika.“
Izdavanje Summorum Pontificuma je dovelo do znatnog povećanja broja redovitih (javnih) Tradicionalnih latinskih misa. 14. lipnja 2008., kardinal Darío Castrillón Hoyos je na tiskovnoj konferenciji u Londonu izjavio kako papa Benedikt želi da svaka župa pruža i stari i novi oblik nedjeljne Mise.Kardinal je rekao kako Vatikan želi pripremiti sjemeništa da mogu obučiti sve svoje studente za Tradicionalni rimski obred. Složenost rubrika otežava svećenicima koji su navikli na jednostavniji moderni oblik liturgije ispravno slavljenje one tradicionalne, te je stoga nejasno koliko ih ima potrebno znanje za to.
Neki tradicionalistički svećenici i srodne organizacije koji drže da im nije potrebna nikakva službena dozvola za uporabu bilo kojeg oblika Tradicionalne latinske mise, slave istu bez regularizacije vlastite situacije, i katkada rabe izdanja Rimskog misala starija od izdanja iz 1962., odobrenog u Summorum Pontificumu.
Kako bi opskrbili svećenike koji služe Tradicionalnu latinsku misu, izdavači su tiskali faksimile ili preslikana izdanja starih Misala. 2004. su otisnuta dva nova izdanja Misala iz 1962.: jedno, s imprimaturom biskupa Lincolna, Nebraske, Fabiana Bruskewitza, od "Baronius Pressa" u suradnji sa Svećeničkim bratstvom sv. Petra; drugi od "Angelus Pressa", izdavačke kuće Svećeničkog bratstva sv. Pija X. 2008. izdavačka kuća "Preserving Christian Publications" je izdala novi faksimil Rimskog misala. Neki drugi Misali reproduciraju izdanja prije 1955., i kao takva nemaju revidirane obrede Vazmenog tjedna koje je promulgirao papa Pio XII. Rabe ih tradicionalisti koji odbacuju liturgijske promjene Pija XII. Uz misale koje rabe svećenici, reproducirani su i misalčići za vjernike koji im služe za praćenje Mise, uključujući i faksimilsko izdanje "St Andrew's" misala (prije 1955.) kuće "St Bonaventure Press".
Nakon uvođenja Mise Pavla VI., u Hrvatskoj se nisu služile javne tradicionalne mise, pa je tako dokinuta i višestoljetna tradicija "glagoljaške" tradicionalne mise. Inicijativu za pokretanje redovite javne Tradicionalne latinske mise u Hrvatskoj pokrenula je skupina vjernika laika iz Zagrebačke nadbiskupije godinu dana nakon izdavanja motuproprija Summorum Pontificum, no do njenog ostvarenja, odnosno pune primjene motuproprija došlo je tek nakon intervencije Papinskog povjerenstva Ecclesia Dei 2010. godine. Uzoriti kardinal Josip Bozanić izašao je u susret molbama vjernika, te se od 21. veljače 2011. do 12. listopada 2014. u crkvi sv. Martina u Zagrebu redovito slavila sveta misa prema izvanrednom obliku. 17. listopada 2014. iznenada je preminuo redoviti celebrant, prebendar kaptolski dr. Stanislav Vitković, pa su se iduće četiri godine u crkvi sv. Martina tradicionalne Mise slavile povremeno, kad god su vjernici uspijevali pronaći dostupne svećenike za celebraciju. 
10. travnja 2018. kardinal Bozanić povjerio je brigu za vjernike privržene tradicionalnoj misi preč. dr. Zvonimiru Kurečiću, rektoru crkve Krista Kralja na Mirogoju, pa su se tako i celebracije nakon sedam godina preselile iz crkve sv. Martina u novu, veću crkvu. Prva redovita misa nakon 2014. slavljena je 6. svibnja 2018.Osim Zagreba, u Dubrovniku se povremeno služi javna tradicionalna misa prema starom dominikanskom obredu. U Hrvatskoj ne djeluje nijedno svećeničko udruženje privrženo tradicionalnom obredu, pa svećenički kandidati u Hrvatskoj nemaju nikakvu mogućnost za tradicionalnu formaciju, a već zaređeni svećenici stari obred moraju učiti sami. U Hrvatskoj također djeluje i Društvo za promicanje tradicionalne Mise "Benedictus", koje je član međunarodnog saveza Una Voce.U Hrvatskoj djeluje i Svećeničko bratstvo sv. Pija X.(FSSPX). Ova svećenička zajednica nije u punom zajedništvu s papom, a nema ni kanonski status u Crkvi, pa njegove zaređene osobe, premda su oslobođene od crkvene kazne, ne vrše svoju službu dopušteno. 
FSSPX je u Hrvatskoj pokrenuo stalni apostolat 2016. (jedan hrvatski svećenik je član Bratstva), djeluju u sklopu Austrijskog distrikta, a slave svetu misu na nekoliko lokacija (zbog nesređenog kanonskog statusa nisu im dostupni dijecezanski sakralni objekti, pa koriste unajmljene prostore u kojima posvećuju kapele). U Splitu su za potrebe bogoslužja posvetili kapelu sv. Jeronima, a u Zagrebu kapelu sv. Josipa). Što se tiče bliže okolice, u susjednoj Sloveniji se barem jednom mjesečno slavi Misa prema izvanrednom obliku, u organizaciji slovenskog ogranka "Juventutem", udruge mladih katolika privrženih tradicionalnoj misi .
Tipsko izdanje Rimskog misala iz 1962. Točno reproducirano, no crno-bijelo. 78 Mb.
Tipsko izdanje Rimskog misala iz 1920., sa svetkovinama ažuriranim do kasnih 1920-ih
Engleski prijevod Ritus servandus in celebratione Missae (U Misalu iz 1962. nije mijenjan ovaj tekst, no potpuno je revidiran Rubricae generales Missalis Romani. Engleski tekst, naslovljen "Rubrics of the Missale Romanum 1962", u stvari je prijevod Ritus servandus, a ne Rubricae generales.)
Ordinarij Rimskog misala iz 1962. u MP3 Audio formatu latinskog teksta (Latinski tekst s engleskim prijevodom)
Ordinarij Mise, s engleskim prijevodom na sacred-texts.com (Tekst je predstavljen kao onaj iz 1962 izdanja, no latinski pravopis, tj. "coelum", "quotidianum", uporaba slova J, pokazuje da je to, osim umetanja "sed et beati Ioseph eiusdem Virginis Sponsi" u Kanon Mise, zapravo tekst iz 1920., koji je identičan onome iz 1962. osim pravopisa i ovog umetka)
Ordinarij Mise, s engleskim prijevodom (I ovaj tekst je predstavljen kao onaj iz 1962 izdanja, no riječ je o istom hibridu kao i u prethodnom slučaju)
Ordinarij Mise, red po red, s međutekstualnim gramatičkim opaskama i engleskim prijevodom (Tekst iz 1920., s umetkom "sed et beati Ioseph eiusdem Virginis Sponsi")
The Catholic's Vade Mecum: A Select Manual of Prayers for Daily Use Engleski katolički molitvenik i misalčić izdan 1850.
The Saint John Fisher Missale Red mise i drugi dijelovi Rimskog misala iz 1962. (tj. propriji od nedjelja i svetkovina druge klase), interpolirani s elementima uklonjenim iz Rimskog misala nakon 1900., no koji su na mnogim mjestima ostali u uporabi, kao i s materijalima iz izvora poput engleskog Sarumskog Misala prije 1570., što znači da ti materijali nikad nisu bili dio Misala koji je kodificirao Pio V. (vidi: Introduction).
Bula Cum santissimum, kojom je Klement VIII. promulgirao Rimski misal iz 1604. (eng)
Apostolska konstitucija Missale Romanum, kojom je Pavao VI. promulgirao Rimski misal iz 1970. (eng)
Woods, Thomas E., Sacred Then and Sacred Now: The Return of the Old Latin Mass ("Sveto nekad i sveto sad: Povratak stare latinske Mise") (Roman Catholic Books 2008 ISBN 978-0-9793540-2-1) (eng)
Hull, Geoffrey, The Banished Heart: Origins of Heteropraxis in the Catholic Church ("Prognano srce: korijeni heteroprakse u Katoličkoj Crkvi"), 1995, rpt. T&T Clark/Continuum, London 2010. ISBN 9780567442208 (eng)
Aillet, Marc, The old Mass and the new : explaining the motu proprio Summorum Pontificum of Pope Benedict XVI ("Stara i nova Misa: tumačenje motuproprija Summorum Pontificum pape Benedikta XVI.")(Ignatius Press 2010 ISBN 978-1-58617-362-3) (eng)
"Eternal Gift" Svečana pjevana misa iz 1941., uz komentar nadbiskupa Fultona J. Sheena
