
Blu-ray Disc (kratica: BD) je optički disk za pohranu podataka. Nasljednik je DVD-a. Tehika i pripadajući uređaji su koncipirani za privatne korisnike. Za viša očekivanja poduzetničkih korisnika postoje inačice Professional Disc for Data (PDD) i Professional Disc for Broadcast (PDB).
Blu-ray Disc postoji u 3 izvedbe: kao BD samo za učitavanje, kao BD-R za učitavanje i jednostruki zapis i kao BD-RE za učitavanje i višestruki zapis podataka.
Devet poduzeća okupljenih u Blu-ray Groupe, Matsushita, Pioneer, Philips, Sony, Thomson, LG Electronics, Hitachi, Sharp i Samsung su veljače 2002. odredili specifikacije za Blu-ray Disc. Ovom udruženju su se krajem siječnja 2004. dodatno još priključili Dell i Hewlett-Packard kao i sredinom ožujka 2005. Apple. Hewlett-Packard je međutim 2005. istupio iz ovog konzorcija nakon odbijanja njihovih prijedloga za poboljšanje, te se na kraju priključio HD-DVD grupi. Zahvaljujući Blu-ray forumu Blue-ray Disc ima vitkije organizacijsko nadgrađe od DVD foruma s njihovim konkurentskim formatom HD-DVD kao nasljednikom DVD-a.
Kako za Blu-ray Disc tako i za HD-DVD  predviđena zaštita protiv nezakonitog umnožavanja je Advanced Access Content System (AACS) iz područja Digital Rights Managementa. Također se razmišlja o korištenju VEIL protukopirne zaštite.
SONYjeva nova igraća konzola PlayStation 3 posjeduje Blu-ray pogon. To joj pored igara omogućuje i reprodukciju filmova u ovom formatu.
Ime je engleskog podrijetla i znači doslovno otprilike disk plave zrake, pri čemu se disk odnosi na medij, a plava zraka na primjenjeni plavi laser. Ortografski ispravno pisanje Blue-ray Disc je vjerojatno bilo promijenjeno da bi se pojam mogao lakše registrirati kao robna marka.
Blu-ray Disc se temelji, kao i HD-DVD, na plavo-ljubičastom laseru s 405 nm valne duljine.  Blu-ray Disc s mogućnošću višestrukog zapisa podataka zasniva se na  phase-change-tehnici.
Disk promjera 12 cm obuhvaća s jednim slojem do 27 GB (25,1 GiB), a s dva sloja do 54 GB (50 GiB) podataka. Alternativni izvori spominju kao bruto kapacitet 23,3 GB (21,7 GiB). TDK je predstavio četveroslojnu verziju Blu-ray Disca koja na jednoj strani može pohraniti oko 100 GB podataka. Kako se čini, u međuvremenu je TDKu pošlo za rukom na šesteroslojnom disku pohraniti 200 GB podataka. Pri tome je kapacitet jednog sloja povišen na 33 GB.
Nadalje bi nova phase-change tehnika trebala omogućiti dvostruku brzinu prijenosa podataka od 9,0 MB/s (72 Mb/s) umjesto nekadašnjih maksimalno specificiranih jednostavnih 4,5 MB/s (36 Mb/s). Važan dio specifikacije je zaštita protiv nezakonitog umnožavanja u obliku jednoznačnog identifikacijskog broja. Time bi Blu-ray Discovi bili osobito pogodni za televiziju visoke jasnoće HDTV (čak u Full HD formatu), koja zahvaljujući višoj razlučivosti nudi bolju kakvoću od uobičajenih sustava poput PAL-a i NTSC-a, ali i u skladu s tim zahtijeva veću zapreminu za pohranu podataka. Većina Blu-Ray playera danas podržava format AVCHD. U novije doba je postao popularan format .mkv, kojega također podržava većina playera.
Jedna daljnja novina u odnosu na DVD je, slično kao kod HD-DVDa, smanjen razmak između lasera i podatkovnoga medija kao i manja valna duljina (druga boja) laserskog snopa. Osim toga je zaštitni sloj (pogledaj: Durabis) na strani lasera s 0,1 mm u usporedbi s 0,6 mm DVDa i HD-DVDa znatno tanji. Manji razmak između nositelja podataka i lasera kao i tanji zaštitni sloj omogućuje korištenje optimiranog lasera koji snop može efektivnije fokusirati. Na taj način se reduciraju greške u zapisu i raspršenje zrake. Niža valna duljina laserskog snopa dozvoljava osjetno veću rezoluciju podataka u odnosu na površinu i time povećan kapacitet pohrane podataka. Tanji zaštitni sloj i na manju točku fokusiran laserski snop također omogućava u usporedbi s HD-DVDom višu zapreminu pohrane. Nadalje je iz tog razloga lakše moguće za npr. vojne namjene ili digitalno kino visoke razlučivosti proizvesti BD od metala ili drugih stabilnih, neprozirnih materijala koji dozvoljavaju viši broj okretaja od diska od polikarbonata, što rezultira većom brzinom prijenosa podataka. Tvrtka Verbatim je predstavila na IFAi 2005 DVD "Blue Ray Disc Rewriteable". Ovaj medij za višestruki zapis podataka dozvoljava, prema izjavi proizvođača, kapacitet pohrane od 25 gigabajta (dakle ca. 135 minuta video zapisa u MPEG2 HD kakvoći). Osim toga tvrde da BD-RE posjeduje osobito intenzivnu zaštitu od udaraca i ogrebotina.
U okviru Blu-ray Disc specifikacije je definiran interaktivni aplikacijski sloj koji bi, između ostalog, trebao zamijeniti dosadašnji DVD izbornik. Taj namjenski sloj se zove BD-J i programiran je u Blu-ray-Disc-Javi koja se temelji na programskom jeziku Java i jednoj varijanti Multimedia Home Platforme odnosno GEM specifikacije (Globally Executable MHP). On će dozvoliti integraciju interaktivnih aplikacija kao npr. interaktivnih filmova (izbor jednog od više mogućih raspleta radnje ili završetaka filma), inserata, igara, web ponuda ili dodatnih multimedijalnih informacija.
Naznaka "1 x" odgovara protoku podataka od 36 Mb/s (ca. 4,5 MB/s) što je oko četiri puta brže od DVDa pri istoj brzini okretanja (1 x). Pogoni za korištenje u uređajima za reprodukciju filmova će funkcionirati tom brzinom pri čemu je istovremeno maksimalni protok podataka content streama, uključujući sve perspektive kamere i trake zvučnog zapisa, ograničen tom vrijednošću. Pogoni za računalnu namjenu odnosno za igraće konzole su međutim planirani do 8 x (dakle 288 Mbit/s; ca. 36MB/s).
Professional Disc for Data (PDD) - profesionalna inačica tvrtke Sony s robusnijom krajnjom obradom i jednim drugim sustavom pohrane datoteka; dostupan u Japanu od svibnja 2004.
Professional Disc for Broadcast (PDB) - profesionalna inačica tvrtke Sony s robusnijom krajnjom obradom i jednim drugim sustavom pohrane datotekaOve varijante ne pripadaju u proizvode za krajnje korisnike. One su namijenjene isključivo za poduzeća i proizvode se u malim količinama.
Usporedba optičkih medija za pohranu podataka - Usporedba CD-a, DVD-a, HD-DVD-a, Blu-ray Disca i HVD-a
Terrabyte-DVD japanskih tvrtki Hitachi i Maxwell je još u razvoju, a uz pomoć jedne druge tehnike omogućuje pohranu do jednog terabajta po disku.
T-VRD - Holografski DVD s 1,2 terabajta japanske tvrtke Optware je još u razvoju, a trebao bi omogućiti pohranu 1,0 do 1,2 terabajta brzinom od 1Gbit/s što znači 125 MByte/s.
www.blu-raydisc.com - Blu-ray Disc Association - službene web stranice Blu-ray Disc udruge (na engleskom jeziku)
Blues je vokalno-instrumentalni glazbeni stil koji se temelji na uporabi "plavih nota" i strukturi od najčešće 12 taktova koji se ponavljaju. Pojavio se u afroameričkim zajednicama Sjedinjenih Američkih Država, a korijene vuče iz duhovne glazbe i himni, radnih i žetvenih pjesama s plantaža pamuka, improviziranog pjevanja na radu umjesto razgovora koji je robovima bio zabranjen, kao i napjeva. Uporaba "plavih nota" i učestalost pjevačkog obrasca poziv-odgovor u glazbi i tekstovima ukazuju na zapadnoafričke korijene bluesa. Blues je imao znatan utjecaj na kasniju američku i zapadnu popularnu glazbu, a postao je i dijelom žanrova kao što su ragtime, jazz, bluegrass, rhythm and blues, rock and roll, hip-hop i pop.
Postoji nekoliko značajki koje pripadaju svoj blues glazbi, jer taj žanr uzima oblik osebujnosti svakog pojedinog izvođača. No neke je blues dugo imao prije stvaranja modernog bluesa. Rani oblik glazbe nalik bluesu bili su uzvici poziva i odgovora u kojima se viđa "funkcionalna izražajnost... stil bez pratnje harmonije i neobuzdan formalnostima bilo koje pojedine glazbene strukture." Oblik ovog "predbluesa" mogao se čuti u radnim pjesmama i povicima robova, proširen u "jednostavne solo pjesme krcate emocionalnim sadržajem". Blues kakav je sada, može se percipirati kao glazbeni stil utemeljen na europskoj harmonijskoj strukturi, s tradicijom zapadnoafričke tradicije poziva i odgovora, preoblikovan u međuigru vokala i gitare.Mnogi elementi bluesa, kao što je oblik poziva i odgovora i uporaba plavih nota mogu se naći u afričkoj glazbi. Sylviane Diouf ukazala je na nekoliko specifičnih značajki kao što su melizmatika, valovita, nazalna intonacija koja sugerira vezu između bluesa i glazbe zapadne i središnje Afrike.   Etnomuzikolog Gerhard Kubik vjerojatno je prvi koji je primijetio kako određeni elementi bluesa vuku korijene iz muslimanske glazbe zapadne i središnje Afrike.
Žičani instrumenti (koje su preferirali ljudi porobljeni iz muslimanskih regija Afrike...) su općenito bili dopušteni jer su ih robovlasnici smatrali bliskima europskim instrumentima kao što je violina. Tako su porobljeni ljudi koji su uspijevali sklepati bendžo ili kakav drugi instrument mogli više svirati javno. Ova solistički orijentirana "robovska glazba" imala je elemente arapsko-muslimanskog pjevačkog stila koji je stoljećima bio utisnut muslimanskom prisutnošću u zapadnoj Africi, kaže Gerhard Kubik. 
Kubik je također napomenuo kako je tehnika sviranja gitare u Mississippiju uključivala korištenje oštrice noža, što je u svojoj autobiografiji zabilježio W.C. Handy, te da i to korespondira sa sličnim sviračkim tehnikama u kulturama zapadne i središnje Afrike. Diddleyjev luk je jednožičani instrument kućne izrade za koje se tvrdi da je bio uobičajen na američkom Jugu u ranom dvadesetom stoljeću, a napravljen je po uzoru na afrički instrument, što je pomoglo prenašanju afričke tehnike muziciranja u rani instrumentalni vokabular bluesa.
Kasnije je blues "etiopskih arija", minstrelskih predstava, crnačke duhovne glazbe, uključujući i instrumentalnu i harmonijsku pratnju. Stil je također vrlo blizak ragtimeu koji se razvio u otprilike isto vrijeme, iako je blues bolje očuvao "originalnu melodijsku strukturu afričke glazbe".Pjesme bluesa iz tog razdoblja, kao što su snimke Leadbellyja i Henryja Thomasa pokazuju mnoge različite strukture. Oblici od 12 taktova (12-bar), 8 i 16 taktova koje su bazirane na tonici, subdominantnom i dominantnom akordu postale su na kraju najčešće.  Ono što se danas prepoznaje kao 12-taktni blues zapisano je u usmenoj povijesti i notnim zapisima, a pojavljuje se u afroameričkim zajednicama u području oko rijeke Mississippi, u Memphisu u Tennesseeju, kao i bjelačkim glazbenim skupinama u New Orleansu.
Prvotna lirska forma bluesa je vjerojatno bio jedan stih ponovljen tri puta. Tek kasnije je današnja, i najčešća struktura od jednog stiha ponovljenog dvaput, nakon čega slijedi zaključni stih, postala standardna.  Ovi stihovi najčešće su pjevani uz ritmičan govor, nego uz melodiju.
Rani blues često je uzimao oblik slobodnog pripovijedanja. Pjevač je često glasom izražavao svoje "osobne jade u svijetu surove zbilje: izgubljena ljubav, okrutnost policajaca, ugnjetavanje od strane bijelaca i općenito teška vremena". Mnogi od najstarijih snimaka bluesa sadrže odlučne, realistične stihove koji su bili u kontrastu s većim dijelom glazbe snimane u to doba. Npr., pjesma "Down in the Alley" Memphis Minnie govori o prostitutkinom seksu s muškarcem u mračnoj ulici.
Takva glazba nazivana je "gut-bucket" blues, pojam koji se odnosi na vrstu bas instrumenta kućne izrade napravljene od metalne kante u kojoj su se čistila svinjska crijeva - hrana koju se veže uz ropstvo. Pjesme "gut-bucket" bluesa u pravilu su prizemljene, o teškim i uzavrelim odnosima između muškarca i žene, lošoj sreći i teškim vremenima. Zbog toga, i zbog mjesta na kojima se izvodila takva glazba - u prljavim barovima s grubijanima i ostalim gostima sumnjivog morala, blues glazba je zadobila nemio ugled; vjernici su je se klonili, a propovjednici ju proklinjali.
Iako je blues zadobio reputaciju glazbe povezane s jadom i ugnjetavanjem, on također može biti i humorističan:
It may be sending you baby, but it's worrying the hell out of me."Preciznije, "Hokum blues" slavio je komične tekstove i farsične, često grube izvedbe. Klasik Tampa Reda "Tight Like That" lukava je igra riječi dvostrukog značenja gdje "tight" (tijesan) može značiti izrazito blizak odnos, kao i odnos koji je malo pohotljiviji.
Inače bluesom dominira ljubavna tematika pisana u glazbenoj formi od 12 taktova i prema tekstu podijeljenom na strofe od po tri stiha, pri čemu je drugi identičan s prvim poput
Saying "My baby gone and left me, got a heart as black as coal"U bluesu se rijetko pjeva o sreći i zadovoljstvu, on je poezija čežnje, rastanaka i očekivanja, osobnih katastrofa i padova. Govori o ljubavi zrelih ljudi, čija je ljubav ili jednostavna privrženost nastala s godinama, ili probuđena strast muškarca i žene. Ženska nevjera u bluesu vrlo je često prihvaćena kao nužnost i neizbježnost o kojoj se uz igru riječi pjeva na sasvim pomirljiv način.
Blues pjesme govore o ljudima koji se ne mogu zadržati na jednom mjestu, već stalno negdje odlaze, bježe od svega i svačega. Tako su zahvaljujući migracijama crnačkog stanovništva bluesom opjevana putovanja vlakom, cestama, brodovima. 
Čiste socijalne teme vrlo su rijetke u bluesu, ali i o njima se pjeva kao i o svim sitnim realnostima svakodnevnice.
Istaknuti je primjer politički vrlo angažiranog bluesa pjevač J.B. Lenoir, koji je pjevao o nepravdi, rasizmu i vojnicima u vijetnamskom ratu:
Uz sve nevolje koje je blues opisivao i silne neprilike u koje su dolazili njegovi likovi na svojim besciljnim putovanjima, naravno da se razvio i takozvani zatvorski blues. Jailhouse Blues mogao bi se čak smatrati podvrstom bluesa kojeg nalazimo kod mnogih izvođača.
Blues predstavlja neizbježnost i nužnost, on nikada ne gubi vezu sa životom i uvijek govori o pojedinačnom iskustvu ili doživljaju.
Lirski sadržaj je u poslijeratnom bluesu postao nešto jednostavniji, a fokusira se često uz pjevačeve seksualne brige. Mnoge teme koje su se prije Prvog svjetskog rata često pojavljivale, kao što su ekonomska depresija, transport, tehnologija, konji, krave, vragovi, kockanje, magija, poplave i suše, jednostavno su nestale.
Tijekom prvih desetljeća dvadesetog stoljeća, progresija akorda u blues glazbi nije bila jasno definirana. Bilo je mnogo pjesama u 8-taktnoj formi kao npr. "How Long Blues", "Trouble in Mind" i pjesma Big Billa Broonzyja "Key to the Highway". Također postoje i primjeri 16-taktnog bluesa, kao u instrumentalu Raya Charlesa "Sweet 16 bars" i "Watermelon Man" Herbieja Hancocka. Osebujnije forme kao npr. progresija od 9 taktova susreću se rjeđe, npr. "Sitting on top of the world" Howlin' Wolfa. Osnovna forma tekstova s 12 taktova glazbe odražava standard iste harmonijske progresije, u mjeri 4/4 ili rjeđe 2/4. Slow blues često se izvodi u mjeri 12/8 (4 dobe po taktu s 3 po dobi).
Do 1930.-ih je 12-taktni blues postao standardniji. Glazba povezana s takvim oblikom obično se sastoji od skupina tri različita akorda svirana u 12 taktova:
gdje rimski brojevi označavaju ljestvični stupanj akorda. To znači, ako sviramo u tonalitetu C, akordi bi bili sljedeći:
U ovom primjeru, C je tonika, F subdominanta. Treba uočiti kako se akordi većinom sviraju u septakordnoj formi. Često je posljednji akord dominantni (V, u ovom slučaju G) preokret (turnaround) koji služi kao prijelaz na početak iduće progresije.
Tekst općenito završava na desetom taktu, ili prvoj dobi jedanaestog takta, a zadnja dva takta služe instrumentalistu kao kratki odmor; harmonija tog preokreta može biti izrazito kompleksna, ponekad se sastoje od tonova koji prkose svakoj harmonijskoj analizi. Posljednja doba, gotovo uvijek čvrst dominantni septakord, pruža napetost pri prijelazu u sljedeću strofu.
Melodijski, blues karakterizira uporaba snižene terce, kvinte i male septime (tzv. "plave note" ili "savijene note" - bent ili blue notes) dotične dur ljestvice. Ti tonovi mogu zamijeniti prirodne ljestvičine tonove ili biti dodani ljestvici, kao što je primjer u pentatonskoj mol blues ljestvici, gdje snižena terca zamjenjuje prirodnu, snižena septima prirodnu septime, a snižena kvinta dodaje se između prirodne kvarte i prirodne kvinte. Iako se 12-taktna harmonijska progresija neprekidno koristila stoljećima, revolucionaran aspekt bluesa bio je u čestoj uporabi sniženih terce, septime, a katkad i snižene kvinte u melodiji, zajedno sa sviranjem susjednih nota istovremeno, npr. ukrasnim notama.Dok klasični glazbenik općenito svira ukrasnu notu odvojeno, blues pjevač ili svirač će izvesti glissando, spajajući dva tona i zatim otpuštajući ukrasni. U progresijama u bluesu, tonički, subdominanti i dominantni akordi često se sviraju u dominantnim septakordima jer je snižena septima važna komponenta blues ljestvice. Blues se također povremeno izvodi u molskom tonalitetu. Ljestvica se ne razlikuje puno od tradicionalnog mola, osim po povremenoj uporabi snižene kvinte u tonici koja se često pjeva ili svira zajedno s čistom kvintom u harmoniji.
Izvedba pjesme "Ball and Chain" Janis Joplin uz pratnju Big Brother and the Holding Company primjer je te tehnike.
Molski blues često je strukturiran u 16 taktova, prije nego 12, u stilu gospel glazbe, kao npr. u pjesmama "St. James Infirmary Blues" i "My Man Rocks Me" Trixie Smith.
Ponekad se u blues tonalitetu koristi i dorska ljestvica sa sniženim tercom i septimom, ali velikom sekstom."Shuffle ritam" (ritamsko sredstvo u kojemu je prva nota u paru naglašena, a druga nenaglašena, bilo trajanjem, melodijom i sl.) pojačava transni ritam poziva i odgovora, i stvara ponavljajući efekt zvan "groove". Najjednostavniji takvi primjeri često se koriste u poslijeratnom električnom bluesu, rock 'n' rollu i ranom bebopu s niskim gitarskim rifovima od tri tona, koji zajedno s basom i bubnjevima stvara ugođaj "groove". "Walking bass" ("hodajući bas") je drugo sredstvo koje pomaže stvoriti "groove". Posljednji takt akordne progresije obično prati preokret koji čini prijelaz na početak iduće.
"Shuffle ritam" često se vokalizira kao "dam, da, dam, da dam, da", budući da se sastoji od nejednakih, tzv. "swung" osminki. Na gitari se to može izvesti kao jednostavan odmjeren bas, ili, uz praćenje ritma, kretanje od kvinte do sekste pojedinog akorda i nazad. Primjer se nalazi niže na tablaturi prvih nekoliko taktova blues progresije u E tonalitetu:
Blues u jazzu bitno je različit od bluesa u drugim vrstama glazbe, kao što su rock, R'n'B, soul, funk i blues kao zaseban žanr. Jazz blues u pravilu pri 9. i 10. taktu svoje forme ostaje u dominantnom (V) akordu, naglašavajući rezoluciju dominanta - tonika, za razliku od one subdominanta - tonika tradicionalne strukture bluesa. Ova završna kadenca V-I prolazi kroz mnogo varijacija, najosnovnija od kojih je progresija ii-V-I u taktovima 9, 10 i 11. Od te točke i progresija s dominantom (ii-V) i resolucija (I) mogu se izmijeniti ili zamijeniti gotovo u beskraj, uključujući i varijaciju bez korištenja tonike uopće (taktovi 9-12: ii | V | ii, iv | ii, V|). U ovom slučaju, taktovi 11 i 12 funkcioniraju kao prošireni preokret prema sljedećem refrenu.
Podrobniji članak o temi: Podrijetlo blues glazbePrvi opisi bluesa mogu se pronaći tek u tekstovima putopisaca, koji su na putovanjima američkim jugom opisivali pjesme Afroamerikanaca, koji su uz tu ritmičku glazbu sebi olakšavali rad na plantažama.
Među prvim objavljenim blues kompozicijama s fiksiranim tekstom i potpisom autora smatra se skladba "Memphis Blues" od Williama Christophera Handyja kojeg su nazivali i "ocem bluesa" iz 1912. godine. Sljedeće je godine ponovno objavljena, u novoj verziji i s novim tekstom bliža tradicijskom obliku bluesa u formi od 12 taktova. Prava na tu pjesmu prodao je za 100 dolara, a iste godine sklada "St. Louis Blues  " i zatim "Hesitation Blues". Nakon što je objavio "Beale Street Blues", (1916.) g. seli se u New York gdje se nadao da će imati bolje uvjete za rad i u kojem je otvorio vlastitu izdavačku kuću (Handy Record Company). Godine 1926. objavio je blues antologiju "Blues: An Anthology: Complete Words and Music of 53 Great Songs", vjerojatno prvi pokušaj opsežnog dokumentiranja bluesa.
Blues je preko Handyjevih skladbi stigao i do Europe i to zahvaljujući američkim vojnim orkestrima, koji su pratili američke vojnike za vrijeme prvih mjeseci Prvog svjetskog rata. Tako se u Europi počeo razvijati stilizirani blues, a među prvima su ga prihvatili francuski skladatelji Darius Milhaud i Maurice Ravel.
Godine 1920. izdana je ploča s Mamie Smith, koja je prvi gramofonski snimak crnog izvođača bluesa. Prve su pjesme postigle relativan uspjeh pa se snimaju i druge dvije "Crazy Blues" i "It's Right Here For You, If You Don't Get It, 'Tain't No Fault of Mine", koje su postigle opći uspjeh i s time započinje era "klasičnog bluesa", karakteristična po pjevačima bluesa koje prate jazz glazbenici poput  Kinga Olivera, Louisa Armstronga, Sidneyja Becheta, Charliea Greena.
Urbani velegradski blues razvija se u crnačkim zajednicama nakon Drugog svjetskog rata kao manje više samostalna blues umjetnost, koja u početku nije imala nikakve veze s jazzom ili zabavnom glazbom i da bi umjesto "Race Records" s vremenom postala "Rhythm and Blues" (RnB) i podloga za novi glazbeni žanr 1950.ih   "Rock and roll"  (rock 'n' roll).
Za val oduševljena prema bluesu zaslužni su The Blues Brothers, R&B sastav koji su vodila dva komičara John Belushi i Dan Aykroyd. Oni su bili članovi originalnog sastava televizijskog NBC šoua Saturday Night Live , na kojem su kasnije i  prvi puta nastupili pod imenom Blues Brothersa 1977. godine. Sa svojim konceptom imali su toliko uspjeha i zadovoljstva, da su počeli nastupati i izvan emisije, a na kraju su snimili i  istoimeni film. Unatoč imenu, većina pjesama Blues Brothersa su bili soul i R&B klasici.
Blues se razvio od vokalne glazbe bez pratnje među siromašnim crnačkim radnicima u širok raspon stilova i podžanrova s regionalnim varijacijama diljem SAD-a, a kasnije i Europe i Afrike. Glazbeni oblici i stilovi koji se sada smatraju bluesom, kao i moderna country glazba nastale su u istim područjima tijekom 19. stoljeća u južnjačkim državama SAD-a. 
Snimke blues i country glazbe mogu se naći i do 1920-ih godina, kada se počela razvijati industrija glazbenih snimaka, te stvorene marketinške kategorije kao što su rasna glazba i hillbilly glazba kojom se crnačka glazba prodavala crncima, a bjelačka bijelcima.
U to vrijeme nije bilo jasne glazbene podjele između bluesa i countryja, osim po rasi izvođača koju su katkad izdavačke kuće pogrešno zapisivale. Istraživanja su smjestila podrijetlo "crnačke" duhovne glazbe u izloženost porobljenih ljudi hebridskim tradicijama njihovih "gospodara". Afroamerički ekonomist i povjesničar Thomas Sowell također uočava kako je južnjačka crna populacija bivših robova prilično široko prihvatila kulturu svojih "redneck" susjeda (riječ "redneck" označava stanovnike američkog Juga koji su škotsko-irskog podrijetla). No otkrića Kubika i ostalih jasno pokazuju afričko podrijetlo najvažnijih aspekata izražavanja bluesom.
Društveni i ekonomski razlozi pojavljivanja blusa još nisu sasvim poznati. Prvo pojavljivanje bluesa nije dobro određeno i često datira između 1870. i 1900., periodom koji se poklapa s emancipacijom bivših robova i tranzicijom iz ropstva prema dijeljenju usjeva i maloj poljoprivrednoj proizvodnji južnih Sjedinjenih Država.
Nekoliko stručnjaka karakterizira razvoj bluesa na samom početku 20. stoljeća kao pomak od grupne glazbene izvedbe prema individualnijem stilu i tvrde kako je razvoj bluesa stigao zajedno s novostečenom slobodom porobljenih ljudi. Prema Lawrenceu Levineu, "postojala je izravna veza između nacionalno naglašivane ideologije pojedinca (npr. učenje Bookera T. Washingtona) i popularnosti bluesa. Levine smatra da psihološki, društveno i ekonomski, crnci su bili kultivirani na način koji bi za vrijeme ropstva bio nemoguć, i nije iznenađujuće da je njihova sekularna glazba to odražavala isto kao i religiozna.
Američka industrija izdavanja notnih zapisa proizvela je veliku količinu ragtime glazbe. Do 1912. godine izdali su tri popularne skladbe nalik bluesu, predskazujući njegovu popularnost: "Dallas Blues" Harta Wanda, kao i "Baby Seals' Blues" i "Memphis Blues" W. C. Handyja.Handy je bio akademski glazbenik, skladatelji i aranžer koji je pomogao popularizaciji bluesa transkribirajući i orkestrirajući blues glazbu u gotovo simfonijskom stilu. Postao je popularan i plodan skladatelj i reklamirao se titulom "oca bluesa"; no njegove skladbe mogu se opisati kao fuzija bluesa, ragtimea i jazza, spoj stvoren i uporabom kubanskog ritma zvanog habanera koji je dugo bio dijelom ragtimea; Handyjevo najpoznatije djelo bio je "St. Louis Blues". 
U 20-im godinama 20. stoljeća blues je postao jedan od glavnih elemenata afroameričke i američke popularne glazbe, preko Handyjevih aranžmana i klasičnih izvođačica bluesa dosežući i do "bijele" publike. Blues je od opuštenih izvedaba u barovima širio i na druga mjesta, kao što su kazališta i noćni klubovi kao što je Cotton Club. To je dovelo do stvaranja uočljive raznolikosti stilova i jasnije podjele između bluesai jazza. Nekoliko izdavača glazbe kao što su American Record Corporation, Okeh Records, i Paramount Records, počele su snimati afroameričku glazbu.  
Kako je glazbena industrija rasla, izvođači country bluesa kao što su Charlie Patton, Blind Lemon Jefferson, Lonnie Johnson, Son House i Blind Blake postali u popularniji u afroameričkoj zajednici. Jefferson je bio jedan od rijetkih izvođača tog žanra koji su često snimali glazbu, i moguće je bio prvi koji je snimio sviranje slide stilom, u kojemu se žice pritišću nožem ili odrezanim vratom staklene boce. Taj izvođački stil postao je važnim dijelom delta bluesa. Prve snimke blusa iz 20-ih svrstavaju se u dvije kategorije: tradicionalni ruralni country blues i uglađeniji gradski, ili urbani blues.
Izvođači country bluesa često su improvizirali, bilo bez pratnje ili samo uz pratnju bendža ili gitare. Postojalo je mnogo regionalnih stilova u bluesu u ranom 20. stoljeću. Delta blues (blues sa područja delte rijeke Mississippi u Louisiani) stilski je bio blizak korijenima i nenakićen, izvođen strastvenim vokalom uz pratnju slide gitare. Robert Johnson,  koji je snimao jako malo, kombinirao je elemente urbanog i ruralnog bluesa. Zajedno s Robertom Johnsonom, utjecajni izvođači ovog stila bili su njegovi prethodnici Charlie Patton i Son House. Pjevači kao što su Blind Willie McTell i Blind Boy Fuller izvodili su blues u jugoistočnom "delikatnoj i lirskoj" tradiciji piedmontskog bluesa, koja je koristila razrađenu tehniku trzanja žica. Stil slide gitare bio je pristuan i u Georgiji.Na živahni stil memfiškog bluesa koji se razvio u 20-im i 30-im godinama oko Memphisa u Tennesseeju imali su utjecaj jug bandovi - skupine koje su koristile improvizirane glazbene instrumente kućne izrade. Izvođači kao Frank Stokes, Sleepy John Estes, Robert Wilkins, Joe McCoy i Memphis Minnie rabili su razna neuobičajena glazbala kao što su kazoo, violina ili mandolina, kao i prilagođene kućne predmete poput dasaka za pranje rublja. Memphis Minnie bila je poznata po virtuoznosti na gitari. Pijanist Memphis Slim započeo je karijeru u Memphisu, ali njegov osebujan stil bio je mekši i sadržavao je više elemenata swinga. Mnogi blues glazbenici iz Memphisa u 30-ima ili ranim 40-ima odselili su u Chicago i postali dijelom urbanog blues pokreta koji je spajao country glazbu i električni blues.
Gradski ili urbani stilovi bluesa bili su određeniji i razrađeniji. Klasične blues urbane pjevačice ili pjevačice vodviljskog bluesa bile su popularne u 20-ima, među njima Mamie Smith, Gertrude "Ma" Rainey, Bessie Smith i  Victoria Spivey. Mamie Smith, prije vodviljska nego blues izvođačica bila je prva afroamerikanka koja je 1920. godine snimila blues ploču; njen "Crazy Blues" u prvom mjesecu prodao se u 75 tisuća primjeraka.Ma Rainey, poznata i kao "majka bluesa", kao i Bessie Smith, pjevale su ... svaku pjesmu oko središnjih tonova, možda zato da bi lakše projicirale svoj glas u dubinu prostorije. Smith bi ...pjevala pjesmu u neuobičajenom tonalitetu, a njena vještina savijanja i širenja tonova svojim predivnim, snažnim interpretativnim kontraltom bila je nenadmašena.  Urbani izvođači bluesa bili su popularni glazbenici te ere, kao što su Tampa Red, Big Bill Broonzy i Leroy Carr. Prije Drugog svjetskog rata, Tampa Reda su ponekad zvali "čarobnjakom gitare". Carr je tada učinio neobičan izbor prateći svoje pjesme na glasoviru.
Boogie-woogie je u urbanom bluesu bio još jedan važan stil 1930-ih i 1940-ih. Iako se stil obično veže sa solo glasovirom, boogie-woogie je također bio korišten kao pratnja pjevačima ostinatom, rifovima i promjenama visine lijevom rukom, dok bi se desna ruka bavila razrađivanjem trilera i ukrasa. Pionir boogie-woogieja bili su Jimmy Yancey i boogie-woogie trio Albert Ammons, Pete Johnson i Meade Lux Lewis). Čikaški izvođači boogie-woogieja bili su Clarence "Pine Top" Smith i Ear Hines, koji su "povezali propulzivne ritmove na lijevoj ruci ragtime pijanista i melodijske figure slične onima Armstrongove trube na desnoj".U 40-ima se razvio jump blues, koji je bio pod utjecajem glazbe big banda, a koristio je saksofon ili koji limeni puhaći instrument, kao i gitaru u ritamskoj sekciji radi stvaranja bržeg jazz tempa s deklamatornim vokalima. Melodije jump bluesa autora Louisa Jordana i Big Joea Turnera iz Kansas Cityja u Missouriju utjecale su na razvoj kasniji stilova kao što su rock and roll i rhythm and blues.  Meki lujzijanski zvuk Professora Longhaira i kasnije Dr. Johna miješa klasični rhythm and blues sa stilovima bluesa.
Nakon Drugog svjetskog rata i u 50-ima, kako su se afroamerikanci selili u sjeverne američke gradove, u gradovima kao što su Chicago, Detroit i Kansas City (Missouri) postali su popularni novi stilovi električnog bluesa. Električni blues koristio je električne gitare, električni bas, bubnjeve i usnu harmoniku. Chicago je postao centrom električnog bluesa u ranim 50-ima. 
Na čikaški blues je u velikoj mjeri utjecao misisipijevski delta blues, budući da su mnogi izvođači doselili iz tog područja. Howlin' Wolf, Muddy Waters, Willie Dixon i Jimmy Reed su svi bili rođeni u Mississippiju i tijekom velike migracije doselili u Chicago. Njihov stil karakterizira uporaba električne gitare, ponekad slide gitare, usne harmonike i ritamske sekcije basova i bubnjeva. J. T. Brown, koji je svirao u sastavima Elmorea Jamesa i J. B. Lenoira su također koristili saksofone, ali češće kao pratnju ili ritam nego kao solo instrumente. Little Walter i Sonny Boy Williamson II bili su poznati svirači usne harmonike (koju su u bluesu nazivali "harp", tj. harfa) rane čikaške blues scene. Drugi, kao Big Walter Horton, bili su također utjecajni. Muddy Waters i Elmore James bili su poznati po inovativnoj uporabi električne slide gitare. B. B. King i Freddie King (nisu u rodu), koji nisu koristili slide gitaru, bili su utjecajni gitaristi stila električnog bluesa, iako nisu bili iz Chicaga. Howlin' Wolf i Muddy Waters bili su poznati po svojim dubokim, hrapavim glasovima.
Basist i skladatelj Willie Dixon igrao je važnu ulogu na čikaškoj sceni. Skladao je i napisao mnoge blues standarde perioda kao npr. "Hoochie Coochie Man", "I Just Want to Make Love to You" (obje za Muddyja Watersa) i "Wand Dang Doodle", kao i "Back Door Man" za Howlin' Wolfa. Većina izvođača iz čikaške blues scene snimala je za lokalnu kuću Chess Records, a ostale važnije producentske kuće bile su J.O.B. Records i Vee-Jay Records.
U 50-ima je blues imao golem utjecaj na mainstream američke popularne glazbe, a specifično u razvoju rockabillyja. Iako su popularni glazbenici kao Bo Diddley i Chuck Berry bili pod utjecajem čikaškog bluesa, njihovi entuzijastični stilovi odvajali su se od melankoličnih aspekata bluesa, što je bio jedan od faktora koji su utjecali na prijelaz sa bluesa u rock 'n' roll. Elvis Presley i Bill Haley više su bili pod utjecajem jump bluesa i boogie-woogieja, i kod bjelačkog stanovništva su popularizirali rock and roll. Čikaški blues je također utjecao na lujzijansku zydeco glazbu, kao u primjeru Cliftona Cheniera, koji koristi naglaske bluesa; glazbenici tog stila također su koristili električnu solo gitaru i kajunske aranžmane blues standarda.
Drugi izvođači bluesa, kao što su T-Bone Walker, Michael Walton i John Lee Hooker imali su utjecaj neizravno vezan za čikaški blues stil. T-Bone Walker, rođen u Dallasu u Teksasu često se spominje u vezi s kalifornijskim bluesom, koji je mekšeg zvuka od čikaškog, i prijelaz je uzmeđu čikaškog bluesa, jump bluesa i swinga s elementima jazz gitare. Blues Johna Lee Hookera "osobniji" je, utemeljen na njegovom dubokom, grubom glasu uz pratnju jedne električne gitare. Iako nije izravno povezan s boogie-woogiejem, njegov "groovy" stil ponekad se naziva "gitarskim boogiejem". Njegov prvi hit "Boogie Chillen" 1949. je dospio na prvo mjesto R&B ljestvica.Do kraja 50-ih, žanr zvan swamp blues (močvarni blues) razvio se blizu Baton Rougea u Louisiani, s izvođačima kao što su Slim Harpo, Sam Myers i Jerry McCain. Taj blues bio je sporijeg ritma i jednostavnijeg korištenja usne harmonike nego čikaški stil. Pjesme iz ovog žanra uključuju "Scratch my Back", "She's Tough" i "King Bee".

Bochum je grad smješten je na zapadu Njemačke u saveznoj pokrajini Sjevernoj Rajni-Vestfaliji. Jedan je od pet regionalnih centara ruhrskoga područja i s oko 362 000 stanovnika šesti je po veličini grad u pokrajini, drugi po veličini u oblasti Vestfaliji i među 20 najvećih gradova u Njemačkoj.  Prvi pisani spomen o većoj naseljenosti na području današnjega grada zabilježen je 890. u zemljišnim knjigama. No vjeruje se da je Karlo Veliki već 800. osnovao naselje pod imenom Reichshof na križanju trgovačkih puteva. Grad je utemeljen u 10. stoljeću, a prvi put se kao Cofbuokheim spominje 1041. u jednom dokumentu Kölnske nadbiskupije. Gradske je privilegije dobio 1321. kada ih je svečano potvrdio grof Engelbert II. von der Mark. Unatoč statusu grada, stanovništvo Bochuma uglavnom se i dalje bavilo poljodjelstvom, osobito uzgojem voća i povrća. No smještaj na križanju važnih trgovačkih pravaca također je značajno utjecao na razvoj trgovine i obrtništva. Poslije 2. svjetskoga rata Bochum se razvio u kulturno središte Ruhra. Godine 1962. je na prostoru negdašnjega rudnika ugljena otvorena podružnica General Motorsa, koja je postala simbol poslijeratnoga razvoja grada. Svi su rudnici prestali s radom u razdoblju između 1960. i 1980. godine. Prvi je trgovački centar otvoren 1964. na negdašnjoj zelenoj livadi u predgrađu, a godinu poslije otvoreno je sveučilište koje danas pohađa 40 000 studenata. U novije doba osobito su uznapredovale automobilska, elektrotehnička, metaloprerađivačka, kemijska, tekstilna i duhanska industrija te pivarstvo.
Bochum je grad smješten je na zapadu Njemačke u saveznoj državi Sjeverna Rajna-Vestfalija. Jedan je  od pet regionalnih sjedišta Ruhra i s oko 362 tisuća stanovnika šesti je po veličini grad u pokrajini, drugi po veličini u oblasti Vestfaliji i među 20 najvećih gradova u Njemačkoj. Bochum je član Regionalnog saveza Vestfalije-Lippea i regionalnog saveza Ruhra.
Bochum je 1904. premašio brojku od 100.000 stanovnika, čime je stanovništvo Bochuma postalo gradsko stanovništvo. Do 1926., zbog ekonomskog buma, broj stanovnika premašio je 200.000, odnosno udvostručio se. Dana 1. siječnja 1975. Bochum je imao dotad nezabilježenih 417.336 stanovnika, a najbrojnije naselje bilo je Wattenscheid sa 81.469 stanovnika. 31. prosinca 2012. Bochum je, prema Državnom uredu za obradu podataka i statistiku, imao 362.213 stanovnika, a smatra se da će do 2030. imati oko 335.000 stanovnika.
Lokalne rijeke Hörsterholzer Bach, Knöselbach i Emscher najveće su bochumske vode. Slivno područje rijeke Emscher prostire se od Marbacha do Ostbacha. Pod vode Bochuma spadaju i rijeka Oelbach (s pritocima Gerther Mühlenbach, Harpener Bach i Langendreer Bach) i rijeka Lottenbach.
Na jugu Bochuma nalazi se poznata zaštićena šuma Weitmarer Holz. Weitmarer Holz je mješovita šuma bukve i hrasta. Prisutnost božikovine ukazuje na umjerenu klimu.
Prosječna godišnja temperatura u Bochumu iznosi 10,1 °C. Najhladniji mjesec je siječanj sa 2,5 °C, dok je najtopliji mjesec srpanj s 18,4 °C.
Godišnja količina padalina iznosi oko 750 mm godišnje, sa maksimalnom količinom padalina u kolovozu (85 mm).
Prvi pisani spomen o prisutnosti veće naseljenosti na području današnjega grada potječe iz zemljišnih knjiga 890. No, vjeruje se da je Karlo Veliki već 800. južno od današnje crkve osnovao naselje pod imenom Reichshof na križanju trgovačkih putova. Osnovan je u 10. stoljeċu, a prvi put se pominje 1041. kao Cofbuokheim u dokumentu Kölnske nadbiskupije. Gradske privilegije je dobio 1321, koje je svečano potvrdio Graf Engelbert II. von der Mark. Unatoč statusu grada stanovništvo Bochuma uglavnom se i dalje bavilo poljoprivredom, a posebice uzgojem voća i povrća. Ipak, smještaj na križanju važnih trgovačkih pravaca pripomognuo je u razvoju trgovine i obrtništva.
Do 1806. grad je pripadao pruskoj županiji Grafschaft Mark, a zatim do 1813. Ruhrdepartementu od Großherzogtum Berg (Velikog vojvodstva), a zatim privremeno pruskoj Zivilgouvernement zwischen Weser und Rhein. 1815. grad je dodijeljen pruskoj provinciji Vestfalija. 
Bochum nije bio značajan grad sve do svoga uspona koji počinje 1841., kada je tadašnji predsjednik svečano otovrio prvi rudnik ugljena u gradu. To je bilo prvo građevinsko ulaganje u vestfalijski dio Ruhra. Ubrzo se počeo crpiti i lapor, sirovina za proizvodnju cementa.  Otvaranja brojnih rudnika ugljena i cementara utrla su put prozvodnji čelika. Industrija čelika doživjela je uspon u Ruhrskoj oblasti dovodeći do rasta cjelokupne regije. Ipak, razvoj je nakratko prekinuo privremeni pad cijene ugljena, koja je ipak normalizirana. 1880. zbog potražnje za čelikom, otvorena je i koksara za rafiniranje ugljena.
Jacob Mayer, trgovac i ulagač, 1843. stekao je prostore  na cesti kod Essena. Mayer je uložio u napuštene pogone i otvorio ljevaonicu željeza. 1854. tvrtka je preimenovana u Bochumer Verein für Bergbau und Gußstahlfabrikation umbenannt. Sa novim tehničkim direktorom Louiseom Barreom tvrtka doživljava nagli procvat i postaje jedna od najvećih na Ruhrskom području.
1843. za gradonačelnika je izabran Max Greve. Tijekom njegova mandata osnovala se gradska pilana (1855.), uspostavljena je gradska gospodarska komora  i izgrađena je mreža gradskog vodovoda (1871.). Ekonomski rast od rudnika i čelične industrije doveo je do velike potražnje za radnom snagom, koju sam grad nije mogao pribaviti. To je dovelo do snažnog useljavanja, zbog kojega sa stanovništvo Bochuma povećalo sa 4.282 1843. na 25.174 1873.  Kako bi grad privukao radnike, uz elektrane i tvornice su izgrađeni radnički stanovi koje je grad dijelio besplatno. Tijekom industrijalizacije u blizini grada izgrađena je željeznićka pruga, što je pridonijelo i razvoju prometa u Bochumu.
Rast Bochuma u kasnom 19. stoljeću dogodio se uslijed planske izgradnje, što je spriječilo preubrzani rast grada i preveliko naseljavanje. Grade se nove industrijske četvrti, a obližnje gradske farme se i dalje bave poljoprivredom. Najveći porast imaju sjeverna i istočna predgrađa.
Prvi tramvaj pušten je u promet 1894. Krajem 19.st. grad se dodatno širi, a u novopridruženim gradskim naseljima grade se plinovodi i proširuje se mreža vodovoda. 1905. Bochum je premašio brojku od 100.000 stanovnika, čime dobiva status velikog grada. Grad je imao heterogenu njemačku nacionalnu strukturu. Do Prvog svjetskog rata gradu je pridružena nova četvrt - Ehrenfeld.
Posljedice rata - nezaposlenost, štrajkovi, francuske okupacije, devalvacija doveli su do prestanka rasta gospodarstva.
1919. u Bochumu je izgrađeno kazalište. Ekonomski bum je trajao od 1925. do 1929. U tom razdoblju prigradski dijelovi (Riemke, Langendreer, Stiepel, Querenburg) postaju dijelovi gradskih četvrti. Završetkom ekonomskoga buma Bochum gubi status glavnoga grada na županijskoj razini, a tu ulogu preuzima Dortmund.9. studenoga 1938. u tzv. Kristalnoj noći spaljena je židovska sinagoga. oko 500 Židova deportirano je koncentracijske logore, a brojni židovski domovi i ustanove su porušene. Od 500 židovskih građana Bochuma, koliko ih je bilo deportirano, 19 ih je bilo mlađe od 16 godina. Iako je bilo pokušaja spašavanja židovske djece, većina ih nije urodila plodom, jer bi i spašena djeca kasnije bila pronađena i ubijena.
Kao dio nacističkog prisilnog rada više od 30.000 ljudi iz Bochuma i Wattenscheid je sudjelovalo kao prisilni radnici. 
Strateško bombardiranje tijekom Drugog svjetskog rata imalo je Bochum kao jedan od prioritetnih ciljeva. Bilo je uništeno 38% grada. Bombardiranje je trajalo od 20. lipnja 1940. do 22. ožujka 1945. U tom vremenskom periodu je na grad palo 11.595 t bombi iz 46 različitih engleskih RAFovih zrakoplova. Gotovo cijelo središte grada je uništeno i više tisuċa civila je stradalo. Posebna meta bile su ljevaonice željeza i rudnici, kao i sjedište čeličane, koje je bilo 3. najveće u cijeloj Ruhrskoj oblasti.Nakon završetka rata Bochum je pripao britanskoj okupacijskoj zoni. Nekad raseljeni poljski radnici ponovno su se mogli vratiti u rodni grad.
U poslijeratnom razdoblju Bochum se razvio u kulturno središte Ruhra. 1962. je na prostoru nekadašnjega rudnika ugljena otvorena podružnica General Motorsa, koja je postala simbol poslijeratnog razvoja Bochuma. Svi rudnici prestali su sa radom između 1960. i 1980. godine. 1964. otvoren je prvi trgovački centar u gradu na nekadašnjoj zelenoj livadi u predgrađu Bochuma. I dan danas je jedan od najvećih trgovačkih centara u Njemačkoj. Godine 1965. otvoreno je sveučilište koje danas pohađa 40.000 studenata. Izgrađen je gradski park, a industrijske četvrti su pošumljene, tako da je grad djelovao gotovo kao neko veće ruralno područje. Zelenilo je obilježilo i postavljanje spomenika, klupa i izgradnju gradskih šetnica s pješačkim zonama. 1979. izgrađen je i gradski stadion i prva gradska željeznička pruga. Bochum je 1988. godine proglašen glazbenim gradom, jer je Andrew Lloyd Webber 12. lipnja 1988. na gradskom stadionu na njemačkom jeziku otpjevao hit Starlight Express.
1989. otvorena je podzemna željeznica sa 35 stanica, koja je Bochum spajala sa Hattingenom, Herneom i Wittenom. 2003. otvoren je rurski kongresni centar. 
2007. godine otvorena je nova sinagoga za pripadnike židovske općine Bochuma, Hernea i Hatingena. Nokia je 2008. planirala zatvoriti svoje proizvodno poduzeće u Bochumu. Plan je naišao na oštro protivljenje 20.000 ljudi koji su prosvjedovali. Veliki prosvjedi ipak nisu mogli promijeniti sudbinu tvornice koja je na kraju preseljena u Rumunjsku.  Zbog nekonkurentnosti i gubitaka Opelove tvornice u Bochumu 2013. General Motors je izglasao zatvaranje tvornice, unatoč protivljenjima njemačke vlade. Tvornica će se zatvoriti do kraja 2016., a bez posla će ostati 3.300 zaposlenika.
U Bochumu postoji devet visokoobrazovnih ustanova: jedno sveučilište i osam Visokih škola. Sveučilište u Ruhru, s više od 40.000 studenata jedno je od najvećih sveučilišta u Njemačkoj. Sveučilište je nacionalno poznato zbog muzeja rudarstva i geologije Ruhrskog bazena, planetarija (otvorenog 1964.), kazališta, željezničkog muzeja, zoološkog vrta i astronomskoga opservatorija.
Berufskolleg Ev. Johanneswerk (Fachschule für Heilerziehungspflege)Pet Gesamtschulen:
Hochschule Bochum - osnovana 1972. s nekoliko institucija - Nacionalna škola strojarstva i građevinarstva, te Visoka škola ekonomije
Technische Fachhochschule Georg Agricola - Sveučilište datira iz 1816. kada je osnovana rudarska škola, koja je 1971. uzdignuta na razinu nacionalnog sveučilišta
Evangelische Fachhochschule Rheinland-Westfalen-Lippe - nacionalno priznata pod vodstvom đakona i biskupije
Hochschule für Gesundheit - osnovano 1. studenoga 2009.  - Zdravstveno sveučilište
Fachhochschule des Bundes für öffentliche Verwaltung, Der Fachbereich Sozialversicherung - Odjel za socijalnu sigurnost
U Bochumu se nalazi ukupno pedeset katoličkih crkava, a crkvu Heilig-Kreuz  (sv. Križa) koristi hrvatska zajednica za područje grada Bochuma i Hattingena. U gradu također postoji 45 crkava protestanske (uglavnom evangeličke) zajednice te četiri sinagoge, dok izgledom privlači Nova Bochumska sinagoga koja je građena od 2006. do 2007. godine.
Od osnivanja grada Bochum pripada Kölnskoj nadbiskupiji. Bochum je bio snažno katoličko uporište nadbiskupije sve do 1570. kada se u gradu pojavljuju reformatorska strujanja. Većina stanovnika ostala je biti vjerno Katoličkoj Crkvi, tek malobrojni građani su se odlučili na takav potez. Utjecaj protestantizma nije bio značajniji sve do dolaska luterana 1634. Tada stanovnici grada masovno počinju prelaziti na protestantizam, ali je Bochum i dalje ostao dio Kölnske nadbiskupije. 1821. nekad jedinstveni Bochumski dekanat podijeljen je na tri manja: Bochum-Mitte, Bochum-Süd i Bochum-Ost. Od 31. kolovoza do 4. rujna 1949. u Bochumu se održao katolički susret pod geslom Pravda stvara mir. 1958. Bochum postaje dijelom novoosnovane Essenske biskupije. Najstarija Ruhrska crkva nalazi se u okrugu Stiepel, a datira iz 885. godine. Poznato je kao mjesto hodočašća Essenske biskupije, jer se 1294. ovdje ukazao papa Bonifacije VIII. Svake godine oko 700.000 hodočasnika hodočasti u crkvu Sv. Marije s čudotvornom slikom Žalosne Majke, koja pripada samostanu izgrađenom uz crkvu. Župa u Bochumu dio je Gradskog dekanata Bochum-Wattenscheid. Najpoznatija gradska crkva je crkva Sv. Križa.
U Bochumu se nalaze četiri velike rimokatoličke župe sa svojim župnim crkvama i samostanima:
 Crkva Sv.Petra i Pavla - za okruge u središtu grada (Ehrenfeld, Hamme, Hordel, Hofstede Riemke i Grumme)
Gospina Crkva - za okruge Altenbochum, Langendreer, Laer, Werne, Gerthe, Harper i Hiltrop
Crkva Sv.Franje - za okruge Weitmar, Linden, Dahlhausen, Wiemelhausen, Querenburg, Hustadt i Steinkuhl
Crkva Sv.Gertude - za cijeli WattenscheidCistercitski samostan Sv. Marije u Stiepelu nastavlja postojati kao zasebna općina i nije uključena u novo restrukturiranje biskupije Essen.
Prije nego što je uništena u Kristalnoj noći Bochumska sinagoga se nalazila u neposrednoj blizini gradske vijećnice (Rathaus Bochum). Nakon što je srušena, pod pritiskom njemačkih vlasti većina Židova je prebjega iz Bochuma u neke sigurnije države, posebice Izrael. Nakon završetka rata preostali Židovi kojih je bilo manje od 5% nisu imali adekvatne uvjete za održavanje obreda. Stoga su mnogi Židovi bili prisiljeni ići u druge gradove na bogoslužje. Tek  je 2005. prepoznata potreba za izgradnjom sinagoge za građane Bochuma židovske vjeroispovijesti.  Dana 14. studenoga 2005. godine u nazočnosti predsjednika Središnjeg vijeća židova u Njemačkoj, Paula Spiegela,  gradonačelnica Bochuma Ottilie Scholz osobno je položio kamen temeljac za izgradnju nove sinagoge za židovsku zajednicu  u Bochumu. Nova Bochumska sinagoga je svečano otvorena inauguracijom  16. prosinca 2007. godine, na kojoj je bila nazočna i gradonačelnica Scholz.
Mnogi su se muslimani doselili u Bochum tijekom 1960-ih godina u potrazi za poslom. Tijekom 20. stoljeća Bochum su naselili mnogi muslimani, no nisu imali uvjete za bogoslužje. Stoga se dvanaest kuća u Bochumu prenamijenilo u prostore za bogoslužje. U siječnju 2009. osnovana je udruge Bochumska džamija , koja okuplja sve vjernike muslimanske vjeroispovijesti u Bochumu. Cilj ove zajednice je provedba zajedničkog cilja – izgradnje džamije koja će biti od pomoći muslimanskom stanovništvu kako bi ostvarili prikladne uvjete za bogoslužje.
Do prije tridesetak godina Bochum je bilo jako rudarsko i industrijsko središte Ruhrske oblasti. Poznato je po mnogim ugljenokopima; od kojih je posljedni zatvoren 1973. 
U novije doba razvila se automobilska industrija (Opel), elektrotehnička industrija i industrija elektrotehničkih uređaja (Nokia), a važne su i metaloprerađivačka (Krupp), kemijska, tekstilna, duhanska industrija i pivarstvo.
Grb grada Bochuma na plavoj podlozi prikazuje crveno-bijele Brandenburške šahovske grede s crnom knjigom sa zlatnim vezom, reljefni srebrni poklopac i dva srebrna držača knjige. Gradske boje su plava i bijela. Današnji grb je usvojen 1975. 
Stari grb prikazuje samo crnu knjigu bez crveno-bijele grede, ali sa okrunjenim gradskim bedemima.
Iako se u nekim gradskim statutima sa pečatom spominje još u 14.st stari grb je usvojen tek 1913. 
Porijeklo knjige na grbu kao heraldičkog simbola još se ne zna, ali se pretpostavlja da je grad dobio ime po njoj. 
Bochum je zajedno s Ruhrom bio  Europska prijestolnica kulture 2010. pod nazivom RUHR.2010.
12. prosinca 2009. u Stoljetnoj dvorani održan je 22. Europski filmski festival na kojemu se za europsku filmsku nagradu  dijelio tzv. europski Oscar.
Deutsches Forum für Figurentheater und Puppenspielkunst (slikovna gluma i lutkarstvo)
Waldbühne HöntropKazalište Bochum (njem. Schauspielhaus Bochum)- jedna je od najprestižnijih kazališnih pozornica za gledateljstvo u Njemačkoj.
Gradsko kazalište otvoreno je 1915., izgrađeno na temeljima staroga kazališta. Tijekom Prvog svjetskog rata nije gostovalo na urbanoj pozornici u Düsseldorfu. Od 1919. kazalište se sa svojim ansamblom prozvalo kao Shakespeare Stage. Tijekom Drugog svjetskog rata gotovo je potpuno uništeno zajedno sa pozornicom. Ponovno je izgrađeno 1954. na mjestu današnjeg Playhausea, što je ujedno i arhitektonski značajno (Arhitekt: Gerhard Graubner).  . Kazalište Bochum je poznato i po svojim umjetničkim direktorima:
Starlight express - mjuzikl nastao u glazbenoj gužvi  u Bochumu, a nakon 26 godina sa 15 milijuna gledatelja, jedan je od najuspješnijih na svijetu. Stoljetna dvorana ili Jahrhunderthalle - mjesto na Westparku, jedna od glavnih dvorana za organiziranje važnih javnih događaja u Ruhrskoj oblasti. Koristi se za svečanije događaje, koncerte Bochumskog simfonijskog orkestra , dodijele nagrada Einslive-Krone i Steiger Award.
Eisenbahnmuseum Bochum-DahlhausenMuzej likovnih umjetnosti u Bochumu (njem. Museum Bochum – Kunstsammlung) je otvoren 1960. u vili Markhoff. 1983. je proširen s novom zgradom danskog arhitekta Boa i Wohlerta. Zbirka se sastoji od njemačke umjetnosti nakon 1945. godine i ostale međunarodne umjetnosti 20. stoljeća. Muzej se nalazi nasuprot glavnog ulaza u južni dio Bochuma.
Deutsches Bergbaumuseum (Njemački muzej rudarstva) osnovan je 1930. pod sponzorstvom pokrajine Vestfalije. Muzej prikazuje razvoj rudarstva u Ruhrskoj oblasti sa posebnim težištem na Bochum i Dormund. Muzej je postao vidljivi simbol nekadašnjeg rudarskoga središta. Za posjetitelje postoji mogućnost razgledavanje dviju platforma na 50 i 62 metra visine, od kuda imaju prekrasan pogled na grad. Muzej je vrlo moderan. U muzeju se nalazi dvadesetak zaslona preko kojih se mogu gledati stare fotografije ili snimke iz rudarskoga doba, a postoje i prevoditelji za strane skupine turista. Pod muzeja nalazi se na dubini od 17-22m, pa posjetitelji stječu dojam da su u rudniku. Također se mogu vidjeti stari strojevi i oruđe kojim su rudari tragali za ugljenom.  Eisenbahnmuseum Bochum-Dahlhausen (Željeznički muzej) jedan je od najvećih muzeja takve vrste u Njemačkoj. Zbirka vozila uključuje više od 120 vagona iz razdoblja od 1853. do danas. Eksponenti iz različitih razdoblja posjetiteljima dočaravaju razvoj željeznice u ne samo Bochumu nego i cijeloj Njemačkoj. Muzej nudi sveobuhvatan pregled vagona, lokomotiva, tegljača tereta i mnogih drugih vozila. Mnogi izlošci se smatraju raritetnima i time vrlo vrijednima. osim razvoja teretnog posjetitelji mogu pogledati i razvoj putničkog željezničkog prometa, u gradu u kojem je željeznica bila jedan od pokretača razvoja.
1919. osnovan je Bochumski simfonijski orkestar, koji se tijekom povijesti razvio u jedan od najznačajnijih orkestara u Zapadnoj Njemačkoj. Od 1994. Steven Sloane je glazbeni direktor orkestra. Filmharmonijski zbor održi četiri do pet koncerata godišnje, najčešće zajedno sa Bochumskim simfonijskim orkestrom. Na Ruhrskom sveučilištu u Bochumu nalaze se orgulje graditelja Klaisa s 82 registra.
Od 1986. u Bochumu se održava rock festival Bochum Total , koji je sa 900.000 posjetitelja jedan od najvećih takvih događaja u Europi.
Rathaus Bochum - izgradnja je započela 1926. polaganjem kamena temeljca. 20. svibnja 1931. dovršena je izgradnja gradske vijećnice i održano je svečano otvorenje. Zgrada gradske vijećnice ima simetrični tlocrt. Os simetrije je sudsko vijeće koje leži s bočnim dvorištima  na obje strane. Izvana se nalaze velika vrata koja sa dva trijema čine ulaz uređen fasadom i dekorativnim elementima.  Zgrada je građena od tvrdog granita koji je služio kao baza, a fasada je rađena od Shell kamena, dok je škrljica korištena za krov zgrade. U hodnicima i privatnim sobama ima mramornih elemenata zajedno sa brončanom lamperijom i namještajem od tamnog drva. Ostali elementi u dvorištu su zvonik i fontana izrađena od sedre i bronce. Izgradnja gradske vijećnice stajala je 9.250.000 njemačkih maraka. Jedna od fontana sadrži zanimljive ukrasne elemente: vjenčani prsten i papuče za bračnu sreću, jabuku koja simbolizira plodnost, prazni novčanik za optimizam i balon kao iluziju. Carillon se sastoji od 28 zvona lijevanog čelika s ukupnom težinom od 2300 kg, svako težine između 375-400 kg. Radi se o prvom zvonu od lijevanog čelika Carillon u svijetu. Zvono ispred gradske vijećnice je 1867. godine kao najveće od četiriju zvona bila svojevrsna atrakcija u Općoj izložbi u Parizu, a izliveno je na poticaj Bochumske udruge rudarstva i lijevanja čelika. Stajala je kao spomenik u prostorijama do 1979. S promjerom od 3.13 m ima težinu od 15.000 kg, a i dan danas je svojevrsna znamenitost koju svakako treba posjetiti. Das Mahnmal des Friedens ili Spomen mira - smješten pokraj crkve tzv. stare žalosti. Djelo je Kölnskog kipara Gerharda Marcksa.  Podsjetnik je na sve strahote i civilne žretve koje je podnio Bochum tijekom Drugog svjetskog rata  i bombardiranja Bochuma 4. studenoga 1944. Spomenik je otkriven 1955., a isklesan je od bazalta. Na spomeniku je prikazana starica vjerojatvo uzalud traži nekoga svoga bližnjega.Zeiss Planetarium Bochum - izgrađen prema planovima Karl-Heinz Schwarza, voditelja građevinskog odjela 1962.-1964. Planetarij se nalazi u ulici Castroper. Zgrada ima promjer od oko 20 metara i površine 6000 m2. Planetarij od 2000. provodi jedinstveni projekt u Europi, nudeći usluge promatranja svemira vrlo povoljno, dok školarci i studenti imaju besplatan pristup planetariju. Planetarij provodi nove projekte, dijelom sufinancirane iz fondova Europske Unije. Kuhhirten-Denkmal (spomenik pastiru) - smješten  između dekanata crkve Svetog Petra i Pavla. Spomenik prikazuje pastira Fritza Kortenbuscha, posljednjeg pastira u Bochumu, sa svojim vjernim psom. Današnji spomenik iz 1962. zapravo je vjerna kopija staroga spomenika iz 1908., koji je uništen u Drugom svjetskom ratu.Crkva Sv.Marije - rimokatolička crkva iz 19.st. prepoznatljiva po 70 m visokom neogotičkom tornju građenom od cigle. Crkva je građena prema nacrtima arhitekta Gerharda Augusta Fischera.  Crkva je bila više puta oštećena u bombardiranjima tijekom Drugog svjetskog rata. Crkva je ponovo posvećena 1953. godine. U svibnju 2000. javnost je bila upoznata sa činjenicom da je najbolje srušiti crkvu i pretvoriti ju u neki drugi javni objekt. Crkva je zatvorena, a vrijedni vitraji prepušteni propadanju.
Hrvatska enciklopedija, Broj 2 (Be-Da), str. 188.. Za izdavača: Leksikografski zavod Miroslav Krleža, Zagreb 2000.g. ISBN 953-6036-29-0
Thorsten Klagges: Bochum: Trotz Cholera, Krieg und Krisen. Eine kleine illustrierte Stadtgeschichte. 2000, ISBN 3-89570-696-5
Tobias Haucke, Robert Gorny: Bochumer Szenenwechsel – Bilder und Erinnerungen aus 5 Jahrzehnten Stadtgeschichte. 2003, ISBN 3-928781-90-1
Uli Auffermann: Bochum-Stadtwanderführer: 20 Touren. Wartberg Verlag, April 2013, ISBN 978-3-8313-2334-0
Uli Auffermann: Unsere Kindheit in Bochum. Aufgewachsen in den 60er & 70er Jahren. Wartberg Verlag, März 2008, ISBN 978-3-8313-1846-9
Axel Schäfer, Norbert Konegen, Hans H. Hanke (Hrsg.): Bochum entdecken. 20 Stadtteilrundgänge durch Geschichte und Gegenwart. Klartext, Essen 2010, ISBN 978-3-89861-735-2
Th. Sprenger, H. Schmitz (Hrsg.): Bochum, Stern des Ruhrgebiets. ISBN 3-922785-79-4
Westfälisches Städtebuch. Band III/2 (Teilband aus „Deutsches Städtebuch. Handbuch städtischer Geschichte – Im Auftrage der Arbeitsgemeinschaft der historischen Kommissionen und mit Unterstützung des Deutschen Städtetages, des Deutschen Städtebundes und des Deutschen Gemeindetages“, hrsg. von Erich Keyser). Stuttgart 1954.
Heinrich Schoppmeyer: Stadtmappe Bochum. Dortmund-Altenbecken 2004, ISBN 3-89115-168-3
Bochumer Bekannte – Porträts: Bd 1 (2002, mit Dariusz Wosz, Frank Goosen, Christof Wackernagel, Dietrich Grönemeyer) ISBN 3-928781-81-2, Band 2 (2003, mit Armin Rohde, Hennes Bender) ISBN 3-928781-82-0, Band 3 (2004, mit Hugo Ernst Käufer, Chris Hopkins) ISBN 3-928781-83-9
Bochum - Daten und Fakten für die Wirtschaft 2010, Stadt Bochum / Wirtschaftsförderung, PDF auf der Website der Stadt Bochum.

Boeing 747, često zvan Jumbo Jet, je četveromotorni širokotrupni linijski putnički zrakoplov.  Jedan je od najvećih komercijalnih putničkih zrakoplova trenutačno u upotrebi. Dulje od tri desetljeća bio je najveći putnički zrakoplov u upotrebi, sve do uvođenja Airbus A380 u redovni promet 25. listopada 2007. 
Četveromotorni 747, proizvod tvrtke Boeing, ima dvokatnu putničku kabinu u kojoj su na kraćem gornjem katu obično smješteni putnici poslovne klase. U najčešćoj konfiguraciji s prvom, poslovnom i ekonomskom klasom zrakoplov prima oko 400 putnika, a u konfiguraciji s jednom klasom do 600. Karakteristična grba gornjeg kata kabine učinila je 747 iznimno prepoznatljivim simbolom zračnog prijevoza, te najprepoznatlivijim putničkim zrakolovom današnjice..
747 leti visokim podzvučnim brzinama (oko 0,85 macha, tj. 490 čvorova ili 909 km/h) i ima interkontinentalni dolet (7330 nm ili 13.570 km) što mu u nekim konfiguracijama omogućuje izravan let od New Yorka do Hong Konga – trećinu puta oko Zemljine kugle. Godine 1989. Boeing 747-400 tvrtke Qantas obavio je bez slijetanja let od Londona do Sydneya dug 18.000 km za 20 sati i 9 minuta, ali radilo se o isporuci zrakoplova bez putnika i tereta. Do siječnja 2015. proizvedena su ili naručena 1502 zrakoplova različitih inačica i konfiguracija; 747 je među profitabilnijim programima tvrtke Boeing.
Godine 1963. USAF započinje niz projekata za izgradnju vrlo velikog "strateškog" zrakoplova za prijevoz. Iako je C-141 Starlifter bio u procesu prikazivanja, tražio se mnogo veći zrakoplov s još boljim osobinama, s mogućnosti prijevoza tereta koji ne stane u teretne prostore do tada postojećih zrakoplova. Ove studije su doveli do dizajna CX-X ((C)Cargo, (X)eksperimentalni, (X)bez broja) s mogućnosti nošenja 81.600 kg tereta pri brzini od 805 km/h. Bez nadopune goriva predviđeni dolet bio je 9.260 km s korisnim teretom od 52.200 kg. Prostor za smještaj tereta trebao je biti 5,18 m širok, 4,11 m visok i 30,5 m dugačak, s mogućnosti pristupa i sprijeda i straga.
U početnim nacrtima predlagano je šest motora. Međutim dizajn se još uvijek smatrao ne dovoljno isplativ za razvoj u usporedbi s C-141. S novim skupom kriterija 27. travnja 1964. izdan je službeni zahtjev za CX-HLS (eng.-Heavy Logistics System). Radi predviđenih samo četiri motora, dizajn je zahtijevao motor povećane snaga i ekonomičnije potrošnje goriva. 18. svibnja 1964., prijedlozi konstrukcije zrakoplova stigli su iz Boeinga, Douglasa, General Dynamicsa, i Lockheed Martin Marietta, dok su prijedloge za motor podnijeli General Electric, Curtiss-Wright i Pratt and Whitney. Nakon reizbora, Boeing, Douglas i Lockheed su dopunili dizajn za konstrukciju, zajedno s General Electric i Pratt i Whitneyom za motore.Sva tri dizajna dijelila su veliki dio zahtjeva no samo jedan je postao ikona 747. Kako je CX-HLS trebao imati sposobnost utovara s prednje strane, vrata su se morala nalaziti na mjestu gdje se nalazi pilotska kabina. Sve tvrtke našle su rješenje ovog problema pomicanjem pilotske kabine iznad prostora za teret. Douglasov dizajn je imao samo malo uzdignuće na prednjem dijelu iznad krila, Lockheed je uzduž cijelog vrha trupa uradio uzdignuće ("kralježnicu") kroz koju su prolazile i ramenjače krila dok je Boeing našao sredinu prethodnih dizajna i počeo s uzdignućem odmah iza nosa zrakoplova a završio neposredno ispred njegovih krila.U 1965. Lockheedov dizajn zrakoplova s General Electricovim dizajnom motora bili su odabrani za novi transportni avion Lockheed C-5 Galaxy.
747 je zamišljen u 1960.-im u doba povećanja zračnog prijevoza. U tom razdoblju raste komercijalni prijevoz s mlaznim avionima što dovodi do ogromne popularnosti Boeinga 707 i Douglasa DC-8, zrakoplova namijenjenih za prijevoz na velike udaljenosti. Čak i prije nego je izgubio CX-HLS ugovor, Boeing je pritisnut od predsjednika Pan American World Airwaysa ( Pan Am-a) kao najvažnije aviokompanije kupca, da izgraditi putnički avion više od dva puta veći od 707. Zračne luke postale su zagušene sa sve većim brojem putnika koje su prevozili mali zrakoplovi, te je tadašnji predsjednik Pan Am-a je Juan Trippe jedino rješenje vidio u izradi novog, velikog putničkog aviona.Godine 1965. boeingov inženjer Joe Sutter premješten je iz Boeingova razvojnog tima za upravljanje 737 na novi linijski putnički avion s već dodijeljenim brojem modela 747. Sutter je inicirao studiju o dizajnu s Pan Am-om i drugim zrakoplovnim kompanijama, kako bi bolje razumio njihove zahtjeve. U to vrijeme mnogi su mislili kako će 747 biti nadzvučni zrakoplov.  Boeingov odgovor bio je dizajn 747 koji se lako mogao prilagoditi za prijevoz tereta što će osigurati njegovu proizvodnju i u slučaju otkazivanja putničke inačice. Za prijevoz tereta podržan je tada na široko uveden kontejnerski utovar i istovar sa standardnim avio-kontejnerima LD-3 (201 × 153 × 163 cm) i LD-6 (407 × 153 × 163 cm). 
U travnju 1966. Pan Am naručuje dvadeset pet 747-100 zrakoplova za 525 milijuna US $.
Kako tada Boeing nije imao dovoljno velika postrojenja za izgradnju ogromnih linijskih putničkih aviona, krenulo se u izgradnju nove tvornice nekih 48 km sjeverno od Seattlea, na terenu pored vojne baze u blizini Everetta u Washingtonu U lipnju 1966. kupljeno je 316 hektara zemljišta. Izgradnja zgrada i montažnih hala bio je veliki pothvat. Nadzor nad izgradnjom tvornice i pokretanju proizvodnje zrakoplova povjeren je samom vrhu tadašnje uprave. Za samu nivelaciju zemljišta bilo je potrebno odstraniti više od tri milijuna kubnih metara zemlje. U nedostatku vremena prvi model 747 u prirodnoj veličini sagrađen je prije završetka krova tvornice. 
Prije sastavljanja prvog potpuno opremljenog B-747, testirane su brojne komponente i sustavi. Jedan od važnijih testiranja bila je i evakuacija 560 volontera iz kabine modela preko tobogana za spašavanje. Uz nekoliko povrijeđenih volontera, prva potpuna evakuacija trajala je dvije i pol minute, umjesto najviše dozvoljenih 90 sekundi (Prema FAA). U sljedećoj probi evakuacije postignuto je zadano vrijeme od 90 sekundi ali uz još više ozljeda. Za evakuaciju bila je problematična gornja paluba s koje su volonteri, umjesto preko prednjeg tobogana koristili tunel ugrađen na stražnjoj strani palube. Za vježbu pilota Boeing gradi neobični uređaj koji se sastoji od pilotske kabine za testiranje ugrađene visoko na krovu kamiona. Dok su prvi 747 bili još uvijek u izgradnji, uređajem su piloti uvježbavali taksiranje (rulanje) iz visoko smještene pilotske kabine. 
Dana 30. rujna 1968., pred predstavnike tiska i 26 kompanija koje su naručile zrakoplov, iz tvorničke hale u Everettu izlazi prvi 747. Tijekom sljedećih mjeseci vrše se pripreme za prvi let, koji se desio 9. veljače 1969. Usprkos manjih problema s jednom od zakrilaca, let je potvrdio kako je upravljanje sa 747 izuzetno dobro. Avion je pokazao kako je u velikoj mjeri imuni na istovremene oscilacije po pravcu i nagibu zrakoplova (Eng. Dutch roll), fenomen koji je bio velika poteškoća na ranijim zrakoplovima sa strijela krilom. 
U kasnijim fazama leta probnog programa, testiranja su pokazala kako su krila pretrpjela nagle i nekontrolirane oscilacije u određenim uvjetima leta. Ova poteškoća je djelomično riješena smanjenjem krutosti pojedinih komponenti krila. Za neutralizaciju ovog problema pri većim brzinama u gondole vanjskih motora prvih izrađenih aviona dodani su kontra-utezi od osiromašenog uranija kao balans. Ovakvo rješenje izazvalo je uznemirenost kada su se srušili: 1991. godine zrakoplov China Airlinesa kod Wanlija, Taipei i El-Alov 747 kod Amsterdama 1992. godine.
Testove letnog  programa pokvarili su i problemi s JT9D motorima. Teškoće uključuju gubitak snage uzrokovan ubrzanim pokretima ručice gasa te izobličenja na kućištu turbine nakon kratkog perioda rada. Ovi problemi uzrokovali su kašnjenje u isporuci za nekoliko mjeseci i prizemljili 20 aviona u tvornici Everett, koji su čekali instalaciju motora. Program je dodatno kasnio kada je jedan od pet probnih zrakoplova pretrpio ozbiljna oštećenja podvozja tijekom slijetanja u Rentonsku zračnu luku u  Washingtonu kada je pilot sletio prije praga inače vrlo kratke piste. Na probnom avionu trebala se je u boeingovoj tvornici u Rentonu zamijeniti oprema za testiranje i instalirati nova pilotska kabina. Ove poteškoće nisu spriječile Boeing da jedan od probnih zrakoplova prikaže na 28 pariškom avio-sletu sredinom 1969., na kojoj je 747 prikazan u javnosti po prvi put. U prosincu 1969. avion je dobio odobrenje za upotrebu od "Američke savezne uprave za zrakoplovstvo" (FAA) s čime mu je omogućen ulazak u redovni promet.  
Ogromni troškovi izrade 747 i izgradnja tvornice u Everettonu za Boeing su značila dodatna ulaganja. Tijekom završnih mjeseci prije isporuke prvih aviona, tvrtka je u više navrata zatražila dodatna sredstva za dovršenje projekta. Neodobravanje tih sredstava za njih bi značilo propast. Na kraju su se ulaganja isplatila i Boeing je mnogo godina održao monopol u klasi velikih putničkih zrakoplova.
Prvi Pan Amov Boeing-747 kršten je 15. siječnja 1970. u međunarodnoj zračnoj luci Dulles u nazočnosti tadašnjeg predsjednika Pan-Ama Najeeb Halabya. Umjesto šampanjca avion je poprskan s crvenom, bijelom i plavom vodom. Svoj redovnu upotrebu 747 počinje 22. siječnja 1970., na Pan-Amovoj liniji New York-London. Let je planiran za večer 21. siječnja, ali je odgođeno radi pregrijavanja motora. Na let s više od šest sati zakašnjenja kreće zamjenski zrakoplov.
747 u uporabu ulazi prilično glatko, prevladavajući zabrinutost kako su neke zračne luke premale za prihvat ovako velikog aviona. Tehnički problemi koji su se pojavljivali bili su relativno manji i brzo rješivi. Nakon što je Pan-Am uveo zrakoplov u redovni promet s njim počinju letjeti i druge zrakoplovne kompanije. Boeing je procijenio kako su kompanije za više od pola prvih prodanih 747 računale na veliki dolet a ne na korisni teret koji zrakoplov može ponijeti. Kako se najniži operativni troškovi prema sjedalu mogu dostići samo kada je zrakoplov potpuno utovaren, manja popunjenost dovodila je do enormnog rasla cijene leta. Potrošnja goriva osrednje natovarenog 747, sa samo 70 posto popunjenih mjesta, koristi više od 95 posto goriva potrebnog za potpuno utovareni avion.
Ekonomski problemi koji su nastali nakon Naftne krize 1973. dovelo je do smanjenja broja putnika te su nekoliko kompanija zamijenilo svoje 747 avione s nešto manjim širokotrupnim Douglas DC-10 i Lockheed L-1011 TriStar zrakoplovima (u kasnijim godinama s dvomotornim B-767 i A-300). Kako bi privukli više korisnika vlasnici 747 u svoje avione umjesto dijela sjedala ugrađuju barove, American Airlines prilagođava dio svojih 747 za cargo  prijevoz a 1983. razmjenjuje ih s Pan-Amom za manje zrakoplove. Delta Air Lines također uklanja svoje 747 nakon nekoliko godina korištenja. 
Međunarodni letovi koji zaobilaze velike zračne luke - prometna središta i slijeću u manje gradove postali su uobičajeni tijekom 1980.-ih što je dodatno smanjilo tržište za 747. Međutim, mnogi međunarodni prevozitelji i dalje koristite 747 na pacifičkim linijama. U Japanu 747 na domaćim rutama ima konfiguraciju za maksimalni kapacitet smještaja putnika.
Nakon početnog model 747-100, Boeing je razvio inačice s većom maksimalnom težinom uzlijetanja (-100B) i većim kapacitetom smještaja putnika (-100SR (kratkog dometa)). Povećanjem maksimalne težine uzlijetanje (MTOW) zrakoplov može nositi više goriva i imati veći dolet. 1971. godine u promet ulazi inačica-200 sa snažnijim motorima i dodatno povećanom MTOW. Serija -200 proizvodila se kao putnički, teretni ili kombinacija putničko-teretni zrakoplov. Sredinom 1970.-ih proizvedena je i nešto skraćena inačica 747SP (posebna izvedba), s većim doletom. Daljnjim razvojem 1980. izlazi inačica-300 kao rezultat proučavanja povećanja kapaciteta sjedala. Prva inačica 300  proizvedena je u 1983. Ona uključuje produženje gornje palube, povećanu putnu brzinu i povećani kapacitet sjedećih mjesta. Seria -300 proizvodila se kao putnička inačica kratkog doleta i kombinacija teretno-putničkog zrakoplova. U 1985. počeo je razvoj 747-400 s još većim doletom. Nova inačica dobila je i novu "Glass cockpit" pilotsku kabinu što je omogućilo smanjenje posade s tri na dva člana. Cijena razvija ove inačice je neprestano rasla a početak proizvodnje odgađan je i radi učestalih zahtjeva korisnika za ugradnju nove tehnologije. Nedovoljno radnog iskustva i oslanjanje na prekovremeni rad također su stvarali probleme u počecima proizvodnje. Tako 747-400 ulazi u redovni promet tek 1989. godine.
Nakon izlaska 747-400, predloženo je nekoliko shema za njegovo produženje. Dizajn nove, veće inačice 747-500X-600X Boeing najavljuje u 1996. Predviđena cijena razvoja nove inačice bila je više od 5 milijardi dolara, ali radi slabog interesa program nije pokrenut.
Sljedeća Boeingova ponuda bila je više skromni 747X i 747X izduženi modeli u 2000. godini kao alternativa za Airbus A3XX. Međutim, niti 747X serija nije bila u stanju privući dovoljno interesa za ulazak u proizvodnju. U 2001. Boeing daje prednost daljnjem razvijanju Sonic Cruiser dizajna koji se također ubrzo "zamrzava" te se radi na novom B-787. Neke od ideja razvijanih za 747X korišteni su na 747-400ER  ali se i od toga odustaje nakon nekoliko izrađenih aviona. Početkom 2004., Boeing je najavio pokusne planove za "Napredni 747" koji su dosta nalikovali na 747-X, produženi 747 i s naprednom tehnologijom planiranom za B-787. 
Dana 14. studenoga 2005. Boeing je objavio pokretanje "Naprednog 747" kao Boeing 747-8.
Boeing 747 je velik, širokotrupni linijski putnički avion s dvije palube, pogonjen s četiri mlazna motora ovješena ispod njegovih krila. Strijela krila postavljena je pod velikim kutom od 37,5 stupnjeva što omogućuje bržu, efikasaniju brzinu krstarenja, ovisno o modelu od 0,84 do 0,88 M. 
Sa sjedećim mjestima ekonomske klase konfiguracije 3-4-3 i 2-3-2 rasporedom prve klase na gornjoj platformi u zrakoplov se mogu smjestiti više od 366 putnika. Gornja paluba može imati i 3-3 aranžman u ekonomskoj klasi i 2-2 aranžman u prvoj klasi."Grba" gornje palube započinje pilotskom kabinom koja izlazi iznad glavne palube s čime se omogućio prednji utovar tereta na teretnim inačicama zrakoplova. Gornja paluba iza pilotske kabine na Cargo inačicama osigurava prostor za boravak posade ili po potrebi dodatna sjedeća mjesta. Produžena gornja paluba postala je dostupana kao opcija na 747-100B inačicama, a kasnije i kao standard na 747-300. 
Maksimalna težina uzlijetanja varira od 333.400 kg za 747-100 do 439.985 kg za 747-8. Njegov dolet porastao je od 9800 km na 747-100 do  14.815 km na 747-8I.747 ima višestruko ojačano podvozje raspoređeno u širinu, s pomoćnim sustavima, uključujući i četiri hidraulična sustava za četiri glavna podvozja s 16 kotača. Podvozje pruža dobru raspodjelu opterećenja pri slijetanju i rulanju čak i kada dođe do puknuća neke od guma. Ovako raspoređeno podvozje omogućuje slijetanje na njegove dvije suprotne točke ako jedan dio ne funkcionira ispravno.  Osim toga, 747 ima podijeljene komandne površine i sofisticirana zakrilca s tri procjepa što minimizira brzinu slijetanja i omogućuje korištenje  standardnih duljina piste. Za prijevoz rezervnih motora, raniji avioni mogli su smjestiti neispravni peti motor pod luk između unutarnjeg motora i trupa zrakoplova
747-100 izvorna inačica pokrenuta je u 1966. Ubrzo zatim, u 1968. slijedi 747-200. Nakon 747-300 iz 1980., u 1985. je uslijedio 747-400. Konačno, 747-8 je najavljen u 2005. Proizvedeno je nekoliko inačica od svakog modela. Mnoge inačice od ranijih modela bili su u proizvodnji istovremeno.
Prva 747-100 serija građena je sa šest prozora na gornjoj palubi (na svakoj strani po tri). Kasnije, kao su kompanije gornju palubu počele koristiti za prijevoz putnika u višoj klasi a ne kao dnevni boravak, Boeing nudi kao opciju 10 prozora. 747-100B inačica, nudi jaču strukturu i podvozje, kao i veći MTOW od 340.000 kg. Ovaj model isporučen je samo Iran Airu i Saudia Airlinesu. Motori ponuđeni s ovim modelom bili su Rolls-Royce RB211 i General Electric CF6, ali samo Saudia Airlines se odlučila za Rolls-Royce opciju.  Boeing nije razvio teretnu inačicu u seriji -100 iako su kasnije neki avioni preinačeni za prijevoz tereta. Proizvedeno je 250 aviona iz ove serije (uključujući i 747SP) a posljednji avion -100 je isporučen u 1986.. Serija se sastojala od 167 avona 747-100, 45 su bili SP, 29 su bili SR a 9 su bili 100B.
Kao odgovor na zahtjeve iz Japanskog airlinesa, Boeing je razvio 747-100SR inačicu kratkog doleta. SR može uzeti manje goriva ali može prevesti do 498 putnika ovisno o inačici. U kasnijim modelima se taj broj, zbog povećanja ekonomske klase, popeo na 550. Na 747SR je pojačana konstrukcija aviona radi povećanog broja uzlijetanja i slijetanja. Točnije SR ima dodatnu strukturni potporu u krilima, trupu i podvozju, uz spremnike goriva 20% manjeg kapaciteta. Za Japan Airlines (kasnije Japan Air Lines) -100SR je počeo letjeti 7. listopada 1973. Kasnije su razvijene i inačice kratkog doleta modela -100B i -300. SR zrakoplovi koriste se prvenstveno na domaćim letovima u Japanu. Dva 747-100B/SR dostavljena su JALu s produženom gornjom palubom za smještaj još više putnika. Ova modifikacija je poznata kao "SUD" (eng. Stretched Upper Deck). All Nippon Airways (ANA) je koristio 747SR s 455 ili 456 mjesta na domaćim japanskim rutama sve do njihova prizemljenja 10. ožujka 2006.. JAL je letio s 747-100B/SR/SUD inačicom s 563 sjedećih mjesta na domaćim rutama sve do kraja 2006.
747SP je za 14,7 m kraći od 747-100. Osim planiranog 747-8, SP je jedini 747 s izmijenjenom dužinom trupa. Skraćenje se postiglo micanjem sekcija prije i poslije krila. Redizajnirati se morala i centralna sekcija trupa a zakrilca s tri proreza zamijenjena su s onim s jednim prorezom. Ispod krila maknute su i aerodinamičke gondole u kojima se nalazio mehanizam za upravljanje zakrilcima. 747SP, u odnosu na ranije inačice, imao je oštriji prijelaz zadnjeg gornjeg trupa u repne površine zrakoplova,  dvostruko ovješeno kormilo pravca, i duži okomiti i vodoravni stabilizator.Boeing 747SP dobiva dopunska odobrenja 4. veljače 1976. i iste godine ulazi u redovni promet s Pan American World Airwaysom. Zrakoplov su uglavnom koristile kompanije koje su željele povezivati veće zračne luke s kratkom pistom. Izgrađena su 45 zrakoplova ovog modela. Četrdeset četiri aviona isporučeno je do 30. kolovoza 1982.. Boeing je ponovo otvorio proizvodnu liniju za 747SP pet godina kasnije kako bi izgradio još jedan zrakoplov za Ujedinjene Arapske Emirate.
747-200 ima jače motore, veći MTOW i dolet od serije -100. Nekoliko prvih izgrađenih aviona -200 zadržalo je po tri prozora na gornjoj palubi, ali većina su izgrađeni s 10 prozora sa svake strane. Izrađeno je nekoliko inačica iz ove serije. 747-200B je unaprijeđena inačica 747-200, s većim kapacitetom goriva i još jačim motorima a u uporabu ulazi u veljači 1971..  Potpuno natovareni zrakoplov -200B  ima dolet od oko 12.700 km. 747-200F je cargo inačica -200 modela. Može biti opremljena s ili bez bočnih teretnih vrata. Ima kapacitet od 105 tona i MTOW do 378.000 kg. U redovnu uporabu ulazi  1972. godine s Lufthansom. 747-200C konvertibilnih je inačica koja se može preurediti za prijevoz putnika, prijevoz tereta ili u mješoviti oblik. Sjedala su na glavnoj palubi uklonjiva a zrakoplov ima i nosna cargo vrata. U-200C može biti opremljen i s bočnim teretnim vratima na glavnoj palubi.747-200M je kombinirana inačica koja ima bočna vrata na glavnoj palubi i može nositi teret u stražnjem dijelu glavne palube. Uklonjiva pregrada dijeli stražnje područje s teretom od putnika u prednjem dijelu aviona. Uz teret na stražnjem dijelu ovaj model može povesti do 238 putnika u 3-klase. Model je poznat i kao Kombi 747-200. Kao i na -100, kasnije su ponuđeni avioni s produženom gornjom palubom. Do 1991. izgrađeno je 393 aviona iz ovog programa, 225 su 747-200s, 73 su 747-200F, 13 su 747-200C, 78 su 747-200M i 4 aviona su izrađena za potrebe vojske. Mnogi 747-200 su još uvijek u funkciji, iako je velika većina prizemljena ili prodana manjim operaterima.
Vidljiva razlika između -300 i prethodni modela je produžena gornja paluba s dva nova izlaza u slučaju opasnosti te prostor za odmor posade kao opcija (produžena gornja bila je ponuđena kao nadogradnja i po prvi puta pojavila se je na dva japanska 747-100SR modela.). U odnosu na -200, gornja paluba je 7,11 m duža. Još jedna razlika je ravno stepenište koje povezuje dvije palube, umjesto dotadašnjeg spiralnog što stvara dodatni prostor za sjedala. S manjim promjenama u aerodinamici, povećana je brzina krstarenja s 0,84 M na 0,85 M  dok je MTOW ostala ista. Izbor motora  isti kao i na -200 seriji osim što je General Electric umjesto CF6-50E2 ponudio CF6-80C2B1 mlazne motore.Prvi naručitelj 747-300 u lipnju 1980. bio je Swissair., prvi let inačica ima 5. listopada 1982. a redovnu uporabu započinje 23. ožujka 1983. Osim putničke, dostupne su i 747-300M s istim kapacitetom tereta u stražnjem dijelu glavne palube kao i na-200M, ali s produženom gornjom palubom može prevesti više putnika. 747-300SR je inačica kratkog dometa za prijevoz više putnika na kraćim relacijama. Japan Airlines koriste ove inačice zrakoplova s više od 600 sjedećih mjesta. Boeing nikada nije pokrenuo novu Cargo inačicu 747-300, ali su se neki putnički avioni počevši od 2000. godine modificirali za prijevoz tereta.Ukupno je isporučeno 81 zrakoplov, 56 za putnički prijevoz, 21-300M i 4-300SR inačice. Proizvodnju 747-300 uskoro zamjenjuje pokretanje izrade modernijeg 747-400 u 1985. godini, samo dvije godine nakon što je -300 ušao u uporabu. Zadnji 747-300 bio je isporučen Sabeni u rujnu 1990. Danas su mnogi -300 zrakoplovi još uvijek u zraku, bez obzira na znatan gubitak interes među velikim prijevoznicima koji su zamijenili 747-300 s 747-400. Prijevoznici koji i dalje koriste -300 su Air India, Japan Airlines, Qantas i Saudi Arabian Airlines.
747-400 je modernizirani model s povećanim doletom. Raspon krila uvećan je za 1,8 m, na vrhovima krila ugrađeni su "wingleti" od 1,8 m s kojima je poboljšana učinkovitost goriva za 4% u odnosu na prethodne inačice 747. "Glass cockpit" pilotska kabina opremljena je s EFIS sustavom te je dizajnirana za dva člana posade. Korištenjem elektronike smanjio se broj brojčanika, mjernih instrumenata i raznih birača sa 971 na 365. U rep su ugrađeni spremnici za gorivo, preinačeni su motori i ugrađen je novi interijer. Dodatno gorivo omogućilo je kompanijama veliki dolet bez dodatnog slijetanja za njegovu nadopunu. -400 je ponuđen kao putnički (400), teretni (400F), kombinirani teretno-putnički (400C), za domaći promet (400D), s proširenim kapacitetom putnika (400ER) i teretna inačica velikog doleta (400ERF). Teretna inačica nema produženu gornju palubu. 747-400D je predviđena za operacije kratkog doleta i ne uključuju winglete, ali se oni mogu naknadno ugraditi.Putnička inačica ušla je u uporabu u veljači 1989. s Northwest Airlinesom na relaciji Minneapolis-Phoenix, "kombi" inačica počinje letjeti u rujnu 1989. s KLM-om, Cargolux počinje letjeti s teretnom inačicom u studenom 1993., 747-400ERF kreće u listopadu 2002. a 747-400ER Qantas počinje koristiti u studenom 2002. Qantas je i jedini naručitelj putničke inačice iz ove serije.Posljednja putnička inačica 747-400 isporučena je u travnju 2005. Boeing je u ožujku 2007. objavio odustajanje od daljnje proizvodnje putničkog modela -400. Do listopada 2007. isporučeno je  ukupno 670 aviona ove serije.
747-400 Dreamlifter (izvorno nazvan "Veliki transporter 747" (eng. Large Cargo Freighter –LCF)) je Boeingova modifikacija postojećeg 747-400s za potrebe prijevoza velikih sastavnih dijelova Boeinga 787 na završnu montažu u tvornicu Everett, Washington. Izmjene na 747-400s dovršila je Evergreen Aviation Technologies Corporation u Dreamliftersu u Tajvanu. Zrakoplov je svoj prvi let imao 9. rujna  2006. Dreamlifter samo su namijenjene za transport je pod-sklopova za Boeing 787. Jedina namjena ovog zrakoplova je prijevoz boeingovih dijelova i prijevoz putnika nije dozvoljen. Izrađeno je dva zrakoplova a naručena su još dva.
Boeing je najavio novi model 747-8 (prije pokretanja nazivan "Napredni 747") 14. studenoga 2005., koji će se koristiti isti motor i tehnologiju kao B-787. Osnovni zahtjevi novog dizajna su smanjenje buke, veća ekonomičnost i ekološka prihvatljivost. 747-8 je proširen i produžen (za 5,6 m) kako bi mogao primiti više korisnog tereta s čime u dužini premašuje Airbus A340-600. Putnička inačica označena s 747-8 Intercontinental ili 747-8I, moći će se povesti i do 467 putnika u konfiguraciji 3-klase i letjeti više od 15.000 km brzinom od 0,855M. Kao je avion razvijan na osnovi 747-400, nije potrebna značajnija obuka osoblja a međusobno dijele niz rezervnih dijelova. Početak redovnog korištenja 747-8I očekuje se u 2010. godini. U ponudi su teretna inačica 747-8F dizajnirana na osnovi 747-400ERF koja može primiti 154 tona tereta. To je 16 posto više korisnog tereta od one na 747-400F. Utovariti se može sedam dodatnih standardnih Cargo kontejnera. Početak redovnog korištenja 747-8F zakazana je za 2009. godinu.Do prosinca 2007., 78 kompanija naručilo je Boeing 747-8F: Cathay Pacific (10), Atlas Air (12), Nippon Cargo Airlines (14), Cargolux (13), Emirates SkyCargo (10), Volga - Dnepr (5), Guggenheim Aviation Partners (4) i Korean Air (5). Ukupno 25 kompanija predali su naruđbe za Boeing 747-8I: 5 iz Boeing Business Jeta i 20 iz Lufthanse.
Do srpnja 2008., dogodilo se ukupno 47 nezgoda 747 u kojima je živote izgubilo 3707 osoba. Za vrlo malo padova krive se greške u izradi i zamoru materijala 747. Jedne od većih nesreća su: *Zrakoplovna nesreća na Tenerifima koja se dogodila greškom pilota, kontrole zračnog prometa (ATC) i pogrešci u komunikaciji. 
Na United Airlines-ovom 747-122 došlo je do eksplozivne dekompresije radi neispravnih Cargo-vrata, nakon čega je uslijedila zamjena svih sličnih ugrađenih vrata.
TWA 747-100 kompanije TWA eksplodirao je u zračnom prostoru iznad Atlantika 17. srpnja 1996. Do eksplozije je došlo najvjerojatnije radi zapaljenja para u centralnom spremniku goriva uzrokovano kvarom na elektroinstalaciji.

Bogoslav Šulek (rođen kao Bohuslav Šulek; Sobotište (Okrug Senica), Slovačka, 20. travnja 1816. - Zagreb, 30. studenoga 1895.), bio je hrvatski jezikoslovac, leksikograf, književnik, novinar, publicist, polihistor, povjesničar, popularizator znanosti i prirodoslovac. Isticao se svojim publicističkim i političkim radom te je najpoznatiji kao osnivač hrvatskoga znanstvenoga nazivlja. Slovačkoga je podrijetla.
Bogoslav Šulek rodio se u Sobotištu u današnjoj Slovačkoj, 1816. godine. Pučku školu pohađao je u Sobotištu, a evangelički licej u Požunu. Ne zaredivši se za pastora i ne mogavši poći na studij u Jenu, u studenome 1838. godine dolazi bratu u Brod na Savi, uspostavlja vezu s Ljudevitom Gajem (1839.) i od jeseni iste godine u Zagrebu radi u tiskari Franje Župana.
U Gajevim izdanjima počinje surađivati 1841. godine. Od 1844. do 1845. godine glavni je urednik nezakonitoga lista Branislav tiskanoga u Beogradu. Od 1846. godine uređuje Gajeve Novine Horvatzke, od broja 113 1849. godine Slavenski jug a od 1850. godine Jugoslavenske novine. U pedesetim godinama jako djeluje kao pisac popularnih priručnika. Objavljuje sljedeća djela: Naputak za one, koji uče čitati, Početnica za djecu, Prirodopis za niže škole, Biljarstvo za višje gimnazije i ine. Istodobno radi na njemačko-hrvatskome rječniku. Pobijao je velikosrpska jezičnopolitička presizanja srpskoga jezikoslovca i folklorista Vuka Karadžića.
Kao politički utjecajna osoba, piše 1844. godine rad Što namjeravaju Iliri?, u kojemu iznosi mogućnosti ostvarivanja hrvatskih težnji u sklopu austrijske monarhije. Stavovi su mu pomirljivi, te će se kasnije poklopiti s postavkama austroslavizma.
Godine 1856. u časopisu Nevenu izlazi ključni Šulekov članak Srbi i Hrvati, na više od 30 stranica. Nepristranim se pristupom u kojemu se usklađuju povijest, književnost i filologija pobijaju velikosrpski stavovi koji prisvajaju svu štokavski napisanu književnost srpskomu jezičnomu korpusu. "Tko želi zaniekati egzistenciu jednomu narodu, taj treba da se dobro naoruža razlozima vodjenim iz naravi stvari i svjedočanstvima vjere dostojnih povjestnika". Primorski pisci nazivaju svoj jezik hrvatskim, tvrdi Šulek te navodi desetak i više djela u kojima se u naslovu spominje hrvatsko ime. Ne može se naći knjiga pisana glagoljicom ili latinicom u kojoj bi pisac svoj jezik zvao srpskim, pače i knjige pisane hrvatskom ćirilicom zovu svoj jezik hrvatskim ili slovinskim. Uostalom, kako bi ga hrvatski pisac i mogao nazvati srpskim, kada su u ono doba sve do najnovijega vremena Srbi pisali smjesom crkvenoga, ruskoga i srpskoga jezika, dok je štokavski jezik "sve do ovoga vieka samo kod Hrvata cvatio".
Od 1858. do 1865. godine uređuje Gospodarski list. Jedan je od pokretača Pozora (1867.) Iznimno je plodan publicist i popularizator znanosti. Godine 1868. izdaje svoje najpoznatije političko djelo Naše pravice. Izbor zakonah, poveljah i spisah, znamenitih za državno pravo kraljevine dalmatinsko-hrvatsko-slavonske od god. 1202-1868. Akademik JAZU i njezin tajnik od 1874. godine do smrti. U doktora znanosti promaknut je 1867. godine na temelju rasprave o Ruđeru Boškoviću. Kad je 1861. godine hrvatski jezik, zamijenivši njemački, ponovno postao službenim, Šulek je predano radio na oblikovanju hrvatskoga stručnog i znanstvenog nazivlja, a nakon Hrvatsko-ugarske nagodbe (1868.) i hrvatskoga vojnoga nazivlja.
Pristaša jezičnih načela zagrebačke filološke škole, naglašeno sklon jezičnomu čistunstvu, posuđenice je zamjenjivao tražeći rješenja u hrvatskim narječjima, posuđujući iz slavenskih jezika. Najčešće iz slovačkoga i češkoga, ali i iz ruskoga i slovenskoga te oblikovanjem novotvorenica. Tako je došao u sukob s hrvatskim vukovcima zagovornicima takozvanog čistoga narodnog jezika koji su kritizirali njegove postupke, a njegova leksička rješenja podrugljivo zvali "šulekizmi". Unatoč tomu u hrvatskome su se jeziku do danas zadržali brojni nazivi koje je oblikovao Šulek, tako se bez pretjerivanja može reći kako je hrvatsko nazivlje na području društvenih i prirodnih znanosti, tehnologije i urbane civilizacije nezamislivo bez njega. Zahvaljujući tomu, Šulek spada u najuži krug najutjecajnijih hrvatskih jezikoslovaca u povijesti. Šulek je kao i svi drugi predstavnici zagrebačke filološke škole (Antun Mažuranić, Adolfo Veber Tkalčević, Vjekoslav Babukić i ostali) propisivao starije nastavke u oblicima množine, npr. genitiv jelenah (ili jelenov), dativ jelenom, lokativ o jelenih i instrumental jeleni.Umro je u Zagrebu 1895. godine, a pokopan je na zagrebačkome groblju Mirogoju.
Bogoslav Šulek napisao je više znanstvenih djela, no možda se iz jezičnoga pogleda najzanimljivijim čini njegovo popularno-znanstveno djelo "Prirodni zakonik za svakoga iliti popularna fizika", izdano u tri knjige:
III. - Svjetlarstvo (optika).Te su knjige tiskane od 1873. do 1876. godine, a tiskalo ih je društvo sv. Jeronima u Zagrebu. Već na prvi pogled u tom se djelu može primijetiti velik dio riječi koje se danas smatraju iščezlim u govornom i pisanom smislu. Osim toga, Šulek u spomenuto djelo unosi vlastite riječi koje se odnose na stručne pojmove toga vremena. U djelu se, stoga, prožimaju Šulekova jezična domišljatost i riječi koje pripadaju starom leksiku. Šulek je usto mislio i na čitatelje te svoju knjigu približio i neukom pučanstvu, pišući jednostavnim i nepretencioznim stilom. U svome djelu vrlo korisne stvari koje se dotiču fizikalnih zakona objašnjava koristeći svoje novotvorenice. Izlažući umjerstvo (statiku) i kretstvo (dinamiku) objašnjava zašto se kola natovarena sijenom prevrću na stazi kojom prazna bez poteškoća prolaze i daje niz korisnih rješenja vezanih uz usporednik tj. paralelogram sila.
Šulek je u to vrijeme također bio zagovornik industrijskog osuvremenjivanja i razvitka, stoga u opširnom poglavlju o strojstvu (strojarstvu) objašnjava rad parnih strojeva, tada rijetke i prilično nove pojave. Kada su se u to vrijeme u Austro-Ugarskoj tek uvodile mjerne jedinice, Šulek je imao odgovor i na to. U njegovim su djelima mjer, stor i tez zamjenjivali današnji metar, ar i gram. Svoj je jezični opus crpio iz tvorbenih mogućnosti slavenskih jezika u koje je uvijek polagao naročito povjerenje za pronalaženje najboljeg jezičnog rješenja. Njegova se nazivlja, ne samo znanstvena, i danas naširoko koriste. Primjerice, zahvaljujući Šuleku imamo riječi obujam (volumen), zračenje (radijacija), ozračje (atmosfera), kovine (metali), slitina (legura), toplomjer (termometar), tlakomjer (barometar), sredstvo (medij), dalekozor (teleskop), narječje (dijalekt), glazba (muzika), sustav (sistem), tvrtka (kompanija), zemljovid (karta)... Neke se njegove riječi nisu ukorijenile, no neke se ponovno uvode u pisanu riječ, poput riječi sitnozor za mikroskop koja je osmišljena po grčkom uzorku slično kao i dalekozor. Među tim riječima su i svjetlopis (fotografija), koji je koristio i sami Tin Ujević, stisljivost (kompresibilnost), spojitost (kontinuitet), raspružljivost (ekspanzivnost), suonitost (kohezija), prionitost (adhezija), bugačljivost (kapilarnost), vlasatice (kapilare), pružnost (elastičnost), rastegljivost (plastičnost), skrljivost (apsorpcija), ishlapnja (transpiracija), tvorivo (materijal), vatrenjača (vulkan), psoglavka (krokodil), jamast (konkavan), bokat (konveksan), prozračan (translucentan), itd. Bogoslav Šulek možda je najpoznatiji po svome prevođenju naziva kemijskih elemenata i drugih srodnih pojmova. U tom je segmentu u hrvatski uveo kisik, vodik i ugljik, a izmislio je i razne druge nazive kao što su: solik (klor), jedik (fluor), smrdik (brom), litik (litij), lužik (kalij), sodik (natrij), svjetlik (fosfor), vapnik (kalcij), težik (barij), gorčik (magnezij), glinik (aluminij), šarik (iridij), kremik (silicij), borik (bor), vonjik (osmij), bjesik (kobalt), žestik (molibden), smeđik (mangan), sičan (arsen), raztok (antimon). Za tvari je, primjerice, pisao da po svojoj nakupitosti (agregaciji) mogu biti krutci (krutine), tiječi (tekućine) i uzdušine (plinovi). U svakom slučaju, Bogoslav Šulek imao je veliki utjecaj na stvaranje i prihvaćanje novih nazivlja koja su bila u duhu hrvatskog jezika.
Deutsch-kroatisches Worterbuch - Němačko-hrvatski rěčnik, I. - II. (Zagreb, 1860.)
Hrvatsko-njemačko-talijanski rječnik znanstvenoga nazivlja, osobito za srednja učilišta, I. - II. (Zagreb, 1874./75.; pretisak: Zagreb, 1995.)
Austrianski dàržavni ustav : (Konštitucia) / razložen Bogoslavom Šulekom., 1850. (2000.)
1872. - 1874.: Nagrada iz zaklade Ivana N. grofa Draškovića, za djelo Prirodni zakonik za svakoga iliti popularna fizika. Tri (I-III.) knjige.
Elektroničko izdanje knjige: Bogoslav Šulek, Lučba za svakoga ili popularna kemija. Sa trideset i tri slike Elektronička izdanja Matice hrvatske. Edicija besplatnih publikacija, Niz digitalnih preslika - Poučna knjižnica MH, urednik Josip Brleković.
Igor Gostl, Bogoslav Šulek, otac hrvatskoga znanstvenoga nazivlja, Radovi Leksikografskoga zavoda »Miroslav Krleža«, knj. 5, Zagreb, 1996., str. 9. - 58.
Boj u Splitskom kanalu je pomorski boj između snaga Hrvatske ratne mornarice (HRM) i znatno nadmoćnijih snaga Jugoslavenske ratne mornarice (JRM) u Splitskom kanalu 14. i 15. studenog 1991. godine. Pobjeda Hrvatske ratne mornarice u ovom boju imala je veliku ulogu. Grad je obranjen, okupatorska je mornarica protjerana iz hrvatskih unutarnjih voda, probijena je pomorska blokada na Jadranu, a hrvatski su branitelji uspostavili normalne komunikacije na moru.
Vojno politička situacija na cijelom prostoru bivše Jugoslavije je svoje jasne obrise počela poprimati 1990. godine raspadanjem jugo-komunističkog sustava i počecima demokratizacije društva, a izraziti pritisak pobunjenih Srba osjeća se već početkom 1991. godine.
U priopćenju Saveznog sekretarijata za narodnu obranu (SSNO) od 24. siječnja 1991. se kaže: "Ako se u Hrvatskoj odmah ne raspuste svi mobilizirani oružani sastavi, JNA će podići borbenu gotovost svojih jedinica". Time je s najvišeg vojnog vrha jasno rečeno kakvu će ulogu imati jedna od najjačih oružanih sila tadašnje Europe. Plan Jugoslavenske narodne armije (JNA) je trebala primorati Republiku Hrvatsku (RH) da padne na koljena i tako osigurati uvjete za stvaranje nove - stare države. U skladu s tim i Jugoslavenska ratna mornarica (JRM) je imala zadaću ostvariti puni nadzor nad područjem svoje odgovornosti, tj. obalom, otocima, međuotočnim prostorom i otvorenim morem.
17. kolovoza 1990. je izbila velikosrpska pobuna, t.zv. balvan revolucija pobunjenih hrvatskih Srba
travnja 1991.: 1. travnja  Tzv. Izvršni savjet Nacionalnog vijeća t.zv. "Srpske autonomne oblasti (SAO) Krajine" donijelo "Odluku o pripojenju Krajine Republici Srbiji", te da na njenom teritoriju važe zakoni Republike Srbije i Ustav SFRJ. Nedugo nakon toga (6. travnja) u Kninu je proglašena mobilizacija.
svibanj: 2. svibnja teroristički napad srpskih pobunjenika u Borovom Selu u kojemu su poginuli hrvatski policajci
srpanj: 4. srpnja intenzivirala se velikosrpska agresija na Hrvatsku napadom pobunjenih Srba na Borovo Naselje
kolovoz: nastavljena ratna djelovanja u Slavoniji (15. kolovoza JNA, srbijanski dragovoljci i pobunjeni Srbi napali Osijek), a 28. kolovoza selo Kijevo spalili do temelja (plan Spaljena zemlja)Svi ti događaji i pokreti oklopno-mehaniziranih i pješačkih postrojbi prema Dalmaciji, olakšali su izvršenje spomenute zadaće JRM-a jer je Republika Hrvatska morala dati prioritet ustrojavanju i opremanju postrojbi za vođenje borbenih djelovanja na kopnu. 
Iako je 1. rujna 1991. u Beogradu potpisan sporazum o prekidu vatre, ratna djelovanja su se nastavila, tako da sredinom rujna zahvaćaju i obalni rub od Zadra do Ploča. U ovim djelovanjima aktivno je sudjelovala i JRM djelujući po ciljevima na kopnu. Nametnuta je i svijetu obznanjena pomorska blokada luka i otoka. Djelovanjem JRM-a u tom razdoblju, a osobito u razdoblju rujan-studeni, uvjeti života u Dalmaciji, posebno na otocima, bili su na granici preživljavanja. Svi gospodarski kapaciteti su gotovo prestali s proizvodnjom, kopnene komunikacije su bile presječene, sve veće luke blokirane, a uzdužobalni i međuotočni plovni putovi pod stalnim nadzorom brodova JRM-a.
U uvjetima potpune prevlasti JRM-a na moru 12. rujna 1991. počela se je stvarati Hrvatska ratna mornarica (HRM). U početku su se ustrojavale postrojbe koje su mogle učinkovito djelovati s obzirom na naoružanje i opremu s kojom se je u to vrijeme raspolagalo. Oslobađanjem grada i luke Ploče (14. na 15. rujna), gdje su se, između ostalog, nalazila skladišta strjeljiva u Malim Barama i skladišta podvodnih mina u uvali Tatinje, HRM je došla do prvih moćnih oružnih sustava, a osvajanjem obalnih topničkih bitnica na Žirju, Smokvici, Zečevu, Šolti i Korčuli, te preuzimanjem brodova iz Mornaričkog remontnog zavoda u Šibeniku, stvoreni su uvjeti za stvaranje i opremanje snaga HRM-a. Ustrojene su snage za minska djelovanja, odred pomorskih diverzanata, postrojbe obalnog topništva i pomorske snage, a za izvršenje određenih zadaća namjenski su se organizirale. Osim toga,  športski klubovi, te poduzeća i institucije koje su orijentirane moru i žive od mora, pružili su nesebičnu pomoć dajući HRM-u na raspolaganje sve svoje ljudske i materijalne resurse.
Gotovo istodobno s ustrojavanjem prvih postrojbi počinju i borbena djelovanja, a cilj i način planirani su i određeni u Zapovjedništvu HRM-a. Snagama za minska i diverzantska djelovanja trebalo je narušiti ustaljeni sustav opskrbe brodova iz pomorskih baza i ograničiti manevar protivničkim flotnim snagama. S tim ciljem položene su mine ispred ulaza u ratnu luku Lora i u Splitskim vratima.
Tijekom listopada uređeni su i posjednuti paljbeni položaji obalnog topništva na Žirju, Zečevu, Smokvici, Šolti, Braču, Splitu, Pelješcu i Korčuli.
Tako su već početkom studenog 1991. godine operativnim rasporedom snaga HRM-a stvoreni povoljni uvjeti za borbu s tehnički opremljenijim i nadmoćnijim protivnikom.
Kontrolu pomorskog prometa JRM je obavljala putem pomorskih blokada, koje su tijekom 1991. godine objavljene u tri navrata i to:
od 8. studenog do 3. prosinca - treća.Neposredno prije (15. i 16. rujna), te tijekom prve blokade brodovi JRM-a su otvarali vatru po ciljevima na kopnu u Pločama (grad i luka), u Splitu (grad i Kaštelanski zaljev) i u Šibeniku (grad i luka).
Tijekom druge blokade JRM je prevozila morem 472. motoriziranu desantnu brigadu u područje Dubrovnika (4. listopada je započeo napad JNA na Dubrovnik).
U vrijeme treće blokade neprijatelj iz luke Pula izvlači vojnu opremu i osoblje, napadnut je Paški most, 21. studenog srušen je Maslenički most, a u polazne luke vraćeni su mnogi brodovi s humanitarnom pomoći.
U svim spomenutim djelovanjima zrakoplovnu potporu pomorskim snagama JRM-a davala je 97. zrakoplovna brigada koja je iz Divulja premještena u Mostar.
Pomorsku blokadu srednjeg i dijela južnog Jadrana JRM je provodila s tri skupine brodova, i to:
Taktička grupa (TG) Kaštela sastava: veliki patrolni brod VPBR-31, 1 raketna topovnjača (RTOP), 1-2 raketna čamca (RČ)-torpedna čamca (TČ) i 1-2 patrolna čamca (PČ), koja je djelovala u akvatoriju Splitskih vrata i Splitskog kanala.Taktička grupa (TG) Vis sastava: veliki patrolni brod VPBR-34, 1 RTOP, 1-2 RČ - TČ i 1-2  PČ, koja je djelovala u Viškom i Korčulanskom kanalu s osloncem na vojna pomorska uporišta (VPU) Vis i Lastovo.Borbena grupa (BG) Ploče sastava 1  RTOP, 1-2 RČ i 2-3 minolovca (ML), koja je djelovala u Neretvanskom kanalu s osloncem na luku Ploče i VPU Korčula (od sredine rujna na VPU Vis).
Iako su remontni i drugi kapaciteti HRM-a odmah započeli radove na osposobljavanju i opremanju zarobljenih brodova, većina tih brodova u to vrijeme nije bila operativna (nedostajali su ili su bili oštećeni dijelovi pogonskih sustava i naoružanja). Stoga je od presudne važnosti za nadzor obalnog ruba i međuotočnog prostora bilo ustrojavanje i opremanje obalnih topničkih bitnica (OTB). 
OTB 85mm Privala na Korčuli (17. rujna).Od dijela topova osvojenih u Rogoznici i na Šolti 1. listopada ustrojene su i popunjene OTB Kašjuni i Duilovo u Splitu.
Osim toga, u HRM-u je djelovala skupina diverzanata koja je, osim klasičnog naoružanja, imala na raspolaganju i različite improvizirane naprave ručne izrade, a raspoložive morske mine i položene minske zapreke su bile itekako velika prijetnja protivničkim pomorskim snagama.
Zbog stalnih uznemiravanja od strane obalnih topničkih bitnica i diverzanata HRM-a, JRM je 14. studenoga u područje Splitskog kanala poslala taktičku grupu "Kaštela". Većina se brodova rasporedila u kanalu između otoka Šolte i Čiova dok je PČ-176 Mukos upućen nešto jugoistočnije kako bi nadzirao Splitska vrata.
Diverzanti HRM-a su tada u svom naoružanju imali i lakim radio vođeno torpedo koje je izrađeno u Trogiru. Cilj je bio VPBR-31 Split ili RTOP, ali se ni jedan ni drugi brod nisu približavali obali. Stoga je torpedo usmjereno na PČ-176. Torpedo je oko 17,30 sati pogodilo brod u pramčani dio i teško ga oštetilo. Preživjela posada je u panici napustila brod (spasio ih je TČ-224) ostavivši za sobom tri poginula mornara i važne brodske dokumente. Oštećeni brod, u čije je oštećene pramčane prostore prodrlo more, ostao je plutati tako da su ga mještani Šolte ribarskim brodom oteglili i nasukli u uvali Stomorska, čime je spašen od potonuća. Kasnije je otegljen u šibensko brodogradilište gdje je obnovljen i nakon toga uvršten u sastav HRM-a pod oznakom PB-62 Šolta (od 2008. OB-02 Šolta). 
Nakon toga događaja Komanda Vojnopomorske oblasti JNA stavila je sve brodove u najviši stupanj borbene pripravnosti.
TG "Kaštela" je trebala djelovati sa sjevera, a dijelovi TG "Vis" (1 VPBR Koper , 1 RTOP i 2 RČ s juga otoka Šolte. Ostali brodovi JRM-a su bili na Visu (RTOP, i nekoliko manjih brodova) i na Lastovu (VPBR Pula, 2 RČ i 2 TČ. U Neretvanskom kanalu patrolirala su 3 ML i 1 RČ. Četvrti VPBR Kotor je ostao u pričuvi i nije sudjelovao u djelovanjima.
Prosudba zapovjedništva JRM-a je bila da su Splitska vrata i Šoltanski kanal zapriječeni morskim minama i da je do gubitka Mukosa došlo zbog nailaska na minu, TG "Kaštela" i TG "Vis" se nisu smjele spojiti i zajednički djelovati.
Ratni brodovi iz sastava TG "Vis" su u 00,50 sati 15. studenoga 1991. godine otvorili topničku paljbu po otocima Braču i Šolti gađajući mjesta Milnu i Grohote te topničke položaje HRM-a. Kako im topništvo HRM-a nije odgovorilo, nastavili su paljbu do 1,20 sati po naseljenim mjestima Milnoj na Braču i Gornjem Selu na Šolti, pri čemu je nanesena znatna materijalna šteta.
Kad je brodovlje JRM-a ponovo otvorilo paljbu po naseljima, zapovjednik šoltanske bitnice Marinča rat (4 x 88 mm) zapovijedio je uzvraćanje paljbe po grupi protivničkih brodova (TG "Vis"). Nakon izmjene paljbe, koja je trajala do 5,00 sati, brodovi TG "Vis" bili su prisiljeni povući se prema otoku Visu.
Istoga dana, u 6,00 sati, zapovjednik VPBR-31 Split TG "Kaštela" dao je zapovijed za djelovanje po unaprijed "odabranim ciljevima" u Splitu. Ista je zapovijed upućena i drugim snagama JNA razmještenima po vojarnama u Splitu i Divuljama. 
Snage JNA iz vojarni nisu djelovale odmah sve dok brodovi iz sastava TG "Kaštela" nisu započeli žestoki topnički udar na grad Split oko 6,30 sati iz Splitskog kanala. U tom združenom napadu snaga JNA pogađani su "odabrani ciljevi" poput Arheološkog muzeja, zgrade Općine Split, dvorane na Gripama, Higijenskog zavoda, Tehničke škole, trajekti Bartol Kašić i Vladimir Nazor te mnogi drugi civilni objekti. Na trajektu Vladimir Nazor, koji je bio privezan u gradskoj luci, smrtno su stradali djelatnici Jadrolinije Jure Kalpić, vođa stroja i Dinko Maras, upravitelj stroja, koji su se u vrijeme napada zatekli u teretnom prostoru trajekta, a kormilar Ante Vidović je bio ranjen. Osim tih žrtava u Splitu je bilo ranjeno još šest civilnih osoba.
Kad je krenuo napad, Splićani su napustili svoja radna mjesta, a škole prekinule rad. Hrvatski radio - Radio Split objavio je javni apel da se traže topnici i svi oni koji znaju upravljati topovima. Skupilo se stotinjak ljudi koji je obranilo grad od razarača JNA Split.Topničke posade sa splitskih Kašjuna (1. Obalno-topnička bitnica Kašjuni), s položaja Vela Straža na Šolti i s položaja Golo brdo na Braču su odmah uzvratile paljbu. Nešto poslije 7,00 sati brodovi JRM-a su odustali od daljnjeg djelovanja po civilnim ciljevima i paljbu su preusmjerili na obalne topničke bitnice HRM-a. U međusobnoj razmjeni vatre HRM nije imala gubitaka, a pogoci obalnog topništva su bili sve precizniji i granate su padale sve bliže brodovima JRM, iako su to bili pokretni ciljevi.
U međuvremenu je i protuzračna obrana (PZO) HRM-a imala pune ruke posla. Nepovoljnim razvojem situacije za brodove TG "Kaštela" u Splitskom kanalu prisilila je JRM da im u pomoć pozove 6 zrakoplova tipa Jastreb. Djelovanjem PZO-a s otoka Brača oborena su 2 zrakoplova. Pilote je iz mora izvukao helikopter JNA. Hrvatske postrojbe nisu sprječavale akciju spašavanja.
Sve preciznijom paljbom topnici HRM-a su znatno jačeg protivnika uskoro prisilili na odustajanje od borbe i povlačenje. Naime, nakon što su se pogoci topničkih bitnica opasno približili VPBR-u i RTOP-u, zapovjednik TG "Kaštela" je oko 08,00 sati 15. studenoga zapovjedio povlačenje svih brodova iz Splitskog kanala.
S obzirom na prosudbu čelnika JRM-a da su svi prolazi iz Splitskog kanala prema Visu bili minirani, brodovi su se povlačili obilaznom rutom, odnosno Bračkim i Neretvanskim kanalom.
Bojevi u Splitskom i Korčulanskom kanalu su izuzetno značajni za noviju hrvatsku povijest. Naime, to je prva samostalna borba te velika i konačna pobjeda snaga Hrvatske ratne mornarice nad znatno nadmoćnijim pomorskim snagama Jugoslavenske ratne mornarice u Domovinskom ratu. Tom je pobjedom Hrvatska ratna mornarica deblokirala sve hrvatske luke, osim Dubrovnika.
Uspješnim minskim djelovanjima, djelovanjima obalnog topništva te diverzantskim akcijama Hrvatske ratne mornarice tijekom bojeva u Splitskom i Korčulanskom kanalu, Jugoslavenska ratna mornarica je bila prisiljena na povlačenje iz unutarnjih morskih voda Republike Hrvatske u njena posljednja uporišta na otocima Visu i Lastovu odakle njeni brodovi više nisu isplovljavali radi bojnih djelovanja. Sve ostale aktivnosti koje je JRM poduzimala svodile su se na mjere borbenog osiguranja vlastitih snaga.
Iako je još neko vrijeme vladalo stanje proglašene pomorske blokade, na nju se nitko više nije osvrtao, a putnički i trgovački brodovi slobodno su plovili unutarnjim morskim vodama Republike Hrvatske. Izuzetak je bila pomorska komunikacija prema Dubrovniku koju su još uvijek kontrolirali brodovi JRM-a, nadzirući sve terete koji su trajektima pristizali u Dubrovnik. Stoga je težište bojnih djelovanja HRM-a u 1992. godini bilo premješteno sa središnjeg dijela jadranskog pomorskog bojišta na njegov južni dio.
Dana 17. listopada 1991. u poslijepodnevnim satima desantni brod je otvorio vatru na mjesto Zaglav na otoku Brač, a vatra je s fregate otvarana i po predjelu Splitskih vrata.
Za napad na Split pravomoćno je osuđen značajan broj pripadnika JNA: Mile Kandić, Nikola Ercegović, Dojčilo Isaković, Živomir Ninković, Ilija Brčić... Većini počinitelja suđeno je u odsutnosti. Osuđeni su na kazne u rasponu od 10 do 20 godina zatvora, a neki su dobili i mjeru doživotnog protjerivanja iz RH. Vrhovni sud oslobodio je jednu osobu, a za 17 optuženih od njih 33 naloženo je novo suđenje zbog pogrešno utvrđenog činjeničnog stanja. Obustavljen je progon protiv jednog od šefova Komande vojnopomorske oblasti Nikole Zdravkovića, zatim “trojca” iz Lore Dragana Tarbuka, Radovana Štetina i Riste Zekanovića. Prema riječima Državnog odvjetništva, odustalo se zbog nedostatka potrebnih dokaza, i zbog tih okolnosti nije se mogla očekivati osuđujuća presuda. Jedna je osoba umrla (Dane Kokotović) i sud je obustavio postupak. Državno odvjetništvo u Splitu i dalje ustrajava na kaznenom progonu protiv dvanaest optuženika za koje je utvrđeno da ima dovoljno dokaza i postupak dalje teče, a to su: N.S., B.C., D.L., Z.G., M.Š., M.P., M. K., R. M., M. J., P. P., V. M. i U. M..
Napomena: Ovaj tekst ili jedan njegov dio preuzet je s mrežnih stranica  Domovinski rat on line. Vidi Dopusnicu Domovinskog rata on line za Wikipediju na hrvatskome jeziku.
rž: Napad na Split i pomorska bitka između Hrvatske i Jugoslavenske ratne mornarice, narod.hr, 15. studenoga 2014.
Frano Baras: Iz Splita prije 25 godina. Znakoviti "Zrinjski" na zidinama tvrđave Gripe, Hrvatsko kulturno vijeće, 12. srpnja 2016. Iz knjige "Ratni dani pod Marjanom", MH Split, 1996.
Boja (tur. boya) je vidni osjet ovisan o frekvenciji svjetlosnog zračenja. Ljudsko oko zapaža samo vidljivo zračenje, to jest elektromagnetske valove valne duljine od približno 380 do 760 nanometara. Zračenja svake pojedine valne duljine, podražujući na različit način prijamne mehanizme oka (receptore, čunjiće u mrežnici oka) daju dojam određene boje. Osjet ljubičaste boje izazvan je zračenjem s duljinom vala od 390 do 450 nm, modre (plave) boje zračenjem od približno 450 do 500 nm, zelene od 500 do 570 nm, žute od 570 do 600 nm, narančaste od 600 do 620 nm i crvene od 620 do 760 nm. Prijelazi su između boja postupni i normalno ljudsko oko može u cijelome vidljivom spektru razlikovati oko 160 različitih nijansa boja. 
Osjet boje obično ne nastaje samo od zračenja jedne frekvencije (to jest od monokromatične svjetlosti), nego redovito od smjesa zračenja užih ili širih područja spektra. Prirodna bijela svjetlost (Sunčeva) polikromatična je, to jest sastavljena je od kontinuiranog niza boja (zračenja između 380 i 760 nm), koje se (s pomoću optičke prizme) mogu rastaviti na boje komponente (Sunčev spektar). 
Boja nekog tijela može potjecati od svjetlosti koju ono samo emitira (zbog povišene temperature, elektronske pobude), ili pak od svjetlosti koju odbija (reflektira) odnosno propušta. U ovome drugom slučaju tijelo uvijek upija (apsorbira) dio primljene svjetlosti, pa boja tijela koje ne zrači vlastitu svjetlost ovisi o apsorpcijskim svojstvima njegove površine. Bijela je ona površina koja u jednakoj mjeri odbija (reflektira) sva valna područja bijele (na primjer Sunčeve) svjetlosti. Crna površina potpuno upija takvu svjetlost, a siva djelomično, ali u jednakoj mjeri odbija sva područja bijele svjetlosti. Bijelo, crno i sivo nisu prave (kromatske) boje, već takozvane akromatske boje, jer nemaju svoje svojstveno valno područje, već ovise o stupnju osvijetljenosti, odnosno sposobnosti površine da jače ili slabije upija sva valna područja bijele svjetlosti. Tijelo će biti obojeno nekom pravom (kromatskom) bojom ako pokazuje selektivnu apsorpciju, to jest ako mu površina apsorbira bijelu svjetlost samo na određenome valnom području; tada će boja koju ta površina ima (to jest reflektira) biti komplementarna apsorbiranoj boji. Tijelo će na primjer imati crvenu boju ako, obasjano bijelim svjetlom, najjače apsorbira modro-zeleni dio spektra, a najjače reflektira zračenje koje odgovara crvenomu dijelu spektra.
Boja je osjetilni doživljaj koji nastaje kada svjetlost karakterističnog spektra pobudi receptore u mrežnici oka. Boju također pripisujemo površinama objekata, materijalima, svjetlosnim izvorima, itd. ovisno o njihovim svojstvima apsorpcije, refleksije ili emisije svjetlosnog spektra.
U vidnom spektru, odnosno skupu boja, koje ljudsko oko može raspoznati, dolaze redom crvena, narančasta, žuta, zelena, plava, ljubičasta. Zbog toga je i naziv za područje u spektru elektromagnetskih valova učestalosti (frekvencije) ispod one svjetlosnog vala koji odgovara crvenoj boji infracrveno zračenje, a iznad učestalosti vala za ljubičastu boju ultraljubičasto zračenje. Ljudsko ga oko ne zapaža (tada vidimo drugu boju koja je u pozadini), ali ga zapažaju vidni organi nekih životinja, na primjer pčela. Spektar boja se može vidjeti ako snop bijele svjetlosti usmjerimo na optičku prizmu, čime dolazi do njena rasapa (disperzije). Infracrveni val se može opaziti na drugi način: nađe li mu se na putu u rasutom spektru toplomjer, temperatura biva povišena - ljudski ga organizam doživljava kao toplinu.
Tradicionalna podjela boja u umjetnosti je na osnovne i složene. Tri osnovne boje su: crvena, žuta i plava. Osnovne su jer se ne mogu dobiti miješanjem drugih boja. One se zovu i primarne boje. Tri složene boje dobivaju se miješanjem osnovnih boja: crvena + žuta = narančasta, plava + žuta = zelena i plava + crvena = ljubičasta. Te boje se nazivaju i sekundarne.  Tercijarne boje dobivaju se miješanjem primarnih i sekundarnih (na primjer plavozelena, žutozelena i druge).
Druga podjela boja je na tople (crvena, žuta, narančasta) i hladne (plava, ljubičasta, zelena). Tako su podijeljene zato što se u prirodi mogu zamijetiti uz određena toplinska stanja (crveno – vatra, plavo – more). U neutralne boje spadaju smeđa, kavena i slično.
Komplementarne boje su dvije boje od koje jedne nema ni malo u drugoj boji. One se nalaze na suprotnim stranama Ostwaldovog kruga boja. To su: narančasta i plava (zato što narančasta nastaje miješanjem crvene i žute, tj. u sebi nema nimalo plave boje), ljubičasta i žuta, crvena i zelena. 
Dugine boje obuhvaćaju spektar šest boja (primarne i sekundarne) koje možemo vidjeti propuštanjem zrake svjetlosti kroz trostranu kristalnu prizmu. 
U drugim djelatnostima sustavi boja se se određuju na temelju praktičnih i tehnoloških razloga. Kod aditivnog miješanja boja koje se koristi u televiziji i računarstvu najveći raspon prikaza boja dobiva se kada su primarne boje crvena, zelena i plava. Kod suptraktivnog miješanja boja koje se koristi u fotografiji i tiskarstvu primarne su boje cijan, magenta i žuta, pri čemu se u tiskarstvu radi postizanja većeg kontrasta dodaje još i pigment crne boje.
Boje oduvijek imaju i veliku simboličku vrijednost. Na primjer zlatna boja (osobito u kršćanskom slikarstvu) predstavlja isijavanje duha i svetost, dok je ljubičasta (purpurna ili porfirna) vladarska boja jer su rimski carevi koji su naslijedili titulu dobivali dodatak "Porfirogent" (rođen u porfiru) zbog rijetkog ljubičastog kamena – porfira kojeg su carevi dovozili iz dalekog Egipta.
Simbolička vrijednost boje mijenja se ovisno u kakvom se okružju koristi. Crveno je, primjerice, boja ljubavi, no u političkom životu ona označava komunizam. Zelena je boja nade, ali ujedno i Islama, i pokreta za zaštitu prirode – zelenih. U europskom kulturnom krugu crno je boja žalosti i pokore, međutim na dalekom istoku, npr. u Indiji, to je bijela boja. Ostale boje su isto tako simbolične: žuta je boja židovstva, ali i Vatikana; crna je boja fašizma i terora uopće; ružičasta označuje optimizam, ljubičasta ljubomoru, itd.
U novom vijeku boje su najvažnija sastavnica državnih zastava. Bojom su označeni i sportski klubovi (Dinamo – plavi, Hajduk – bijeli). Boja je često odrednica nekog grada (u Zagrebu plavi uspinjača, tramvaji..., a u Londonu crveni autobusi i trgovi...). Boje su i sastavni dijelovi zaštitnih znakova pojedinih proizvoda (crvena podloga za bijela slova – Coca-Cola, ljubičasta Milka, itd.).
Crvena - ljubav, strast, radost, tamno crvena - vrag, revolucionarna boja svih zastava.Plava - aristokracija, istina, vjernost, plemenitost.Zelena - mir (maslinova grana, lovorov vijenac), nada, besmrtnost (evergreen).Žuta - um, pamet, svjetlo, razum.Ljubičasta - čarobnjaštvo, pokora, strpljenje, umjetnost.Narančasta - plodnost, sjaj, bogatstvo.Ružičasta - slatkoća, sramežljivost, nježnost, djevojaštvo.Grimizna - čast, kraljevstvo, kardinalska boja, dostojanstvo, bogatstvo, uzvišenost.Bijela - čistoća, mir.Crna - tuga, bolest, smrt, nesreća, teror.
Svaka boja ima određeno psihološko djelovanje, to jest izazivaju kod nas razne osjećaje. Evo primjera nekih boja i njihovih djelovanja:
Crvena - snažno, razdražujuće djelovanje, popravlja raspoloženje, ubrzava puls, disanje i mišićnu napetost.Žuta - djeluje poticajno, izaziva radost i veselje,i predstavlja nadu. Velike je vidljivosti i upotrebljava se u prometu.Narančasta - djeluje svečano, veselo, izaziva osjećaj zdravlja, životne radosti.Zelena - odmara, djeluje blago, stvara unutrašnji mir, odmara vid.Plava - djeluje smirujuće, suprotno od crvene, pasivno, hladno, potiče koncentraciju i umiruje.Ljubičasta - djeluje mistično, tajanstveno, očaravajuće i prigušuje strasti.Bijela - umara.
U ljudskom oku tople boje se čine bližima, a hladne daljima, iako se nalaze na istoj udaljenosti od oka. Prostorne vrijednosti su ponajbolje iskoristili slikari u umjetnosti (takozvana koloristička perspektiva), posebice fovisti.
Osnovne su svojstva (karakteristike) svake boje njezin ton (ovisi o frekvenciji emitiranog odnosno reflektiranog zračenja), svjetljivost (ovisi o jakosti ili intenzitetu zračenja) i zasićenost (ovisi o čistoći boje, to jest o dodatku crne ili bijele primjese). 
Miješanjem pojedinih boja spektra dobivaju se različiti tonovi, to jest nove, druge boje. Miješanjem dviju boja kojima položaj u spektru nije udaljen nastaje boja koja leži između njih (na primjer narančasta boja miješanjem crvene i žute). Kao rezultat miješanja nekih boja udaljenih u spektru (komplementarnih, na primjer ljubičaste i žute) nastaje bijela boja. Ako se čiste, kromatske boje, miješaju s bijelom, dobivaju se jasne, svijetle boje; ako se miješaju s crnom, nastaju tamne, zagasite boje. 
Izrađeni su različiti sustavi za klasifikaciju pojedinih nijansa boja (Ostwaldova skala, Munsellova specifikacija boja), koji se primjenjuju u prirodnim znanostima, za dekoracije i drugo. Prema teoriji Th. Younga i H. Helmholtza, ljudsko oko ima tri odvojena receptora osjetljiva za tri osnovne boje (crveno, zeleno i plavo), a osjet boje nastaje superpozicijom tih triju osnovnih osjeta; prema tome, normalno je oko polikromatično. Dikromatično oko osjetljivo je za dvije boje, a monokromatično za jednu boju (sljepoća za boje je daltonizam). 
Pojedine boje imaju različito psihofiziološko djelovanje, pa se dijele na tople (crvena, narančasta, žuta) i hladne (plava, ljubičasta). Plavi ambijent smiruje, a crveni stimulira i uzbuđuje. Goethe je podijelio boje na pozitivne i negativne; ljubičastu boju povezivao je s veseljem, crvenu s moći, modru s mirom i hladnoćom, zelenu s privlačenjem, tamnožutu sa smiješnim, svijetložutu s plemenitim. Dvije ili više boja zajedno mogu izazvati osjećaj harmonije. Odabiranje i kombiniranje skladnih boja važno je kako u likovnoj umjetnosti, tako i u industrijskom oblikovanju, dekoraciji prostorija, izradbi odjeće i mnogih proizvoda namijenjenih širokoj potrošnji.
Kada zrake svjetlosti svih boja padnu na površinu tijela, one se djelomično odbijaju, a djelomično prodiru u tijelo. Ako površina odbija sve zrake bijele svjetlosti koje na nju padaju u istom iznosu, takva se površina naziva savršeno bijelom površinom. Površina koja sve zrake koje na nju padaju apsorbira, a ništa ne reflektira, zove se savršeno crna površina. Ako površina odbija samo jedan dio zraka bijele svjetlosti koje na nju padaju, a drugi propušta u tijelo, onda površina izgleda obojena. Njena boja odgovara smjesi onih obojenih zraka koje površina odbija. Takva je na primjer boja cvijeća, tkanina i raznih drugih neprozirnih tijela. 
Ako tijelo propušta sve zrake koje na njega padaju, zove se prozirno tijelo. Poptpuno prozirnih tijela nema. Postoji samo prozirnost za zrake određene valne duljine. Jedno te isto fizikalno tijelo može biti prozirno za jedne zrake, a neprozirno za druge. Pokusi pokazuju da je voda, led i staklo prozirno za vidljive, a skoro neprozirno za sve nevidljive zrake. Kamena sol, ugljikov disulfid i ozon prozirni su za vidljive i infracrvene zrake, a neprozirni za ultraljubičaste zrake. Kvarc je proziran za ultraljubičaste zrake.
Stari hrvatski izrazi za boju, u smislu vidnog osjetilnog doživljaja, su krasa, mast i cvijet (Klaić: Rječnik stranih riječi). Krasu prepoznajemo u izrazu krasno, krasan, a mast je ostao, primjerice u crnomanjast i u izrazu premazan svim mastima.
Jedan cijeli pravac u slikarstvu se posvetio fizičkim svojstvima boje, bio je to divizionizam (pointilizam). Prvi umjetnik ovog pravca koji je iznikao iz impresionizma bio je Georges Seurat, on je slikao tako što je koristio sitne točke duginih boja, crne, bijele i sive, koje je stavljao jedne do drugih, a miješale su se tek u promatračevom oku.

Bojan Bogdanović (Mostar, 18. travnja 1989.), hrvatski košarkaš i reprezentativac. Igra na mjestu bek šutera i poznat je po učinkovitom gađanju trica. Trenutačno je član Utah Jazza.U mladosti je igrao nogomet, ali se u 12. godini prebacio na košarku i karijeru započeo u Zrinjskom iz rodnog Mostara. Nakon jednogodišnje posudbe u madridskom velikanu Realu, prometnuo se u najboljeg igrača mostarskog kluba. Godine 2009. prelazi u Cibonu te unatoč financijskom slomu kluba svojim učinkom predvodi Cibose u Euroligi, a sezone 2010./11. bio je i najboljim strijelcem Jadranske lige. U turskom prvoligašu Fenerbahčeu sazrio je kao igrač te svojim igrama vodio klub u europskim natjecanjima. Vrhunac svoje igre dostiže u NBA-u, posebno u Brooklyn Netsima u kojima je oborio nekoliko rekorda Dražena Petrovića. Proglašen je i najboljim novakom Istočne konferencije, a dvaput je sudjelovao i u All-Star utakmicama.
Za hrvatsku nacionalnu vrstu igrao je i u mlađim dobnim skupinama, gdje se istaknuo učinkom od 25-30 koševa po utakmici. Bljesnuo je na Europskom prvenstvu 2013. na kojem je bio izabran u najbolju petorku turnira, prvi nakon Tonija Kukoča 1995. godine te na olimpijskom turniru 2016. na kojem je bio najbolji strijelac s prosjekom od 25.3 koševa po utakmici, najvišim nakon 1996. godine. Uz Darija Šarića jedan je od predvodnika hrvatske košarkaške generacije svoga vremena. Dvaput je proglašavan najboljim košarkašem Hrvatske.
Karijeru je započeo u košarkaškom klubu Zrinjski Mostar s 15 godina. Prije toga igrao je nogomet u podmladku Zrinjskog, a na košarku se prebacio na nagovor prijatelja. 2005. godine kupuje ga Real Madrid, ali je Bogdanović ostao na jednogodišnjoj posudbi u Zrinjskom, gdje se nametnuo kao vođa momčadi. Odlasku u Real Madrid presudilo je ime španjolskog giganta. Tau Ceramica nudila je, puno izdašniju ponudu, ali se Bojan odlučio za Real. Spekuliralo se tada kako je transfer iznosio oko 800.000 eura. Iste godine dobio je nagradu za najboljeg športaša iz obitelji Zrinjski. Odlaskom u Španjolsku, Bogdanović je premješten u drugu momčad Real Madrida. Dvije sezone proveo je u drugoj momčadi, u sezoni 2007./08. premješten je u prvu momčad. U prvoj momčadi Reala nije dobio prigodu i sljedeće sezone odlazi na jednogodišnju posudbu u Murciju. Nakon isteka posudbe vratio se natrag u Real, ali dolaskom novog trenera Ettorea Messine koji slaže novu momčad, Bogdanović nije znao hoće li dobiti pravu prigodu. Tijekom srpnja 2009. godine Bogdanović se spominjao kao moguće pojačanje Cibone Zagreb, ali problem oko dolaska u hrvatsku metropolu bio je njegov ugovor s Realom.
U kolovozu 2009. godine uspio je riješiti svoj status u Realu i kao slobodan igrač potpisao s Cibonom ugovor na četiri godine. Bogdanović se već u pripremnim utakmicama za novu sezonu dokazao kako će biti veliko pojačanje jer je u neslužbenom debiju s 18 poena odveo Cibonu do pobjede nad ruskim Trijumfom 86:74. U prvoj polovici sezona dosta je eskalirao u igri. Tako je u pobjedi nad Partizanom u Beogradu promašio sva tri šuta iz igre te se nije upisao među strijelce. S druge strane, u pobjedi nad Širokim u NLB ligi dva mjeseca kasnije, zabio je 16 koševa, jedan manje od najboljih strijelaca Tomasa i Gordona. Dva tjedna kasnije, u siječnju 2010., ubacio je 11 koševa u Ciboninoj pobjedi nad Asvelom u Draženovom domu, koja ih je odvela među 16 najboljih momčadi Eurolige.Početkom prosinca 2009. FIBA Europe uvrstila ga je u kandidaturu za najboljeg mladog košarkaša godina. Uz njega, među predloženima iz Hrvatske bio je i Toni Prostran, tada igrač Zadra. Na kraju je Prostran završio na 9., a Bogdanović na 12. mjestu izbora. Početkom ožujka 2010., u Ciboninoj pobjedi protiv Himkija ubacio je 22 koša (6 trica iz 6 pokušaja) uz 9 skokova i asistenciju, što mu je donijelo naslov najkorisnijeg igrača utakmica. Kasnije je proglašen najboljimm pojedincem 5. kola Top16 Eurolige. Već sljedeći mjesec "Cibonin dragulj", kako su ga zvali mediji, dobio je ponude atenskih velikana Olympiacosa i Panathinaikosa. Još isti mjesec Bogdanović je ponude odbio te se prijavio na NBA draft. Dva dana kasnije uvršten je na 5. mjesto najboljih košarkaša Eurolige, dok je naslov pripao razigravaču Barcelone Rickyju Rubiju. Krajem sezone dobio je ponudu talijanskog prvoligaša Rome, ali ju je odbio zbog nesigurne minutaže i statusa predvodnika u Ciboni.U 1. kolu Eurolige Bogdanović je predvodia Cibonu sa 28 koševa u porazu od Barcelone, a njegovih 28 koševa bilo je jednako zbroju koševa dvojici najboljih Barceloninih igrača (Rubia i Navarra). Zahvaljujući njegovoj igri, nisu se ostvarila predviđanja javnosti koja je Ciboni, tada klubu u rasulu, predviđala rekordan poraz protiv Katalonaca. Dapače, Cibona je veći dio utakmice odolijevala te na kraju izgubila s 14 koševa. Nakon te utakmice, Neven Spahija, tada trener Fenerbahçea, nazavao ga je ponajboljim igračem u Europi. Iako je te jeseni dobio nekoliko ponuda europskih klubova, sve ih je odbio izjavivši da će "iz inata igrati za Cibonu". Bio je najbolji strijelac Jadranske lige za sezonu 2010./11. s prosjekom od 22 postignuta koša po utakmici.Unatoč ponovnom porazu od Barcelonu u Euroligi na domaćem terenu krajem studenog, Bogdanović je s 26 koševa bio najbolji strijelac utakmice. Nakon poraza došlo je do štrajka cijelog osoblja Cibone zbog nebrige Grada Zagreba i neodlučnosti gradonačelnika Milana Bandića za rješenjem Ciboninih financijskih problema. U danima Cibonina kraha, Bogdanović je u porazu od Budućnosti u Podgorici zabio 27 koševa. Narednih je dana dobio ponude Makabija, Valencie, Fenerbahçea i Repešina Benettona. Sve ih je odbio rekavši da ostaje vjeran vukovima. Iako je prvu utakmicu u 2011. igrao pod injekcijom, u Ciboninoj pobjedi nad Cedevitom u zagrebačkom derbiju zabio je 20 koševa, 16 manje od najboljeg strijelca utakmice, Cedevitinog centra Edwardsa.U narednim tjednima, Cibona se počela oporavljati od sloma te joj je, zahvaljujući novčanoj intervenciji Zdravka Mamića deblokiran račun. Unatoč novčanom oporavku, Cibona je u NLB ligi i domaćem prvenstvu upisala nekoliko poraza. Jedina svijetla točka bila je pobjeda nad šibenskim Borikom u domaćem prvenstvu, u kojoj je Bogdanović uz 28 koševa zabio i presudnu tricu za plasman Cibone u NLB ligu i ostanak u Ligi za prvaka. Najbolji Cibonin strijelac krajem svibnja dobio je ponudu Spahijina Fenerbahçea, koju ovaj put nije odbio. U u sezoni 2010./2011. u Euroligi je imao prosjek od 18 koševa, a najučinkovitiji bio je protiv Reala s 28 koševa.
Dana 19. lipnja 2011. potpisao je trogodišnji ugovor s turskim prvoligašem. U klub je došao kao treći Hrvat, uz kapetana Roka Lenija Ukića, koji je klub u prethodnoj sezoni odveo do naslova prvaka, i negdašnjeg suigrača iz Cibone Marka Tomasa. Na NBA Draftu mjesec dana kasnije, izabran je kao prvi »pick« drugog kruga (31. mjesto) od Miami Heatsa, nakon čega je uslijedila trostruka razmjena Miami-Minnesota-New Jersey, nakon čega su New Jersey Netsi ostali pri izboru Bojana. Nekoliko dana kasnije čelnici Netsa izjavili su kako su oduševljeni Bojanom te da ga žele u svojim redovima narednoga ljeta. Bogdanović je izjavio kako će mu "biti čast igrati u Draženovom klubu", ali je odlučio provesti sezonu u Turskoj.Već u prvim utakmicama u redovima turskog prvoligaša u Euroligi upisao je po 19 koševa protiv Bilbaa i Cantua. Nakon što se za vrijeme Final Foura Eurolige u svibnju 2012. u Istanbulu susreo s Bojanom Bogdanovićem, glavni menadžer New Jersey Netsa izrazio je želju za dovođenjem hrvatskog košarkaša, na što je Bogdanović zatražio raskid ugovora s turskim klubom budući da se nakon jedne sezone u Istanbulu osjećao spremnim za NBA ligu. Zanimljivo da je uoči Final Foura Barcelona bila pred dogovorom s Fenerbahçeom za Bogdanovića, no on je ponudu odbio želeći se iskazati u završnici Eurolige.I u svojoj drugoj sezoni u Istanbulu iskazao se igrama u Euroligi. Tako je krajem prosinca 2012. Barceloni zabio 19 koševa i bio najboljim strijelcem utakmice (u redovima Barcelone najbolji je bio Bogdanovićev momčadski kolega Ante Tomić s 12 koševa i naslovom MVP-a). Najučinkovitiji u redovima turskog kluba bio je i u prvoj utakmici u 2013. protiv izraelskog Macabija s 15 koševa te upečatljivom tricom s centra. U narednim mjesecima bio je jedina svijetla točka posrnulog kluba koji je u Euroligi nizao poraz za poraz, pa je tako zabio 22 koša Sieni, a prosjek u Top16 fazi Eurolige iznosio mu je 21,8 koševa po utakmici, dovoljno za naslov prvog strijelca Eurolige. Zahvaljujući takvom prosjeku, Netsi su najavili da ga žele u svojim redovima naredne sezone, o čemu su pisali i brojni strani mediji, poput Marce i Yahoo Sportsa.Briljatnu igru s EuroBasketa u Sloveniji prenio je i u Fenerbahče te u prvom kolu Eurolige sezone 2013./14. predvodi svoj klub do pobjede protiv ukrajinskog  Budiveljnika s 21 košem. U četvrtom kolu srušio je Partizan u Pioniru s 26 koševa te je tjedan dana kasnije protiv Nanterrea ubacio 20 koševa, baš koliko mu je u tom trenutku iznosio euroligaški prosjek. Sa 18 koševa protiv moskovskog CSKA FIBA Europe predložila ga je za najboljeg igrača u 2013. godini.  Iako dobio najviše glasova među ljubiteljima košarke diljem Europe (28.370), FIBA-ino stručno ocjenjivačko povjerenstvo dalo je ukupnu prednost Francuzu Toniju Parkeru (Parker je od najvijača dobio 24.976 glasova). Prema izboru hrvatskih košarkaških trenera, Bogdanović je u anketi Večernjeg lista izabran za najboljeg hrvatskog košarkaša u 2013. godini. Poznato je bilo njegovo nadmetanje u Euroligi s Antom Tomićem tijekom igranja u dresu Fenerbahčea.Niti 24 Boganovićeva koša nisu pomogla Fenerbahčeu da nadvisi Armaniju, čime je plasman u četvrtzavršnicu Eurolige ostao pod upitnikom. Porazom u sljedećem kolu od Laborala, uz 14 koševa Babe, Fenerbahče je ispao iz Eurolige. Početkom srpnja 2014., turski prvoligaš i Brooklyn Netsi dogovorili su prijelaz Bogdanovića u NBA ligu. Time je Bogdanović bio prvi Hrvat u pet godina koji je zaigrao u NBA-iju i 14. u hrvatskoj novijoj povijesti.
Sa Netsima ugovor potpisuje u srpnju 2014. Prilikom potpisivanja ugovora menadžer kluba Billy King izjavio je:
" Bojana smo draftirali 2011., a sad mu konačno možemo poželjeti dobrodošlicu u klub. Očito imamo dobro mišljenje o njemu i drago nam je da je takav talent došao u Brooklyn."Prema ugovoru, prve sezone dogovorena je zarada od 3,3 milijuna dolara, a za tri godine 10,3 milijuna. Zanimljivo i da je Bogdanović treći Mostarac, ali i treći Hrvat u povijesti koji je zaigrao za Netse, nakon Dražena Petrovića i Zorana Planinića. Krajem ljeta 2014. uvjerljivo je izabran za hrvatskog košarkaša godine u izboru Večernjeg lista, drugi put zaredom, ispred Tomića i Ukića. U vezi njegovog prvonastupa za Netse vežu se dvije zanimljivosti: pripremna utakmica na kojoj je Bogdanović nastupio igrala se večer uoči Dana neovisnosti RH te je Bogdanović s 8 koševa ostvario jednaki učinak kao i Damjan Rudež u svom prvom nastupu u NBA-iju iste večeri. Novinari koji prate Brooklyn Netse označili su njegov debi »solidnim«, budući da je Bojan dobio veliku minutažu (26 minuta). Već mjesec dana nakon prvonastupa, u utakmici protiv Orlando Magica zabio je 22 koša uz šest skokova, od čega 4 napadačka, vodeći svoju momčad do pobjede te je prvi puta proglašen igračem utakmice u NBA-iju. Zanimljivo da je na isti dan 23 godine prije, Dražen Petrović u dresu Netsa u jednakoj minutaži (31 minuta) zabio također 22 koša.Svoj NBA rekord, Bogdanović je izjednačio već na sljedećoj utakmici ubacivši 22 koša, od čega 4 trice, Miami Heatsima, čiji je najbolji igrač također ubacio 22 koša. Sljedeća dva mjeseca odigrao je nekoliko s prosječnih utakmica, s najviše 10-12 koševa, a krajem prosinca 2014. ubacio je 14 koševa uz 3 trice u tijesnoj pobjedi protiv Detroit Pistonsa. Zanilmjivost je da je zabio više koševa nego što je proveo minuta na parketu. U pretposljednjoj utakmici u 2014. godini dobio je svega sedam minuta pri čemu je zabio četiri koša, dok je na silvestrovskom susretu protiv Chicago Bullsa dobio svega dvije minute u kojima nije uspio ostvariti učinak. Niti 2015. nije započeo ništa bolje - pobjedu svoje momčadi nad Orlando Magicom promatrao je s klupe za pričuve.Sredinom siječnja 2015. ponovno je uvršten u početnu petorku te je u porazu od Detroit Pistonsa (petim zaredom za Netse) zabio je 14 koševa ne uspjevši ubaciti niti jednu tricu. Ipak, sljedeće utakmice našao se u početnoj petorci i ubacio 11 koševa uz 6 skokova u porazu od Memphis Grizzliesa, no mediji su šprekulirali zbog podudarnosti između njegova ulaska u početnu petorku i Netsovih uzastopnih poraza, pa se pisalo da je postalo pravilo "Kad Bogdanović starta, Brooklyn izgubi". Bojan je takve špekulacije prekinuo s 12 koševa u pobjedi u Washingtonu, kojom su Netsi prekinuli niz od sedam poraza. Ipak, krajem mjesec dobio je veliku čast igrati u ekipi "Svijeta" na All-Star utakmici protiv ekipe "SAD-a", kao prvi Hrvat nakon 12 godina koji je dobio tu čast (posljednji je bio Gordan Giriček 2003. godine). Bogdanović je u pobjedi "Svijeta" u 17 minuta na parketu zabio 16 koševa, upisao dvije asistencije i bio jedan od najboljih igrača pobjedničke momčadi. U istom ritmu nastavio je i protiv Los Angeles Lakersa kojima je ubacio 18 koševa uz četiri skoka i tri asistencije. Nakon nekoliko prosječnih susreta i manje ozljede, ponovno se iskazao sredinom ožujka pobjedom u gostima kod Minnesote gdje je s 21 košem prestigao Dražena Petrovića, koji je u svojoj prvoj sezoni u prosjeku za Portland zabijao 7,6 koševa, dok se Bojan popeo na 8 koševa. A to mu je i bila treća utakmica s više od 20 koševa u NBA ligi.Nakon toga niže nekoliko utakmica visokoj razini, pa je u teškom porazu od vodeće Atlante bio je najbolji strijelac Netsa s 19 koševa, a tjedan dana kasnije ubacio je 6 trica bez promašaja, ukupno 22 koša u velikoj pobjedi nad Wizardsima, čime su Netsi učvrsili svoje mjesto u doigravanju. Taj isti rekord oborio je već sljedeći tjedan ubacivši 28 koševa Orlandu na domaćem parketu te je proglašen igračem utakmice. Tom predstavom odveo je Netse u doigravanje, a New York Post nazvao ga je »tihim ubojicom iz Brooklyna«. Porglašen je i najboljim novakom Istočne konferencije, budući da je u devet utakmica imao prosjek od 14,4 koša te ubacio 20 trica iz 41 pokuašaja (52,6% šuta iz igre). Nakon dva loša susreta, iskazao se u teško izborenoj pobjedi protiv Atlanta Hawksa, najbolje momčadi Istoka, u četvrtzavršnici Istočne konferencije - sa svojih 19 koševa digao je gledateljstvo na noge i vratio nadu u prolaz Netsima te dobio pohvale suigrača i trenera koji su se složili kako je svojom igrom opravdao naslov najboljeg novaka. Svoju odličnu novačku sezonu okrunio je ulaskom u drugu najbolju momčad NBA lige kao sedmi najbolji novak u NBA-iju.
Unatoč iscrpnom EuroBasketu i općem nezadovoljstvu nakon ispadanja u osmini završnice Bogdanović je dobro iskoristio mjesec dana odomora i priprema svoju drugu NBA sezonu. U pripremnoj utakmici protiv Boston Celticsa gotovo dva tjedna prije početka sezone ubacio je 11 koševa. Prvu značajniju utakmicu u novoj sezoni odigrao je u Houstonu, gdje je u pobjedi nad domaćinom pridonio s 22 koša i time prekinuo niz Netsa od sedam uzastopnih poraza. Nakon 15 koševa u gostujućem porazu od Sacramenta uslijedio je niz lošijih predstava, pa je tako u pobjedi nad Hawksima u nešto više od 22 minute na parketu upisao svega četiri skoka. Nakon nekoliko utakmica sa slabim učinkom (2-7 koševa), svoj loš niz prekinuo je odličnom igrom protiv Golden State Warriorsa te je sa 19 koševa vodio Njujorčane do pobjede. Dobru igru nastavio je i u porazu od Clippersa, gdje je s 15 koševa i šest skokva bio drugi najučinkovitiji u redovima svoje momčadi. Tijesnom porazu svoje momčadi nad dalaškim Mavericksima (118:119) na Badnjak Bojan je pridonio sa 17 koševa i pet ubačenih trica bez promašaja. Znakovito, na Silvestrovo je u svojoj posljednjoj utakmici u 2015. godini postigao 20 koševa u porazu od Orlando Magica, dok reprezentativni kolega Hezonja za Orlando nije ubacio niti jedan.Bogdanović je i treći put bio izabran za najboljeg košarkaša Hrvatske za 2015. godinu prema izboru hrvatskih trenera u Večernjem listu. Unatoč domaćem porazu od Bostona uoči Bogojavljanja, čime su Njujorčani potrvdili pretposljednje mjesto u konferenciji, Bogdanović je ostvario svoj prvi "double-double" ubacivši 12 koševa uz 12 skokva i 3 asistencije. Iskazao se u obrani te potvrdio da je radio na fizičkom planu, ali je zbog toga patio napadački dio. Da je loše otvorio 2016. godinu potvrdio je s dvije uzastopne utakmice bez postignutog koša unutar 20-tak minuta na terenu. I nakon promjene trenera Brooklyna, odigrao je svoju treću utakmicu zaredom bez učinka. Dva dana kasnije se trgnuo i sa 14 koševa predvodio momčad do dugo očekivane pobjede na domaćem terenu u gradskom derbiju protiv Knicksa. Potom je uslijedio ponovni pad od nekoliko utakmica s jednoznamenkastim učinkom koji je prekinuo u pobjedina nad Oklahoma City Thunderima kojima je uvalio 18 koševa.Kao najbolji igrač momčadi dobio je čast igrati na All-Star utakmici u momčadi Svijeta, zajedno s Hezonjom iz Orlanda. U utakmicama uoči All-Stara, u domaćoj pobjedi nad Sacramento Kingsima, ostvario je najbolji učinak sezone s 23 postignuta koša. Ovaj put je na All-Staru tijesno pobijedio SAD-a. Bogdanović je za Svijet zabio šest koševa, dok je iznenađenje utakmice bio Hezonja koji je zabljesnuo s 19 postignutih koševa. Bogdanović je dojam popravio u četvrtom uzastopnom porazu svoje momčadi koju je predvodio sa 16 koševa, dok su mediji hvalili njegovu igru i nagoviještali dostojan povratak. Krajem veljače to je i potvrdio, ubacivši 24 koševa Phoenix Sunsima uz najbolji učinak sezone i unutar redova svoje momčadi. U sljedeća dva poraza zabio je 19 koševa Clippersima, 18 Lakersima te 17 Denveru u tijesnoj pobijedi nakon produžetaka.U pobjedi nad Philadelphijom 16. ožujka 2016., Bogdanović je odigrao utakmicu karijere ubacivši 44 koša u 37 minuta na parketu uz 8 skokva, čime se brojem koševa izravnao s Draženom Petrovićom. Zanimljivo da je Bogdanović u Netsima i igrao pod brojem 44. Time je Bojan izjednačio klupski rekorda Netsa kad su u pitanju strani igrači. Aleksandar Petrović uputio je Bojanu javnu čestitku i zahvalu u ime svoje obitelji za taj podvig. Nakon te utakmice, Netsi su glatko odbili ponudu trenera Hornetsa Michaela Jordana, koji je predlagao razmjenu za Bojana. Ostao je "vruć" i u nardenim utakmica pa je u porazu od Chicaga zabio 26, a u porazu na domaćem parketu Hornetsima 20 koševa. Glavni komentar takvog raspleta događaja bio je: "Bojan još jednom oduševio, Netsi još jednom razočarali", koji se pokazao gotovo i pravilom. Tako da, iako su Netsi sezonu završili porazom, Bogdanović ju je završio s 29 koševa ubačenih Toronto Raptorsima.
Nakon iznimnog ostvarenja na olimpijskom turniru u Riju, Hrvatska je u novu NBA sezonu ušla s nikad više predstavnika, njih šest, među kojima je Bogdanović imao najbolji status. Nakon solidno odigrane predsezone, u kojoj je uglavnom bio na blagom dvoznamenkastom učinku, novu NBA sezonu otvorio je s 21 košem i 5 koševa u porazu od starog rivala Bostona, kao najbolji strijelac momčadi. Zabivši na utakmici tri trice, dosegao je broj od 223 trice koliko je zabio od dolaska u klub 2014., čime je ponovno srušio još jedan od rekorda Dražena Petorvića. Sjajnu partiju odigrao je pretposlednjeg dana listopada u porazu od  Milwaukeeja. Iako je zabio tricu za vodstvo jedanaest sekundi prije kraja, Netsi nisu uspjeli održati prednosti, a Bojan je utakmicu priveo kraju s 26 koševa, osam skokova i dvije asistencije. Američku košarkašku javnost posebno su odešuvila Bogdanovićeva zakucavanja, a najviše ono preko 211 cm visokog Giannisa Antetokounmpa iz Milwaukee Bucksa. Odličnu partiju odigrao je sredinom studenog u porazu od LA Lakersa, ubavicši 29 koševa uz tri skoka i dvije ukradene lopte. Na istom susretu oduševio je navijače i pratitelje NBA-ija s dva vrhunska zakucavanja. Sljedećih mjesec dana sve utakmice odigrao je s dvoznamenkastim učinkom što je kulminiralo odličnom igrom u gostujućem porazu od Teksašana iz San Antonija kojima je uvalio 20 koševa kao i s 23 koša kojima je Netse predvodio do konačne pobjede nad Lakersima iz Los Angelesa. Još bolji bio je u pobjedi nad Hornetsima dva dana nakon Božića, čime su Netsi prekinuli niz od pet poraza, kojima je zabio 26 koševa uz četiri skoka i dvije asistencije.Novu 2017. sezonu otvorio je s promjenjivim učinkom na teren: u porazu od Indiane na Bogojavljanje sudjelovao je s tri koša, jednim skokom i dvije asistencije, dok je dan kasnije bio najbolji strijelac momčadi u porazu od Clevelanda s 23 koša. U svim svojim "dobrim večerima" bio je vođa momčad i ujedno njezin najbolji strijelac. Na jednoj od takvih utakmica, u domaćem porazu od Wizardsa, nije ostao upamćen po 21 košu, pet skokova i četiri asistencije, već po zakucavanju kojim je izborio produžetke te po kojem je uspoređivan s Michaelom Jordanom te prozvan "Air Bojan".Krajem veljače napustio je Brooklyn Netse i pridrušio se Washington Wizardsima. Najviše zanimanja u prijelaznom roku za Bojana su pokazivali Wizardsi, Raptorsi i Hornetsi, a spominjali su se i Pelicansi, Clippersi pa čak i lanjski prvaci Cavsi, budući da su svi trebali dobrog šutera, a Bojan je s prosjekom od 14,2 koševa to uistinu i bio.
U Wizardsima proveo je kratko vrijeme. Unatoč tome, odigrao je nekoliko utakmica na visokoj razini. Tako je u susretu protiv Toronto Raptorsa 1. ožujka 2017. zabio 27 koševa i 8 trica, a šest dana kasnije protiv Phoenix Sunsa 29 koševa uz 16 koševa iz slobodnih bacanja (iz 16 pokušaja). Za WIzardse je odigrao 26 utakmica u NBA-u tijekom pet mjeseci provedenih u Washingtonu i prosječno po utakmici zabijao 12,7 koševa u regularnom dijelu i 8,8 koševa u play-offu. Početkom srpnja 2017. potpisuje ugovor s Indiana Pacersima na dvije sezone za 21 milijun dolara. Time je postao najplaćeniji hrvatski športaš.
Igrao je za Hrvatske nacionalne momčadi do 16, 18 i 20 godina te s njima nastupao na svjetskim i europskim smotrama. Tako je za hrvatsku kadetsku momčad sa 16 godina protivnicima zabijao po 25-30 koševa.
Na ljeto 2010., izbornik seniorske momčadi Stojko Vranković uvrstio ga je na popis za izlučni turnir u Poreču za izbor plasmana na Svjetsko prvestvo u Turskoj iste godine.Već u prvoj utakmici skupine na SP-u, u teškom okršaju s Amerikancima, Bogdanović je zabio 17 koševa i za jedan koš nadmašio najboljeg američkog strijelca Erica Gordona. Hrvatsku zajedno s Ukićem predvodi s 13 koševa i u pobjedi protiv Irana. Najboljim strijelcem u redovima Hrvatske bio je i u nadmoćnoj pobjedi nad Tunisom s 19 koševa. Hrvatska je nakon tijesnog poraza od Srbije (72:73) u osmini završnice završila na 14. mjestu.
Svojim visokim učinkom predvodio je hrvatsku do drugog mjesta na Adecco Ex-Yu Cupu 2011. u Sloveniji. U pobjedi protiv Crne Gore zabio je 25 koševa i bio najboljim strijelcem utakmice. Zabio je i 17 koševa u porazu od Srbije u završnici natjecanja. Na jednako visokoj razini igrao je i EuroBasket u Litvi iste godine. U utakmici otvaranja prvenstva, Hrvatska je na krilima njegovih 27 koševa ostvarila tijesnu pobjedu protiv Finske. Unatoč dobrim igrama Tomića i Popovića, Hrvatska nije uspjela proći skupinu, nanizavši poraze protiv mnogo lošijih momčadi Bosne i Hercegovine i Makedonije, kao i četvrti uzastopni poraz od Grčke na Europskim prvenstvima.
Izbornik Jasmin Repeša uvrstio ga je na uži popis za igrača Europsko prvenstvo u Sloveniji u rujnu 2013. godine. Momčad je vodio na pripremnom turniru u Strasbourgu, gdje je u porazu od Grčke sa zvukom sirene zabio 25 koševa i bio najbolji strijelac utakmice. I u ostalim pripremnim i prijateljskim susretima držao je prosjek 15-20 koševa po utakmici. EuroBasket 2013. bio je presudan za Bogdanovićev status u reprezentaciji, budući da se na tom prvenstvu prokazao kao vođa momčadi.Na otvaranju prvenstva, u katastrofalnom porazu od Španjolske (40:68) i rekordom s najmanjim brojem postignutih koševa na Europskim prvenstvima, Bojan je bio jedini hrvatski košarkaš s dvoznamenkastim brojem koševa (njih 12). U tijesnoj pobjedi protiv Gruzije, bio je drugi strijelac momčadi s 15 koševa. Babo je rastao iz utakmice u utakmicu, a za dobru igru ga nije omela ni promjena mjesta (obrana), pa je u drami protiv Slovenije zabio 24 koša uz 7 skokova, a Hrvatsku je s 22 koša vodio i do pobjede u neizvjesnoj utakmici protiv Grčke nakon dvaju produžetaka. Nakon drugog kruga EuroBasketa, Bogdanović je vodio na popisu strijelaca s prosjekom od 17,5 koševa po utakmici, dok je Tomić bio i najbolji skakač turnira s 8,4 skoka po susretu. Nakon što je pobjedom nad Ukrajinom Hrvatska nakon 18 godina izborila poluzavršnicu EP-a (Bogdanović je pridonio pobjedi s 14 koševa), s dva uzastopna poraza zauzela je 4. mjesto (Bogdanović je u utakmici za 3. mjesto ubacio 22 koša), najbolji plasman od 1995. godine. Bogdanović sa 17,4 koša izabran u najbolju petorku prvenstva, čime je prvi hrvatski reprezentativac uvršten u prvu petorku nakon Tonija Kukoča 1995. godine. Marca je o njegovoj igri na prvenstvu napisala:
"Bivši igrač Reala je pokazao da je postao vrhunski igrač. Obilježio je Eurobasket, zabijao iz svih pozicija, bio je uistinu svestran, a čak ga ni Rudy Fernandez nije mogao zaustaviti."
Zahvaljujući odličnoj igri na prethodnom EuroBasketu, Bogdanović nije bio upitan za Svjetsko prvenstvo u Španjolskoj 2014. te ga je izbornik Repeša očekivano uvrstio u početnu petorku. Zanimljiv se scenarij odigrao u jednoj od posljednih pripremnih utakmica, protiv Srbije u Francuskoj, na kojoj je Bogdan Bogdanović zabio tricu za vodstvo Srbije (84:83) pet sekundi prije svršetka utakmice. Unatoč tome što posljednjem napadu Bogdanov prezimenjak Bojan nije uspio zabiti tricu i donijeti pobjedu Hrvatskoj, s 19 ubačenih koševa bio je najboljim hrvatskim strijelcem susreta.Na otvaranju Svjetskog prvenstva, u tijesnoj pobjedi nad filipinskom momčadi, Bogdanović je Hrvatskoj donio pobjedu uspješnim slobodnim bacanjima i s 26 koševa. Bogdanović je zajedno s Dariom Šarićem vodio Hrvatsku s 15 koševa u neočekivanom tijesnom porazu od Senegala (75:77) uz jednu tricu (od sedam pokušaja) i četiri promašena slobodnjaka. Nakon toga uslijedio je i poraz od Grčke, u kojoj se Bogdanović iskazao s 20 koševa, 6 više od najboljih grčkih strijelaca. Nakon dva neželjena poraza, Hrvatska je  uvjerljivo pobjedila Portoriko (103:82)  i izborila osminu završnice, prešavši granicu od 100 koševa prvi put nakon 20 godina na Svjetskim košarkaškim prvenstvima i treći put u povijesti. Bogdanović je tom prilikom predvodio Hrvatsku s 23 koša. Unatoč jakom otporu, Hrvatske je za pet koševa ostala kratka protiv Francuza i ispala s daljnjeg turnira, kao i četiri godine prije u Turskoj, zapela u osmini završnice. Bogdanović je bio ne samo najbolji strijelac Hrvatske, već je s 27 koševa nadvisio najučinkovitijeg Frnacuza (Nicolasa Batuma) za 13 koševa. Unatoč brzom ispadanju, Bogdanović je bio drugi najbolji strijelac prvenstva s prosjekom od 21,2 koša po utakmici, zajedno s Filipincem Andrayom Blatcheom koji je imao isti prosjek.
Bogdanović se uz Darija Šarića najviše iskazao u pripremnim utakmicama: Bosni i Hercegovini je ubacio 15 koševa uz 4 asistencije, a u velikoj pobjedi nad Njemačkom u zagrebačkoj Areni ubacio je 13 koševa te se istaknuo asistencijama najboljem strijelcu Šariću, koji se prodornošću i agresivnošću prometnuo u novog vođu momčadi. Zanimljivo da je Hrvatska još uvjerljivije pobijedila Njemačku na uzvratu u bremenu, s tim da je Šarić zabio 2, a Bogdanović samo tri koša, dok su 67 od 80 koševa zabili igrači s klupe tj. oni koji se nisu našli u prvoj postavi. I u petoj pobjedi u pripremnim utakmicama, onoj protiv Turske u litavskom Kaunasu na Huawei Cupu, Bogdanović je predvodio Hrvatsku s 25 koševa. Sljedećeg dana Hrvatska je pregazila domaćina Litvu na domaćem terenu, a Bogdanović je proglašen najboljim igračem utakmice ubacivši 12 koševa uz pet skokova.Iako je Hrvatska EuroBasket otvorila pobjedom protiv susjedne Slovenije pred 15.000 gledatelja u punoj Areni Zagreb, Bogdanović je u drugoj četvrtini susreta pao i udario glavom u parket. U jednoj polukontri Nebojša Joksimović odgurnuo ga je te je udarac potiljkom u parket ishodovao potresom mozga. Teško je povraćao te su mu liječnici zabranili igrati. Dan kasnije, nakon obavljenih pretraga CT-a glave, ispostavilo se da se radi o lakšoj ozljedi te su mu liječnici odredili mirovanje. Tako se iskreao iz hotelske sobe i došao bodriti suigrače u tijesnom porazu od Grčke (70:72), na što je najbolji strijelac Hrvatske Krunoslav Simon izjavio:
"Bojan je specifičan lik i u tome se najbolje vidi kakva smo škvadra. Njemu su liječnici zabranili da uopće ide na utakmicu no on je doista fanatik. Skidam mu kapu."Bogdanović je bez uspjeha pokušao nagovoriti izbornika Velimira Perasovića da mu da priliku. Perasović ga je ubrzo vratio u momčad te je u uvjerljivoj pobjedi protiv Makedonije ubacio 13 koševa uz 6 skokova i tri asistencije te je zadobio ovacije navijača. I u sljedećoj pobjedi protiv momčadi Nizozemske ubacio je 13 koševa te se vratio u formu. Bio je najučinkovitiji Hrvat u teškom porazu od Češke s 12 koševa u osmini završnice prvenstva.
Bogdanović je vodio hrvatsku igru svojim učinkom u većem dijelu turnira, posebno u utakmicama skupine, gdje je bio najbolji strijelac Hrvatske u četiri od pet utakmica: u velikoj pobjedi protiv favoriziranog europskog prvaka Španjolske ubacio je 23 koša, Brazilu 33, u neočekivanom porazu od Nigerije 28 koševa i u pobjedi protiv Litve 22 koša, kojom je Hrvatska osigurala prvo mjesto u skupini. U četvrtzavršnici olimpijskog turnira, u tijesnom porazu od Srbije, ponovno je bio nositelj hrvatske igre s 28 koševa, dok je, slučajnosti radi, najbolji strijelac na srpskoj strani bio prezimenjak Bogdan Bogdanović s deset manje ostvarenih koševa. Prema analizi uglednog američkog portala SB Nation, Bogdanovića kao najboljeg strijelca turnira istaknula kao vodećeg igrača Hrvatske, ali i samu hrvatsku reprezentaciju sa početnom NBA petorkom (Bogdanović, Šarić, Hezonja, Bender, Zubac) naznačilo kao mogućeg konkurenta za najsjajnije odličje na sljedećim olimpijskim igrama u Tokiju.Bogdanović je bio vodeći strijelac olimpijskog turnira u Rio de Janeiru 2016. s 25,3 koševa po igri, što je najviši prosjek na Olimpijskim igrama od 1996., kada je Brazilac Oscar Schmidt ostvario prosjek od 27,4 koševa. S 45% uspješnosti u tricama bio je drugi igral turnira s najvišim postotkom, zbog čega je proglašen i 6. najboljim igračem olimpijskog turnira u Riju, s ukupnom uspješnosti šuteva od 67%. Bogdanović je bio i igrač s najvećom minutažom na turniru: u 6 utakmica na terenu je prosječno proveo 35,3 minute.
Tijekom primanja u Netse u jesen 2014., predsjednik DraftExpressa Jonathan Givony za Bogdanovića je napisao:
"Bojan je jedan od vodećih skorera u Europi. Počeo je karijeru kao šuter, no u međuvremenu se razvio u igrača koji može odigrati leđima košu, koji može kreirati za sebe i druge i bit će Netsima odmah od pomoći."Izbornik Jasmin Repeša nazvao ga je »dobrim duhom reprezentacije«. New York Post nazvao ga je »tihim ubojicom iz Brooklyna«.Prilikom primanja nagrade za najboljeg hrvatskog košarkaša u 2014. godini, izjavio je svoj odlazak u Cibonu smatra najboljim potezom u karijeri.
Pripisivala mu se ljubavna veza s glumicom Ornelom Višticom, koju on nikada nije potvrdio.

Boka kotorska (na crnogorskoj ćiril. Бока Которска, u Hrvatskoj se u novije vrijeme ponegdje naziva i Zaljev hrvatskih svetaca; na latinskom Sinus Rhizonicus, prema Risnu) prostran je i razgranati zaljev na Crnogorskom primorju – južnom dijelu istočne obale Jadranskog mora – u Crnoj Gori, u blizini granice s Hrvatskom i BiH. 
Za pleistocena Bokom kotorskom tekla je rijeka, koja je u mekšim slojevima izradila kotline. Na samom ulazu u Boku kotorsku nalazi se otočić Mamula. Najveća je dubina 44 metra.
Boka kotorska ima dva uzdužna zaljeva: toplansko-tivatski i risansko-kotorski. Ti zaljevi su i međusobno i s otvorenim morem povezani uskim poprečnim prodorima. S otvorenog mora ulazi se u toplansko-tivatski zaljev kroz prodor u vapnenačkom grebenu Obostnik-Kobila. Širina je ovog tjesnaca u najužem dijelu 1,25 km, a najmanja dubina 28 m. U vapnenačkom grebenu Vrmač-Devesile usječene su Verige. Kroz ovaj uski tjesnac, dug 2.325 m, a širok 350 m, ulazi se iz toplansko-tivatskog u unutarnji, risansko-kotorski zaljev. Tjesnac su u srednjem vijeku zatvarali lancem (verigama), i po tome je dobio ime. Oba uzdužna zaljeva prostiru se u pojasu fliša (lapora, pješčanika i gline), a poprečni su prodori usječeni u vapnencima. Vapnenci grebena Vrmač-Devesile nalježu na flišne naslage grbljansko-sutorinskog pojasa, dok je granica između fliša unutrašnjeg kotorsko-morinjskog pojasa i vapnenaca susjedne crnogorske visoravni, bar u dijelu Kotor-Orahovac, rasjed, duž koji je bilo okomitih pokreta zemljišta.
Tragovi terasa na stranama Veriga i odnos prema tektonskoj građi pokazuju, da su prodori mogli postati samo riječnom erozijom. Ovaj se erozijski rad izvršio u najmlađoj geološkoj prošlosti, za vrijeme diluvija, kad je morska razina bila znatno niža (preko 100 m). Dok su se niz strane Orjena nisko spuštali ledenjački jezici, a Lovćen bio prekriven debelim snježnim pokrivačem, tekla je dnom današnje Boke kotorske rijeka, kojoj je glavni krak pritjecao iznad Risna udolinom Ledenice-Vrsno. Rijeci je pritjecala i voda, koja je postajala otapanjem snijega i leda. U otpornim vapnencima dolina bokeljske rijeke bila je klisura, a u mekšim je flišnim naslagama imala proširenja, iz kojih je primala i manje pritoke. U depresijama, koje su postajale erozijom flišrtih naslaga, zaostajali su otporni vapnenački humovi — današnji bokeljski otočići. Najzad je rječni tok prekinut krškim procesom. Kroz vapnenačke grebene voda je ponirala i u flišnim naslagama stvarala zatvorene depresije, koje vidimo na batimetrijskim kartama Boke kotorske. Izdizanjem morske razine poslije ledenog doba potopljena je složena dolina bokeljske rijeke i obrazovao se današnji zaljev.
Ljepote su ovog mladog zaljeva u oštrim oprekama, koje graniče s divljinom. Goli vapnenački grebeni dižu se naglo i oštro, osobito iznad unutrašnjeg zaljeva. Orjen i Lovćen, kao čuvari ove rijetke ljepote, ističu se nad cijelim krajem. Blago nagnuto i šumovito flišno podnožje prava je suprotnost divljim i pustim vapnenačkim hridinama. Najljepše je posjetiti Boku kotorsku s mora. Šetnja kroz zaljev puna je raznolikosti i iznenađenja. Tek iz blizine ponovno vidimo, da zaljev ne prestaje i da se tjesnac širi u novi zaljev, koji nam je skrivao goli vapnenački greben. Krajolici se stalno i brzo mijenjaju, a svaki ima svoje osobitosti, ljepote i čari. Bogatstvo i raznolikost slika jedna je od glavnih odlika Boke kotorske.
Goli vapnenački grebeni i flišni zeleni pojas uzduž obale razlikuju se međusobno i klimatski. Dok vrhove vapnenačkih obala prekriva snijeg, na pitomoj obali cvjeta limun i lugovi palma dočaravaju svu ljepotu tropske vegetacije.
Boka kotorska ima sredozemnu klimu, ljeti sparne vrućine, a zimi kišno i blago vrijeme. Susjedstvo ovolikih klimatskih razlika često dolazi do izražaja: risanska bura i moćni levant osjetljivo snizuju temperaturu u primorju i uznemiruju more u otvorenijim dijelovima zaljeva. Zaklonjenija mjesta, npr. Herceg-Novi, manje osjećaju hladne vjetrove i imaju vrlo blagu klimu. Vlažni jesenji jugo dogoni s mora oblake i prisiljava ih, da na padinama Orjena i Lovćena izluče najveće europske količine oborina (Crkvice 4640 mm). No i kraj velike količine oborina okolni su grebeni bezvodan kraj, jer voda brzo stukne kroz pukotine u vapnencima. U flišnom podnožju javljaju se vrela ili prave rijeke (Škurda kod Kotora).
Gole i strme vapnenačke strane nemaju gotovo nikakve gospodarske vrijednosti, samo je uski pojas fliša pogodan za ratarstvo. Obradive površine najprostranije su u pojasu, koji se nadovezuje na prednji zaljev: grbaljska župa na jugoistoku i okolica Herceg-Novog i Zelenike na sjeverozapadu. Maslina i vinova loza glavne su kulture. Uspješno uzgajanje limuna i naranči pokazuje, da bi se različite južne kulture mogle gajiti u znatno većoj mjeri. Bolje prometne veze s većim mjestima u zaleđu omogućile bi velik razvoj uzgajanja zimskog povrća. Premda su uvjeti za ratarstvo na flišnom pojasu dosta povoljni, on je suviše malen, da bi mogao osigurati život svojim brojnim stanovnicima. Visoke vapnenačke stijene i moćne planine iza njih odijelile su Bokelje od zaleđa i uputile ih na more, gdje su od najstarijih vremena i na različne načine tražili izvore života i bogatstva.
Nažalost, pomorske odlike Boke kotorske nisu dolazile do trajnijeg i potpunijeg izražaja. Stalnu i važnu ulogu u pomorskoj trgovini mogu imati samo one luke, koje imaju dobre veze s prostranim zaleđem, i to u prvom redu luke na otvorenim morima. Ovim se objašnjava, zašto Boka kotorska nije imala ni trgovačkog značenja manje pogodnih pristaništa i zašto su se njeni istaknuti pomorci iseljavali u luke trgovački povoljnije smještene. Velik razvoj i značaj modernog pomorskog prometa traži i sigurna  vojna uporišta za održavanje slobode i vlasti na moru. U vojničkom pogledu Boke kotorske ima najbolji položaj u Jadranskom, a vrlo važan u Sredozemnom moru. Iz Boke kotorske vrlo je lako nadzirati ulaz i vršiti napade u cijelom južnom Jadranu, a može se lako ugroziti i srednji dio Sredozemnog mora. S druge strane visoke i strme planine olakšavaju obranu i čine gotovo nemogućim napad bilo s mora bilo s kopna ili iz zraka. Ali ova važna odlika nije donijela trajne sreće Boki, a bila je uzrok neobičnih međunarodno-političkih kombinacija i mnogih tragičnih događaja. Svaka veća promjena novijeg vremena u kraju oko Jadranskog mora teško se odražavala u životu Boke kotorske.
Naziv, vjerojatno od tal. bocca (usta, otvor), označuje u početku sam ulaz (Mon. Rag., IV, 223, 227), kasnije čitav zaljev s okolnim kopnom i zamjenjuje iza porušenja Risna stari naziv. Starosjedioci Boke bili su Iliri, vjerojatno dio plemena Pirusta. Oko 250 pr. Kr. osnovalo je ilirsko pleme Ardijejaca pod kraljem Agronom samostalnu državu uz južni Jadran sa sjedištem u Skodri. Sukobi s grčkim kolonijama na Jadranu dadoše povoda, da se umiješaju Rimljani, koji nisu gledali dobrim okom osnutak ilirske države. Da oslobode grčke naseljenike na Visu od ilirskih gusara i da osvete smrt rimskog poslanika, Rimljani stupiše u rat s kraljicom Teutom, udovom Agronovom, i prisiliše je, da se s nekoliko svojih pratilaca povuče u utvrđeni Risan. Mir, sklopljen 228., nije potrajao dugo, jer 168., u trećem ilirskom ratu, Rimljani osvojile ilirsku državu i odvedoše posljednjega kralja Gencija u triumfu u Rim.
Administrativno podijeliše Rimljani Boku u dva područja, Rizonite i Agravonite, po gradovima Risnu i Akruviju, i potčiniše ih konventu Narone. Za dugotrajne vladavine, koja je slijedila, uhvatio je latinski utjecaj useljivanjem i asimilacijom starosjedilaca vrlo dubok korijen, tako da se očuvao i u kasnijim vjekovima, kad je rimska vlast bila nestala i kad su se bile već potpuno izmijenile etnografske prilike.
Za vrijeme provala Gota, Avara i konačno Slavena, Hrvata i Srba, nastradali su početkom 7. stoljeća gradovi Risan i Acruvium, od kojih je drugi ležao vjerojatno podno Grbaljskog polja. Jedini je ostao Decadaron, danas Kotor, u koji se skloniše ostaci Romana, što su preživjeli katastrofu. Kotor, autonomni municipij, postaje glavnim gradom Boke, koja je uglavnom sačinjavala njegovo vanjsko područje (comitatus). Kotoru na sjeverozapadu bila se formirala slavenska oblast Travunija, na jugoistoku Duklja. Prema pripovijedanju popa Dukljanina i nekoliko bizantskih izvora (Porfirogenet, Scylitzes, Cedrenus, Choniates, Zonaras) te oblasti pripadale su u razdoblju od 8. do 10. stoljeća Crvenoj Hrvatskoj, iz čega se zaključuje da su Hrvati među doseljenim slavenskim plemenima bili dominantna etnička skupina. Do 12. stoljeća pripada Kotor, a vjerojatno i cijela Boka u užem smislu, istočnom carstvu kao »thema Dalmatia«. Susjedni vladari Duklje i Travunije vršili su neko vrijeme utjecaj nad Bradom, odnosno dijelom Boke. Bilo je to u doba, kad su Tintom vladali nesposobni carevi, pa se okolnim slavenskim  poglavicama pružala prilika  za samostalnost. Sredinom 9. stoljeća Saraceni popališe i oplijeniše Kotor na ulazu u Boku.
Poslije smrti cara Manuela (1143. — 1180.) zauzeo je Kotor i primorje raški veliki župan Stefan Nemanja. Boka je time postala sastavni dio  srpske  države i ostaje u tom sklopu do smrti dinastije Nemanjića 1371. U srpskoj državi imao je Kotor važan položaj kao veza sa Zapadom. Kotorani su stekli na dvoru velik utjecaj kao voditelji financija, zakupnici carina i poslanici na vanjskim dvorovima. Nemanjići nisu se uplitali u gradsku autonomiju, nego su se zadovoljili postavljanjem gradskoga kneza. Uroš II. darovao je plodnu  župu Grbalj, a  Stefan Dušan župe Bijelu, Muševice i Ledenice.
Kotorom je zagospodario 1371. ugarsko-hrvatski kralj Ludovik Veliki. U ratu između Mlečana i Ludovika (1378. - 1381.) nastradao je Kotor od navale mletačkog admirala Vitorija Pisanija. Poslije smrti Ludovika (1382.) kraljica i majka Jelisava poklonili su grad 1385. bosanskom kralju Tvrtku I. Kratko vladanje Tvrtka važno je, zbog osnivanja Herceg-Novog, koji je bio i izvozna luka za bosansku trgovinu. Inače bi kao vojna točka u neprijateljskoj ruci ugrožavao Boku. Pritisnut od braće Balšića, koji su vladali Zetom, a ne dobivajući nikakve pomoći od drugih bosanskih kraljeva, koji su iza Tvrtkove smrti ovladali Bosnom, zatražio je Kotor 1395. mletačko pokroviteljstvo. Odbijeni od Mlečana, Kotorani su priznali 1403. pokroviteljstvo Ladislava Napuljskog, koji im je za svoga boravka u Zadru potvrdio stare povlastice. Ipak i dalje Kotorani ne odustaju od želje za mletačkom zaštitom. Kad je 1409. Ladislav Napuljski prodao Mlecima svoja prava na Dalmaciju, pod Mlečane je pripao Kotor i dio Boke 1420. Sjeverozapadni dio ostaje u vlasti Sandalja, a iza njegove smrti u vlasti njegova sinovca hercega Stjepana Vukčića, kojega zamijeniše Turci. Oni su zauzeli 1497. i župu Grbalj.
Godine 1538. Herceg Novi su osvojile udružene mornarice, Španjolske, papinske države i Mlečana, ali su ga sljedeće godine Turci pod admiralom Hajreddinom Barbarossom preoteli Španjolcima, koji su ga junački branili pod zapovjedništvom don Ferranta Gonzage. U kandijskom ratu istisnuli su Mlečani 1687. Turke iz Herceg-Novog i sjeverozapadnog dijela Boke, a 1725. pripojili pod svoju vlast konačno i Grbalj.
Mirom u Campoformiju 1797. Boka je pripala Habsburškoj monarhiji. Barun Matija Rukavina ušao je na čelu austrijskih četa u Kotor, 24. kolovoza te godine. Mirom u Požunu 1805. Habsburška monarhija je morala ustupiti Boku Francuzima. Međutim 4. ožujka 1806. Boku su zaposjeli Rusi pod admiralom Sinjavinom i ostaše u njoj do 12. kolovoza 1807., kad su je zauzeli Francuzi. Poslije poraza Napoleona kod Leipziga 1813. protiv Francuza su ustali Bokelji (Hrvati) i Crnogorci. 
Rujna 1813. godine, Petar I. Petrović Njegoš je sa svojim Crnogorcima uništio francuske postrojbe u Boki kotorskoj, izuzev utvrde u Kotoru. Zauzeo je Perast, Risan, Herceg Novi, nad kojima se zaviorio crnogorski Alaj-barjak, te stigao sa kombiniranim crnogorsko-bokeljskim postrojbama podno Dubrovnika u kojem su se Francuzi utvrdili. 
Francuski general Gauthier branio se u Kotoru do 4. siječnja 1814. Crnogorci i Bokelji nisu mogli zauzeti grad, jer nisu imali topove. Na to je doplovio pred Kotor engleski ratni brod i počeo ga bombardirati topovima. Gauthier je položio oružje. U lipnju iste godine Habsburška monarhija je ponovno zaposjela Boku kotorsku.
Napoleonov dolazak u Boku ostavio je trag da je Boki oduzeo Mletačku Republiku, a s njome "sva ona politička, ekonomska i kulturna značenja koja su joj u okviru Mletačke Republike osiguravala i značenje i prosperitet." Napoleon je donio nešto malo: nešto kilometara cesta, nekoliko fortifikacija, jedan teatar masonske lože, duh revolucije, antiklerikalizam, novi civilni kodeks, nove političke perspektive. Propašću Napoleona, Boki je malo tog ostalo, a uništeno bijaše mnogo. Nakon toga Boka je postala samo jedna rubna regija. Vrijedila
je novim habsburškim gospodarima još samo kao sekundarni depozit ratnih brodova, što je bilo nedovoljno da se oporavi i osigura. (don Branko Sbutega u Predgovoru knjige Pustinjak don Srećka Vulovića, reizdanje 1997., 6).
Ujedinjenje Crne Gore i Boke' proglašeno je 29. listopada 1813. godine u Dobroti, kod Kotora.
Podrobniji članak o temi: Ujedinjenje Crne Gore i Boke kotorske 1813.No, Bečki kongres je 1814. - 1815. odlučio da se Boka kotorska vrati hrvatskoj Dalmaciji. Rusija nije bila suglasna sa crnogorskim zahtjevima da bokokotorski zaljev ostane u sastavu crnogorske države. Čak je Rusija priprijetila Crnogorcima u slučaju da organiziraju oružanu obranu Boke kotorske, a ukinuta je i financijska pomoć Crnoj Gori. Krajem 19. i početkom 20. stoljeća obilježilo je naglo nestajanje, pad vrijednih književnih djela i drugih umjetničkih sadržaja te postupno umiranje kulturnoga i duhovnoga života
Do kraja I. svjetskoga rata Boka je dio Habsburške Dalmacije. Od 1918. postaje dijelom Kraljevine Srba, Hrvata i Slovenaca (od 1929. Kraljevina Jugoslavija). Između 1918. i 1922. bila je posebna regija sa sjedištem u Kotoru, između 1922. i 1929. je dio Zetske oblasti, a od 1929. do 1941. Zetske banovine.
Talijani su okupirali Boku kotorsku u travnju 1941. te je bila pod njihovom vlasti do rujna 1943. Tada se (barem formalno) uključuje u NDH. Unutar SFRJ je dio Republike Crne Gore (originalno Republike Crne Gore i Boke) . Godine 1979., jak potres je razorio ili opasno oštetio brojne kulturne spomenike. Te godine, kotoski zaljev uvršten je u UNESCO-v popis mjesta svjetske baštine. 
Poslije raspada Jugoslavije, Boka kotorska unutar Crne Gore je bila dijelom Savezne Republike Jugoslavije (1992.-2003.), odnosno Srbije i Crne Gore (2003.-2006.). Crna Gora je proglasila nezavisnost u lipnju 2006. godine
Već u doba Ilira i Rimljana bilo je pomorstvo najvažnija grana gospodarstva u Boki.
U srednjem vijeku nastavila se stara bokeljska tradicija, pojačana trgovačkim nastojanjem dukljanskih, raških, bosanskih i hercegovačkih vladara i knezova, da dođu preko Kotora, Perasta, Herceg-Novog i drugih mjesta u Boki do što boljih veza sa zemljama na Jadranskom, Jonskom, Egejskom i Sredozemnom moru. Brze bokeljske karavele vršile su promet s Carigradom, Venecijom i Aleksandrijom, a sredinom 16. st. zalazile su i u Sjeverno more, pa i u Indijski ocean. Radi opasnosti od gusara bili su trgovački brodovi oružani. Kotor je podržavao i po koju ratnu lađu, pa kad je 1420. došao pod vlast Mlečana, bila je kotorska galija (galea Catharina) uvrštena u mletačku ratnu mornaricu.
Krajem 15. st. dolazi Boka u neposredni doticaj s Turcima, koji su vladali herceg-novskom obalom. Risan i Morinj bili su turski. Isto tako i Glogovac nad Perastom, Orahovac i Grbalj, dok su Ljuštica, Durići, Strp, Lipci, Perast, Dobrota, Vrmac i Škaljari bili pod vlašću Mlečana. Kotor je bio također pod mletačkom vlašću, ali se upravljao autonomno po svojem gradskom statutu.
Od 16. st., Kotor je počeo gubiti značenje trgovačkoga središta. Tada su se podigla mjesta Perast, Dobrota i Prčanj. Perast je imao 1512. trgovačku mornaricu od 60 lađa. Na glasu su bili prčanjski jedrenjaci, zbog svoje brzine.
Kada je udružena mletačka, malteška, toskanska i papinska mornarica 1687. oslobađala Herceg-Novi od Turaka, odlikovali su se u bojevima Dobroćani i Prčanjani pod Nikolom Sbutegom i Petrom Đurovićem kao i Peraštani pod kapetanima Mazarovićem, Zmajevićem, Štukanovićem i Vujovićem. Bokeljski su se pomorci proslavili i 1687. kod osvajanja Risna.
Kada je čitava Boka bila ujedinjena pod mletačkom vlašću, razmahala se ponovno bokeljska trgovina. Pri kraju 18. st. plovilo je oko 300 bokeljskih brodova gotovo po svim morima donoseći godišnji prihod od oko 130.000 mletačkih zlatnih dukata.
Petar Veliki obratio se 1698. Mletačkoj republici molbom, neka mu naznači sposobna pomorca, komu bi mogao poslati na nauke 16 mladih ruskih plemića, koji bi kasnije mogli organizirati rusku mornaricu. Mletački senat predloži Marka Martinovića iz Perasta, koji je svoju zadaću ispunio na najveće zadovoljstvo. U općinskom domu u Perastu čuva se velika slika iz onoga vremena, koja se pripisuje Tripu Kokolji i na kojoj je prikazan Martinović u krugu svojih ruskih đaka. Znamenitim admiralom postao je u ruskoj službi početkom 18. st. Matija Zmajević iz Perasta, koji je nekoliko puta pobijedio Šveđane u pomorskim bitkama u Istočnom moru. Marko Vojnović iz Herceg-Novog organizirao je rusku mornaricu na Crnom moru. Peraštanin Matija Melada, poznati inženjer svoga vremena, uredio je mnoge ruske luke. Pomorski stručnjak Antun Grubaša iz Perasta prvi je opisao Jadransko more i sastavio prve nautičke karte za plovidbu po Jadranu, a velike mletačke lađe gradio je Augustinović iz Perasta. Petar Smeća (Smecchia) iz Perasta otvorio je svojom lađom trgovački promet s Danskom, Pruskom i Rusijom. Kada je Austrija nakon propasti Mletačke Republike ušla u Boku, iskoristila je naveliko bokeljske plovne objekte i hrabre njezine pomorce, te su imena odličnih hrvatskih pomoraca prenosila vrline našeg pomorstva svuda po svijetu. Svi su ovi izvrsni pomorci učili pomorsko zvanje u svojim domaćim privatnim nautičkim školama u Dobroti, Herceg-Novom, Kotoru, Perastu i Prčanju sve do polovice 19. st., jer Mlečani za cijelo vrijeme svoga gospodstva nisu osnovali u Dalmaciji nijednu takvu školu.
Kada je pala Mletačka republika 1797., Boka je imala ukupno 264 velika patentirana broda i još veći broj manjih brodova za obalnu plovidbu, a 1805. bilo je pak 400 patentiranih plovnih objekata. Tada je bilo u Boki više od 250 pomorskih kapetana s patentom i preko 3000 mornara. Bokelji su posjedovali izvan Boke, glavnicu od oko 1,50 milijuna zlatnih dukata, a tu nije bilo uračunano njihovo bogatstvo, uloženo u trgovačke brodove i u trgovačke kuće u inozemstvu.
Propadanje pomorstva i ekonomski nazadak u Boki počinje Napoleonovim ratovima. U to vrijeme bila je Boka blokirana od engleske flote, pa su mnogi brodovi bokeljskih brodovlasnika propali ili bili zaplijenjeni, a neki su bili odvučeni od Francuza. Ta velika kriza u pomorskom brodarstvu osiromašila je cijelu Boku Kotorsku. K tomu je došao još austrijski bankrot, što je silno pogodilo ondješnju pomorsku trgovinu i plovidbu. Tako Boka 1814. nije imala više od oko 50 patentiranih brodova i 220 manjih lađa, ali većim dijelom nije bilo utovara. Najviše je onda od svih mjesta u Boki nastradao Perast.
Pedesetih godina 19. st. pokušali su Bokelji opet pridići svoju trgovačku mornaricu te su neumornim radom uspjeli toliko, da je Boka između 1850. do 1870. imala opet trgovačku mornaricu od preko 100 velikih brodova duge plovidbe, i to nava, barkova, brikova, škuna itd., te je bilo nade, da će bokeljsko blagostanje usprkos Fultonova otkrića opet procvasti. U to doba imala je najviše brodova Dobrota. Nacionalna se svijest bokeljskih Hrvata očitovala i u krštenju njihovih brodova, koji su nosili imena »Ban Jelačić«, »Zora«, »Dom«, »Majka Slavija« itd. Uz državnu austrijsku zastavu vijala se na prvom jarbolu narodna trobojnica crven-bijeli-plavi. Pomorsko-trgovačke kuće, koje su dominirale u pomorskoj privredi Boke, bile su poznate širom cijeloga svijeta, i to: Dabčević, Đurović, Florio, Gojković, Kamenarović, Lazari, Lučić, Luković, Milin, Milošević, Nikolić, Radoničić, Tripković, Verona, Visin, Vojnović, Vučetić i dr.
Znatan je događaj u povijesti bokeljskog brodarstva put oko svijeta, koji je izvršio kapetan Ivan Visin iz Prčanja od 1852. do 1859. svojim brikom od jedva 300 tona nosivosti uz najveće teškoće i oskudicu hrane i vode. Odlikovan je bio od austrijskoga cara, bijelom počasnom zastavom »Merito navali«, koja se danas čuva u župnoj crkvi u Prčanju. Ta zastava nije bila ni prije ni kasnije podijeljena nijednom pomorcu za pomorsko-trgovačke zasluge.
Ipak je parostroj zadao vrlo teške udarce bokeljskim pomorcima. Brodovi su na jedra propadali, a na njihova su mjesta u vrlo ograničenom broju stupali parobrodi. Kapetani Josip i Filip Radoničić iz Dobrote osnovali su prvo parobrodarsko društvo u Boki, nazvavši ga »Bokeljska plovidba«. To je društvo imalo tri broda za lokalni promet. Brodovi su kasnije prešli u vlasništvo Tripkovića.
Poslije I. svjetskoga rata osnovano je 1920. parobrodarsko društvo »Boka« s glavnicom od 7,255.800 dinara i s 8 brodova male i velike obalne plovidbe. Godine 1927. osnovano je srpsko brodarsko a. d. Mihajlović u Kamenari s 8 malih brodova i s 208 bruto registarskih tona. Kapetan Luka Milošević iz Kotora osnovao je 1928. plovidbeno poduzeće s glavnicom od 7,000.000 dinara s 3 broda duge plovidbe i tonažom od 8.656 br. reg. tona. Iste godine osnovana je »Slobodna Bokeška Plovidba d. s. o. j.« u Tivtu s 2 broda za dugu plovidbu i 3.344 tona bruto registra. Godine 1934. mijenja brodarsko društvo »Boka« naziv u »Zetska Plovidba d. d.«, koja je imala 16 brodova s oko 11.000 bruto registarskih tona.
Pomorstvo je udarilo temeljne oznake i čitavoj kulturi Boke kotorske, jer su njezini stanovnici razvijali svoje sposobnosti u tom smjeru, da nadovezujući na starije londre, skabe, »lađe« i »drieva« mogu što bolje upravljati karavelama, galijama svih veličina i oblika, vašelima, raavima, fregatama i fregadunima, pulakama, petakima, tartanima, gripima, marcilijanama, brigantinima, martigaima itd. Nemajući od svoje škrte zemlje dovoljno plodova za izvoz bavili su se uglavnom posredničkim trgovanjem. U srednjem vijeku se prenosi koža, vuna i žito, a uvoze se sukna i tkanine, a i ukrasni predmeti za kućni i osobni pribor. Kasnije se, osobito preko Albanije i Jonskih otoka, prevozi uglavnom u Veneciju i u ostalu Italiju (osobito na sajmove u Lanciano u Pugli) koža, žito, vino, ulje, sol, drvo, rujevina (drvo s peraškoga brda, koje je u sebi sadržavalo žute i zelene boje), usoljeno meso i usoljena riba, kavijar, grožđe, pamuk, duhan, šećer, pepeo sa Sicilije (koji je mogao poslužiti za žbuku), svijeće lojanice (radile su se najviše na Prčanju), smola, vuna, riža, proso, mlinski žrvnjevi, leća i dvopek (služio je osobito za vojsku u ratno doba). Prčanjani su se napose bavili prijenosom državnih spisa. U Albaniji je osobito izašlo na glas dračko pristanište, gdje su živo trgovali i genoveški i francuski trgovci, a Dubrovčani krajem 17. st. dovozili čak i tkanine i svilu iz Nizozemske preko Ancone (papinska država), takmičeći se s Mlečanima na veliku štetu grada Venecije. Trgovačke su lađe, osobito u Peraštana u 18. st., bile toliko velike, te je trebalo pet do deset mjeseci, da se natovare.
Društvene su prilike bile u vrijeme cvata trgovine dobro uređene. Bokeljski su se pomorci udruživali u bratstva mornara pod zaštitom sv. Nikole. Takvo se uzorno bratstvo organizira u Kotoru i u kotorskom gradskom području već u ranom srednjem vijeku. Postoji pisani statut iz godine 1463. Bratstvo je steklo vremenom golemih zasluga za vjeru, kulturu i stalešku uzajamnost. Socijalna je skrb bila tako uređena za članove ovoga bratstva i njihove obitelji, da se nešto dotjeranije ne bi moglo poželjeti ni u novo doba. Na čelu mu je gastald s prokuratorima i sindicima. To se bratstvo smatra najstarijim pomorskim društvom u Europi. Postoji još i danas pod novijim imenom Bokeljske mornarice. 
Katolička Crkva je unijela u ovakva bratstva divnu osobinu koordinacije između vjere, kulturnih natjecanja, socijalne skrbi i staleške uzajamnosti.
Odijelo je mornara šareno i estetski upravo savršeno. To je zapravo staro bokeljsko odijelo. Neki dijelovi odijela kao i starog oružja povezuju Boku kotorsku sa stanovništvom kvarnerskog otočja i s hrvatskim krajišnicima. Zastava je bratstva stara gradska zastava Kotora, koja je na bijelu polju sa završnim izrescima imala lik zaštitnika sv. Tripuna. Slično je bratstvo niklo i u Perastu. Susreće se 1580. kao nedavno osnovano. Nastojanje Peraštana, da se kroz 16. stoljeće riješe kotorskoga gospodstva organiziranjem neovisne općine, koju mletačka vlada priznaje naknadno, ide usporedno s nastojanjem oko emancipiranja peraških mornara od kotorskog mornarskog bratstva. Ovo je kotorsko bratstvo imalo  povlasticu, da o Tripunjdanu zatraži od državnih vlasti milost za prognanike. U Perastu je u 16. st. postojalo i bratstvo ili fratrija sv. Krsta i poseban fond za potporu mornara i za uzajamnu pomoć u nezgodama pomorskoga života. I čovjek bez novca mogao se za kratko podići u prekomorskoj trgovini tzv. trećinskim zajmom ili tercijarom. Uzajmio  bi novac, da ga uloži u trgovinu pa, pošto bi rasprodao robu, nije bio dužan odmah vratiti glavnicu, nego bi samo podmirio dobit, a glavnica se isplaćivala tek pošto se drugi put rasprodala roba, čak i nakon trećega puta. U trgovačkom se svijetu ovaj zajam nazivao peraškim zajmom, ali nije bio u praksi samo u Perastu nego i u Kotoru i drugdje po Boki.
Otiskujući se na more, bokeljski je pomorac postao znamenit predstavnik kulture. Dolazeći u dodir s naprednijim zemljama on je prenosio njihove proizvode, motive i uredbe u svoj zavičaj, da onda može biti nositelj i prenositelj kulturnih i civilizacijskih dobara u zemljama, koje su bile manje napredne.
U Perastu je potkraj 17. st. bila osnovana prva pomorska ili nautička škola na Jadranu. Njezinim se osnivačem smatra slavni pomorac Marko Martinović (1663.—1716.), stručnjak u teoriji i praksi. Peraška se pomorska škola nadovezala na duh, koji je vladao u mjestu, i iz toga je duha proizašla. Posebni su općinski odaslanici pazili na učenike, da se na vrijeme zaposle i pouče na brodovima, kao i na bolesne nezaposlene mornare. U peraškoj su se nautici sve do 19. st. istakla mnoga svijetla imena, sve domaći ljudi, rod okoline i društva. Ali su se kasnije i po drugim bokeljskim mjestima ustrojile škole za pouku u pomorstvu, koje su podržavali franjevci.
Svoj etičko-estetski smisao pokazao je bokeljski pomorac podižući veličanstvene crkve i krasne palače, građene u različito doba i u različitim stilovima, nekad neosvojive zaklone čestitosti i značaja. Boka je postala veliko kulturno središte. Ljudi koji su prolazili kroz nju, poprimali su dio njezina duha. Uz veličanstvenu kotorsku katedralu iz 12. st., sintezu raznih stilskih težnja, i njezin divni ciborij iz druge polovice 14. st., komu u svijetu nema premca, redaju se, osim kotorskih gradskih crkava, još i dvije dobrotske crkve, sv. Mateja i sv. Eustahija, veličanstvena prčanjska crkva, građena po osnovi Bernardina Maccaruzzija (1728.—1800.) u stilu renesanse i lakog baroka, i krasni zvonici, od kojih zaslužuju posebnu pažnju Zmajevićev zvonik, zvonik sv. Nikole (nacrt je načinio Josip Beati, kao i za započetu nedovršenu župnu crkvu) i Gospe od Škrpjela, sve u Perastu iz 17. st., gdje je došla do izražaja estetska domišljatost u najrazličitijim stilskim motivima i hirovima, i renesansni zvonici kotorske katedrale (17. st.). Bokeljski su hramovi ne samo muzeji kulturnog i umjetničkog blaga nego i spomenici bokeljskog duha i mišljenja. U ljepoti unutarnjeg umjetničkog ukrasa sve nadvisuje divno peraško svetište Gospe od Škrpjela, umjetno podignuto od 15. st. pa dalje na hridinama, od čega se razvio istoimeni otočić. U kraju sjaja, ljepote i bogatstva podigao je pomorac u svome škrpjelskome svetištu vjekovan spomenik svojoj vjeri i kulturi, a ukrasio ga je u pravu pinakoteku vješt kist velikog slikara Tripa Kokolje Peraštanina (1661.— 1713.) i dotjerao ga, pokraj djela drugih vrsnih majstora mletačke i genoveške škole, u carstvo lakog baroka. Nigdje nije pomorac izveo vjersko-kulturno djelo ovakve vrsti. Čak je i pomorčeva žena u kućnom priboru i u vezivu pokazala neobičan smisao za ukus, imajući izravne i neizravne veze sa prekomorskim krajevima.
I predstavnici duhovne kulture imadu u Boki ista obilježja kao i bokeljski pomorci. I oni teže za svladavanjem visokih rekorda i velikih daljina. Značajna su pojava dva kotorska franjevca misionara. Oba su se zvala Marin. Prvi je radio najprije među bogumilima u Bosni i u Srbiji krajem 13. st., a onda je bio poslan među Mongole, gdje je završio život kao mučenik. Drugi je Marin 1472. pošao kao misionar u Perziju. I on je okrunjen mučeničkom krunom. Iz redova pomoraca potekao je i bl. Gracija iz Mula kraj Kotora. On je kao mornar došao jednom u Veneciju, gdje je stupio u red augustinaca. Do osobitog stupnja svetosti uzdigla se bl. Ozana, koja je u Kotoru proživjela 52 godine u najstrožoj pokori.
Bokeljski je pomorac davno shvatio, da je zemlja bez tradicije zemlja bez vrijednosti, a narod bez tradicije narod bez budućnosti. Zato je on ljubomorno čuvao svoje stare uspomene. U obraćanju s vanjskim svijetom služio se tuđim jezicima, koji su imali opće europsko značenje, ali kod kuće je upotrebljavao svoju hrvatsku riječ i hrvatsku narodnu nošnju. Djela svojih prvih sinova, osobito na bojnom polju, opjevali su narodni pjevači, umjetnici i pjesnici. Nastali su čitavi ciklusi bugarštica, koje su pjevale o Bokeljima. Neke su se zbirke bugarštica sačuvale više stoljeća u rukopisnim zbornicima znamenitih bokeljskih obitelji, pa su se njima obilno poslužili Miklošić, Bogišić i drugi izdavači hrvatske epike. Te su pjesme često dokaz mjesnog rivalstva i kampanilističke isključivosti, ali osnovna je njihova značajka trajno slavljenje poštenja, junaštva i vjernosti, bez obzira da li se u njima govori o »tvrdom Kotoru«, "plemenitom Kotoru", ili o »Perastu slavljenom«, »Perastu glasovitom« ili o kojem drugom mjestu u Boki.
Hrvatski je osjećaj u Boki Kotorskoj uvijek bio živ kod onih, koji su glavni predstavnici bokeljske kulture. Fra Andrija Kačić Miošić nazivao je Boku »dikom od Hrvata«. Ruski je putopisac P. A. Tolstoj g. 1698. zapisao, da su gore Boke Kotorske »naseljene Hrvatima«. I u drugih pisaca sačuvala su se jednaka svjedočanstva (npr. kod Nikole Nalješkovića, Mara Drage, Andrije Zmajevića, Krste Mazarovića, Andrije Balovića). Veze Kotorana s Petrom Zrinskim su također dokaz hrvatskog osjećaja Boke. Stoljećima baštinio se taj osjećaj s majčinim mlijekom, da Boka postane u novije doba, u razdoblju hrvatskog narodnog preporoda, žarište pokreta za sjedinjenje Dalmacije s Hrvatskom. Simbol toga pokreta bila je hrvatska trobojnica, koja se vijala na bokeljskim brodovima u drugoj polovici 19. st., kad se bokeljsko brodovlje na jedra bilo još jednom podiglo, noseći i narodna imena u potkrepu ovih težnja.
Danas relativnu većinu stanovništva Boke čine Crnogorci, zatim po brojnosti slijede Srbi, pa Hrvati. 
Prema popisu iz 1931. bilo je u općinama oko Boke kotorske 35.608 stanovnika. Uglavnom su katoličke vjere one općine, koje nisu nikad bile pod turskom vlašću, dok stanovništvo grčkoistočne vjere sačinjava većinu u nekadašnjem turskom dijelu Boke kotorske: u herceg-novskom, risanskom i grbaljskom kraju. U bivšem mletačkom dijelu jedino su Paštrovići grčkoistočne vjere.
U doba manjih brodova i nesigurnosti na moru glavna mjesta Boke kotorske bila su na obali unutarnjeg zaljeva (ilirski Risan i sredovječni Kotor). Razvojem pomorskog prometa, povećavanjem sigurnosti na moru i pretvaranjem Boke kotorske u ratnu luku veći su značaj dobila mjesta u pristupačnijem vanjskom toplansko-tivatskom zaljevu. Kotor je još uvijek najvažniji grad (5.367 stanovnika), upravno i prosvjetno središte Boke i mjesto najljepših bokeljskih uspomena, ali u novo doba nema dovoljno uvjeta za razvoj. Risan (3.874 stan.), zloglasno gusarsko gnijezdo Ilira, ima najlakši pristup u zaleđe, koje mu svojim skromnim stočarskim proizvodima (kastradina i drugo) ne može osigurati veće blagostanje. Perast, čuvar Veriga, domovina je najboljih bokeljskih kapetana, o kojima govore lijepe i gotovo opustjele palače.
Mjesta na obali vanjskog zaljeva, osim Herceg-Novog, siromašnija su prošlošću, ali im je sadašnje vrijeme sklonije. Ratno pristanište osiguralo je Tivtu (3.329 stan.) razvoj, a dovoljno ravna prostora omogućava smještanje potrebnih uređaja. Kumbor je u središnjem i užem dijelu pogodno ratno uzletište. Herceg-Novi je najveće mjesto u Boki kotorskoj (12.110 stanovnika) i ima najbolje veze sa zaleđem, iz koga su njegovi osnivači i prvi gospodari. Zbog ugodne klime i pristupačnosti Herceg-Novi s okolinom ima među bokeljskim mjestima najveći posjet stranaca.
Budva, Sušćepan i Petrova, plemenske tvrđave i pribježišta Paštrovića, izlaze iz geografskog okvira Boke kotorske. Ali, ovaj je kraj upravnom podjelom i prošlošću tijesno vezan s Bokom kotorskom. Paštrovska obala lijepih žala, ugodne klime, otvorenih morskih vidika i slikovitog primorja privlači iz godine u godinu sve veći broj posjetitelja.
Do 1991. područje Boke od Kotora bilo je jedno od rijetkih područja u bivšoj Jugoslaviji s najvećim brojem građana, koji su se izjašnjavali kao Jugoslaveni, danas je samoj Boki kotorskoj pridruženo dosta područja njezinoga zaleđa te su općinske granice takve, da uključuju ona područja koja ne pripadaju Boki od Kotora, ta se činjenica izrazito odražava na sadašnju nacionalnu strukturu Boke. Boka Kotorska poznata je kao Zaljev hrvatskih svetaca, gdje je rođen sv. Leopold Mandić (u Herceg-Novom) te blaženici Ozana Kotorska i Gracija Kotorski i dr. Za službenicu Božju Anu Mariju Marović, vodi se postupak, da se proglasi blaženom i svetom.
Etnička karta prema posljednjem popisu stanovništva Crne Gore (2011.) je sljedeća: Crnogorci su najbrojnija nacionalnost na teritorijama općina Tivat (hrvatska većina do 1991), Kotor (hrvatska većina do drugog svjetskog rata) i Budva (hrvatska većina do prvog svjetskog rata). U općini Herceg-Novi najbrojniji su Srbi. Značajnija koncentracija Hrvata je u Tivtu i okolici. 
U Boki ukupno: Crnogorci 35.370 (40,89%); Srbi 33.852 (39,13%); Hrvati 4.686 (5,42%).
Herceg Novi - Crnogorci 10.395 (33,68%), Srbi 15.260 (49,45%), Hrvati 662 (2,15%);
Od 1997. godine Boka Kotorska je i službeno uvrštena u Asocijaciju 28 najljepših zaljeva svijeta.
Ante Marinović "Boka kotorska od najstarijih vremena do početka XX. stoljeća" 1993.
Milorad Nikčević. Književna i kulturna dekadansa Boke kotorske krajem XIX i početkom XX vijeka. Lingua montenegrina, god. V/1, br. 9, Podgorica, 2012.
Crkvenčić, I.; Schaller, A.: »Promjene etničkog sastava Boke kotorske (1910.-2003.g.) s posebnim osvrtom na veliko smanjenje broja Hrvata«Ovaj članak uključuje tekst iz Hrvatske enciklopedije, objavljivane od  1941. do 1945. godine, koja je javno dobro.
Bonsai u doslovnom prijevodu znači stabalce u posudi. Za njegovo oblikovanje i uzgoj je potrebno mnogo više od same hortikulturne vještine, a velik je naglasak na umjetničkim sklonostima samog uzgajivača. Osnovni princip je uzgojiti minijaturno stabalce koje ima sve karakteristike te biljne vrste u "normalnoj" veličini u prirodi.
Ljudi uzgajaju biljke u posudama tisućama godina (začine, ljekovito bilje, te bilje za ukras), zbog ljepote cvijeta ili listova. Ali u Kini je, u doba Han dinastije (oko 200.g. prije Krista) stvoren novi koncept - kreiranje minijaturnih prirodnih pejzaža u posudama, zvanih penjing. Jedna od mnogih legendi govori kako je debeli car smatrao putovanje zamornim, pa je naredio da se minijaturna kopija njegova carstva sagradi u dvorištu palače, kako bi s prozora spavaće sobe, mogao vidjeti cijeli svoj posjed. Želeći sačuvati njegovu jedinstvenost, bilo je naređeno ako netko drugi pokuša napraviti nešto slično, da bude ubijen kao izdajnik. Bila ona istinita ili ne, jedno je sigurno, posjedovanje minijaturnih pejzaža bilo je statusni simbol.
Najstariji pisani dokument o bonsaima pronađen je u grobnici princa Zhang Huai-a, koji je umro 706. g. za vrijeme dinastije Tang. Dvije zidne slike u grobnici prikazuju sluge koje nose minijaturni pejzaž s kamenjem i biljkama u posudi lotosovog oblika. Penjing je bio iznimno cijenjen tijekom dinastije Song (960. -1279. g.), kada se je razvijao prema sofisticiranijem umjetničkom obliku.
Tada počinje i uzgajanje pojedinačnog stabla u bonsai posudi. Ti prvi primjerci imali su debla izrezbarena tako da nalikuju na zmajeve i druge životinje. Zvali su se pun-sai.
Kroz 11. i 12. stoljeće Kina je izvršila znatan kulturni utjecaj na okolne zemlje, posebno Japan, preko umjetnosti i filozofije. Za prenošenje bonsaija u Japan i širenje među japanskom aristokracijom, samurajima, najzaslužniji su Zen redovnici. Za njih je bonsai bio religiozni objekt "zelene stepenice koje vode na Nebo", odnosno spona između ljudi i boga. U centru uzgajanja bonsaija je uspostavljanje ravnoteže između čovjeka i prirode. Uzgajivač se posvećuje bonsaima, njeguje u sebi kreativnost, te svake godine ispočetka proživljava kroz njih ritam izmjene godišnjih doba. Sam uzgoj zahtjeva mnogo njege i pozornosti, ali kao nagradu donosi mirnoću uma, osjećaj osvježenja i unutrašnju smirenost.
Tek u Muromachi eri u 14. stoljeću bonsai se popularizira i zajedno sa origamijem, ikebanom, suisekima i čajnom ceremonijom (Chado), postaje dio Japanske kulture. U 18.st. bonsai je na svom vrhuncu i veoma je cijenjen. Pojedine tehnike su se ritualizirale, a smještaj grana i debla određen je strogim pravilima.
Iz Japana bonsai se proširio na zapad krajem 19. sttoljeća Izložbe bonsaija održane su u Parizu 1878., 1889., 1900., dok je prva velika održana u Londonu 1909.g. Bonsai danas nije samo privilegij više klase. Pretvorio se je u poznatu i priznatu hortikulturnu umjetnost širom svijeta.
vađenjem pogodnog primjerka iz prirodeSvaki od ovih načina ima prednosti i mane, a sam uzgajivač će odabrati onaj koji mu najviše odgovara.
Uzgajanje iz sjemenke je svakako najdugotrajniji način. Prvi rezultati se vide tek nakon 10-ak godina. Važno je naglasiti da nije svako maleno stabalce u plitkoj posudi bonsai. Malena i mlada stabalca nisu bonsai, bonsai su patuljasata starija stabalca.
Margotiranje je metoda ožiljavanja dijela grane, koje se onda odvaja od stabla i dalje se uzgaja kao zasebna biljka.
U rasadniku možete kupiti pogodnu biljku i orezivanjem je preoblikovati i nastaviti uzgajati kao bonsai. Idealno za početnike.
Vađenje iz prirode je tehnika koja se ne preporuča početnicima. U prirodi treba pronaći pogodan primjerak (najbolje već zakržljali primjerak usljed teških životnih uvjeta) i pažljivo ga izvaditi.

Bordeaux (na okcitanskom gaskonjskom: Bordèu [burˈðɛw]) grad je na jugozapadu Francuske, te prijestolnica regije Nova-Akvitanija i departmana Gironde. 
Bordeaux se često zbog svog povijesnog središta naziva „biserom Akvitanije” ili „uspavanom ljepoticom”, što se odnosi na nedovoljnu valorizaciju kulturnih spomenika grada u prošlosti. Od 2007., gradska se luka nalazi na popisu Svjetske baštine  zbog svoje izrazite urbane vrijednosti. Šire gradsko područje smatra se jednim od najatraktivnijih u Francuskoj za život, što dokazuje porast od 200.000 stanovnika u 9 godina (od 1999. do  2008.).
Bordeaux je u svijetu najpoznatiji po svojim vinogradima, pogotovo od 18. stoljeća, koje se smatra zlatnim dobom grada. Gradom prolazi rijeka Garonne.
Bordeaux su u 3. stoljeću pr. Kr. osnovali pripadnici keltskog naroda, koji se nazivao Burdigala. To je bilo jedno galsko pleme u okolici Bourgesa. Prvo je naselje osnovano na ušću Devèze, pritoke Garonne, blizu Gironde.
Grad se nalazio na trgovačkome putu između galskih luka na Loiri i Rimske Republike. Nakon rimske okupacije, Burdigala se razvila u najimućniji grad u Galiji. Burdigala u 3. stoljeću preuzima od grada Mediolanum Santonum (Saintes) naslov upravnoga sjedišta provincije Akvitanije. Grad se jako razvio za vrijeme severske dinastije (193.-235.).
Godine 276. Vandali napadaju grad i on se zatvara u svoje zidine. Grad nastavlja svoj razvoj još jedno cijelo stoljeće (po opisima nekih kršćanskih pjesnika).
Razdoblje napretka Burdigale prekidaju razne invazije: Vandali 409. godine, Vizigoti 414. godine i Franci 498. godine. U 10. stoljeću grad napadaju i Normani, čime grad tone u dugo mračno razdoblje. Jedini ostatak antičkog doba, Galski amfiteatar.
Tek se u 12. stoljeću Bordeauxu vraća sjaj. Nakon braka Eleonore Akvitanske, bivše žene Luja VII., s Henrikom II., 1154. godine, grad prelazi u engleski posjed. U njihovu posjedu ostaje iduća tri stoljeća, zajedno s cijelom Akvitanijom, koja pod Englezima postaje Guyenne. Bordeaux povisuje postojeće i dobiva nove zidine. Tijekom 13. stoljeća, grad opet postaje imućan zahvaljujući trgovini vinom s Engleskom. U to je vrijeme izgrađena katedrala Svetog Andrije. Njezin nadbiskup, Bertrand de Got postao je papa Klement V., 1305. godine. Od 1362. do 1372. godine, za vrijeme vladavine Crnog Princa, Bordeaux je postao glavni grad suverene države, ali je kasnije Crni Princ odustao od svoje namjere suverenosti Guyenne.
Godine 1453., nakon Kastiljonske bitke, grad ponovno pada u francuske ruke i Stogodišnji rat završava, ali se građanima ne sviđa ovaj razvoj događaja. U pokušaju preuzimanja nadzora nad gradom, stanovnici postaju neprijateljski raspoloženi te kralj Karlo VII. gradi u Bordeauxu dvorac Trompette i tvrđavu Hâ. Prestaje trgovina vinom s Engleskom i grad zapada u teško stanje. Godine 1462., kralj Luj XI., vraća gradu slobodu, davši mu parlament.
Godine 1585., Montaigne postaje gradonačelnik Bordeauxa. Grad se smiruje i nalazi novi izvor prihoda u trgovini pastelama Garonnom.
Tijekom sukoba između francuskog plemstva i kralja, građani Bordeauxa osnivaju Conjuration de l'Ormée, stranku protivnika monarhije.
Tek 1653. godine, kada mladi Luj XIV. oružjem pokorava grad, Bordeaux pristaje biti dio francuskoga kraljevstva.
Bordeaux doživljava novi procvat od sredine 17. stoljeća pa do Revolucije. Ovaj se napredak ponovno ostvaruje zahvaljujući luci. Grad je trgovao vinom, ali i šećerom i robovima. Kao i Nantes, grad postaje bogat zahvaljujući trgovini robovima, koje su slali u Ameriku. U grad su se tad doselili mnogi nadbiskupi, intendanti i guverneri. Arhitekt Nicolas Portier na mjestu je starih gradskih vrata izgradio veličanstvene slavoluke: Vrata Akvitanije (Porte d'Aquitaine, Trg pobjede), Vrata Dijaux (Porte Dijaux, Trg Gambetta / Ulica Porte Dijaux), Valutna vrata (Porte de la Monnaie, Quai de la Monnaie) i Burgundijska vrata (Porte de Bourgogne, Trg Bir-Hakeim). Grad je dobio i operu, koju je izgradio Victor Louis.
Arhitekt Luja XV., Ange-Jacques Gabriel, na Tournyjev je zahtjev stvorio Javni vrt (Jardin Public), veliko gradsko zeleno šetalište. Ovaj je arhitekt također izgradio i veličanstveni Trg Burze (Place de la Bourse).  Grad postaje važno europsko središte prosvjetiteljstva, čiji je prethodnik bio Montesquieu.
Bordeaux je puno propatio za vrijeme Revolucije, Konzulata i Prvog carstva. Za vrijeme ta tri razdoblja, prekinuta je gradska prekoatlantska trgovina. Grad se tada mislio pobuniti, pozivajući žirondince, ali je Jean-Lambert Tallien tad uspostavio vladavinu Terora.
Padom Prvog carstva, grad je prvi primio bourbonske prinčeve. Tijekom Revolucije uvedeno je obvezno školovanje te je grad u 19. stoljeću imao tri priznate škole, zajedničkim nazivom Écoles de Santé Navale (Škole pomorskog zdravlja).
Godine 1840., grad opet postaje velika kolonijalna luka i ponovno započinje trgovina s Afrikom. Krajem stoljeća, grad se počinje industrijalizirati te se otvaraju kemijske, metalurgijske i prehrambene tvornice te uljarije. U to vrijeme trtna uš napada vinograde.
Dana 7. svibnja 1841. godine otvorena je prva željeznička pruga između Bordeauxa i La Teste. Prvi je kolodvor u gradu bio Bordeaux-Ségur na lijevoj obali rijeke. Godine 1852., otvorena je pruga između Bordeauxa i Angoulêmea, čime je omogućena željeznička veza s Parizom. Vlakovi koji su išli za glavni grad su polazili s kolodvora Bordeaux-Orléans na desnoj obali rijeke.
Godine 1870., Léon Gambetta osniva vladu u Toursu, koja je kasnije premještena u Bordeaux. Antoine Alfred Eugène Chanzy se pridružuje vladi u Bordeauxu, gdje zagovara nastavak otpora.
U godinama nakon Francusko-pruskog rata, tri škole pomorskog zdravlja doživljavaju intelektualni pad. Tek 1890. godine škole oživljavaju, osnivanjem École du Service de Santé pour la Marine. U gradu je 5. studenoga 1890. godine osnovana École Principale du Service de Santé de la Marine et des Colonies u starom azilu za strance. Škola je imala namjenu obrazovanja budućih liječnika i farmaceuta.
Tijekom Prvog svjetskog rata, Parizu je prijetio prodor njemačke vojske te se vlada privremeno preselila u Bordeaux. U to vrijeme, grad duguje svoj razvoj tvornicama oružja. Godine 1917. godine, ulakom SAD-a u rat, grad postaje dolazna točka njihovim vojnicima. U to vrijeme u gradu djeluje Action Française i druge važne političke skupine.
Drugi svjetski rat gradu donosi nove nevolje. Bordeaux 1940. godine, po treći put u svojoj povijesti postaje sjedište vlade. U lipnju 1940. godine, u trenutku kada francuska vlada potpisuje kapitulaciju, portugalski konzul, Aristides de Sousa Mendes, daje 30 000 viza izbjeglicama pred njemačkom vojskom. Grad tada okupiraju nacisti, uz pomoć domaćih deklariranih kolaboratora, kao što su bili gradonačelnik Adrien Marquet ili prefekt Maurice Papon. Bordoška luka od tada ima veliku ulogu u gospodarstvu Trećeg Reicha, a izgrađena je i podmornička luka. Gradom su tada vladali kvislinzi Adrien Marquet i Marcel Déat iz neosocijalističke partije, koja je propagirala fašističke ideje. Nakon što su napustili Périgueux i Agen, 19. kolovoza 1944. i Pau, 20. kolovoza, Nijemci odlaze iz Bordeauxa, 28. kolovoza 1944.
Godine 1947., Jacques Chaban-Delmas, general iz Pokreta otpora, postaje gradonačelnik i počinje industrijalizacija grada. On ostaje na mjestu gradonačelnika do 1995. godine, kad ga zamjenjuje Alain Juppé. Za vrijeme njegovog mandata, počinje obnova grada, uređenje četvrti, kao i izgradnja tramvajske infrastrukture. Godine 2004., na njegovo mjesto dolazi Hugues Martin, ali dvije godine kasnije Juppé ponovno postaje gradonačelnik.
Gradom prolazi rijeka Garonne koja je dostupna morskim putom. Ovdje se nalazi zadnji most preko rijeke, Most Akvitanije. Gradska se aglomerizacija ubrzano razvija. U središtu grada, u četvrti Meriadeck razmišlja se o odvajanju pješačkog od automobilskog prometa. U gradu se može naći klasična, pravilna arhitektura, pogotovo u dvorcima od plavog kamena. Gradom vlada romanska, živa atmosfera.
Lijeva obala Garonne, gdje se nalazi veći dio grada, sastoji se od velikih nizina, koje su često močvarne (kao Bordeaux-Lac). Iako postoji nekoliko brjegova, prosječna visina desne obale prilično je niska. Ove su nizine većinom načinjene od naslaga rijeke, ispod kojih je šljunak. Tlo je vrlo tanko i propusno na vodu, tako da je jako pogodno za uzgoj vinove loze. Grad se nalazi između Médoca (nizvodno) i Gravesa (uzvodno), koji su geološki vrlo slični.
Desna je strana rijeke različita, zato što se na tom zemljištu nalazi vapnenački plato. Nadmorska visina tamo prelazi i 90 metara. Na tom području, oko 20 kilometara nalazi se svjetski poznati vinogradi, gdje se uzgajaju najskuplja svjetska vina.
Gradom vlada oceanska klima, čija je obilježje slaba razlika između ljetnih i zimskih temperatura. Zime su blage, a ljeta topla. Padaline su česte tijekom cijele godine, s 820 mm kiše godišnje. Grad ima oko 150 kišnih dana. Ljeti su česte oluje. U srpnju 1883. godine u 30 minuta pao je najveći broj padalina svih vremena zabilježen u Francuskoj.
Prosječna je temperatura u siječnju 3,5 °C, a u kolovozu 20 °C. Prosječna je godišnja temperatura 14,5 °C. Tijekom ljeta u prosjeku 18 dana temperatura prelazi 30 °C. Ponekad temperatura znaju biti i jako visoke, npr. 2003. godine, izmjeren je 41 °C. Te iste godine, 12 dana je temperatura bila viša od 35 °C. Bordeaux ima oko 2000 sunčanih dana godišnje. Najhladnije zime bile su 1985. i 1987., a najsuše godine 1988. i 1992. Velike suše vladale su od 2002. do 2005. godine, a izuzetno suhe bile su 2003. i 2005.
Bordeaux je podijeljen na 8 okruga. Okruzi od 1 do 6 se nalaze na lijevoj strani rijeke. Sedmi odgovara četvrti Bastide na desnoj strani rijeke. Osmi okrug odgovara četvrti Caudéran. Ova upravna podjela nije povijesna pa se stanovnici radije identificiraju s četvrtima u kojima žive.
vanjske četvrti (kao Bordeaux-Lac ili Caudéran)Tipovi zgrada i aktivnosti vrlo su različiti u ta tri dijela grada.
Prema popisu stanovništva iz 2009. na području gradske općine živi 236 725 stanovnika , što smješta ovaj grad na deveto mjesto u Francuskoj prema broju stanovnika. U gradskoj aglomeraciji 2009. je živjelo 836 162 stanovnika, dok utjecajna zona grada, koja je šesta po broju stanovnika u Francuskoj, ima 1 114 857 stanovnika.. Nakon razdoblja naglog opadanja stanovništva (oko 267 000 stanovnika 1968., a samo 208 159 stanovnika 1982.) i velikih radova obnove starih četvrti, stanovništvo grada opet je počelo rasti. Bordoška općina, koja je u 20 godina od 1990. do 2009. dobila 26 000 novih stanovnika, i dalje ima veliku stopu rasta. Trenutačno je u fazi studija o spajanju općina, kao što su slučajevi Lille-Lomme ili Cherbourg-Octeville, kako bi broj stanovnika porastao iznad 300 000 te grad tako postao velika europska metropola.
Prema procjenama INSEE-a za 2004. i 2005. godine, Bordeaux ima oko 126 046 domaćinstava i 139 707 stambenih boravišta. Od 229 900 Bordožana, 46% su muškog, a 54% ženskog spola. Bračni je status građana starijih od 15 godina sljedeći: 54% neoženjenih, 32% u braku, 8% razvedenih i 6% udovaca ili udovica. Prosječan je broj ljudi po kućanstvu 1,8.
Bordeaux je svjetska prijestolnica vina. U blizini Bordeauxa nalaze se brojni vinogradi u kojima se proizvodi veliki broj prestižnih vina. Sva su ova vina u svijetu poznata kao bordoška vina ili jednostavno "bordeaux". Oko grada nalazi se 14 000 proizvođača vina, 117 514 hektara vinograda, 400 prodavača, s ukupnim prihodom od 14,5 milijardi eura. Godišnje se proizvede oko 700 milijuna boca vina.
Zemlja oko Bordeauxa ima dva različita porijekla. Na lijevoj strani Garonne i uzduž estuarija vinogradi su na više od 150 km. Ovu je zemlju nanijela rijeka s Pirineja i najpogodnija je za Cabernet sauvignon. S druge strane rijeke, zemlja je malo drugačija i najpogodnija je za Merlot.
U području se prave i crna i bijela vina, s tim da se crna obično nazivaju bordeaux. Najčešća crna vina koja se proizvode su: Cabernet-sauvignon, Merlot, Cabernet franc, Petit Verdot, Malbec i u zadnje vrijeme sve manje i manje Carménère. Najčešća bijela vina su: Sauvignon blanc, Sémillon i Muscadelle.
Bordoški vinogradi podjeljeni su na pet regija: Entre-Deux-Mers, Libournais, Bourgeais-Blayais, Graves i Médoc. Najslavnija su područja Saint-Émilion, Pauillac, Saint-Estèphe, Sauternes i Pomerol. Klasifikacija bordoških vina je počela 1855.
Trenutačno se bordoško vinogradarstvo nalazi u krizi, zbog međunarodnog pada cijene i jeftinih proizvođača iz inozemstva.
Bordeaux je također i veliko industrijsko središte. Iako bordoška industrija nije imala prevelikog uspjeha zadnjih desetljeća (na desnoj obali rijeke), grad se nedavno orijentirao na nove tehnologije, posebno na aeronautiku. Aeronautički sektor zapašljava u gradu oko 20 000 osoba. Poduzeća koja se bave ovom industrijom su: Dassault, Safran (stara Snecma) i Thales. Na bordoškoj periferiji izrađuju se zrakoplovi Falcon, kabine za Airbus A380 i potisnici za rakete Ariane. Na periferiji se također gradi i laser Mégajoule, koji je ključan za francuski nukulearni program i u kojeg je Ministarstvo obrane uložilo dvije milijarde eura.
Tercijalni sektor najdominantniji je u gradu, najviše zahvaljujući trgovačkoj privlačnosti grada i velikog broja poduzeća. Turizam postaje sve važniji i važniji za grad koji sadrži veliku povijesnu baštinu. U okolnom području grada, razvija se seoski turizam.
Gradska luka važan je centar poslovne aktivnosti grada. Luka godišnje prima oko 1600 plovila i kroz nju godišnje prođe oko 9 milijuna tona dobara. Kroz luku prolaze dijelovi za zrakoplove, na putu do Toulousea.
Tercijalni sektor: 89 %Stopa nezaposlenosti: 8,8 % (2004.)U gradu je oko 20 000 nezaposlenog, radno sposobnog stanovništva.
Alain Juppé (2006. – 2014.)Najvažniji projekti koji čekaju svoju realizaciju razvoj i poboljšanje jesu tramvajske mreže i povezivanje grada s drugim većim gradovima brzim vlakovima.
Godine 1995., uprava grada odlučila je grad podijeliti na 12 upravnih četvrti da bi mogla uspostaviti vijeća četvrti. Ova vijeća pružaju bolju povezanost između njihovih stanovnika i vijećnika, te s time i ubrzano rješavanje lokalnih problema. Ovih 12 četvrti sadrži više povijesnih gradskih četvrti.
Godine 1965., gradu je pripojena općina Caudéran, koja sada čini osmi gradski kanton.
Bordeaux-Lac : Ovdje se nalazi (oko 169 hektara vode), te izložbeni prostor, kongresna palača, cvjetni park i biciklodrom. Ovdje se događaju brojne manifestacije, kao što su međunarodni sajam, Vinexpo, bordoška biciklijada itd. Ove povijesne četvrti danas se nalaze unutar novih četvrti, koje su stvorene 1995..
Bordeaux je važan cestovni prometni čvor na obali Atlantika. Povezuje Pariz i sjevernu Europu s Atlantikom i Španjolskom. Grad je povezan s Parizom, autocestom A10, s Périgueuxom i Clermont-Ferrandom autocestom A89, s Toulouseom autocestom A62 i sa Španjolskom autocestom A63. Bordeaux je opremljen obilaznicom (N230 i A630), na kojoj je često gužva za vrijeme velikih odmora. Trenutačno je u fazi proučavanja projekt još veće obilaznice.
Željeznica se u Bordeauxu pojavila 1841. godine, kada je otvorena pruga između Bordeauxa i La Teste (u vlasništvu Compagnie de chemin de fer de Bordeaux à La Teste) . Tada je otvoren i prvi kolodvor u gradu Bordeaux-Ségur. Ovaj je kolodvor kasnije zamijenila vojarna, a nalazio se u današnjoj ulici Pessac.
1852. godine, otvorena je pruga između Bordeauxa i Angoulêmea (u vlasništvu Compagnie du Paris-Orléans), čime je grad povezan s Parizom. 
Vlakovi su polazili s kolodvora Bordeaux-Orléans (Bordeaux-Bastide, danas kino) na desnoj obali rijeke. 1853. godine, Compagnie des chemins de fer du Midi preuzela je Compagnie de chemin de fer de Bordeaux à La Teste. 1855. godine, kolodvor Bordeaux-Ségur maknut je i zamijenjen kolodvorom Bordeaux-Saint-Jean. 
Tako su u to vrijeme postojala dva kolodvora na dvije mreže, kojima su upravljale različite kompanije. 
Ovakva se situacija objašnjava činjenicom što nije postojao željeznički most preko Garonne. Putnici iz Pariza koji su išli na jug Akvitanije, morali su sići na kolodvoru Bordeaux Orléans, prijeći rijeku i ponovno krenuti vlakom sa kolodvora Saint-Jean. Željeznički most između dva kolodvora 1860. godine izgradio je Gustave Eiffel. Kolodvor Orléans ostao je glavni terminal Compagnie du Paris-Orléans (prema Clermont-Ferrandu, Lyonu i Parizu). 1898. godine, izgrađen je današnji kolodvor Saint-Jean, kako bi zadovoljio veći broj putnika. Kolodvor Orléans malo je po malo gubio svoju važnost, da bi se nakon spajanja dva poduzeća (Paris-Orléans i Midi) 1934. i stvaranja SNCF-a, 1938. godine, apsolutno zatvorio u korist kolodvora Saint-Jean. Danas je kolodvor Orléans kino.
Bordeaux je do danas ostao važno željezničko čvorište između Pariza i Španjolske. Glavni bordoški kolodvor (Saint-Jean) povezan je brojnim TGV vlakovima. Bordeaux je TGV-om povezan sa kolodvorima Pariz-Montparnasse, Toulouse, Irun, Dax, Hendaye, Pau, itd.
Bordeaux je također povezan sa običnim vlakovima i sa TER-om sa Nantesom, Périgueuxom, Arcachonom, itd. Bordeaux također ima i dva kolodvora za regionalne vlakove, Bénauge i kolodvor Saint-Louis.
Bordoška željeznička mreža trenutačno je zasićena i priprema se gradnja novog mosta preko Garonne, paralelno s Eiffelovim mostom, da bi se grad pripremio za dolazak nove brze linije TGV-a. Od 2016. putovanje od Pariza do Bordeauxa trajati će samo 2 sata TGV-om..
Bordeaux opslužuje međunarodni aerodrom Bordeaux-Mérignac. Nalazi se u općini Mérignac i dostupan je obilaznicom na izlazu 11b. Ova je zračna luka 2004. godine imala promet od 2 928 873 putnika. Glavne su odredišne veze Pariz-Orly, Lyon, London-Gatwick, Marseille, Nica i Strasbourg.
Bordeaux i njegovu aglomerizaciju (CUB), opslužuje prijevozničko poduzeće TBC (Tram et Bus de la CUB). Ovim poduzećem upravlja Connex Bordeaux iz grupe Connex koja po ugovoru upravlja mrežom. TBC je zamijenio CGFTE, 3. srpnja 2004. godine, nakon reorganizacije mreže i uvođenja linije B Bordoškog tramvaja.
jednog električnog i jednog riječnog shuttlea na Garonni.Ova mreža opslužuje 27 općina u urbanoj zajednici Bordeauxa, od 5 sati do 1 sat ujutro.
Grad je prvu tramvajsku liniju (A) dobio 21. prosinca 2003. Gradonačelnikov ured i CUB odlučili su se  za tramvaj, nakon napuštanja projekta gradske lake željeznice. Projekt gradnje metroa najavljen je 1993. godine, ali je napušten zbog cijene projekta ( 300 milijuna francuskih franaka). Alain Juppé uz potporu oporbenih socijalista najavio je gradnju tramvaja. Linija C otvorena je 24. travnja 2004., a linija B 15. svibnja 2004. Sve tri linije produžene su 2007. godine.
Bordoško sveučilište zahvaljuje svoj nastanak buli pape Eugena IV., 7. lipnja 1441. Zasluga za to osnivanje pripada nadbiskupu Peyu Berlandu. Po visokom obrazovanju, ovaj grad se nalazi na šestom mjestu u Francuskoj, nakon Pariza, Lyona, Toulousea, Lillea i Marseillea.
Bordoško sveučilište ukinuto je u Revoluciji 1793. godine, da bi ga 1808. ponovno pokrenuo Napoleon.
U Bordeauxu studira blizu 80.000 studenata na jednom od najvećih kampusa u Europi (235 ha) koje se dijeli na 4 općine: Bordeaux, Talence, Pessac et Gradignan. Bordoško je sveučilište podijeljeno na 4 dijela:
IUT Bordeaux 1 na sveučilištu Bordeaux I.sveučilište Victor Segalen Bordeaux 2 (društvene znanosti), 15 038 studenata, 2002.sveučilište Michel de Montaigne Bordeaux 3 (umjetnost, književnost, jezici i društvene znanosti), 14 785 studenata, 2002.
IUT Michel de Montaigne na sveučilištu Bordeaux III.sveučilište Montesquieu Bordeaux 4 (pravo, uprava, ekonomija i menadžment), 12 556 studenata, 2002.
Bordeaux je označen kao "Francuski grad umjetnosti i povijesti". Kulturno zaštićeni dio jedan je od najvećih u Francuskoj (150 ha), a većinom ga čini najveći arhitektonski urbani kompleks u Europi iz 18. st., izgrađen za vrijeme Luja XV. Jedan je dio ove baštine UNESCO proglasio Svjetskom baštinom 2007. god.
Jardin Public (Javni vrt) Stvoren je 1746. godine, na inicijativu intendanta Tournyja (14 hektara otprilike). Tourny je, povodeći se za humanističkim idejama, htio građanima stvoriti ugodan i zdrav prostor. Planove je izradio Jacques Ange Gabriel. Vrt je okružen željeznom ogradom unutar koje se nalazi mnoštvo spomenika uživateljima vina (Fernand Lafargue, Ulysse Gayon, Alexis Millardet, Carle Vernet). Tournyjeva želja bila je spojiti grad s predgrađima Saint-Seurin i Chartrons.Dolaskom Revolucije maknuto je cvijeće, a postavljeni su travnjaci te su sačuvana samo velika stabla. Vrt se koristio za službene ceremonije i za balove. 1856. godine donesena je odluka o renovaciji. Izgrađena su dva pješačka mosta, a Armand i Guibert napravili su engleski park. Postavljeni su i novi kipovi: Diane (Gabies), Jeunesse et Chimère (Granet), Maxime Lalanne (bordoški akvafortist), Rosa Bonheur (slikarica životinja). Ovdje se nalazi i prirodnoslovno-povijesni muzej.
Što se tiče kina, Bordeaux je jako dobro opremljen. Na trgu Gambetta mogu se naći kina UGC Cinécité i le Français. Le petit Trianon Jean Vigo specijaliziran je za art et essai (umjetnost i pokus), Utopia, kino je s pet dvorana koje se nalaze u staroj kapelici (četvrt Saint-Pierre). Multipleksi Méga CGR i Mégarama, nalaze se na desnoj obali Garonne, blizu starog kolodvora Orléans (povijesni spomenik).
Općina Bordeaux je u 50 godina potpisala preko 50 ugovora o suradnji s raznim gradovima.
France 3 Bordeaux-Métropole je lokalni dnevnik namijenjen gradu i okolici, te zvan Bordeaux-Métropole. France 3 Bordeaux dio je France 3 Aquitaine.
TV7 Bordeaux lokalna je televizija u Bordeauxu. Nalazi se u aveniji Thiers i dio je grupe Sud Ouest.
Guide touristique, historique et architectural de Bordeaux et de la Gironde, O. Laroza, izdavač Féret Fils, Bordeaux, 1988.
