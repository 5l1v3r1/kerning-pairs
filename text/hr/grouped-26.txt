
Frank Vincent Zappa (Baltimore, Maryland, 21. prosinca 1940. - Laurel Canyon, 4. prosinca 1993.), bio je američki skladatelj, glazbenik i filmski redatelj. Njegova glazbena karijera trajala je 30 godina, a započeo ju je u 1956. godine u tinejdžerskom sastavu The Blackouts. Tijekom tog razdoblja Zappa se pokazao kao vrstan kompozitor, gitarist i vođa sastava. Bio je izuzetno duhovit glazbenik i čovjek te je svoj glazbeni humor znao predstaviti kroz snimke i nastupe na najbolji mogući način, a osim toga posjedovao je i talent za pisanje i orkestriranje najkompleksnijih kompozicija. S njim su uvijek nastupali vrsni glazbenici, a u pratećem sastavu obično je imao oko devet svirača. Početkom 1960-ih osnovao je rock sastav The Mothers of Invention s kojim je ostvario brojnu diskografiju. Iskušavao je mnoge glazbene žanrove, poput rocka, jazza , klasike, bluesa, progresivnog rocka i mnogih drugih. Angažirao je simfonijske orkestre i s njima snimio nekoliko albuma. Svoj prvi samostalni album pod nazivom Lumpy Gravy objavljuje 1967. godine, dok je dvije godine nakon toga izdao svoj najutjecajniji album Hot Rats. Nagradu Grammy u kategoriji najbolja instrumentalna rock izvedba dobiva 1987. godine za skladbu "Jazz from Hell", koja se nalazi na istoimenom albumu. Nakon što se krajem 1970-ih razišao s izdavačkom kućom Warner Bros, tijekom 1980-ih objavljivao je po nekoliko albuma godišenje, a samo u 1984. godini izdao je četiri. Zappa je u svojoj velikoj glazbenoj karijeri napisao 57 autorskih albuma i sudjelovao na brojnim drugim projektima. Iako je u svojoj karijeri dobio mnoge pohvale i nagrade za svoja djela, Zappin rad još uvijek nije u potpunosti shvaćen i vrednovan. U 53. godini života obolio je od karcinoma te je u prosincu 1993. godine preminuo.. 22. srpnja 1994. godine njemu u čast asteroid 3834 dobio je ime po njemu, Zappafrank.
Roditelji su mu sa Sicilije pa tako korijene vuče iz Italije. Otac mu je isto bio glazbenik i svirao je "strolling crooner" gitaru. Zappa je bio vrlo poseban i originalan američki glazbenik, satiričar, gitarist, tekstopisac i pjevač. U svojoj 30 godina dugoj glazbenoj karijeri Frank Zappa se profilirao u osobitog glazbenika kojemu se veća priznanja daju sada nego za života. Svirao je mnoge glazbene stilove a neki od njih su rock, jazz, klasika i drugi. Osim toga bio je izuzetno duhovit čovjek i svoj je glazbeni humor znao predstaviti kroz albume i nastupe na najbolji mogući način. Njegovu grupu The Mothers of Invention s kojom je stekao svjetsku slavu činili su sve sjajni glazbenici koji su se kroz vrijeme mijenjali. Zappa je volio improvizaciju pa je tako uvijek od svojih članova grupe tražio da sami osjećaju što sviraju a ne da samo hladno sviraju ono što je on napisao. Njegovi pogledi na glazbu bili su vrlo široki i kako bi mogao obuhvatiti sve svoje ideje imao je uvijek desetak članova grupe.
Zappa se dva puta ženio. Prvi puta je stupio u brak 1960. a žena mu se zvala Kathryn "Kay" Sherman. S njom nije imao djece i rastaje se 1964. Drugi puta se ženi 1967. s Adelaide Gail Sloatman i s njom ostaje u braku sve do 1993. kada umire od raka prostate. Imali su četvero djece: Moon Unit (28. rujna 1967.), Dweezil (5. rujna 1969.), Ahmet Emuukha Rodan (15. svibnja 1974.)  i Diva Thin Muffin Pigeen (30. srpnja 1979.). Gail Zappa poslije njegove smrti vodi zakladu pod imenom Zappa Family Trust.
Zappa se već od svoje rane dobi interesirao za glazbu. Sa svojih 12 godina Frank se zanimao za bubnjeve, pa je pohađao ljetnu školu za orkestralne udaraljke u Montereyu. Imao je želju da postane moderni skladatelj pa su mu posebno zanimljivi bili  kompozitori poput Edgarda Varèsea, Igora Stravinskog i Antona Weberna i stilovi poput modernog jazza i bluesa. Ipak postao je popularan svirajući crnački R&B. Godine 1956. svira bubnjeve u lokalnom R&B bendu The Ramblers. Međutim ubrzo se počeo zanimati za električnu gitaru. Počeo je skupljati R&B  ploče na kojima su bile odsvirane dobre solo dionice. Neke od njih Frank je volio jako slušati, Johnnya "Guitar" Watsona, Clarencea "Gatemouth" Browna, Muddya Watersa i druge.
1964. godine pridružuje se lokalnoj R&B postavi 'The Soul Giants' i počinje za njih pisati pjesme. Negdje je zapisano da su prvi nastup imali za majčin dan (Mothers Day) pa su donijeli odluku da se zovu The Mothers, no kompanija MGM zahtjeva da se doda i Of Invention. Skupinu tada čine: Roy Estrada (bas), Jimmy Carl Black (bubnjevi), Ray Collins (vokal), Davy Coronado (klavijature) i Frank Zappa (gitara).
Freak Out! dvostruki album prvijenac i izlazi 22. lipnja 1966.g. Album ostavlja fantastični dojam kod publike i glazbenih kritičara. Popularnosti su  pridonijeli i sami The Mothersi sa svojim dugim kosama i ružnim licima, postali su prave ikone toga vremena. Dvostruki LP objavljen je od izdavačke kuće Verve/MGM i postiž vrlo veliki komercijalni uspjeh. Na vrlo raznolikom albumu se između ostalog može naći i divlji ritam bubnjeva, protestna skladba "Trouble Every Day" i minutni detalji najava, viceva i parodija, koje su u trenu postale kultne. Na LP-u nalazi se 19 pjesama, a njihov producent je iskusni Tom Wilson koji iza sebe ima brojne radove a neke od njih je radio za Cecila Taylora, Johna Coltranea i Boba Dylana. Problemi za grupu počinju odlaskom Davya Coronada koji se nije mogao pomiriti s činjenicom da Zappa hoće osvojiti svijet. Međutim to nije spriječilo Zappu da krene s turnejom i izdavanjem novih albuma.
Absolutely Free drugi je studijski album Frank Zappe i sastava The Mothers of Invention koji je objavljen 26. svibnja 1967. godine. To je nastavak prvog dvostrukog LP-a Freak Out gdje opet do izražaja dolaze kompleksne glazbene kompozicije i podrugljivo obraćanje aktualnoj politici. Sve pjesme na albumu napisao je Frank Zappa, a zajedno s njim producent je Tom Wilson.
We're Only in It for the Money treći je Zappin album sa sastavom The Mothers of Invention, kojeg izdavačka kuća Raykodisc objavljuje siječnju 1968. godine. Album je bio pravo remek djelo a jedna zanimljivost ga veže za omot LP-a. Na podrugljiv način obratili su se pripadnicima hippy pokreta u SAD-u, i parodijom na omot Sgt. Pepper's od Beatlesa. Materijal 1968. godine prvo objavljuje izdavač Verve Records, a godine 1986. izlazi reizdanje od izdavačke kuće Rykodisc gdje se dodatno ubacuju dionice s basom i udaraljkama. Na albumu se nalazi 19 pjesama i sve ih je napisao Frank Zappa, koji je ujedno i njihov producent.
Lumpy Gravy prvi je solo album Frank Zappe koji izlazi 1968. godine. Ideja za album nastala je 1966. godine, kada producent Nick Venet ponudi Zappi priliku da snimi album s orkestralnom glazbom. Mada album potpisuje sam, ipak se na njemu pojavljuju neki od članova sastava The Mothers of Invention, kao prateći glasovi ili kao članovi orkestra. Zappa je s ovim albumom napravio jedan ozbiljan pokušaj istraživanja u kojem pokušava primijeniti modernu klasičnu glazbu od Stravinskog, Varèsea i ostali glazbenika klasične glazbe u okvire rock and rolla.
Cruising with Ruben & the Jets četvrti je Zappin album sa sastavom The Mothers of Invention, koji je objavljen 2. prosinca 1968. godine. Na njemu prezentiraju doo-wop stil glazbe i popularni blues 1950-ih i 1960-ih, koji je jako je dobro prihvaćen kod publike. Međutim mnogi slušatelji i kritičari nisu bili sigurni da li je materijal na albumu satira ili posveta. Zappa je tada izjavio da je album bio zamišljen na način kako je Stravinski skladao skladbe u svom neo-klasičnom periodu; "Ako je mogao uzeti obrasce i klišee iz klasične ere, zašto ne bi mogao i ja učiniti to isto s doo-wopom u pedesetima". Na albumu se nalazi 13 pjesama i sve ih je producirao Frank Zappa.
Uncle Meat je dugo odgađan Zappin album, koji je napravljen za istoimeni film a izlazi 1969. godine. Zappa je skladbe pisao u studiju. Dok je ekipa snimala jedan dio, Zappa je drugi pisao u kontrolnoj sobi. Skladba "King Kong" obrađena je od raznih studijskih i uživo verzija. Zappa je redovito počeo snimati svoje koncerte i insistirao je na preciznom mjerenju trajanja skladbi, kako bi kasnije produkcijom u studiju moga vrijeme povećati ili obratno. Kasnije je te snimke koristi u mnogim novim skladba, bez obzira na njihov tempo ili trajanje. Zappa je također razvio jedan kompozicijski pristup koji je nazvao "konceptualni kontinuitet, što znači da je bilo koji album ili projekt dio većeg projekta. U studiju im se pridružuju profesionalni glazbenik Ruth Komnoff (marimba i vibrafon) i Nelcy Walker (vokal, sopran) ali odlaze iz sastava odmah po završetku snimanja. Album izlazi kao dvostruko vinili izdanje i na njemu se nalazi ukupno 28 skladbi. Isti izlazi u reizdanju 1987. godine kao dvostruki CD, na kojemu se nalazi nekoliko novih skladbi. Isto imeni film nikad nije snimljen.
Tijekom kasnih 1960-ih, Zappa nastavlja razvijati svoju poslovnu karijeru. Zajedno s Herbom Cohenom osniva izdavačke kuće Bizarre Records i Straight Records, koje su proizašle od Warner Bros Recordsa kao pomoć pri ulaganju i financiranju projekata i povećanju kreativne kontrole. Zappa je producent na dvostrukom studijskom albumu Trout Mask Replica od američkog glazbenika Captaina Beefhearta i objavljuje albume od Alicea Coopera, Wilda Man Fischera, sastava The GTOs, kao i Lenny Bruceovu posljednu izvedbu uživo.
Hot Rats drugi je studijski solo album Franka Zappe, koji izlazi u listopadu 1969. godine. Ovaj Zappin album smatra se jednim od najboljih u njegovoj glazbenoj karijeri. Vrlo je melodičan i ima nekoliko izvrsnih solo dionica, a Zappa uspijeva istraživati i nove oblike suvremenog rocka. Na albumu gostuju mnogi glazbenici, Captain Beefheart, Don "Sugarcane" Harris, Jean Luc Ponty, John Guerin, PauI Humphrey i drugi. Zappa je producent, skladatelj i aranžer materijala na albumu. Primarni instrument u svim skladbama je gitara. U skladbama "Willie The Pimp", "Son of Mr. Green Genes" i "The Gumbo Variations" izvodi izvrsne i vrlo moćne solo dionice na gitari. Izdavačka kuća Rykodisc 1987. godine izdaje reizdanje albuma na CD-u.
Burnt Weeny Sandwich ponovo izdaje sa sastavom The Mothers of Invention. Album u veljači 1970. godini objavljuje diskografska kuća Rykodisc. Glavnu ulogu uz Zappu na albumu je imao i svestrani Ian Underwood, koji ima značajan doprinos na materijalu. Album sadrži 9 pjesama a njihov producent je Frank Zappa. Prije nego je album snimljen, Zappa je imao u svom pretečem sastavu 9 članova koji su honorar primali svirali ili ne. Krajem 1969. godine Zappa je raspustio sastav. Kao glavni razlog tome Zappa je često navodio financijske probleme ali također i nemar od pojedinih članova sastava. Kasnije su neki članovi ponovno surađivali sa Zappom. Većina skladbi koje su zajedno snimili objavljene su na albumima Burnt Weeny Sandwich i Weasels Ripped My Flesh.
Weasels Ripped My Flesh izlazi 10. kolovoza 1970, a objavljuje ga izdavačka kuća Rykodisc. To je posljednji Zappin album sa sastavom The Mothers of Invention, nakon njega dolazi do prekida suradnje. Kasnije se još koji put sastaju na nekim uživo izvedbama i 1975. godine snimaju zadnji album. Album Weasels Ripped My Flesh kompilacija je već objavljenih skladbi i uživo snimki od sastava koji se već raspao. Album se inače smatra drugim dijelom albuma Burnt Weeny Sandwich. Weasels Ripped My Flesh pisan je uglavnom za osjećajne improvizacije koje najbolje dolaze do izražaja upravo u rocku i jazzu. Na albumu se nalazi 11 pjesama a neke od njih su u uživo izvedbi. Zappa je autor i producent većine njih.
Chunga's Revenge je Frank Zappin album objavljen 23. listopada 1970 godine od izdavačke kuće Rykodisc. Album predstavlja određenu promjenu pa tako na njemu nema podrugljivih političkih komentara što je bio slučaj sa sastavom The Mothers of Invention. Album izlazi kao dvostruko izdanje i njegov materijal najavljuje soundtrack za sljedeći Zappin film 200 Motels iz 1971. godine, kojeg izdaje kompanija United Artist i već na samom početku ne dobiva dobre ocjene od kritičara. Na filmu između ostalih sudjeluju i The Mothersi, The Royal Philharmonic Orchestar, Ringo Starr, Theodore Bikel i Keith Moon. Režiseri su bili Zappa i Tony Palmer, a sniman je u studiju 'Pinewood', izvan Londona. Bilo je puno napetosti između Zappe, aktera i članova osoblja, pa su neki otišli i prije nego se film počeo snimati, a Palmer je pokušao učiniti da se njegovo ime ukloni iz filma. Film se bavi pričom o lošem život na putu prema rock glazbeniku.
Fillmore East - June 1971 Zappin je uživo album kojeg snima zajedno sa sastavom The Mothers of Invention, a u kolovozu 1971. godine objavljuje ga izdavačka kuća Rykodisc. Nije bio dobro prihvaćen i dobio je niz loših kritika. Zappa je autor svih skladbi osim "Happy Together", koju potpisuju Gary Bonner i Alan Gordon. U svibnju te godine na jednom od svojih zadnjih koncerata u njujorškoj dvorani 'Fillmore East', nastupa zajedno s Johnom Lennonom i Yoko Ono. Taj njihov nastup zabilježen je na Lennonovom albumu Some Time in New York City. Inače 1971. godinu, Zappa nepamti baš po dobru. 4. prosinca (kasnije datum Frankove smrti) vatra im je uništila svu opremu dok su svirali u 'Montreuxu'. Taj je događaj kasnije opisan u legendarnoj skladbi "Smoke on the Water" od hard rock sastava Deep Purple. Nakon toga Zappa doživljava nesreću kada bude gurnut s bine, kada tom prilikom ozljeđuje vrat i kičmu pa jedno određeno vrijeme provodi u invalidskim kolicima, a i glasnice su mu trajno oštećene što će mu umanjiti vokalne sposobnosti.
200 Motels dvostruko je Zappino izdanje na kojemu se nalazi filmska glazba s istoimenog filma, a u listopadu 1971. godine objavljuje ga izdavačka kuća 'Rykodisc'. Film nikada nije objavljen, a Zappa se ubrzo nakon toga vratio glazbi i njezinom stvaranju. Na tom filmskom materijalu Zappa okuplja jaku ekipu, pa tako na 39 skladbi sudjeluje više od 15 glazbenika a neki od njih su: Jimmy Carl Black (Vokal), Howard Kaylan (Vokal), Aynsley Dunbar (bubnjevi), Ian Underwood (klavijature) i mnogi drugi.
Nakon albuma 200 Motels sastav je otišao na turneju što je rezultiralo s dva uživo albuma; Fillmore East - June 1971 i Just Another Band From L.A. Na drugom albumu nalazi se skladba "Billy the Mountain", u trajanju preko 24 minute, koja se često izvodila u kazališnim predstavama.
Just Another Band from L.A. drugi je uživo album Franka Zappe i sastava The Mothers of Invention, koji izlazi u travnju 1972. godine, a objavljuje ga diskografska kuća 'Rykodisc'. Na njemu se nalazi 5 skladbi, a jedna od njih je obrada mini - opere Billy the Mountain. Ovaj album također nije dobio dobre kritike. Poslije toga Zappa i  Mothersi se razilaze. Više ne snimaju zajedno, mada često nastupaju po raznim koncertima.
Tijekom 1972. godine Zappa provodi vrijeme razvijajući nove vrste 'big bandova' s kojima svira jazz. Okuplja najbolje glazbenike zapadne obale i s njima snima dva jazz albuma, Waka/Jawaka i The Grand Wazoo. Zappa na albumu Waka/Jawaka okuplja sjajnu ekipu glazbenika, pa tako između ostalih nastupaju i bivši članovi sastava The Mothers of Invention, Jeff Simsons i George Duke. Materijal je rađen u jazz stilu. Okupljeni glazbenici nastavljaju i dalje snimati pa u istom sastavu (u međuvremenu promijenili ime u 'Mothers'), osim Jeffa Simsonsa snimaju sljedeći album The Grand Wazoo. Album Waka/Jawaka nanovo je objavljen 1988. godine na CD-u od izdavačke kuće 'Rykodisc'. Pošto je Zappa bio poznat po tome da kada jednom okupi glazbenu ekipu s njom nastavlja raditi i dalje, ta suradnja je ostvarena i na albumu The Grand Wazoo pa tako svi osim Jeff Simsonsa snimaju materijal za ovaj album.
Zappa ne ostaje dugo u jazz vodama i već 1973. godine objavljuje album Over-Nite Sensation  s kojim najavljuje prekretnicu u svom budućem radu. Na albumu sudjeluje više od deset izvrsnih glazbenika koji izvode kombinaciju jazza, swinga i bogate vokalne dionice. Virtouz na udaraljkama Ruth Underwood, violinist Jean-Luc Ponty i klavijaturista George Duke, dolaze do velikog izražaja na ovom projektu. Iste godine Zappa je producent na albumu For Real, od satava 'Ruben and the Jets', u kojemu sviraju bivši članovi The Mothers of Invention, Jim Motorhead Sterwood i Tory Duran.
1973. godine diskografske kuće Bizarre i Straight prestaju s radom, a Zappa zajedno s Cohenom osniva vlastitu izdavačku kuću pod imenom 'DiscReet Records', preko koje materijal distribuira za ' Warner Bros.. U prvoj polovici 1970-ih, Zappa ostvaruje odličnu proizvodnju, uključujući i svoj solo album Apostrophe (') koji je objavljen 22. travnja 1974 godine. To je prvi Zappin materijal koji je snimljen u stereo i kvadrofonik formatu. Naslovna pjesma "Don’t Eat the Yellow Snow", dovodi ih prvi put na 'Billboardovu' Top ljestvicu, gdje zauzima #86, dok se album zadržava 43 tjedna na Top ljestvici i 1976. godine dolazi #10. Na albumu također sudjeluju izvrsni glazbenici, bivši i aktualni članovi sastava Mothersa . Nakon izlaska albuma Apostrophe ('), iste godine okuplja Motherse i objavljuje uživo album Roxy & Elsewhere. Album je sniman s istom postavom kao i na koncertima 1973./'74. godine, s odličnim uživo verzijama skladbi "Cheepnis", "Son of Orange County" i "Penguin in Bondage".
One Size Fits All posljednji je album kojeg 1975. godine zajedno snimaju Frank Zappa i sastav The Mothers of Invention, a objavljuje ga diskografska kuća 'Rykodisc'. Album je sniman u posebnoj četvero-kanalnoj kvadrofinik verziji, ali kao takav nikada nije objavljen. Između ostalog na materijalu se našao jedan televizijski nastup uživo i koncertna premijera s prethodnog albuma u Helsinkiju. Dvije skladbe izvodi Johnny "Guitar" Watson, čiji je Zappa veliki obožavatelj. 1975. godine, pridružuje mu se na turneji američki glazbenik Captain Beefheart (rođen 15. siječnja 1941., punim imenom Don Glen Vliet, američki glazbenik i vizualni umjetnik, Glendale, California) koji ujedno izvodi vokale na albumu Bongo Fury. Beefheart prihvaća Zappin poziv i pridružuje mu se na turneji gdje snimaju materijal za album. Album je sniman na koncertima u dvorani "Armadillo World Headquarters" u Austinu i Teksasu. Osim tog materijala na albumu se nalaze i dvije studijske pjesme, "200 Years Old" i "Cucamonga".
Suradnja Zappe i menadžera Herba Cohena završila je 1976. godine. Razlaz je bio razdražljive naravi i završio je aferom u kojoj je Zappa tužio Cohena radi snimanja materijala koji nije bio dodijeljen od 'DiscReet Recordsa' i potpisivanja dokumenata koje Zappa ne odobri. Cohen je uzvratio protutužbom za povrat sredstava, a tom prilikom Zappi je zamrznuta imovina. Cohen je dobio sud jer je sudjelovao u potipsivanju za MGM i otkrivanju ranih snimki Mothersa. Zappa je tijekom suđenja spriječio da se njegov ranije snimljen materijal koristi i nastavi snimati. Nakon završetka suđenja uzima svoje osobne rock orijentirane master kopije za studijski album Zoot Allures i odnosi ih izravno u izdavačku kuću 'Warner Bros.'.
Zoot Allures Zappin je hard rock album iz 1976. godine, kojeg objavljuje izdavačka kuća 'Warner Bros.' Album izlazi kao dvostruko LP izdanje. Na materijalu najviše do izražaja dolazi izvedba Terrya Bozzia na bubnjevima i udaraljkama.
Zappa zajedno sa sastavom, Ruthom Underwoodom i puhačkom sekcijom nastupa tijekom Božića u New Yorku, a snimke su objavljene na uživo albumu Zappa in New York iz 1978. godine od izdavača 'Warner Bros.' Materija sadrži miksane instrumentale kao što je "The Black Page" i šaljive skladbe poput "Titties and Beer". Prethodne kompozicije originalno pisane za bubnjeve i ritam sekciju, a naknadno obrađene za veće sastave, radikalno su promijenjene u tempu, vremenu i skraćenom aranžmanu.
Zappa in New York sadrži skladbu o seksualnom zločincu Michaelu H. Kenyonu, "The Illinois Enema Bandit", koja počinje pričanjem Dona Pardoa. Poput mnogih skladbi na albumu i ova sadrži brojne seksualne izvore , koji su izazvali mnoge kritike zbog uvredljivog sadržaja.
Ovaj album dio je kolekcije nakon razlaza Zappe i Warner Brothers kompanije, što je rezultiralo s tri sjajna instrumentalna albuma Studio Tan (1978.), Sleep Dirt (1979.) i Orchestral Favorites (1979.)
Novu dimenziju sviranja gitare Zappa je najavio s albumom iz 1979. godine, Sheik Yerbouti, kojeg objavljuje njegova vlastita izdavačka kuća 'Zappa Records'. Ovim albumom Zappa je zabilježio najbolju prodaju do tada. To je dvostruki vinilin album koji je sniman tijekom 1978. i 1979. godine, i njegov prvi album nakon razlaza s izdavačkom kućom Warner Bros Records. Skladba "Dancin' Fool" nominirana je za nagradu Grammy i bila je dugo hit u disco klubovima. Iste godine objavljuje album Orchestral Favorites koji snima s Abnuceals Emuukha Electric Symphony Orchestra. Sheik Yerbouti prezentira prekretnicu u Zappinoj glazbenoj karijeri gdje se na brojnim skladbama čuje njegov novi stil sviranja gitare.
Joe's Garage trostruki je Zappin LP, kojeg 1979. godine objavljuje u svojoj izdavačkoj kući 'Zappa Records'. Rock opera sadrži tri čina. Značaj doprinos na materijalu ima pjevač i gitarist Ike Willis, koji je glas dao liku pod imenom 'Joe'. Album sadrži rock skladbe kao što su "Catholic Girls" (kontroverzija na "Jewish Princess"), "Lucille Has Messed My Mind Up" i naslovnu pjesmu. Također sadrži i jednu od Zappinih najpoznatijih gitarskih skladbi "Watermelon in Easter Hay".
Početkom 1980-ih, Zappina glazba postaje više politički orijentirana. Album Tinsel Town Rebellion dvostruko je izdanje kojeg Zappa prvi puta objavljuje u izdavačkoj kući 'Barking Pumpkin Records', izlazi 11. svibnja 1981. godine. Materijal sadrži skladbe s tuneje iz 1979. i 1980. godine, kao i studijske snimke. Album je miks Zappinih kompliciranih instrumentala i njegovih govora koje je koristio u kompozicijskim tehnikama autora poput Arnolda Schoenberga i Albana Berga. Kasnije izlazi reizdanje na CD-u od izdavačke kuće 'Rykodisc'. Inače albumi Tinsel Town Rebellion i You Are What You Is, prate rađanje i rast fundamentalista. Zappa uz mnoge glazbenike na projektu tada prvi puta angažira vrhunskog američkog gitaristu Steve Vaia.
Shut Up 'n Play Yer Guitar Zappa s ovim trostrukim vinilinim albumom koji izdaje istog datuma 11. svibnja 1981. kao i album Tinsel Town Rebellion, dokazuje da je sviranje gitare jedinstveno. Na albumu se nalazi materijal koji je sniman uživo u veljači 1976. i prosincu 1980. Zadnja skladba na albumu "Canard du Jour" studijski je snimak iz 1973., duet na kojem Zappa svira električni bouzouki (buzuki), a Jean-Luc Ponty bariton violinu. Album izlazi 1981. a reizdanje od izdavačke kuće "Rykodisc", izlazi 1986. kao dvostruko CD izdanje i ponovo 1995. kao trostruko box pakovanje. Frank Zappa se poslu posvećuje u cijelosti, pa tako zaboravlja da ima obitelj. Moon Unit Zappa govori kako je u kući bilo svega ali je postojalo i jedno pravilo koje je postavio Frank Zappa: "Ako kuća gori, ugasi vatru sam, ali ni za živu glavu ne ometaj tatu u studiju". To je natjeralo Moon Unit da napiše hit "Valley Girl" da bi se barem na taj način mogla družiti s ocem. Pjesma se nalazi na albumu Ship Arriving Too Late to Save a Drowning Witch koji je izašao u svibnju 1982. a digitaliziran 1991. 1983. izdaje album The Man From Utopia na kojem opet uz mnoge glazbenike sudjeluje Steve Vai na gitarama, Ike Willis vokal i drugi. Iste godine izdaje album Baby Snakes na kojem se nalaze pjesme iz Zappinog filma, koji nije nikada objavljen. Slijedi London Symphony Orchestra, Vol. 1 koji izlazi 9. lipnja 1983. Godine 1984. u kolovozu izdaje album Boulez Conducts Zappa: The Perfect Stranger, a iste godine u mjesecu listopadu objavljuje rock album Them or Us, na njemu uz ostale glazbenike sudjeluje u izvedbi vokala njegova kćerka Moon Unit Zappa a gitare izvodi Steve Vai. U prosincu izdaje trostruki LP Thing-Fish koji kasnije izdavačka kuća Rykodisc digitalizira i izdaje na dvostrukom CD-u. Inače bio je to "Broadwayski mjuzikl" o AIDS-u, homofobiji i rasizmu. U studenome mjesecu opet radi jedinstvenu stvar pa tako djela talijanskog skladatelja Francesco Zappe koji je živio od 1763. do 1788. objavljuje na rock albumu Francesco Zappa. 1985. objavljuje prvi box set The Old Masters Box na kojem se nalazi pet albuma (Freak Out!, Absolutely Free, We're Only in It for the Money, Lumpy Gravy i Cruising with Ruben & the Jets). U mjesecu studenom iste godine izdaje Frank Zappa Meets the Mothers of Prevention u dvije verzije Američkoj i Europskoj.
Does Humor Belong in Music? je album uživo Frank Zappe koji izlazi u siječnju  1986. Na njemu vokale izvodi Ike Willis a prvu gitaru u pjesmi "Whipping Post" svira njegov sin Dweezil Zappa. U mjesecu studenome 1986. izdaje box set koji se sastoji od 7 albuma (Uncle Meat, Hot Rats, Burnt Weeny Sandwich, Weasels Ripped My Flesh, Chunga's Revenge, Fillmore East - June 1971 i Just Another Band from L.A.). Iste godine istog mjeseca izlazi album Jazz from Hell na kojem je instrumentalna glazba bez teksta napravljena na synclavieru (kompjutorske klavijature). 1987. u mjesecu rujnu izlazi album London Symphony Orchestra, Vol. 2 koji je nastavak albuma iz 1983. London Symphony Orchestra, Vol. 1. U prosincu izlazi novo box set izdanje The Old Masters Box Three na kojem se nalazi 8 albuma (Waka/Jawaka, The Grand Wazoo, Over-Nite Sensation, Apostrophe ('), Roxy & Elsewhere, One Size Fits All, Bongo Fury i Zoot Allures).
"Guitar album" izlazi u travnju 1988. i dokazuje da je Zappino sviranje gitare jedinstveno. Inače to je nastavak albuma Shut Up 'n Play Yer Guitar iz 1981. Imao je šest Grammy nominacija za najbolji rock instrumental. U mjesecu svibnju i studenom izdaje dva albuma uživo You Can't Do That on Stage Anymore, Vol. 1 i You Can't Do That on Stage Anymore, Vol. 2. 14. listopada izlazi album uživo Broadway the Hard Way. You Can't Do That on Stage Anymore, Vol. 3 Frank Zappin je album, remek djelo, koje izlazi u studenom 1989. Dvostruki CD disk na kojem sudjeluje 40 vrhunskih glazbenika. To je i zadnji album koji izdaje u tom desetljeću.
U studenom 1991. njegova kćerka Moon Unit Zappa objavljuje da Zappa boluje od tumora prostate. Osoba s nevjerojatnim opusom od sedamdesetak snimljenih albuma autorske glazbe (od kojih su mnogi dvostruki i trostruki) i tridesetak godina rada polako se bliži kraju svoga životnog puta.
The Best Band You Never Heard in Your Life dvostruki je album uživo koji je izašao u travnju 1991. godine. Album je jedan od tri na kojima se nalazi materijal sa svjetske turneje iz 1988. Pored njega tu su još albumi Broadway the Hard Way i Jazz Noise Here. Na ovome albumu nalazi se skladba "Stairway to Heaven" od legendarnog sastava Led Zeppelin. Imao je veliku popularnost u Češkoj gdje je dugo glasio za heroja kulturnog podzemlja. 1991. godine objavio je da će se kandidirati na narednim predsjedničkim izborima 1992. i odmah dobiva par prijetnji smrću.
U lipnju iste godine slijedi četvrti uživo nastavak You Can't Do That on Stage Anymore, Vol. 4, na kojemu se nalazi materijal sniman 1969. i 1988., a istog mjeseca izlazi dvostruki uživo album sa svjetske tuneje Broadway the Hard Way. Album prvo izlazi s 9 pjesama na vinyl izdanju od izdavačke kuće "Barking Pumpkin ", a poslije toga izlazi sa 17 pjesama na CD-u, od izdavačke kuće "Rykodisc". Sadrži veliki broj jazz skladbi, neke od njih su "Stolen Moments" od Oliver Nelsona, "Murder by Numbers" od sastava The Police (koju izvodi Sting). Tu je još i skladba "Outside Now" s albuma Joe's Garage. The Best Band You Never Heard in Your Life izlazi 1991., a još je jedan album na kojemu se nalazi materijal s truneje iz 1988. Na ovome albumu nalazi se skladba "Stairway to Heaven" od legendarnog sastava Led Zeppelin. Sljedeći mjesec iste godine izdaje box set od osam diskova Beat the Boots. Set je izašao na formatu kazeti, LP-u i CD-u. Box od 8 diskova sadrži materijal od petnaest godina, od 30. rujna 1967. do 21. svibnja 1982.
Piquantique (snimljeno 1973.)Iduće godine 1992. u mjesecu lipnju slijedi nastavak, pa izdaje isto box set s osam diskova Beat the Boots II, I ovaj je set izašao na svim formatima u tadašnje vrijeme, kazeti, LP-u i CD-u. Zappa je s ova dva box seta ustvari vodio kampanju  protiv ilegalnog snimanja njegovih koncerata.Disconnected Synapses (snimljeno 1970.)
Swiss Cheese/Fire!(2 discs) (snimljeno 1971.)Our Man in Nirvana (snimljeno 1968.)
Conceptual Continuity (snimljeno 1976.)Slijedi nastavak albuma u živo You Can't Do That on Stage Anymore, Vol. 5. Na prvom disku nalazi se materijal sniman s njegovim sastavom The Mothers of Invention iz vremena 1965.-1969., dok drugi disk sadrži materijal s ljetne turneje po Europi iz 1982. I zadnji iz serije You Can't Do That on Stage Anymore, Vol. 6, to je posljednji iz kolekcije od 6 dvostrukih uživo albuma u izvedbi Frank Zappe, koji su snimani u vremenu 1970.-1988. Producent materijala na albumu je Zappa, a izlazi od izdavačke kuće "Rykodisc".
U listopadu 1992. izlazi uživo album Zappe i grupe Mothers of Invention, Playground Psychotics. Album sadrži materijal iz vremena 1970.-1971. dok je Zappa nastupao sa svojim sastavom "The Mothers" i nekoliko skladbi koje su rađene za njegov film 200 Motels. Na njemu se također nalazi nekoliko skladbi koje je Zappa izveo uživo s Johnom Lennonom i Yoko Onom.
U ožujku 1993 izlazi uživo album Ahead of Their Time. Album je sniman u Londonu na koncertu "Royal Festival Hall", 28. listopada 1968. Na koncertu je zajedno sa Zappom svirao i BBC-jev orkestar, BBC Symphony Orchestra.
The Yellow Shark izlazi 2. studenog 1993. Na albumu se nalazi orkestralna glazba koju Zappa izvodi u suradnji s frankfurtskim orkestrom Ensemble Modern. Mjesec dana prije nego li Frank Zappa umre i ostavi svijet bez jednog velikog umjetnika. S 53 godine života napušta svijet kao jedan od najproduktvnijih i najboljih skladatelja dvadesetoga stoljeća. Zappa je na svoje albume volio napisati: "Nikada ne prestajte raditi dok ono za što mislite da je dobro ne bude bolje, a kada bude bolje potrudite se da postane najbolje." Iako su ga mnogi smatrali isuviše otkačenim, čak luđakom koji je „zabrijao“, zanimljivo da Zappa nije svoju inspiraciju pronalazio u drogama ili alkoholu, odnosno razuzdanom rockerskom životu. On je bio obiteljski čovjek, oženjen dvadeset godina istom osobom te otac četvoro djece, koji bi ustajao rano i veći dio dana provodio u studiju
U svibnju 1993. godine Zappa je bio sve slabiji od kemoterapije i sve brže je gubio borbu, dok mu je rak prodirao u kosti, podlegao je bolesti sedam mjeseci kasnije. Zappa je svojim djelom zadužio svijet. Njegovom genijalnom radu mora se još priznati i to da je sve radio s nevjerojatnim smislom za humor. Povijest jednostavno ne može zaobići takvog glazbenika pa mu se mora priznati status vrhunskog majstora za glazbu i velikog skladatelja.
Njegova supruga Gail Zappa poslije njegove smrti vodi zakladu Zappa Family Trust. Sin Dweezil nastavlja svirati gitaru kao studijski gitarista a slavu je stekao kao MTV voditelj. Moon Unit Zappa bavi se pisanjem i glumom, nastupa u mnogim filmovima i serijama ali više kao sporedna glumica. Godine 1995. Zappa je posthumno primljen u Hall of Fame u Clevelandu, a 22. srpnja 1994. asteroid "3834" dobio je ime Zappafrank na spomen i čast Franku Zappi.

Frano Supilo (Cavtat, 30. studenoga 1870. - London, 25. rujna 1917.), bio je hrvatski novinar, političar i publicist. Izabran je u vodstvo Stranke prava 1895. godine. Nakon raskola u stranci istupa protiv Josipa Franka i zagovara „domovinašku“ struju. Pokrenuo je časopis Crvena Hrvatska i bio njegov glavni urednik do 1899. godine. U njemu je razvijao političku ideju sjedinjenja Dalmacije s Hrvatskom i ubrzo uz Antu Trumbića postaje najistaknutiji predstavnik dalmatinskog liberalnog pravaštva.Jedan je od pokretača politike novog kursa i među najzaslužnijim političarima za donošenje Riječke i Zadarske rezolucije. Zajedno sa Svetozarom Pribićevićem 1905. godine osniva Hrvatsko-srpsku koaliciju koja sljedeće godine pobjeđuje na izborima te je Supilo izabran u Hrvatski sabor. Iz stranke je istupio 1909. godine zbog neslaganja s oportunističkim vodstvom. Zbog sukoba s centralističkim koncepcijama većine, 1916. godine napušta Jugoslavenski odbor i samostalno nastavlja akciju za oslobođenje i ujedinjenje južnoslavenskih naroda na federalističkoj osnovi.
Frano Supilo rodio se u Cavtatu 1870. godine u obitelji Ive i Mare (rođ. Guljemović). Podrijetlom je iz težačke obitelji. Školovao se u Dubrovniku i već je kao srednjoškolac sudjelovao u prosvjedima protiv austrijske politike i to prigodom dolaska prijestolonasljednika Rudolfa u Dubrovnik 1885. godine. Zbog toga što je sa svojim školskim drugovima izviždao prijestolonasljednika Rudolfa bilo mu je zabranjeno školovanje u svim školama Austro-Ugarske monarhije. Kasnije je uz dobiveno dopuštenje ipak završio četvrti razred građanske škole no zbog siromaštva nije mogao upisati gimnaziju te su ga roditelji upisali u nižu pomorsku školu u Gružu. Iz te škole bio je izgnan zbog sukoba sa školskim vlastima. Nakon toga upisao se u Poljodjelsku školu. Poljodjelsku je školu završio u Gružu, a nakon toga zaposlio se kao putujući učitelj. U politički život ulazi kao osnivač i glavni urednik dubrovačke Crvene Hrvatske (1890.-1899.), društvenopolitičkoga lista pravaške koncepcije i bori se za sjedinjenje Dalmacije s Hrvatskom. Supilo je odigrao glavnu ulogu u promjeni javnoga mnijenja, što je, u nizu izbora, dovelo do pada talijanaško-srpske koalicije koja je mješavinom izbornih manipulacija, favoritizma bečkoga dvora i paralizom hrvatskih stranaka došla na vlast u dubrovačkoj općini u osamdesetim godinama 19. stoljeća. U vodstvo Stranke prava izabran je 1895. godine. Nakon raskola u stranci istupa protiv Josipa Franka, a od 1900. godine djeluje u Rijeci kao povjerenik dalmatinskih pravaša, nastojeći putem novina koje je uređivao (Novi list, od 1907. godine Riječki novi list) utjecati na hrvatsku politiku, orijentirajući ju prema političkoj suradnji Južnih Slavena i sporazumu s ostalim narodima Austro-Ugarske ugroženim germanizacijom, u skladu s politikom novoga kursa, prema čemu je usmjerio i novoosnovanu Hrvatsku stranku prava.
Uz Trumbića i Josipa Smodlaku jedan je od pokretača politike novog kursa i među najzaslužnijim političarima za donošenje Riječke rezolucije 1905. godine (zapravo je njezin idejni začetnik) i za stvaranje Hrvatsko-srpske koalicije, te za njen dolazak na vlast. Supilova riječka i zagrebačka faza su povjesničarski ozbiljno i nepristrano obrađeni tek u studijama i knjigama koje su se pojavile nakon raspada SFRJ - naime, dotad je to razdoblje njegove djelatnosti šablonski tretirano kao vizionarska aktivnost usmjerena prema žuđenom, i u Jugoslaviji (pogotovo komunističkoj), ozbiljenom snu o stvaranju zajedničke države Hrvata i Srba. Dobar primjer novijega vrjednovanja Supilove političke djelatnosti je niz kraćih tekstova objavljenih u časopisu Kolo, 1998., br. 8. Ukratko - Supilo je od tradicionalne pravaške politike napravio radikalan zaokret u dvjema točkama: ideološkom i pragmatičko-političkom. 
Na idejnom planu, Supilo postaje pristašom omekšanoga jugoslavenskoga unitarizma (zbog čega je, usput, najčešće stigmatiziran, pa i demoniziran u hrvatskim nacionalnim krugovima). Supilovo mišljenje (koje je dijelio i nemali dio ondašnje hrvatske, pa i srpske inteligencije) bijaše da su Hrvati i Srbi (kojima su kasnije pridruženi i Slovenci) jedan troplemeni narod - dakle, ne tri naroda, a kamoli tri nacije, nego jedan jugoslavenski narod s tri imena. Ta, iz suvremenoga motrišta neobična ideja, bila je znakom zakašnjelosti nacionalne kristalizacije kod Hrvata (manjim dijelom i Srba i Slovenaca - o Makedoncima, Bošnjacima - muslimanima i Crnogorcima da se i ne govori), te teritorijalne izmiješanosti Srba i Hrvata, kao i činjenice da su hrvatski i srpski književni jezici izuzetno bliski i međusobno razumljivi na razgovornoj razini. Na praktičnom planu, to je značilo stvaranje Hrvatsko-srpske koalicije, kreacijom koje su Srbi priznati, de facto, kao politički narod u Hrvatskoj - prvi put u povijesti. 
Još su snažniji zaokret označili pregovori koalicije i Supila s mađarskim i talijanskim političarima iz Austro-Ugarske Monarhije. Post festum, taj se potez može označiti kao izuzetno hrabar, inovativan i - potpuno promašen. Supilo je pokušao tradicionalne hrvatske protivnike koji su pretendirali na hrvatske zemlje (talijanske iredentiste i mađarske nacionaliste), koristeći njihovo privremeno zaoštravanje s Bečkim dvorom, pretvoriti u hrvatske saveznike u borbi za opću demokratizaciju monarhije u kojoj bi - takvo je bilo njegovo mišljenje - svi narodi bili dobitnici. No pogriješio je u procjeni: talijanski i mađarski imperijalizam bio je tako duboko ukorijenjen u svijest nacionalnih elita tih naroda da su bili potrebni svjetski ratovi da ih sruše kao realnu prijetnju.
Glede srpskoga nacionalizma, Supilo nije u tom razdoblju realistično ocijenio tvrdokornost i nepopustljivost srpskih teritorijalnih pretenzija na praktički cijelu Bosnu i Hercegovinu i Hrvatsku. Na naknadnim izborima 1906. godine, na kojima je pobijedila Koalicija, Supilo je bio izabran za zastupnika u Hrvatskom saboru i postao vodeća osoba Koalicije. Kada je ugarski parlament u proljeće 1907. godine izglasao Željezničarsku pragmatiku, kojom se mađarski jezik ozakonjuje kao službeni jezik na željeznicama u Hrvatskoj, Supilo predvodi hrvatsku oporbu u ugarskom parlamentu u akcijama opstruiranja i vodi oštru kampanju protiv mađaronskoga bana Pavla Raucha te pokreće temeljna ustavna pitanja o položaju Hrvatske. Njegov radikalni stav dovodi ga u sukob s vodstvom Koalicije, koja je bila za oprezniju politiku, kako ne bi izgubila mogućnost vraćanja na vlast. 
Supilo je nastojao da Hrvatska svojom politikom stane na čelo Južnih Slavena Austro-Ugarske u borbi za njihovo ujedinjenje - dok je srpski dio Koalicije, a i dio nagodbenjački nastrojenih hrvatskih članova, bio za usklađivanje hrvatske politike s onom kraljevine Srbije, što je u praksi značilo pretvaranje Hrvatske u srbijanski politički prirepak. U vrijeme veleizdajničkog procesa, 1909. godine, političkoga procesa srpskim javnim djelatnicima u Monarhiji, koji je inicirao Bečki dvor s ciljem reteriranja aneksijske krize oko Bosne i Hercegovine 1908. godine, Supilo se zalaže za odlučnu potporu Hrvata ugroženim Srbima, kako bi se sačuvala hrvatsko-srpska sloga, na načelima dogovorenima u Riječkoj i Zadarskoj rezoluciji.
Njegov stav izaziva oštru reakciju austrijskih krugova i oni na Friedjungovom procesu, koji je pokrenula Koalicija, nastoje Supila kompromitirati i politički onemogućiti. Tako je u centru Zagreba 1909. godine jedna grupa frankovaca toljagama pretukla Supila, Pribićevića, Banjanina i novinara Budisavljevića. Srbobran je za to optužio Frankovu legiju i policiju, koji su, po njima, odlično surađivali, s ciljem izazivanja nereda zbog uvođenja izvanrednih mjera u Hrvatskoj.  Iako su klevete, iznijete protiv njega, bile na procesu raskrinkane, Supilo je istupio iz Koalicije kako bi olakšao njen položaj; Koalicija je zatim pristala na kompromisno rješenje procesa, što je dovelo do pada bana Raucha, ali i do pakta Koalicije s novoimenovanim banom Nikolom Tomašićem. Koalicija je od tada, pa do raspada monarhije i stvaranje Kraljevstva Srba, Hrvata i Slovenaca (1918.), svedena na oruđe u rukama najutjecajnijeg i najagilnijeg hrvatskog pragmatičkog političara u to doba, unitaristički nastrojenoga Svetozara Pribićevića, kojem je primarni cilj bio čekanje raspada KuK Monarhije i ujedinjenje sa Srbijom pod svaku cijenu. Supilo je osuđivao oportunističku politiku vodstva Koalicije jer je smatrao da ona kompromitira Hrvatsku i onemogućuje joj da u borbi za ujedinjenje postane ravnopravan čimbenik sa Srbijom. U tom je bio posve u pravu - no, cilj Pribićevića i nije bio da Hrvatska bude ikakav, a kamoli ravnopravan čimbenik u budućoj zamišljenoj južnoslavenskoj državi.
Prebjegavši nakon Sarajevskoga atentata u Italiju, Supilo pokreće, zajedno s Trumbićem i Meštrovićem, akciju za oslobođenje Hrvata, Srba i Slovenaca od Austro-Ugarske i njihovo ujedinjenje sa Srbijom i Crnom Gorom te sudjeluje u pokretanju Jugoslavenskog odbora. On nastoji pridobiti vlade sila Trojnog sporazuma za stvaranje jugoslavenske države, koja bi imala obuhvatiti sve krajeve nastanjene južnim Slavenima. Na svojim misijama u Bordeauxu, Londonu i Petrogradu 1914.-1915. Supilo ustaje protiv imperijalističkih težnji Italije na Jadranu i zalaže se za kompromisno rješenje jadranskog pitanja. Otkrivši tajne pregovore što su ih Centralne sile vodile s Italijom poveo je snažnu akciju protiv žrtvovanja hrvatskih i slovenskih krajeva na Jadranu Italiji. Supilo se zalagao za demokratski način ujedinjenja južno-slavenskih naroda i za njihovu nacionalnu ravnopravnost te je predlagao uvođenje federativnoga uređenja u budućoj jugoslavenskoj državi. Zbog svojih gledišta došao je u sukob s tadašnjim srbijanskim predsjednikom vlade Nikolom Pašićem, glavnim realpolitičkim protagonistom zamisli Velike Srbije, a i s kompromiserskom i politički nezrelom većinom u Jugoslavenskom odboru. Istupivši zbog toga iz Odbora (5. lipnja 1916. godine, obrazloživši svoj postupak Izjavom) Supilo je u svom daljnjem radu nastojao zainteresirati sile Antante za položaj Hrvata i za cjelovito rješenje jugoslavenskog pitanja na temelju nacionalne ravnopravnosti (poznate su njegove predstavke i memorandumi britanskim, talijanskim i ruskim političarima Greyu, Sonninu i Sazonovu).
Težak i besperspektivan položaj u kojem se Hrvatska našla, u kolonijalističkim makinacijama i tajnim planovima (Londonski sporazum) već podijeljena između talijanskoga i srpskog imperijalizma, bio je prevelik teret za Supila koji je doživio živčani slom i kasnije umro u londonskoj umobolnici, od moždane kapi, 25. rujna 1917. godine. Nakon što je urna s njegovim pepelom ostala nekoliko godina zaboravljena u londonskome krematoriju, preuzeo ju je njegov prijatelj, bankar Pavle Mitrović. Kod njega je ostala do 1927. godine, kada je, parobrodom Srđ, prenesena od Londona do Sušaka i gdje je bila svečano izložena na odru 29. prosinca a potom je parobrodom Zagreb prenijeta u Dubrovnik gdje je pohranjena u gradskoj vijećnici.
Po mnogim pokazateljima Frano Supilo je, uz Stjepana Radića, najtragičnija osoba novije hrvatske politike. Supilo kao publicist jedno je od najbritkijih i najčitkijih hrvatskih političkih pera, autor začuđujuće modernosti opasaka i ideja (izuzmu li se za njegovo doba karakteristične jugoslavenske omame). Pridonio je modernizaciji političkih shvaćanja u Hrvatskoj te je snažno djelovao na suvremenike, ostavivši jedan od najjačih političkih tragova u hrvatskoj novijoj političkoj povijesti. Suvremena hrvatska povjesnica uglavnom dijeli njegovu aktivnost na tri razdoblja: u prvom je kao urednik Crvene Hrvatske maestralno raskrinkao velikosrpski imperijalizam; u drugom je glavnim protagonistom Hrvatsko-srpske koalicije, dok je u trećem usamljeni i izolirani borac za Hrvatsku, nemoćan u bitci protiv imperijalnih kombinacija koje su se plele u Europi i inercije Jugoslavenskoga odbora. Samo je prvo Supilovo razdoblje dobilo visoku ocjenu, dok se njegova aktivnost u Koaliciji smatra povijesnim promašajem, a treće razdoblje očajničkom i na poraz osuđenom borbom, epitomiziranom u poznatom Krležinom stihu iz Balada Petrice Kerempuha koji referencira "Sopilovog Frana, kem serce pregrizla horvacka je rana". Vjerojatno najpregnatniji komentar o tragizmu Supilova političkoga djelovanja je utjelovljen u Machiavellijevoj metafori da naoružani proroci uspijevaju, a nenaoružani propadaju: Supilo je bio, kao predstavnik hrvatskoga naroda u teško i krajnje neizvjesno doba, nenaoružani prorok, i u toj činjenici leži uzrok njegova pada i propasti.
Svaki političar mora imati tri stvari: debelu kožu, dobar želudac i čistu savijest.
Proces Friedjung-"Reichpost" i hrvatsko-srpske koalicije. Otvoreno pismo Frana Supila, narodnog zastupnika delničko-čabarskog kotara, svojim izbornicima, Tisak Riečke Dioničke tiskare, Rieka, 1910.
Supilova pisma Ferrerovima: prilozi našoj suvremenoj političkoj povijesti, Hrvatska revija, Buenos Aires, 1957., (prir. Bogdan Radica)
Pisma i memorandumi Frana Supila: (1914-1917), Izd. ustanova Nauč. Delo, Beograd, 1967. (prir. Dragovan Šepić)
Izabrani politički spisi, Golden Marketing-Narodne novine, Zagreb, 2000. (izbor i uvodna studija, Ivo Petrinović)
Neven Šantić, Frano Supilo - Reformator hrvatskog novinarstva, Novi list, 1. siječnja 2011.
Jesu li naši masoni dugotrajniji ili utjecajniji?, Milan Jajčinović, vecernji.hr
Franz Ferdinand je škotski rock sastav, nazvan po austrijskom nadvojvodi Franji Ferdinandu. Članovi sastava su: Alex Kapranos (prvi vokal i električna gitara), Bob Hardy (bas-gitara), Nick McCarthy (ritam gitara, klavijature i prateći vokali) i Paul Thomson (bubnjevi, udaraljke i prateći vokali).
Prvi uspjeh postigli su kad im je drugi singl dospio na 3. mjesto britanske top-ljestvice, nakon čega slijedi njihov album-prvijenac Franz Ferdinand, koji nakon objavljivanja također zauzima 3. mjesto britanske top-ljestvice debi-albuma. Sastav 2004. godine osvaja nagradu Mercury Music Prize, a 2005. dvije nagrade BRIT Awards u kategorijama za najbolji britanski sastav i najboljeg britanskog izvođača. Glazbeni časopis 'NME' proglašava istoimeni album-prvijenac Franz Ferdinand albumom godine. Tri skladbe s tog albuma – "Take Me Out", "The Dark of the Matinée" i "This Fire" – dospjele su među top deset singlova.
Sastav je 4. srpnja 2006. nastupio u Hrvatskoj, na zagrebačkoj Šalati i 24. lipnja 2009. na Otoku mladosti (Jarun).
Članovi sastava 'Franz Ferdinand' tijekom 1990-ih svirali su po raznim sastavima, uključujući 'The Karelia', 'Yummy Fur', '10p Invaders' i 'Embryo'. Alex Kapranos i Paul Thomson svirali su zajedno u sastavu 'Yummy Fur' i bili su tim koji je pisao skladbe. U to vrijeme, Kapranos je počeo proučavati njihovog prijatelja Boba Hardya kako svira bas-gitaru. Također se sastao sa svojim starim prijateljem Nickom McCarthyem, koji se vratio u Škotsku, nakon što je studirao jazz bas u Njemačkoj.
U svibnju 2003. godine, sastav potpisuje ugovor sa izdavačkom kućom 'Domino Records'. Imali su već objavljen jedan EP, kojeg su izdali sami, međutim naknadno je nanovo objavljen 2003. godine, od strane 'Domino Recordsa' pod nazivom Darts of Pleasure. Dizajn omota radio je Thomson, a album se našao na #43 britanske Top ljestvice. Sastav je dobio nagradu "Phillip Hall Radar Award", koja im je dodjeljena od strane 'NME Awardsa' 2004. godine.
Kasne 2001., pjevač i gitarist Alex Kapranos te basist Robert Hardy počeli su svirati zajedno u Glasgowu. Nakon što im se pridružio klavijaturist Nicholas McCarthy, a kasnije i bubnjar Paul Thomson, počeli su kao sastav svirati u napuštenom skladištu u Gorbalsu koje su nazvali "Chateau" (franc. Dvorac). Tamo su također održavali happeninge u kojima su kombinirali umjetnost i glazbu; Hardy je u to vrijeme studirao slikarstvo na glasgowskoj umjetničkoj akademiji. Kad je lokalna policija zabranila održavanje takvih nastupa, sastav je pronašao napuštenu viktorijansku sudnicu i nastavio s istim ondje.
Dotad su već napravili dovoljno pjesama za jedno EP izdanje, koje su namjeravali izdati samostalno, no kako se glas o novom sastavu vrlo brzo širio, izdavačka kuća Domino ponudila im je ugovor za izdavanje EP albuma pod nazivom Darts of Pleasure, koji je tako izdan u drugoj polovici 2003. godine. Reputacija sastava je rasla dok su nastupali uz Hot Hot Heat i grupu Interpol, te osvojili nagradu Phillip Hall Radar Award na dodjeli nagrada časopisa NME. Sastav krasi skromnost utoliko što su odbili ugovor sa Sony records. I drugi album izdali su za Domino records. Prošle godine, sastav je odbio 50 milijuna eura za korištenje jedne njihove pjesme u reklamnom spotu.
Sastav zajedno sa producentom Toreom Johanssonom odlazi u 'Gula Studijo', koji se nalazi u Malmö, Švedska i snima svoj prvijenac Franz Ferdinand. Singl "Take Me Out", objavljen je 2004. godine i zauzeo #3 na britanskoj Top ljestvici. Album je izdan početkom 2004. i u veljači došao na #3 britanske Top ljestvice albuma, a u travnju na #12 australskeTop ljestvice. Album je najlošije bio plasiran na 'Billboardovoj Top 200 albuma' u Americi, ali je ipak ušao u Top 5 indie rock albuma. Nakon nekoliko održanih turneja po Sjevernoj Americi i nakon većeg puštanja video spota "Take Me Out" na MTV-u, album dolazi na #32 'Billboardove Top 200' ljestvice i prodaju od preko milijun primjeraka u Sjedinjenim Državama. 'Franz Ferdinand', općenito je primio vrlo dobar prijem kod publike i ubrzo dobiva veliki broj obožavatelja. NME (New Musical Express), ocjenjuje ga sa ocjenom 9 od 10 i rekao da je sastav najnoviji koji spada u liniju školskih rock glazbenika poput sastava Duran Duran, The Beatles, The Rolling Stones, The Who, Roxy Music, the Sex Pistols, Wire, Travis i Blur.
7. rujna 2004. godine, album je nagrađen od strane 'Mercury Prizea'. "Take Me Out" dolazi na prvo mjesto australske Top ljestvice 'Triple J Hottest 100' u 2004. godini i osvaja najviše glasova u svom drugom ulasku na top ljestvicu. Franz Ferdinand osvaja nagradu 'Ivor Novello Award' u 2004. i dvije od 'BRIT Awardsa' u 2005. godini. Za avangardni glazbeni video Take Me Out dobiva nagradu glazbene kuće MTV, 'Breakthrough Video MTV Award'. NME 2004. proglašava album Franz Ferdinand najboljim albumom godine i stavlja ga na njihov popis 100 najboljih albuma svih vremena. Sastav 2005. godine nastupa na dodjeli 'Grammy Awards of 2005' nagrada, gdje uživo izvode skladbu "Take Me Out", zajedno sa 'Los Lonely Boysima', Maroon 5, Black Eyed Peasom i Gwen Stefani. Skladba "Take Me Out", također se nalazi u video igri 'NHL 2005'.
Sastav je većinu vremena u 2005. godini proveo u studiju u Škotskoj, gdje su radili na materijalu za svoj novi album, koji je objavljen 3. listopada 2005.g. U početku su htjeli album objaviti pod istim imenom kao i njihov prvijenac, međutim na kraju su ipak zaključili da je You Could Have It So Much Better puno bolji naziv. Omot albuma j oblikova po uzoru na Aleksandara Rodchenkoa i njegovog portreta iz 1924. godine, Lilya Brik. Sastav je pokušao proširit svoj glazbeni raspon na albumu, pa je povodom toga Hardy rekao; "Nema više života od sviranja disco glazbe na gitari.." Nakon odličnih kritika za njihov prvi studijski album, neki osvrti na ovaj materijal bili su suprotni, uz neke pritužbe da je sniman na brzinu. Međutim u cjelini album je dobro primljen od glazbenih kritičara i publike, uključujući NME (New Musical Express). Album je zauzeo #1 na britanskoj Top ljestvici i #8 na američkoj.
Na turneji koja je pratila objavljivanje albuma, 'Franz Ferdinand' je srušio rekord u izvedbi, koja se održala u 'Alexandra Palace', sjevernom Londonu, kada su radi rasprodanih ulaznica svirali četiri noći, tijekom studenog do prosinca 2005 godine. Kao podršku albumu objavili su četiri singla, koji uključuju dvostruku A-stranu i video spot za jedan singl (obje A-strane sadrže skladbu "L. Wells", a video se sastoji od skladbe "Jeremy Fraser", ali nisu uključene na albumu jer su snimljene početkom 2006. godine, kao potpora australskoj turneji). Za još jedan singl snimljen je video isječak pod nazivom "Wine In the Afternoon", a nalazi se na B-strani singla Eleanor Put Your Boots On i također se ne nalazi na albumu i snimljen je u Michiganu. "Do You Want To" dolazi na #4 top ljestvica, a  "Walk Away" i "The Fallen" / "L. Wells" ušli su u top 15 britanske ljestvice singlova. Zadnji i konačni singl drugog albuma "Eleanor Put Your Boots On" zabilježio je najveći vrhunac na #30 Top ljestvice.
Franz Ferdinand za sebe kažu kako žele stvarati glazbu na koju djevojčice mogu plesati. Takav pristup glazbi spojili su sa svojom širokom glazbenom naobrazbom na svojem prvijencu Franz Ferdinand, izdanom rane 2004.
Tim su albumom stigli na visoka mjesta ljestvica u Velikoj Britaniji i Australiji, a kasnije i u SAD-u, te primili odlične kritike: časopis NME nazvao ih je nasljednicima Beatlesa, Rolling Stonesa, Sex Pistolsa i Blur, a BBC-jeva kritika album je proglasila remek-djelom funky, punky cool zvuka od prve do zadnje pjesme. Jednoglasno su hvaljeni kao najbolji sastav proizašao iz post-punk revivala s početka 21. stoljeća. 7. rujna 2004. godine album je nagrađen prestižnom nagradom Mercury Music Prize.
Franz Ferdinand su 3. listopada 2005. objavili album You Could Have It So Much Better... With Franz Ferdinand.
Zanimljivost s oba albuma je da su u pjesme Michael i You Could Have It So Much Better ubacili unatrag snimljene pozitivne poruke (za razliku od sotonističkih, negativnih poruka na nekim starim heavy metal pločama).
Izbor imena za sastav je isprva bio nadahnut trkaćim konjem po imenu 'Nadvojvoda': nakon što su vidjeli navedenog konja kako trči, članovi sastava počeli su raspravljati o Franji Ferdinandu i odlučili se po njemu nazvati zbog zvučnosti tog imena, ali i zbog implikacija koje ono nosi. Frontmen Kapranos je za novine Boston Herald izjavio: ...nakon smrti Franje Ferdinanda, cijeli se svijet promijenio i ništa više nije bilo kao prije.

Frasier (eng. Frasier) je američka humoristična serija koja se izvorno prikazivala na televizijskoj mreži NBC u razdoblju od 16. rujna 1993. do 13. svibnja 2004. godine u trajanju od 11 sezona.
Autori serije su David Angell, Peter Casey i David Lee uz ko-produkciju kompanija Grub Street Productions, Grammnet i Paramount Network Television. Sama serija osmišljena je kao tzv. spin-off serije Kafić Uzdravlje, a namjera je bila nastaviti priču psihijatra Frasiera Cranea nakon njegovog povratka u rodni grad Seattle te početka novog poglavlja u njegovom životu. 
Glavne uloge u seriji Frasier ostvarili su Kelsey Grammer, David Hyde Pierce, John Mahoney, Jane Leeves i Peri Gilpin.
Psihijatar dr. Frasier Crane (Grammer) vraća se u svoj rodni grad Seattle (država Washington) nakon razvoda braka i napuštanja života u Bostonu (kao što je prikazano u seriji Kafić Uzdravlje). Međutim, njegove planove novog života kao neženje odmah urušava činjenica što je primoran stan dijeliti sa svojim ocem Martinom (Mahoney), umirovljenim detektivom koji se otežano kreće nakon što je ranjen na dužnosti.
Frasier uskoro unajmljuje Daphne Moon (Leeves) kao Martinovog fizioterapeuta koja će također živjeti s njima dvojicom, a primoran je i tolerirati Martinovog psa Eddieja. Frasier svoje vrijeme učestalo provodi s mlađim bratom Nilesom (Pierce), također psihijatrom. Već od prve sezone Niles postane opsjednut te se u konačnici do ušiju zaljubi u Daphne (bez obzira što je već (ne)sretno oženjen), ali joj svoju ljubav ne priznaje sve do posljednje epizode sedme sezone serije.
Na lokalnoj radijskoj postaji KACL Frasier vodi emisiju naziva The Dr. Frasier Crane Show u kojoj se slušatelji javljaju sa svojim problemima koje on pokušava riješiti raznim savjetima. Njegova producentica Roz Doyle (Gilpin) poprilično se razlikuje od Frasiera. Ona je staložena osoba koja stoji čvrsto s obje noge na zemlji, iako u ranoj fazi serije izlazi na spojeve s mnogim muškarcima. Međutim, Roz i Frasier dijele profesionalno poštovanje jedno prema drugome te tijekom vremena postaju najbolji prijatelji. Uz sve to Frasier i ostali likovi vrlo često posjećuju lokalni kafić naziva Café Nervosa.
Oba brata Crane dijele vrlo slične ukuse u glazbi, piću i hrani te obojica imaju izazito visoko mišljenje o sebi samima pa zbog toga vrlo često upadaju u rasprave i svađe sa svojim ocem Martinom, "prosječnim Amerikancem". Iako su braća bliska, njihov odnos konstantno je napet zbog obostranog suparništva koje često rezultira potpunim kaosom. Ostale teme koje se često obrađuju u seriji uključuju Nilesov odnos s njegovom suprugom Maris (koja mu kasnije postaje bivša supruga, a koju tijekom cijelog trajanja serije publika nikad ne vidi), Frasierovom konstantnom potragom za pravom ljubavi, Martinovim novim životom nakon umirovljenja te raznim pokušajima dvojice braće da budu prihvaćena u društvu kulturne elite Seattlea.
Niles Crane (David Hyde Pierce) - Frasierov mlađi brat, također psihijatar koji radi u privatnoj praksi.
Martin Crane (John Mahoney) - Frasierov i Nilesov otac, detektiv koji je primoran otići u prijevremenu mirovinu nakon što je ranjen na zadatku.
Daphne Moon (Jane Leeves) - Martinov fizioterapeut iz Engleske koju Frasier unajmljuje da ujedno bude i domaćica.
Roz Doyle (Peri Gilpin) - producentica Frasierovog radijskog showa koja tijekom vremena postane bliska prijateljica cijele obitelji.
"Eddie" (Moose - 1993. - 2000., a potom Enzo - 2000. - 2004.), Martinov Jack Russell terijer.
Bob "Bulldog" Briscoe (Dan Butler) - muški šovinist, napaljeni, hvalisav radijski voditelj sportske emisije koja slijedi odmah nakon Frasierove. U razdoblju od četvrte do šeste sezone serije Butler je bio stalni član glumačke postave.
Noel Shempsky (Patrick Kerr) - tehnički asistent na KACL-u ujedno i veliki obožavatelj Zvjezdanih staza koji zna pričati Klingonski; zaljubljen u Roz.
Gil Chesterton (Edward Hibbert) - KACL-ov feminiziran kritičar hrane i restorana.
Bebe Glazer (Harriet Sansom Harris) - Frasierova manipulativna agentica bez trunke morala koju cijela Frasierova obitelj prezire.
Glavna glumačka postava serije Frasier ostala je nepromijenjena tijekom cijelog svog trajanja. Kad je 2004. godine serija završila s emitiranjem, Grammer je portretirao lik Frasiera Cranea punih dvadeset godina uključujući devet godina u seriji Kafić Uzdravlje; u to vrijeme izjednačio je rekord s glumcem Jamesom Arnessom koji je lik Matta Dillona u seriji Gunsmoke potretirao jednako dugo. Od tada je taj rekord oborila postava koja posuđuje svoje glasove u animiranoj seriji Simpsoni kao i Richard Belzer s portretom lika Johna Muncha u televizijskim serijama Homicide: Life on the Street i Zakon i red: Odjel za žrtve. Jedno vrijeme Grammer je za portret Frasiera bio najplaćeniji američki glumac na televiziji, dok je Jane Leeves bila najplaćenija britanska glumica.
Uz radnje koje prate glavne likove, dodatne priče tijekom serije uključuju nekoliko likova iz Frasierove prethodne serije "Kafić Uzdravlje" poput njegove bivše supruge Lilith Sternin (Bebe Neuwirth) i njihovog sina Fredericka (Trevor Einhorn).
Još od 1990. godine Kelsey Grammer je posuđivao svoj glas liku Sideshow Bobu u animiranoj seriji "Simpsoni". U epizodi "Brother from Another Series" iz 1997. godine (dok se Frasier još uvijek prikazivao) predstavljen je Bobov brat imena Cecil Terwilliger kojem je glas posudio David Hyde Pierce. Sama epizoda sadržavala je brojne reference na seriju Frasier. Pierce je istom liku po drugi puta posudio glas 2007. godine (nakon završetka emitiranja Frasiera) u epizodi naziva "Funeral for a Fiend". U toj epizodi predstavljen je otac dvojice braće imena Dr. Robert Terwilliger kojem je glas posudio John Mahoney.
Nekoliko članova glumačke postave Frasiera nastupilo je i u seriji Hot in Cleveland u kojoj je Jane Leeves odigrala glavnu ulogu uz Wendie Malick (koja pred kraj serije Frasier tumači ulogu Martinove djevojke). U epizodama iz druge sezone naziva "Unseparatd at Birth" te treće sezone naziva "Funeral Crashers" John Mahoney glumi konobara koji je očaran likom Betty White. Peri Gilpin se pojavljuje u epizodi "I Love Lucci (Part 1)" dok se Tom McGowan (koji je u Frasieru glumio Kennyja Dalyja) pojavljuje kao voditelj castinga u epizodi "Love Thy Neighbor". Seriju "Hot in Cleveland" producirala je Suzanne Martin, jedna od scenaristica Frasiera.
Za vrijeme snimanja osme sezone serije Kafić Uzdravlje, glumac Kelsey Grammer dogovorio se s bivšim producentima "Kafića" Davidom Angellom, Peterom Caseyjem i Davidom Leejem (koji su otišli iz serije kako bi radili na Krilima) da zajedno rade na novoj seriji jednom kada "Kafić" završi s emitiranjem. Kada je tijekom desete sezone postalo jasno da će jedanaesta biti ujedno i posljednja, svi zajedno započeli su raditi na svojem sljedećem uratku.U početku Grammer nije želio nastaviti glumiti lik Frasiera Cranea, a Angell, Casey i Lee nisu željeli da nova serija bude uspoređivana s "Kafićem Uzdravlje" na kojem su radili prije "Krila". Njih trojica su predložili da Grammer tumači bogatog paraplegičnog izdavača (poput Malcolma Forbesa) koji cijeli svoj posao vodi iz vlastitog stana. Kostur serije uključivao je i medicinsku sestru španjolskog podrijetla koja živi s glavnim likom i često s njim ulazi u razne verbalne konflikte. Iako se Grammeru svidio originalni koncept, studio Paramount Televison ga je odbio te predložio da bi najbolje bilo napraviti tzv. spin-off seriju u kojoj će glavni lik biti Frasier Crane. Grammer je u konačnici pristao, ali su producenti premjestili mjesto radnje što dalje od Bostona kako bi spriječili televizijsku mrežu NBC na inzistiranju da se u seriju ubace glumci gosti (regularni likovi iz "Kafića Uzdravlje") tijekom prve sezone. Premda su se u početku složili da novo mjesto radnje bude Denver, Angell, Casey i Lee u konačnici su se ipak odlučili za Seattle.Autori serije nisu željeli Frasiera u privatnoj praksi čime bi cijela serija ličila na The Bob Newhart Show. Radeći na nikad iskorištenoj ideji za jednu od epizoda "Kafića Uzdravlje", autori su osmislili ideju o psihijatru koji radi na lokalnoj radijskoj postaji okružen "luckastim, ali ljupkim" likovima. Međutim, nakon što su shvatili da bi takva radnja priče previše sličila na radnju serije WKRP in Cincinnati, odlučili su se veći naglasak staviti na Frasierov život kod kuće što je serija "Kafić Uzdravlje" vrlo rijetko istraživala. Tijekom procesa razvijanja serije, Lee je pomislio na vlastita iskustva "u odnosu između ostarjelog oca i odraslog sina kojeg nikad neće razumjeti" i shvatio da bi to bila dobra glavna tema za Frasiera. Premda je lik Frasiera u seriji "Kafić Uzdravlje" spomenuo da je njegov otac, znanstvenik koji se bavio istraživanjem, umro, odlučeno je da će se taj trenutak zanemariti (pokušali su ga donekle objasniti u jednoj od epizoda druge sezone Frasiera). Jedan od elemenata kojeg su u seriju Frasier autori ubacili iz svog originalnog koncepta bila je ženska osoba koja pruža medicinsku pomoć i živi s glavnim likovima. Grammer je u nekoliko intervjua izjavio da je vrlo malo toga preneseno u liku Frasiera iz jedne serije u drugu budući su promijenili kompletnu obiteljsku povijest, mjesto radnje, njegov posao, a čak je i karakter donekle izmijenjen u odnosu na onaj prikazan u "Kafiću Uzdravlje" budući je ovdje bio glavni lik tako da su ostali bili ti koji su bili više ekscentrični.
Lik Martina Cranea temeljen je na ocu jednog od autora serije koji je 34 godine proveo radeći u policijskoj postaji Seattlea. Autori su NBC-u predložili da bi u toj ulozi željeli vidjeti nekoga kao što je John Mahoney na što su im voditelji NBC-ja odgovorili da neće trebati niti raditi audiciju za taj lik ako će moći dobiti tog glumca. Grammer i producenti kontaktirali su Mahoneyja te uskoro potom otišli do Chicaga kako bi mu pokazali scenarij pilot epizode za večerom. Nakon što je pročitao scenarij, Mahoney je pristao glumiti lik. Grammer, koji je izgubio vlastitog oca još dok je bio dijete te Mahoney koji nikada nije imao djece vrlo brzo postali su bliski poput oca i sina. Tijekom razgovora o tome tko će glumiti Martinovu medicinsku sestru, Warren Littlefield iz NBC-a predložio je da ona bude Engleskinja umjesto Latinoamerikanke te je predložio glumicu Jane Leeves. Grammeru se u početku nije sviđala ta ideja, jer je smatrao da će cijela serija previše ličiti na Nanny and the Professor, ali je odobrio glumicu nakon što se našao s njom i prošao kroz čitanje scenarija. Mahoney i Leeves su se vrlo brzo sprijateljili zahvaljujući svom engleskom podrijetlu; Mahoney potječe iz Manchestera odakle lik Daphne Moon kojeg u seriji tumači Leeves također dolazi."Behind The Couch: The Making of Frasier", posebni dodatak na DVD izdanju prve sezone serije</ref>
U originalnom konceptu serije lik Nilesa nije postojao. Frasier je svojim prijateljima u "Kafiću Uzdravlje" rekao da je sin jedinac. Međutim, Sheila Guthrie, jedna od asistentica voditelja castinga na seriji "Krila" donijela je producentima fotografiju glumca Davida Hydea Piercea i skrenula pozornost na njegovu fizičku sličnost s Grammerom kada se ovaj prvi puta pojavio u seriji "Kafić Uzdravlje". Tom prilikom je predložila upravo tog glumca za ulogu eventualnog Frasierovog brata ako se za istoga ikada ukaže potreba. Autori serije bili su "oduševljeni" Pierceovom fizičkom sličnošću s Grammerom, ali i njegovim glumačkim sposobnostima. Odlučili su u potpunosti ignorirati Frasierovu izjavu u prethodnoj seriji o tome da je jedinac te su kreirali ulogu baš za Piercea. Pierce je prihvatio nastup u seriji prije nego što je uopće shvatio da nije pročitao niti jednu jedinu stranicu scenarija. Kada ga je napokon dobio u ruke, u početku je bio zabrinut da će njegov lik biti praktički Frasierov duplić. Prvi sastanak kompletne glumačke postave i prvo zajedničko čitanje scenarija pilot epizode bio je od velike važnosti budući da producenti nikada nisu čuli niti Piercea niti Mahoneyja kako izgovaraju svoje dijaloge, jer su obojica dobila uloge bez audicija.Jedina članica glavne glumačke postave za koju je bila potrebna audicija bila je Roz Doyle koja je ime dobila u sjećanje na jednu od producentica serije "Krila". Producenti su obavili preko 300 audicija tijekom kojih su intervjuirane i saslušane žene svih dobnih i etničkih skupina. Lisa Kudrow je prvotno dobila ulogu, ali tijekom proba producenti su odlučili da trebaju nekoga tko će biti više asertivan u svom poslu i preuzeti kontrolu nad Frasierom u KACL-u, a Kudrow se nije uklapala u takvu ulogu. Nakon toga producenti su se vrlo brzo odlučili za Peri Gilpin koja im je bila drugi izbor.Prema originalnom konceptu serije glavni naglasak stavljen je na odnosu između Frasiera i Martina, a upravo on čini zaplet mnogih epizoda prve sezone. Međutim, kada je serija započela s emitiranjem, Niles je vrlo brzo postao lik o kojem svi pričaju pa je više fokusa stavljeno na odnos između dvojice braće kao i na ostale podzaplete s Nilesom počevši od druge sezone. U početku su producenti željeli prikazati lik Nilesove supruge Maris kako se ne bi radile usporedbe s likom Normove supruge Vere iz "Kafića Uzdravlje" koju publika nikad nije vidjela. Prema originalnom konceptu Maris se trebala pojaviti nakon nekoliko epizoda, ali do tog trenutka scenaristima je bilo puno zabavnije smišljati što raznolikije razloge zbog čega ju publika ne vidi, a nakon što ju je nekoliko likova opisalo na najekscentričnije moguće načine postalo je jasno da niti jedna živuća glumica ne bi mogla utjeloviti takav lik.
Glumačka postava serije imala je neuobičajeno veliku razinu slobode mijenjanja dijaloga u scenarijima. Grammer je koristio glumačku metodu koju je prozvao "potrebnim nepoštivanjem" pa tako scene nikada nije uvježbavao s ostalima već je pamtio i isprobavao svoje dijaloge samo jednom prije nego bi započelo snimanje pred publikom uživo. Takav način rada često je izazivao paniku, pogotovo kod glumaca gostiju. Godine 1996. zbog učestalih problema s alkoholom Grammer je doživio prometnu nesreću; nakon toga je ostatak glumačke i filmske ekipe intervenirao i prijavio ga u kliniku za odvikavanje što je produkciju cijele serije unazadilo za mjesec dana.Samo je jedna epizoda naziva "The 1000th Show" (jubilarna stota epizoda serije) snimljena u Seattleu. Baš kao što je to bio slučaj i sa serijom "Kafić Uzdravlje" većina epizoda snimljena je u studiju 25 Paramounta ili na drugim lokacijama u i oko Los Angelesa.
Dijaloge osoba koje zovu u radijsku emisiju Frasiera Cranea tijekom snimanja serije pred publikom uživo čitali su anonimni glumci koji su posuđivali svoje glave, ali u postprodukciji te dijaloge izgovarali su poznati glumci, glumice i ostale osobe iz javnog života i to na način da nisu niti dolazili u studio već je sve snimljeno preko telefona. Većina posljednjih epizoda svake sezone tijekom odjavne špice otkriva razne poznate osobe koje su zvale u emisiju, a među ostalima to su bili David Duchovny, Phil Donahue, Marlo Thomas, Linda Hamilton, Olympia Dukakis, Daryl Hannah, Christopher Reeve, Gary Sinise, Freddie Prinze, Jr., Laura Linney i Estelle Parsons. Neki od glumaca koji su posudili svoje glasove također su i nastupili u seriji poput Parsons i, pogotovo, Linney koja pred kraj serije glumi posljednju osobu u koju se Frasier zaljubi.
Uz iznimku Rebecce Howe (Kirstie Alley) svi ostali preživjeli članovi glavne glumačke postave serije Kafić Uzdravlje pojavili su se u Frasieru, ali je Lilith Sternin (Bebe Neuwirth) jedina koja se pojavila više puta kroz nekoliko sezona.
Neki članovi glumačke postave Frasiera pojavili su se u manjim ulogama u "Kafiću Uzdravlje". U epizodi "Do Not Forsake Me, O' My Postman" iz 1992. godine, John Mahoney glumio je Syja Flembecka, marketinškog stručnjaka kojeg Rebecca unajmljuje kako bi osmislio džingl za kafić. Tijekom te epizode Grammer i Mahoney izmijenili su par rečenica. Peri Gilpin pojavila se u epizodi naziva "Woody Gets an Election" glumeći novinarku koja intervjuira Woodyja dok se ovaj kandidira na izborima.
U epizodi osme sezone serije "Kafić Uzdravlje" naziva "Two Girls for Every Boyd", Frasier kaže Samu Maloneu (Ted Danson) da je njegov otac, znanstvenik koji se bavi istraživanjem, umro. U epizodi druge sezone serije Frasier naziva "The Show Where Sam Shows Up", kada Sam upoznaje Martina, Frasier mu objašnjava da je u to vrijeme bio ljut na oca zbog svađe koju su imali preko telefona. U epizodi "The Show Where Woody Shows Up", nakon što Woody upozna Martina kaže Frasieru da se sjeća nekih priča o njemu, vjerojatno od Sama nakon što se ovaj vratio u Boston.U epizodi devete sezone serije Frasier naziva "Cheerful Goodbyes" (iz 2002. godine), Frasier se vraća u Boston skupa s Nilesom, Daphne i Martinom kako bi održao govor. Na aerodromu sretne Cliffa Clavina (John Ratzenberger) i saznaje da Cliff odlazi u mirovinu te seli na Floridu. Nakon toga Frasier i kompanija prisustvuju Cliffovoj oproštajnoj zabavi gdje se Frasier ponovno susreće s ostatkom ekipe iz "Kafića Uzdravlje" (bez Sama, Woodyja i Rebecce), uključujući Norma Petersona (George Wendt), konobaricu Carlu Tortelli (Rhea Perlman), Paula Krapencea (Paul Willson), Phila (Philip Perman) kao i Cliffovog starog neprijatelja iz poštanskog ureda Walta Twitchella (Raye Birk).U epizodi jedanaeste sezone Frasiera naziva "Caught in the Act" Frasierova bivša supruga i zabavljačica za djecu Nanny G dolazi u grad i poziva ga na seksualni spoj. Lik Nanny G pojavio se u seriji "Kafić Uzdravlje" u epizodi "One Hugs, The Other Doesn't" (iz 1992. godine), a glumila ga je Emma Thompson. U ovoj epizodi lik tumači Laurie Metcalf. Isti lik se također pojavio i u drugoj epizodi devete sezone Frasiera naziva "Don Juan in Hell: Part 2", a tada ga je tumačila Dina Waters.Nakon što je "Kafić Uzdravlje" završio s emitiranjem set na kojem je serija snimljena zamijenjen je onim za potrebe snimanja serije Frasier. Producenti Frasiera inzistirali su na tome da u kafiću u kojem likovi najčešće piju kavu (Café Nervosa) ne postoje barske stolice, kako bi ga vizualno distancirali od onoga viđenog u "Kafiću Uzdravlje".
Serija Frasier tijekom cijelog svog emitiranja uglavnom je dobivala hvalospjeve kritičara. Caroline Frost napisala je da je serija oduvijek imala odličan smisao za humor, ali je nadodala da se većina kritičara složila kako je vjenčanje Nilesa i Daphne u desetoj sezoni razvodnilo humorističnu napetost. Ken Tucker nadovezao se s mišljenjem da je njihovo vjenčanje bilo dokaz koliko je u tim trenucima serija bila očajna za pronalascima novih zapleta, dok je Robert Bianco branio cijelu priču dugoročnošću emitiranja same serije. Kelsey Grammer u jednom je intervjuu priznao da je serija upala u kreativnu sušu te nadodao da je u posljednje dvije sezone serija "samu sebe počela shvaćati preozbiljno". Međutim, kritičari su zamijetili naglo poboljšanje u kvaliteti serije povratkom scenarista Christophera Lloyda i Joea Keenana, premda su istaknuli da niti to nije bilo onoliko kvalitetno kao u prvih nekoliko godina.Pišući o prvoj sezoni, John O'Connor opisao je Frasiera kao relativno neoriginalan koncept, ali svejedno koncept koji je "sjajan" dok je kritičar Tucker za drugu sezonu istaknuo da je ista dobila jako puno mješavinom "raznih oblika humora". Tuckerov komentar direktna je referenca na Grammerovo objašnjenje jednog od glavnih pravila serije koje je bilo da nikada ne podilazi publici. Kevin Cherry u svojoj kritici vjeruje da je serija Frasier ostala svježom dugi niz godina zahvaljujući tome što se suzdržavala od bilo kakvih komentara modernog vremena u kojem se emitirala tako ostajući politički i društveno neutralnom. Ostali kritičari, poput Haydna Busha nisu se slagali s tom konstatacijom, vjerujući da uspjeh Frasiera leži upravo u pravom doziranju komičnih elemenata i bliskosti između likova.Unatoč kritikama upućenim prema posljednjih par sezona, svi kritičari jednoglasno su hvalili prvih 7 godina serije. Neki od komentara uključuju Bianca koji je smatrao da je pad kvalitete serije uzrokovan njezinom dugotrajnošću, dok je Dana Stevens išla toliko daleko da je kraj emitiranja Frasiera proglasila "krajem sitcomova za odrasle". Kritičari su učestalo uspoređivali farsične elemente serije, pogotovo u kasnijim sezonama, sa starim sitcomom naziva Three's Company. Wendell Wittler iz NBC Newsa opisao je da su trenuci u seriji čiji se zaplet vrti oko nerazumijevanja ili pogrešnog tumačenja "inspiraciju dobili od klasičnih komedija zabune, a koji su učestalo umanjivali Frasierovu pompoznost".
Frasier je jedna od najuspješnijih spin-off serija u povijesti televizije i jedna od kritički najhvaljenijih humorističnih serija svih vremena. Tijekom 11-godišnjeg emitiranja serija je sveukupno osvojila čak 37 prestižnih televizijskih nagrada Emmy čime je oborila dotadašnji rekord kojeg je držala serija The Mary Tyler Moore Show (29 osvojenih nagrada). Taj rekord Frasier je držao sve do 2016. godine kada ga je prestigla serija Igra prijestolja s 38 osvojenih nagrada Emmy. Grammer i Pierce su osvojili svaki po četiri nagrade Emmy u svojim kategorijama. Uz seriju Moderna obitelj, Frasier drži rekord po broju osvojenih Emmyja u kategoriji najbolje humoristične serije: serija je, naime, punih pet godina za redom proglašena najboljom, u razdoblju od 1994. do 1998. godine.
Glumac Kelsey Grammer za portret Frasiera Cranea nominiran je za nagradu Emmy u serijama Kafić Uzdravlje i Frasier kao i u seriji Krila (1992. godine) čime i dalje drži rekord kao jedini glumac koji je za istu ulogu nominiran u tri različite serije. Jedina sezona Frasiera za koju Grammer nije bio nominiran u kategoriji glavne muške uloge je bila deseta (2003. godine). Međutim, njegov kolega David Hyde Pierce nominiran je za Emmyja za apsolutno svaku sezonu serije čime je postavio rekord kojeg će biti iznimno teško dostići.
Godine 1994. epizoda druge sezone "The Matchmaker" postavljena je na 43. mjesto liste "100 najboljih epizoda televizijskih serija svih vremena" časopisa TV Guide. Godine 2000. Britanski filmski institut proveo je anketu među 1600 stručnjaka iz industrije, a Frasier je proglašen najboljim međunarodnim televizijskim programom svih vremena. Godine 2002. serija je zauzela 34. mjesto na ljestvici "50 najboljih televizijskih serija svih vremena" časopisa TV Guide. Godine 2006. British Channel 4 proveo je anketu među svima onima koji se na bilo koji način bave radom na komedijama situacije, a u anketi je Frasier proglašen najboljim sitcomom svih vremena.
Tvrtka Paramount Home Entertainment, a od 2006. godine i CBS DVD izdali su svih 11 sezona serije Frasier na DVD-ovima za regije 1, 2 i 4. Također je izdano i pakiranje koje sadržava kompletnu seriju na 44 diska. Dana 7. travnja 2015. godine CBS DVD izdao je kompletnu seriju na DVD-ovima za regiju 1.
Objavljen je i jedan soundtrack iz serije na kojem se nalaze razne pjesme upotrebljene u seriji.

Gabriel José García Márquez (Aracataca, Kolumbija, 6. ožujka 1927. - Ciudad de México, Meksiko, 17. travnja 2014.) kolumbijski je pisac, novinar, izdavač i politički aktivist. Dobio je Nobelovu nagradu za književnost 1982. godine.
Rodio se u gradu zvanom Aracataca, obalnom gradu u sjevernoj Kolumbiji (u Magdaleni). Odrastao je s djedom i bakom po majci. Djed mu je bio pukovnik Nicolas Ricardo Márquez Mejla, liberalni veteran, jedan od osnivača tog grada i žestoki protivnik svih oblika tiranije. Svaki čitatelj Márquezovih djela prepoznaje detalje njegova djetinjstva koje je utkao u svoje knjige. 
Djed, koji je imao izvanbračnu djecu, sudjelovao u bitkama i dvobojima, koji ga je učio riječi iz rječnika, pokazivao mu led, i njegova baka Tranquilina Iguaran Cotes, koja je bila jako praznovjerna, pričala o duhovima, predosjećajima i sudbinskim znakovima, dali su značajan doprinos čudesnom svijetu njegovih djela. I kako je sam rekao da je sve njegovo pisanje bilo o iskustvima iz vremena koje je proveo s njima, a priče mora pisati na način da i sam vjeruje u njih i s istim izrazom kao što je to radila njegova baka: potpuno ravnodušna lica, uvjerena da je ono što govori, ma kako čudno zvučalo, potpuna istina. 
S osam godina, nakon smrti djeda, otišao je živjeti s roditeljima u grad Sucre i tada počinje njegovo formalno obrazovanje. Sramežljiv ali inteligentan, dobiva kasnije školarinu u isusovačkoj školi za nadarene učenike. Na nagovor roditelja krenuo je studirati pravo na Universidad Nacional. U to je vrijeme upoznao svoju tada trinaestogodišnju suprugu Mercedes, koja mu je obećala da će se udati za njega kada završi školovanje. Vjenčali su se četrnaest godina kasnije. Predavanja ga nisu pretjerano zanimala, ali je zavolio književnost i pročitavši Kafkinu »Preobrazbu« shvaća da se na taj način može pisati i kako je sam rekao da je to znao počeo bi i sam pisati mnogo ranije. 
Živio je prilično bijedno, priključio se književnom klubu "el grupo de Barranquilla", te počeo čitati Hemingwaya,  Joycea te Faulknera, koji je postao njegov literarni heroj. Putovao je po Kolumbiji, 1954. godine se skrasio u Bogoti, te počeo raditi kao novinar u listu "El Espectador". 
Zbog jednog novinskog članka u kojem je opisao događaje jedinog preživjelog mornara kolumbijskog razarača koji je potonuo zbog nemara, a vlada to sve pokušavala preokrenuti i zataškati, Márquezu je život bio u opasnosti, te je morao napustiti domovinu. Putovao je po Europi, Venezueli, a riskirao je samo jednom, vratio se kako bi se vjenčao s Mercedes. 
U to doba je boravio i u Havani, započevši prijateljstvo s Castrom koje traje i dan danas te izaziva brojne negativne političke reakcije. Potaknut kubanskim događajima Márquez je pomogao pri osnivanju ureda Castrove izvještajne agencije Prensa Latina u Bogoti, a zatim i u New Yorku. Zbog svojih stavova uvrijedio je Amerikance, pa mu je sve do 1971. godine bio zabranjen ulazak u zemlju.
Svoje najveće uspjehe kao pisac doživio je u Mexico Cityju , gdje se sa suprugom i sinovima Roderigom i Gonzalom doselio 1959. godine.
Prva uspješna knjiga bila mu je »Pukovniku nema tko pisati«, objavljena 1961., a slijedio je »Pogreb velike mame« godinu dana kasnije. 
Za svoju najslavniju knjigu »Sto godina samoće« pričao je kako mu se dok je prilazio Acapulcu dogodilo svojevrsno otkrivenje i nije znao ni sam zašto, ali je znao da treba napisati tu knjigu. Doživljaj je bio tako cjelovit, da je na tom mjestu mogao izdiktirati prvo poglavlje, od riječi do riječi. 
Vratio je obitelj kući, zatvorio se u sobu, počeo pisati i to svakodnevno osamnaest mjeseci. Pušio je šest kutija cigareta na dan, prodao automobil i gotovo sve električne uređaje u kući kako bi mogao prehraniti obitelj i kupiti dovoljno papira za pisanje i založio preostale stvari u kući da pošalje rukopis izdavaču.
Njegovo je najpoznatije djelo i jedna od najčitanijih knjiga svjetske književnosti ugledalo svjetlo dana u lipnju 1969. Knjiga »Sto godina samoće« (Cien años de soledad) prodana je u više od 10 milijuna primjeraka i osvojila mnogobrojne nagrade, te je iznjedrila cijelu školu "magičnog realizma" (zanimljivo, sam se Márquez uvijek ograđivao od tog naziva).
Roman pokriva sto godina povijesti izmišljenog kolumbijskog gradića po imenu Macondo i prati obitelj Buendía kroz sedam generacija. Márquezova genijalna dosjetka, koju obilno koristi u romanu, jest da nevjerojatne događaje prikazuje kao nešto prirodno, dok običnim pojavama daje nadnaravno ozračje. Na primjer, kad građani Maconda prvi put vide led, čude mu se kao "velikom otkriću našega doba", a kad Cigani donesu leteći tepih, nije im ništa zanimljiviji od vrtuljka. Ista je strategija primijenjena na povijesne događaje: masakr neokolonijalista nad narodom prikazan je kao nešto mutno, tajanstveno, gotovo kao doživljaj u snu, a istovremeno se kiša cvijeća ili epidemija spavanja prihvaćaju kao konkretne, prirodne pojave. 
Márquez je tada imao 39 godina, a dobar dio zarađena novca darovao je ljevičarima u Angoli, Argentini, Kolumbiji i Nikaragvi te pomogao pri osnivanju organizacije HABEAS (organizacija posvećena sprječavanju zlouporabe vlasti i oslobađanju političkih zatvorenika u Latinskoj Americi).
Izlazak knjige »Patrijarhove jeseni« 1975. godine podijelilo je kritičare, jer su mnogi očekivali nastavak »Sto godina samoće«. S vremenom je knjiga dobila mjesto koje zaslužuje, a neki je smatraju njegovim najboljim djelom, a sam autor je jednom prilikom o njoj napisao da je to "poema o usamljenosti moćnika".
Zbog svojih političkih stavova, ponovno je morao otići iz Kolumbije u Meksiko, jer ga je kolumbijska vlada optužila da novčano pomaže gerilskoj grupi M-16. Godine 1982. dobio je Nobelovu nagradu, nastavio pisati, poučavati i bio je politički aktivan.
Romantičnim se temama vratio 1986. knjigom »Ljubav u doba kolere«, snažnom, poetičnom i komičnom pričom o ljubavi na duge staze u kojoj je opisana i priča o ljubavi njegovih roditelja. Uslijedile su »General u labirintu«, »12 hodočasnika« (zbirka pripovjedaka), »Ljubav i drugi demoni«.
Novcem od Nobelove nagrade, koji je godinama stajao na računu Švicarske banke, Márquez je kupio danas vrlo cijenjene kolumbijske novine Cambio. S petnaest tisuća primjeraka, naklada je Cambija odmah skočila na pedeset tisuća, a maleni je odmak napravio 1996. godine "novinarskim" stilom napisavši knjigu »Vijest o otmici«, koja govori o kolumbijskoj narkomafiji.
Početkom ljeta 1999. počele su se širiti misteriozne glasine o Márquezovoj tajanstvenoj bolesti, netko je čak 9. srpnja 1999. plasirao na internet kako je pisac dan ranije umro u Mexico Cityju. Istina je bila da se on počeo još u proljeće loše osjećati i da je postao toliko slab da se počeo rušiti i u bolnici je postavljena dijagnoza ne-Hodgkinova limfoma. Terapija je bila uspješna, a u medijima se spominjao limfom niske zloćudnosti. A za to se vrijeme Márquez potpuno predao poslu, sve u strahu da svoja djela neće nikada završiti.
U jesen 2002. objavio je svoj prvi dio autobiografije »Živjeti da bi se pripovijedalo« i prvih 50 000 primjeraka prodano je u svega dva tjedna. Prvi dio memoara govori i o odnosima njegovih roditelja, a završava 1955., odnosno objavljivanjem prve priče. Knjiga otkriva porijeklo likova i pripovijesti iz »Sto godina samoće«, »Pukovniku nema tko da piše« ili »Kronika najavljene smrti«. U drugom dijelu piše o životu do objavljivanja »Sto godina samoće«, a treći o prijateljstvima s nekim od najpoznatijih svjetskih vođa, poput Castra ili bivšeg američkog predsjednika Billa Clintona, o kojem je napisao vrlo interesantan novinski profil tijekom skandala s Monicom Lewinsky.
Uglavnom je živio u Meksiku i Europi. Pred kraj života najveći dio vremena provodio je u Mexico Cityu.
Gabriel García Márquez smatra se najpoznatijim piscem magičnog realizma i to ponajprije zahvaljujući romanu »Patrijarhova jesen« koji je bajkovita priča o umirućem tiraninu i zbog kojeg je Gabriel Garcia Marquez postao najhvaljeniji i najpopularniji predstavnik magičnog realizma.
Pustolovina Miguela Littina (Las Aventuras de Miguel Littín Clandestino en Chile - 1986.)

Galaktičko protusredište ili galaktički anticentar je teorijska točka na nebu smještena izravno nasuprot središta galaktike Kumove slame. Budući da je točka odnosna, varirati će ovisno o promatračevom položaju. Ona zapravo nije čvrsta točka u prostoru. 
Većinu vremena ovaj se pojam odnosi na protusredišnu točku gledano s točke gledišta promatrača na planetu Zemlji.Štoviše, točke na nebu nisu ograničene na konačno područje. Drugim riječima, dva objekta u različitim galaktikama mogu oba biti u galaktičkoj protusredišnoj točci dokle god su u pravcu nasuprot pravca galaktičkog središta, umnogome onako kako zvijezde u zviježđu mogu u potpunosti ne biti ni u kakvom odnosu usprkos što su vizualno blizu jedna drugoj.
Sa Zemlje gledano prema galaktičkom središtu, galaktičko protusredište nalazi se u zviježđu Kočijašu, u regiji galaktičkog diska s najmanjom za promatrati zvjezdanom gustoćom. Najbliža svijetla zvijezda ovoj točci jest Alnath (Beta Tauri).
Iskazano u galaktičkom koordinatnom sustavu, galaktičko središte u zviježđu Strijelca odgovara dužini od 0°, a protusredište (anticentar) je točno na 180°. Iskazano u ekvatorskom koordinatnom sustavu, protusredište (anticentar) je otprilike na RA 05h 46m, Dec. +28° 56'.Regija blizu protusredišta koja isijava crtu neutralnog vodika od 21 cm zove se supermjehur ili ljuska anticentra.

Galija (grčki γαλέα - galea) antički je brod kojeg su pokretali veslači, a koristio se za ratovanje i trgovinu. Poznati izvori o uporabi vesala potječu iz vremena egipatskog Starog Kraljevstva. Mnoge su galije imale jarbole i jedra kako bi ih koristile kada su vjetrovi bili povoljni.
Razni tipovi galija dominirali su u pomorskom ratovanju na Sredozemnom moru od Homerovog vremena do razvoja učinkovite mornaričke topničke vještine oko 15. i 16. stoljeća. Galije su se borile u ratovima stare Perzije, Grčke, Kartage i Rima sve do 4. stoljeća. Nakon pada Rimskog Carstva, galije su se manje koristile u bizantskoj mornarici i ostalim nasljednicama Rimskog Carstva, te novim muslimanskim državama. Srednjovjekovne mediteranske države, posebice talijanske primorske republike uključujući Mletke, Pisu i Genovu, koristile su galije sve dok ih oceanski bojni brod nije učinio zastarjelima. Bitka kod Lepanta (1571.) bila je jedna od najvećih pomorskih bitaka u kojima su galije odigrale najvažniju ulogu. Galije su se nastavile koristiti kao glavna pomorska sila sve do uvođenja širokotrupnih ratnih brodova s jedrima na Mediteranu u 17. stoljeću. Galije su se koristile u manjem opsegu sve do pojave parnog pogona, kad su potpuno izbačene iz uporabe.
Galije su prelazile preko Mediterana od oko 3000. pr. Kr. Feničani i Grci gradili su i plovili prvim poznatim brodovima na Mediteranu: trgovačkim plovilima opremljenima četvrtastim jedrima. Prva ratna plovila, opisana u Homerovim djelima i prikazana na crtežima, imala su jedan red veslača duž svake strane (zajedno s veslima) kako bi omogućila brzinu i upravljanje.
Rani mornari imali su malo navigacijskih oruđa. Većina antičkog i srednjovjekovnog brodovlja zadržavalo se u vidokrugu obale zbog lakoće navigacije, dostupnosti trgovačkih prilika, te uporabi obalnih struja i vjetrova koji su se mogli koristiti protiv okolnih prevladavajućih vjetrova. Za razliku od brodova s jedrima, galijama je bila važnija plovidba blizu obale jer su često trebale opskrbu pitkom vodom za svoje velike posade, a bile su i mnogo ranjivije tijekom oluja. Nasuprot brodovima s jedrima, galije su mogle koristiti malene uvale i plaže kao luke, ploviti uzvodno uz rijeke, djelovati u vodama dubokima samo jedan metar, te su mogle biti nošene preko kopna kako bi se porinule na jezerima ili ostalim dijelovima mora. To ih je učinlo pogodnima za pokretanje napada na kopnu. U antici je najpoznatija prevlaka za prijenos bio Korintski diolkos. Najkasnije 429. pr. Kr. (Tukidid 2.56.2), ali vjerojatno i ranije (Herodot 6.48.2, 7.21.2, 7.97), galije su prilagođene za prijevoz konja koji su pružali konjaničku podršku trupama koje su se također iskrcavale s galija.
Kompas se nije koristio u navigaciji sve do 13. stoljeća, a sekstanti, oktanti, pouzdani pomorski kronometri i matematika potrebna za određivanje geografske dužine i širine razvijeni su mnogo kasnije. Antički moreplovci orijentirali su se prema suncu i prevladavajućim vjetrovima. Do prvog tisućljeća prije Krista počeli su koristiti zvijezde za navigaciju noću. Do 500. pr. Kr. posjedovali su zvukovno olovo (Herodot 2.5).
Kako su se brodovi pridržavali obale i probijali kroz arhipelage radije nego riskirajući otvoreno more, morali su biti dizajnirani za upravljanje. Gomila vesala osiguravala je rukovođenje i pouzdano pokretanje.
Razvoj ovna oko 800. pr. Kr. promijenio je prirodu pomorskog ratovanja, koje se dotad sastojalo od iskrcavanja na suprotni brod i na borbu prsa o prsa. Sadašnji mnogo pokretljiviji brodovi mogli su učiniti sporije brodove beskorisnima probijajući im bokove. Nije sigurno poznato jesu li pobjednici pomorskih bitaka obično potapali svoje protivnike, budući da ista grčka riječ može značiti "potopljen" ili "natopljen", a sačuvana izvješća govore kako su pobjedničke galije teglile poraženi brod iz bitke. Nekoliko arheoloških ostataka potopljenih brodova, nasuprot mnogim galijama u uporabi, prema pisanjima suvremenika sugerira da pobjednici nisu obično potapali poražene. Najpoznatiji dio galije koji je sačuvan u moru, iz antike, je Atlitov brončani ovan. Jedini drugi dijelovi antičkih galija koji su sačuvani jesu dijelovi dvije punske bireme blizu zapadne Sicilije. Procjenjuje se da su ove punske galije bile 35 metara duge i 4,80 metara široke s istisninom od 120 tona. Ove bireme imaju dokaz lako slomivog uperenog ovna koji više nalikuje asirskim crtežima nego Atlitovom ovnu. Ovaj tip ovna možda je bio dizajniran da se odlomi kako bi zaštitio probijajuće plovilo od oštećivanja samog sebe. 
Galije su izvlačene iz vode kad god je to bilo moguće kako bi ostale suhe, lagane i brze i slobodne od crva, truljenja i morske trave. Galije su obično prezimile u brodskim hangarima koji su ostavili naročite arheološke ostatke. Postoje dokazi da su hale punskih olupina bile obložene olovom.
Građenje učinkovite galije predstavljalo je velike tehničke probleme. Brod koji putuje velikom brzinom stvara pramčani val i troši značajnu energiju penjući se tim valom umjesto da povećava svoju brzinu. Što je dulji brod, to brže može ploviti prije nego što ga ovaj učinak spriječi, no dostupna tehnologija na antičkom Mediteranu otežavala je konstrukciju dugih brodova. Kroz proces pokušaja i pogreški monorema — galija s jednim redom veslača na svakoj strani — dosegla je vrhunac svog razvoja s pentekonterom dugim oko 38 m i koji je imao po 25 veslača na svakoj strani. Povjesničari vjeruju da je mogla dostići brzinu od oko 9 čvorova (18 km/h), samo oprilike čvor sporije od modernih trkaćih veslačkih brodova. Kako bi očuvala snagu tako duge lađe napeti kabeli su razapeti od pramca do krme; to je osiguralo krutost bez dodavanja težine. Ova tehnika je također držala zglobove trupa pod pritiskom – zategnutijima i vodootpornijima. Napetost kod modernih replika trireme pokazuje da su protupregibni kabeli razvijali silu od 300 kilonjutna (Morrison str. 198).
Oko 7. i 6. stoljeća prije Krista dizajn galija se promijenio. Brodograditelji, vjerojatno Feničani (pomorski narod koji je živio na južnim i istočnim obalama Mediterana), dodali su drugi red vesala iznad prvog stvorivši bieru ili biremu (ovi termini vjerojatno se nisu koristili u to vrijeme). Ideja je imitirana diljem Mediterana. Ubrzo zatim dodan je i treći red, dodavanjem produženja trupu bireme. Ove nove galije postale su poznatije pod imenom trieres ("tri reda") na grčkom; Rimljani su ovakav dizajn nazivali triremis (na hrvatskom trirema). Podrijetlo ovakvih promjena ostaje nepoznato; Tukidid pripisuje otkriće brodograditelju Aminoklu iz Korinta oko 700. pr. Kr., dok neki učenjaci odbacuju ovo vjerovanje i predlažu da je dizajn nastao u Feniciji. Herodot (484. - 425. pr. Kr.) navodi prvo spominjanje trirema u akciji: on spominje da je Polikrat, tirant sa Samosa od 535. pr. Kr. do 515. pr. Kr., posjedovao trireme u svojoj floti 539. pr. Kr.
Početkom 5. stoljeća pr. Kr. gradovi-države u Grčkoj i ekspanzionističko Perzijsko carstvo pod Darijem (vladao 521. - 485. pr. Kr.) i Kserksom (vladao 485. - 465. pr. Kr.) došli su u sukob.
Perzijanci su unajmili brodove od svojih feničkih satrapija. Atenjani su porazili prvu napadačku silu na kopnu u bitki na Maratonu 490. pr. Kr. ali su uvidjeli da su kopnene bitke protiv nadbrojnijih Perzijanaca dugoročno beznadne. Kada su stigle vijesti da je Kserkso počeo okupljati ogromnu napadačku silu u Maloj Aziji, grčki su gradovi povećali svoje ratne mornarice: 482. pr. Kr. atenski vođa Temistoklo započeo je program izgradnje 200 trirema. Projekt je doživio značajan uspjeh, jer se govori kako se 150 atenskih trirema borilo u bitki kod Salamine 480. pr. Kr. i ondje sudjelovalo u porazu Kserksove invazijske mornarice.
Trireme su se borile u pomorskim bitkama tijekom Peloponeskih ratova (431. - 404. pr. Kr.), uključujući bitku kod Egospotama 405. pr. Kr. kojim su Sparta i njene saveznice zapečatile poraz atenskog carstva.
Za veslanje na brodovima koji su se koristili u vrijeme Peloponeskih ratova bila je potrebna poprilična vještina, a nije bilo ni dovoljno vještih veslača koji bi snabdjevali velik broj trirema u 4. stoljeću pr. Kr. Potraga za dizajnom u kojem bi veslači mogli koristiti snagu svojih mišića umjesto vještine navela je Dionizija iz Sirakuze (vladao 405. - 367. pr. Kr.) da sagradi tetreres (kvadriremu) i penteres (kvinkveremu).
Prema modernim povjesničarima brojevi koji su se koristili na tim velikim galijama brojili su broj redova ljudi sa svake strane, a ne brojeve veslača. Stoga su kvadrireme imale tri moguća dizajna: jedan red vesala s četiri čovjeka na svakom veslu, dva reda vesala s dva čovjeka na svakom veslu ili tri reda vesala s dva čovjeka koji su povlačili vrhove vesala sa svake strane. Vjerojatno su postojale galije sa sva tri dizajna. Učenjaci vjeruju da su kvinkvereme imale tri reda vesala s dva čovjeka koja su vukla na svakom kraju dva vesla.
Uz promjenu dizajna galije došlo je i do povećanog pouzdanja u taktiku poput iskrcavanja i korištenja ratnih brodova kao platformi za topništvo. U ratovima dijadoha (322. - 281. pr. Kr.), nasljednici carstva Aleksandra Velikog sagradili su značajno brže i veće galije. Makedonija je 340. pr. Kr. gradila seksireme (vjerojatno s dva čovjeka na svakom od tri vesla), a 315. pr. Kr. septireme koje su djelovale u bitki kod Salamine na Cipru (306. pr. Kr.). Demetrije I. Makedonski (vladao 294. - 288. pr. Kr.) vodio je pomorski rat protiv Ptolomeja Egipatskog (vladao 323. - 283. pr. Kr.), pa je u tu svrhu gradio osmerce (okteres), deveterce, deseterce, dvanaesterce i konačno šesnaesterce. Kasniji Ptolomeji nastavili su ovaj trend proširenja, stvorivši dvadeseterce i trideseterce, a tijekom vladavine Ptolomeja IV. i četrdeseterac dug preko 120 metara koji je vjerojatno služio kao izložbeni primjerak. Prema detaljnom opisu četrdeseterca, brod je imao dvije prove i dvije krme, pa je taj opis uz ostale dokaze doveo do vjerovanja da je četrdeseterac, a vjerojatno i dvadeseterac i trideseterac, bio konstruiran poput ogromnog katamarana s dovoljno prostora između trupova kako bi veslači u sredini mogli djelovati. Paluba iznad njih, prostirući se na dva trupa, mogla je prihvatiti par tisuća marinaca.
Političko ujedinjenje čitavog Sredozemnog mora koje je došlo s Rimskim Carstvom smanjilo je potrebu za ratnim brodovima. Do 79. godine rimska mornarica vjerojatno u službi nije imala ništa veće od kvadrireme, budući da je Plinije Stariji, zapovjednik flote, istražio erupciju Vezuva u kvadriremi (Plinije Mlađi 6,16) koja je vjerojatno bila njegov zastavni brod i najveća klasa plovila u floti. Zadnje spominjanje trireme nalazimo, kod Zosima, 324. godine kada je Konstantinov sin Krisp porazio Licinija u bitki kod Helesponta: navodno je 80 30 plovila na vesla porazilo 200 trirema (Morrisson str. 8 daje netočnu godinu). Galije s dva niza vesala bile su poznate u 9. i 12. stoljeću ali se kontinuitet razvoja kroz srednji vijek ne može pronaći. Brodovi u antičkom svijetu, vjerojatno uključujući galije, konstruirali su prvo oplatu, dok su okvir umetali kasnije. Srednjovjekovni brodovi, uključujući galije, prvo su konstruirali okvir.
Najraniji tehnički opis galije nalazi se kod Karla I. od Sicilije 1275. godine. Sveukupna dužina bila je 39,3 m, duljina kobilice 28,03 m, a dubina 2,08 m. Širina trupa bila je 3,67 m. Širina između outriggera bila 4,45 m. 108 vesala, većinom 6,81 m duga, neka 7,86 m, 2 kormila duga 6,03 m. Prednji jarbol i srednji jarbol imali su visinu od 16,08 m, odnosno 11 m: opseg oba bio je 0,79 m, duljina stovarišta 26,72 m, 17,29 m. Sveukupna istisninska tonaža iznosila je približno 80 metričkih tona. Ovaj tip plovila imao je dva, kasnije tri, čovjeka na klupi, a svaki je imao svoje veslo. To je plovilo imalo mnogo veća vesla od atenske trireme koje su bile 4,41 m & 4,66 m dugačke. Atensko plovilo, otprilike iste veličine, bilo je raličito gotovo u svakom pogledu.
Srednjovjekovne galije poput ove predvodile su uporabu pomorskih topova, usmjereni prema naprijed kao dodatak kljunu iznad vodene crte dizajniranom da probije neprijateljski outrigger. Samo su tijekom 16. stoljeća brodovi koji su se nazivali galijama povećali broj ljudi na svakom veslu. 
U bitki kod Lepanta 1571. standardne mletačke ratne galije dugačke 42 m i široke 5,1 m (6,7 m s veslačkim okvirom) imale su gaz od 1,7 m i nadvođe od 1 m, a prazne su težile oko 140 tona. Velike galije koje su bile zastavni brodovi (ili lanterne) dugački 46 m i široki 5,5 m (7,3 m s veslačkim okvirom) imale su gaz od 1,8 m i nadvođe od 1,1 m, a težile su oko 180 tona. Standardne galije imale su 24 veslačke klupe sa svake strane, a na svakoj su bila tri veslača. (Svaka klupa na objema stranama se mogla ukloniti kako bi napravila mjesta za platformu koja je prenosila male čamce i peć.) Posada se tipično sastojala od 10 časnika, oko 65 mornara, topnika i ostalog osoblja te 138 veslača. Lanterne su imale 27 klupa sa svake strane sa 156 veslača i posadu od 15 časnika i oko 105 ostalih mornara. Ove regularne galije nosile su jedan 50-funta težak top ili 32 funte tešku kulverinu na pramcu jednako kao i četiri lakša topa i četiri zakretna topa. Veće lanterne nosile su jedan težak top plus šest kulverina teških 12 i 6 funti te osam zakretnih topova.
Pomorski muzej u Istanbulu sadrži galiju Kadirgu (turski "galija") koja potječe iz razdoblja vladavine Mehmeda IV. (1648. - 1687.). Ovaj je brod bio osobna sultanova galija koja je službovala sve do 1839. godine. Ona je vjerojatno jedina sačuvana galija na svijetu, doduše bez svojih jarbola. Duga je 37 m, široka 5,7 m, ima gaz od 2 m, teži oko 140 tona, te ima 48 vesala koje su pokretala 144 veslača.
Godine 1971. rekonstruiran je Real, zastavni brod Don Juana de Austria koji je sudjelovao u bitki kod Lepanta 1571. Nalazi se u Museu Marítim u Barceloni. Brod je dug 60 m i širok 6,2 m, ima gaz od 2,1 m, prazan teži 239 tona, pokretali su ga 290 veslača, te je prenosio 400 članova posade i vojnika koji su se borili kod Lepanta. Ova je galija bila sadržajno veća od tipičnih galija toga vremena.
U 14. i 15. stoljeću trgovačke galije trgovale su s visokocijenjenim dobrima i prevozile su putnike. Glavni putovi bili su hodočasnički promet u Svetu Zemlju, oko Mediterana, između Sredozemnog i Crnog mora, između Mediterana, Bruggea i Southamptona. Iako su to prvenstveno bila plovila s jedrima, ona su koristili vesla za ulazak i izlazak iz mnogih trgovačkih luka. Godine 1447., primjerice, firentinske galije planirale su povezati 14 luka na svom putu do Aleksandrije (Pryor str. 57). Postojanje vesala omogućavalo je tim brodovima plovidbu blizu obale gdje su mogli iskorištavati kopnene i morske povjetarce i obalne struje kako bi sigurnije i relativno brže putovali putovali protiv prevladavajućih vjetrova. Ogromne posade također su osiguravale zaštitu protiv piratstva. Ovi su brodovi bili vrlo plovni; firentinska velika galija koja je napustila Southampton 23. siječnja 1430. vratila se u svoju luku u Pisi nakon 32 dana. One su bile toliko sigurne da roba na njima često nije bila osigurana (Mallet). Ovim se brodovima tijekom ovog razdoblja veličina povećavala, te su postali obrazac prema kojem su razvijeni galijasi.
Za razliku od antičkih mediteranskih galija, na području sjeverne Europe postoje dobri arheološki dokazi srednjovjekovnih sjevernih galija pronađeni na brodskim grobljima. Najzapanjujući nalaz je brod Gokstad. Razvoj vikinških dugih brodova i knarrova, srednjovjekovnih sjevernoeuropskih galija, klinasto građenih, bio je popraćen uporabom četvrtastih vesala i redova vesala, te su izgledali vrlo nalik svojim nordijskim prethodnicima. 
U vodama zapadno od Škotske između 1263. i 1500. Škotski plemići (Gospodari Otoka) koristili su galije za ratovanje i prijevoz oko svojih pomorskih posjeda u koje su spadali zapadna obala Škotskog pobrđa, Hebridi, te Antrim u Irskoj. Oni su koristili ove brodove u pomorskim bitkama i tijekom napada na dvorce i utvrde sagrađene uz more. Kao feudalni seniori, Gospodari Otoka tražili su u službu određen broj i veličinu galija od svakog zemljoposjednika. Primjerice, otok Man je trebao osigurati šest galija sa 26 vesala, a Sleat u Skyeu trebao je osigurati jednu galiju sa 18 vesala.
Urezani prikazi galija na nadgrobnim spomenicima od 1350. pa nadalje pokazuju konstrukciju takvih brodova. Od 14. stoljeća napušta se okretno veslo koje zamjenjuje krmeno kormilo s prikladnim ravnim kormilom. Iz dokumenta iz 1624. sama galija je imala 18 do 24 vesala, birlinn 12 do 18 vesala, a limfada nekoliko manje.
Galeas ili "galijas" (poznat u Turskoj pod nazivom "mahon") razvio se iz velikih trgovačkih galija.
Pretvoreni za vojnu uporabu galijasi su bili viši i veći od običnih ("lakih") galija. Imali su do 32 vesala a na svakom su veslala petorica veslača. Obično su imali tri jarbola te pramčanu i krmenu kućicu. Mnogo je truda uloženo u Mlecima kako bi se ovi galijasi učinili što bržima kako bi se mogli natjecati s običnim galijama. Topnička paluba obično je prolazila ponad veslačkih glava, ali neke slike pokazuju i suprotan raspored.
Galijasi su obično imali više jedra od pravih galija, te su bili mnogo smrtonosniji; galija uhvaćena na boku bila je potpuno bespomoćna, dok je bočno prilaženje galijasu, kao i linijskome brodu, izložilo napadača topovskoj vatri s galijasa. Galijasi su predstavljali primjer umjerenog tipa između galije i pravog man-of-wara. Usprkos tome sagrađeno je relativno malo galijasa — jedan nedostatak bilo je, budući da su se oslanjali na jedra, nemogućnost zajamčivanja položaja broda ispred linije galije — koji su se ipak koristili u bitki kod Lepanta (7. listopada 1571.). Njihova je vatrena moć pomogla u pobjeđivanju kršćanske mornarice, a nekoliko uspješnih plovnih galijasa bili su u sastavu Španjolske armade 1588. (npr. La Girona).
Na Mediteranu s plićim vodama te manje opasnim vremenom i nestalnim vjetrovima, galijasi i galije nastavili su se koristiti posebice u Mlecima i Turskoj dugo vremena nakon što su drugdje postali zastarjelima. Kasnije su "kružne brodove" i galijase zamijenili galijuni i linijski brodovi koji su nastali u sjevernoj Europi. Prvi mletački linijski brod sagrađen je 1660.
Galiote  ili galioti su se pojavili kao manji, lakši tipovi galija. Broj vesala ili zamašnjaka varirao je od 18 do 22 na svakoj strani, dok su veći primjerci imali dvadesetpet vesala sa svake strane.
Fusta je, slično, u svojoj biti bila malena galija -- uski, laki, brzi brod s malenim gazom pokretan veslima i jedrom. Sa svake strane je imala 12 do 15 dvosjednih veslačkih klupa, te jedan jarbol s latinskim (trokutastim) jedrom. Fusta je bila omiljeni brod sjevernoafričkih korsara iz Saléa i s Berberske obale. Njezina brzina, pokretnost i sposobnost da plovi bez vjetra, te mogućnost da djeluje u plitkim vodama učinile su je idealnim plovilom za ratovanje i gusarenje.
Nasuprot popularnom prikazu okovanih osuđenika prikazanih u filmovima poput Ben Hura, ne postoje dokazi da su antičke mornarice koristile osuđene kriminalce kao veslače.Književni dokaz pokazuje da su grčke i rimske mornarice općenito davale prednost slobodnim ljudima na svojim galijama.  Robovi su stavljeni za vesla samo u izuzetnim okolnostima. U nekim su slučajevima ovi robovi kasnije oslobođeni, dok su u drugim slučajevima započeli službu na brodu kao oslobođenici.
U ranim modernim vremenima postao je običaj među mediteranskim silama da osuđuju kriminalce na veslanje u ratnim državnim galijama, u početku samo u vrijeme rata. Robovi na galijama živjeli su u vrlo nezdravim uvjetima, te su mnogi umrli čak i kad su bili osuđeni na samo nekoliko godina, čak i kad su preživjeli brodolom ili izbjegli smrti u bitki.
Ratni zarobljenici često su se koristili kao robovi na galijama. Nekoliko poznatih povijesnih ličnosti služili su određeno vrijeme kao robovi na galijama nakon što ih je neprijatelj zarobio. Među njima bili su otomanski korsar i admiral Turgut Reis, malteški veliki meštar Jean Parisot de la Valette i autor Don Quijotea Miguel de Cervantes Saavedra.
Opadanje uporabe galija bilo je jako dugotrajno, započevši prije razvitka topova te se polagano nastavilo stoljećima kasnije. Najranije 1304. godine tip broda kojeg je zahtjevala organizacija danske obrane promijenio se iz galije u kogu, brod s jedrima zaravnjenog dna (Bass str. 191). Veliki brodovi s jedrima s visokim palubama oduvijek su bili vrlo teška prepreka galijama. Do 413. pr. Kr. poražene trireme mogle su tražiti zaklon iza trgovačkih brodova (Tukidid (7, 41), Needham 4, pt 3, str. 693). Na Mediteranu opadanje korištenja galija započelo je oko 1595.-1605. godine. To vrijeme odgovara jačanju nizozemskih i engleskih trgovaca. Njihovi su brodovi bili teško naoružani i opremljeni posadom, a zbog svoje plovnosti mogli su se natkecati istovremeno u trgovini i krađi, kao pirati. Mletačke galije mogle su se jedva nositi sa svojim gusarima tijekom ljeta, dok preko zime nisu mogle pružiti nikakav odgovor gusarenju (Tenenti).
Zbog svojeg niskog nadvođa i nedostatka spremišnih kapaciteta, ratne su galije obično bile nekako izdržjiva, priobalna plovila i plovila kratkog dosega. Kako se broj trgovačkih mornarica povećavao, galije, za otvorene vode i zimsko jedrenje, postale su beznačajne prije nego što su u bitkama postale zastarjele. Galijasi su se razvili u jedrenjake karake, a kasnije u mediteranske galijune. Galijuni sjeverne Europe razvijali su se usporedno iz brodova nalik kogi.
Tijekom kasnog 15. stoljeća započeo je razvoj bojnog broda, istinskog oceanskog ratnog broda koji je na sebi imao napredna jedra koja su omogućavala pričvršćivanje u vjetar, a bili su teško naoružani topovima. Bojni brod je naposljetku učinio galije zastarjelima osim u operacijama blizu obale tijekom mirnog vremena. Galije su već postale beskorisne do kraja 17. stoljeća kada je kapetan Kidd odabrao ovaj dizajn za svoj osobni brod Adventure Galley.
Galije su ostale glavna sastavnica sjevernoafričkih korsarskih flota, te su nastavile igrati značajnu ulogu na Mediteranu sve do 18. stoljeća. Jedan od zadnjeg pojavljivanja galija u mediteranskoj bitki bilo je u bitki kod Chesme 1770. godine; galije su zapinjale u plitkom Baltičkom moru, a sudjelovale su u Rusko-švedskom ratu 1790. god. Galije su bezuspješno koristili Malteški vitezovi tijekom Napoleonove opsade Valette 1798. godine.
U Americi galije su se koristile u bitki kod otoka Valcour 1776. godine. Također su ih tijekom američkog rata za neovisnost koristili kitolovci koji su sa svojim brodovima u gusarskim akcijama napadali britansko brodovlje duž američke obale. Ove napadačke družbe bile su korisne u opskrbi kontinentalne vojske s mnogim toliko potrebnim namirnicama.
Galije su se pojavile u seriji strateških igara Ensemble Studija, Age of Empires. Galije su korištene kao ratni brodovi u Age of Empires, s dodatkom Vatrenih galija (Fire Galleys) u The Rise of Rome, te kao jedinstven otomanski ratni brod u Age of Empires III. Također se ovi brodovi pojavljuju u seriji igara Civilization, posebice trireme u Civilizationu (I) i galije u Civilizationu III.
L. Basch & H. Frost, Još jedna punska olupina blizu Sicilije: njen proboj International journal of Nautical Archaeology sv. 4.2, 201-228, 1975
Bicheno, Hugh, Crescent and Cross: The Battle of Lepanto 1571, Phoenix Paperback, London, 2004, ISBN 1-84212-753-5
Lionel Casson, Ships and Seamanship in the Ancient World, Princeton University Press, 1971
H. Frost et al. Lilybaeum dodatak Notizae Scavi d'Anichita 8th ser vol 30 1981 (1971)
Michael E. Mallett, The Florentine Galleys in the Fifteenth Century, Oxford, 1967
J. S. Morrison et al., The Athenian Trireme 2000 2. izdanje Cambridge University Press
Alberto Tenenti, Piracy and the Decline of Venice 1580-1615, engleski prijevod 1967
William Ledyard Rodgers, Admiral, Naval Warfare Under Oars: 4th to 16th Centuries, Naval Institute Press, 1940.
John F. Guilmartin, "The Tactics of the Battle of Lepanto Clarified: The Impact of Social, Economic, and Political Factors on Sixteenth Century Galley Warfare". Vrlo detaljna rasprava o galijskom ratovanju u bitki kod Lepanta (engl.)

Galileo Galilei, punim imenom Galileo di Vincenzo Bonaiuti de' Galilei (Pisa, 15. veljače 1564. – Arcetri, 8. siječnja 1642.), bio je talijanski matematičar, fizičar, astronom i filozof. Nakon završenih medicinskih studija, posvetio se proučavanju geometrije i Arhimedovih djela, te postao jedan od najvećih fizičara i astronoma. Promatrajući njihanje svijećnjaka u pisanskoj katedrali, već kao student otkrio je izokroničnost njihala (izokronizam titranja je neovisnost periode titraja o amplitudi vlastitih titraja nekoga titrajnog sustava). Bio je profesor matematike u Pisi (od 1589. do 1592.), Padovi (od 1592. do 1610.), a od 1610. opet u Pisi. Za boravka u Padovi uglavnom se bavio problemima mehanike: proučavao je slobodni pad, gibanje niz kosinu, vodoravni hitac, istraživao izokronizam a zatim, proučavajući toplinsko rastezanje tekućina, konstruirao prvi termoskop. Istraživao je i otkrio kako se može konstruirati dalekozor. Godine 1609. demonstrirao je svoj izum na vrhu zvonika Svetoga Marka u Veneciji. 
Izumom dalekozora započelo je plodno razdoblje Galileijevih astronomskih istraživanja i došla jedno za drugim značajna otkrića: Mliječna staza pokazala se kao golem skup zvijezda slaba sjaja; Mjesečeva površina pokazala se izbrazdanom dolinama i brjegovima; oko Jupitera kruže četiri satelita (Galilejanski mjeseci); Venera pokazuje mijene kao i Mjesec (Venerine mijene); na Sunčevoj površini vide se pjege (Sunčeve pjege). Veličina Galileijeva nije u njegovu izumu, iako se može smatrati najvećim optikom svojega doba, nego u tome što je dalekozor usmjerio prema nebu. Prva svoja astronomska otkrića objavio je 1610. u djelu Vjesnik zviježđa (lat. Siderius nuncius). Zalaganje za Kopernikov sustav, kao jedini točan i istinit, dovelo je Galileija u sukob s crkvenim naučavanjem, pa mu je odlukom Inkvizicije 1616. bilo zabranjeno naučavanje da se Zemlja giba oko Sunca i da je ono središte svijeta. Iako je obećao da će odustati od svojeg uvjerenja, nije mogao, potaknut otkrićima do kojih je došao, odustati od znanstvene istine, pa je u svojem djelu Dijalog o dvama glavnim svjetskim sustavima, ptolemejskom i kopernikanskom… (tal. Dialogo sopra i due massimi sistemi del mondo, tolemaico e copernicano…, Firenca, 1632.) izložio heliocentrični sustav. To je djelo Crkva odmah ocijenila kao heretičko. Dosljednost Galileijeva da iznosi i brani znanstvenu istinu izazvala je oštru reakciju. U Rimu, u prostorijama Inkvizicije, održan je proces protiv Galileija (1633.), koji je tada bio u sedamdesetoj godini života. U progonstvu, lišen slobode i odvojen od svijeta, pod stalnim nadzorom Inkvizicije, dovršio je svoje najveće djelo o mehanici započeto još u padovanskom razdoblju Razgovori i matematički prikazi dvaju novih znanja u mehanici (tal. Discorsi e dimonstrazioni matematiche intorno a due nuove scienze, Leiden, 1638.), kojim je udario temelje klasičnoj mehanici. U njem je izložio zakone slobodnoga pada, uveo pojam ubrzanja, obradio gibanje niz kosinu, vodoravni hitac i tako dalje. Tim djelom uveo je Galilei eksperimentalnu metodu istraživanja i matematičko formuliranje eksperimentom utvrđenih zakonitosti te time položio temelje modernoj fizici.
Nakon smrti crkvene vlasti nisu dopustile da mu se podigne nadgrobni spomenik. Tek 1737. položen je u zajednički grob sa svojim učenikom V. Vivianijem i tada mu je podignut nadgrobni spomenik, a 16. travnja 1757. skinuta je zabrana s Galileijevih djela, u kojima on zastupa načelo pomičnosti Zemlje, nasuprot geocentričkomu sustavu, koji je branila Crkva. Prvo kompletno izdanje Galileijevih djela izdano je u Firenci (od 1842. do 1856.) u 16 svezaka. U okviru znanstvene revolucije odigrao je značajnu ulogu u razvoju moderne znanosti. Unaprijedio je teleskopski instrumentarij i sustavno promatrao nebo, što je za posljedicu imalo otkriće i analizu Jupiterovih satelita, Sunčevih pjega, Mjesečevih kratera i Mliječne staze. Drugi veliki Galilejev doprinos je pozitivan nastavak istraživanja Kopernikovog heliocentričnog sustava, naročito otkrićem Venerinih mijena. Istraživao je također zakonitosti gibanja tijela, zakon gravitacije i začeo ideju principa relativnosti. Zbog napretka u metodologiji znanstvenog eksperimenta i empirijski utemeljenog povezivanja astronomije i kozmologije, Galileja se dogovorno naziva ocem moderne astronomije, ocem moderne fizike, ocem znanosti i ocem moderne znanosti.Iako rimokatolik i pionir Papinske akademije znanosti (Accademia dei Lincei), a u mladosti sklon ideji zaređenja, Galileo je inzistiranjem na heliocentričnom sustavu kao ispravnoj astronomskoj teoriji ušao u polemične sukobe s Crkvom i drugim astronomima zbog njihove tadašnje sklonosti klasičnom geocentričnom sustavu, odnosno izostanku dokaza za paralaksu zvijezda, ali i Braheovom sustavu istraživača koji je vlastitim pronalascima konkurirao Galilejevim. Pod sumnjom za herezu i optužbom za pokušaj potkopavanja aristotelijanske filozofije prirode i Biblije, Rimska inkvizicija je 1615. godine istražila Galilejev slučaj, potom po zaključku zabranila Galileju da promiče heliocentrični sustav, a njegova istraživanja uvrstila je u popis zabranjenih djela. Nakon bestseller djela iz 1632.  godine Dialogo sopra i due massimi sistemi del mondo, u kojem u obliku dijaloga između učenika i učitelja uspoređuje ptolomejski i kopernikanski sustav i implicitno napada Papu Urbana VIII., protiv Galileja je pokrenut proces koji je doveo do kućnog pritvora, gdje 1638. dovršava Discorsi e dimostrazioni matematiche, intorno à due nuove scienze, subverzivno djelo u romanističkom dijalogu, koje kasnije postaje temeljem kinematike. Godine 1992. Papa Ivan Pavao II. službeno je ustanovio pogrešku Rimske inkvizicije, zatražio oprost i tom prilikom pozvao druge na dijalog znanosti i vjere po uzoru na Galilea.
Galileo Galilei je rođen u gradu Pisi u Italiji kao prvo od šestero djece Vincenza Galileia, poznatog svirača lutnje i teoretičara glazbe, i dobrostojeće Giulie Ammannati. U dobi od osam godina obitelj se seli u Firencu i na dvije godine ostavlja Galileja kod Muzija Tebaldija, koji mu je omogućio školovanje u Pisi nakon neuspjele prijave za toskansku školu.. Dvije godine kasnije sastaje se s obitelji i nastavlja učenje najprije pod ocem Vincenzom i tutorom Jacopom Borghinijem, a potom izvan Firence u samostanu Santa Maria di Vallombrosa do četrnaeste godine.Slijedeći oca, Galileo je za rane dobi poučen sviranju i glazbenoj teoriji, što je vjerojatno bio jedan od izvora matematičko-eksperimentalističkog pristupa istraživanjima i skepticizma. Učenje u samostanu navelo ga je na ozbiljno razmatranje svećenstva, ali je na nagovor oca 1580. otišao studirati medicinu na sveučilištu u Pisi. Motiv su bili čast i financijska sigurnost, ali se Galileo ponio za matematikom i tri je godine kasnije napustio medicinu, da bi 1585. došao i do svog prvog matematičkog otkrića: izokronizma njihala. Nakon studija medicine privatno poučava u Firenci i Sieni, potom od 1589. na sveučilištu u Pisi.
Galilejev prijatelj i kolega Guidobaldo Del Monte, omogućio mu je napredak u karijeri preporukom kardinalu Francescu Mariji Del Monte, koji je potom preusmjerio preporuku toskanskom vojvodi Ferdinandu I de' Medici. Galileo je preuzeo katedru matematike u Pisi. Spis De motu antiquiora je rezultat Galilejevih istraživanja koja su postupno počela pobijati Aristotelovu prirodnu filozofiju. Galileo nije imao sasvim jasne dokaze, ali je sve više slutio neispravnost stare teorije.
U tom je razdoblju razvijao praktična rješenja za fizikalno-matematičke probleme poput instrumenta za precizno određivanje gravitacije hidrostatskih tijela. Općenito, Galileo je zarana morao sudjelovati u financiranju obitelji i mlađeg brata, a nakon smrti oca i udaje sestara, pao je u dugove, što ga je opterećivalo. Manjak novca je vjerojatno bio jedan od motiva za bavljenje izumima koji bi se mogli prodati. Galileo je time stekao vrijedno znanje i kasnije ga primijenio u razvoju svojih astronomijskih proučavanja. 
Nakon isteka ugovora u Pisi, Guidobaldo Del Monte preporučio ga je sveučilištu u Padovi za preuzimanje prazne katedre matematike.
Padova, dio religijski tolerantnije Mletačke Republike, bilo je mjesto Galilejeva rasta zanimanja za fizikom i astronomijom, a s time i daljnjeg otklona od aristotelijanske filozofije. Galileo je proširio svoja predavanja na fiziku i astronomiju. Dva tadašnja člana mletačkog senata na kojem je sudjelovao, plemića Giovanfrancesca Sareda i teologa, matematičara i astronoma Paola Sarpija iskoristio je za dijaloške likove u Dialogo sopra i due massimi sistemi del mondo. Spis Trattato di meccaniche, izvorno objavljen 1634. u Parizu, potvrđuje njegov rad na mehanici, kinematici i primijenjenoj znanosti. S Marcantonijom Mazzolenijem održavao je praktičku radionicu gdje je razvijao i prodavao instrumentarije, ponajviše za vojsku.
Godine 1604. astronom Ilario Altobeli primijetio je supernovu, kasnije poznatu kao Keplerova supernova, o čemu je Galileo bio obaviješten. Kroz studije i predavanja, Galileo je otkriće supernove smatrao novim dokazom protiv Aristotelove teorije nepromjenjivog neba. Pod pseudonimom Cecco Ronchetti objavio je Dialogo de Checo Ronchitti da Bruzene in Perpuosito de la stella Nuova kao način obrane od kriticizma koji je uslijedio. Nadalje, Galilei je pojavu fenomena supernove i pomutnju među pukom unovčio stvaranjem vlastite astrološke karte, što je između ostaloga rezultiralo i tužbom, potom ugušenom intervencijom Senata Mletačke republike, da ne dospije do Rimske inkvizicije. Galileo, međutim, nije imao dovoljno čvrste dokaze za heliocentrizam, iako je bio siguran u njega, a kvalitetnije dokaze nije mogao steći bez unaprjeđenja instrumentarija, što je, uz suradnju drugih, potrajalo do 1609. Predstavio je novi teleskop Mletačkoj vlasti i dobio odobrenje za istraživanja. Između 1609. i 1610. postigao je važne rezultate po kojima je danas poznat: otkriće velikih Jupiterovih satelita, analiza Mjesečevih kratera i Mliječne staze.
Galileo je astronomska otkrića iz 1609. objavio u Firenci u spisu Sidereus Nuncius. S odobrenjem istraživanja nastali su i problemi. Antonio Magnini prvi je porekao Galilejeve pronalaske Jupiterovih satelita nakon korištenja Galilejeva teleskopa. Kasnije, međutim, kada mijenja mišljenje, utječe i na poznatog astronoma Christopha Claviusa. Skeptičan je bio i Johannes Kepler sve dok unaprjeđenjem teleskopa nije provjerio Galileveje tvrdnje, nakon čega 1611. izdaje spis u kojem potvrđuje Galilejev rad. Galileo je usporedno počeo objavljivati istraživanja o Sunčevim pjegama, suprotstavljajući se Christophu Schneineru koji je tvrdio da pjege nisu na Suncu, nego oko njega (1612. Scheiner je o svojim razmatranjima objavio spis). Galileo odlazi u Rim predstaviti svoje pronalaske pred Papu Pavla V., gdje je časno primljen. Međutim, Galileo nije bio svjestan da je, usporedno s njegovim djelovanjem, Crkva pokrenula istragu. Iste godine, otkrivanjem mijena Venere i Merkura, Galileo je utvrdio nužnost heliocentričnog sustava. Između 1612. i 1615. Galileo je napisao četiri poznata Kopernikanska pisma u kojima širi i brani postulat heliocentričnog sustava, a koje je adresirao ocu Benedettu Castelliju, plemiću Pietru Diniju i Velikoj vojvotkinji Christini od Lorrainea. Krajem 1614., dominikanac Tommaso Caccini pred Papom izlaže kolektivnu optužbu protiv probranih matematičara, među njima i protiv Galilea, zbog poticanja kopernikanske ideje koja se suprotstavlja Bibliji. Tužbi za zanemarivanje geocentričnog sustava prilaže upitne navode o Galilejevom osporavanju supstancijalnosti Boga. Time je započela nova era Galilejeva života.
Tijekom istrage, teolog Paolo Antonio Foscarini napisao je tekst o mogućnostima podudarnosti heliocentričnog sustava i Biblije kao podršku astronomskim istraživanjima. Međutim, kardinal Robert Bellarmino, inače član inkvizicije i tijekom suđenja Giordanu Bruni, reagirao je objavom da u slučaju sumnje treba podržavati Bibliju, što je bilo uobičajeno stajalište tadašnje rimokatoličke Europe. Jedna od posljedica bilo je privremeno zatvaranje Foscarinija i zabrana njegova pisma. U međuvremenu je Galileo došao u Rim braniti svoj stav. Godine 1616. na Papin zahtjev o očitovanju problema heliocentrizma, teolozi donose konsenzus o heliocentričnom sustavu kao apsurdnom i heretičnom. Potom, na zahtjev Pape po odluci konsenzusa, kardinal Bellarmino osobno Galileju predaje zahtjev o odricanju stava o heliocentrizmu i prekidu takvog istraživanja. Postoji mogućnost da su informacije u dokumentu koje su se koristile sve do 1933. krivotvorili dominikanci i teolozi na štetu Galileja. Galileo je uživao povlastice između krugova suđenja, što se nastavilo sve do kraja njegova života, zbog čega je porastao pritisak vanjskih teoloških krugova i time politički narušilo Galilejeve mogućnosti.
Godine 1618. tri su kometa prošla pored Zemlje. Orasio Grassi istražio je fenomen i donio zaključak o točnosti Tychova sustava, protiv heliocentrizma. Galilei je preko učenika Marija Guiduccija uzvratio u obranu heliocentrizma, na što je Grassi reagirao napadom na kopernikanizam. Galileo je potom nastavio istraživanje heliocentrizma i, ponovno u maskirnoj romanističkoj formi, objavio 1623. Il Saggiatore, na odobrenje Papinske akademije znanosti, u kojoj općenito poništava Grassijeva istraživanja, iako iz pogrešne hipoteze (da su kometi bili iluzija), ali utvrđuje potrebu nadogradnje instrumenata i razvitka eksperimentalne metode, uz ostale detalje mehanike i primijenjene znanosti.
Nedugo poslije, papinsku stolicu preuzima Pape Urbana VIII., inače sklon Galileju. Godine 1624. Galileo je u Rimu pred Papom pokušao skinuti zabranu istraživanja heliocentrizma, što mu nije pošlo za rukom. Stoga je započeo pisati djelo kojim će razmatrati odnos geocentričnih i heliocentričnih sustava bez unošenja vlastitih stajališta, a koje će biti objavljena 1632. kao Dialogo Sopra i due massimi sistemi del mondo. Unatoč općem priznanju djela, proširila se vijest o zabrani knjige na zahtjev Pape, zapravo inkvizicije. Galileo se 1633. ponovo pojavio pred Papom. Ispostavilo se da su istragu ponovo pokrenuli dominikanci, koje je ovoga puta predstavljao Vincenzo Maculano, a koji je u rukama imao navodni spisak o Bellarminijevoj odluci o Galilejevoj zabrani i odricanju heliocentrizma. Postoji opravdana sumnja da je dokument bio krivotvoren. Bellarmini je Galileju dostavio jedan od dokumenata koji odbacuje heliocentrični sustav, ali ne i službenu zabranu govora i rada, sukladno prethodnom dogovoru kojeg su dominikanci ignorirali. Galileo je, zbog vlastitih izmjena kopernikanskog sustava, držao obranu pozivanjem na suprotstavljanje Koperniku, da bi u narednim suđenjima naglašenije osporavao heliocentrizam i na konačnom suđenju, nakon inkvizitorove prijetnje kaznenim metodama u slučaju laži, zaključio da podržava ptolomejski sustav, kao što uvijek jest. Idući dan, 22. lipnja, kardinal i inkvizicija zabranili su Galilejevo djelo o dva sustava i osudili ga na kućni pritvor u Firenci uz obavezno recitiranje psalama. Zbog naklonosti mnogih ljudi unutar i izvan Crkve, Galileo nije doživio nikakav konkretan oblik mučenja ili poniženja ni tijekom suđenja, niti nakon njega.
U kućnom pritvoru, kojeg je plaćala Crkva, bez zabrane posjećivanja obitelji i službenika ili pismene komunikacije, Galileo je neometano nastavio istraživanje i pisanje, što mu je omogućilo relativno normalan život. Iz pisama je vidljivo da je prezirao situaciju u kojoj se nalazi, odnosno da se nikada nije doista odrekao svojih stajališta. Uzimajući rečeno u obzir, u rekonstrukciji sukoba Galilea i Crkve Giuseppe Baretti tvrdio je da je Galileo po presudi rekao "Eppur si muove!" ("Ipak se kreće!", op. a.). Poznata izjava prije je stvar legende, nego li istine, no svakako nedokaziva.
Godine 1638. u Nizozemskoj je objavio veliki traktat Discorsi e dimostrazioni matematiche intorno a due nuove scienze attinenti la mecanica e i moti locali, opus magnum svojih matematičko-fizikalnih istraživanja posljednjih 30 godina, također u obliku razgovora tijekom četiri dana, koje redom razrađuju mehaniku materijala, kohezivnost, dinamiku (zakona kretanja) i balistiku. U razvoju metodologije poslužio se Aristotelovim, Arhimedovim i Platonovim rješenjima. Zbog dosega tog djela nazvan je ocem moderne znanosti. 
Nakon 1630. Galilejev vid počeo je ubrzano slabiti, a pred smrt je oslijepio. Nije, međutim, bio usamljen, nego okružen vrlo bliskim osobama. Ferdinand II. de Medici namjeravao ga je pokopati u bazilici Santa Croce, pored grobnice oca i predaka, te mu u čast podići mramorni mauzolej. Crkva se međutim  protivila, držeći da takvo što nije moguće jer je Galileo optužen za herezu. Konsenzus je postignut pokapanjem u maloj prostoriji pored unutarnje kapelice. Preseljen je na prvotno zamišljenu lokaciju 1737., nakon što mu je podignut spomenik.
1543. – Nikola Kopernik objavljuje De revolutionibus orbium coelestium u kojem prikazuje ideju heliocentrizma.
1573. – Tycho Brahe objavljuje De nova stella, djelo u kojem pobija aristotelijansku teoriju nepromjenjivog svemira (nebesa) iznad Mjeseca.
1576. – Giuseppe Moletti, Galilejev prethodnik katedre matematike na sveučilištu u Padovi, izvještava o fenomenu gravitacije: neovisno o materijalu, tijela istog oblika padaju jednakom brzinom.
1582. – Ostilio Ricci održava predavanja iz matematike koje Galileo posjećuje, a koja utječu na smjer njegova studija. Mijenja stajalište o studiju medicine i posvećuje se fizici, matematici i astronomiji.
1585. – Galileo napušta Sveučilište u Pisi i počinje raditi kao privatni učitelj.
1586. – Nadopunjujući Arhimedove zamisli svojima, Galileo osmišljava hidrostatsku ravnotežu.
1600. – Galileu se rađa prvo izvanbračno dijete, Virginia. Objavljuje Le Meccaniche. William Gilbert objavljuje On the Magnet and Magnetic Bodies, and on That Great Magnet the Earth. Dokazi i argumenti podupiru kopernikanski sustav.
1600. – Rimska inkvizicija osuđuje Giordana Bruna za herezu. Bruno je osporavao Sveto trojstvo i Pretvorbu, podržavao panteizam i pluralitet svjetova. Osuđen je na smrtnu kaznu spaljivanjem na lomači. Član suda bio je Robert Belarmino, kasnije član suda u slučaju Galileo.
1604. – Galileo računa položaj Keplerove supernove, podupire heliocentrični sustav.
1609. – Na temelju opisa Lippersheyeva rada, Galileo osmišljava i nadograđuje vlastiti teleskop. Kepler objavljuje Astronomia nova u kojem se nalaze prva dva Keplerova zakona. Pokazuje da je kopernikanski model točniji od ptolomejskog. Thomas Harriot radi nacrt Mjesečeve površine četiri mjeseca prije Galilejeva mjerenja.
1610. – Galileo objavljuje Sidereus Nuncius, bilježi Mjesečevu površinu i četiri velika Jupiterova satelita (mjeseca). Također prvi detaljnije proučava površinu Marsa. Martin Horky objavljuje Brevissima Peregrinatio Contra Nuncium Sidereum, traktat koji se protivi heliocentričnom sustavu. Johannes Kepler traži od Galileja primjerak teleskopa i leća, ali Galileo tvrdi da ima samo jedan i nema vremena napraviti novi.
1610. – Galileo stječe doživotno mjesto na katedri za matematiku na Sveučilištu u Padovi, odnosno kao matematičar i filozof za Cosmija II., velikog vojvode od Toskane.
1611. – Galileo otkriva Venerine mijene. Susreće se s Papom. Postaje član Papinske akademije znanosti.
1611. – David Fabricius objavljuje Narration on Spots Observed on the Sun and their Apparent Rotation with the Sun netom prije Christopha Scheinera i Galileja.
1612. – Galileo predlaže upotrebu pozicija Jupiterovih mjeseca za pomorsko izračunavanje zemljopisne dužine. Iako je prijedlog nepraktičan, nagrađen je za njega.
1612. ili 1613. – Francesco Sizzi otkriva godišnje promjene Sunčevih pjega. Galileo piše pismo o Sunčevim pjegama.
1616 – Galileo prima službenu opomenu Crkve, da ne smije govoriti o heliocentričnom sustavu, niti ga istraživati. Crkva Kopernikovo djelo De revolutionibus orbium coelestium  stavlja na listu zabranjenih djela.
1617. – Galileo se seli u grad Bellosguardo, zapadno od Firence, gdje su zaređene njegove dvije kćeri. Proučava zvjezdu Mizar u zviježđu Velikog medvjeda.
1619. – Kepler objavljuje Harmonices Mundi, u kojem opisuje treći Keplerov zakon.
1624. – Galileo posjećuje Papu i izlaže svoje radove, gdje je rad prihvaćen i odobren, te unaprijeđuje mikroskop.
1630. – Galileo dovršava Dialogo sopra i due massimi sistemi del mondo, cenzura Crkve odobrava objavljivanje djela.
1632. – Galileo objavljuje Dialogo sopra i due massimi sistemi del mondo, a dominikanci ponovno tuže Galilea. Rimska inkvizicija pokreće istragu.
1633. – Galileo se odriče heliocentričnog sustava. Rimska inkvizicija osuđuje Galileja zbog hereze na kućni protiv s ograničenom društvenom komunikacijom. Crkva stavlja Dialogo sopra i due massimi sistemi del mondo na popis zabranjenih djela. Zabrana Galilejevih djela ukinuta je 1718..
1638. – Galileo objavljuje Discorsi e Dimostrazioni Matematiche, intorno a due nuove scienze.
Umjesto Aristotelove kvalitativne metode i filozofijskog opisivanja Svemira, Galileo se u unaprjeđivanju spoznaje služio matematičkim jezikom i provodio je eksperimente temeljene na prirodnim zakonima. Najbolji primjer razlike između rezultata dva principa vidljiv je u mišljenju o Mjesecu i zvijezdama. Aristotel i njegovi nasljednici smatrali su da su nebeska tijela savršeno sferična i glatka na površini, dok su Galileo i njegovi suvremenici ustanovili obratno isključivo eksperimentima i izračunima, odnosno otkrićima. Galileo je u svojim razmatranjima također postavio danas raširen zahtjev neprestanog traženja uzroka. Tako je konceptualna filozofijska analiza fenomena kroz jezik preseljena u materijalističku analizu fenomena kroz eksperimente. Projekt CERN suvremeni je primjer takvog zahtjeva. Galileo je metodu eksperimenata naslijedio od oca glazbenog teoretičara, pionira matematičkog eksperimentiranja, nasljednika pitagorejskog poimanja. Općenito, Galileo pripada kartezijanskoj tradiciji shvaćanja Svemira kao geometrijski izračunljivog i matematičkim jezikom izrazivog u obliku prirodnih zakona (u Il Saggiatore piše o matematici kao jeziku na kojem je napisana knjiga prirode). Galileo je, nadalje, mijenjao mišljenje ovisno o promjenama u rezultatima, te pogodovao odvajanju znanosti od filozofije i religije. Standardizirao je uvjete eksperimentiranja i služio se metodom nezavisnih istraživanja, što predstavlja induktivan pristup rješavanju problema. Apstraktna matematika ostvaruje se u prirodnim fenomenima, a prirodni fenomeni prestaju biti dogmatizirani: dva temeljna aspekta znanstvene metode čine osjetilno (empirijsko) iskustvo i eksperiment. Svezom osjetilnog iskustva i eksperimenta Galileo i suvremenici opovrgnuli su Aristotelovu metodu, odnosno aristotelijansku praksu prisutnu do tada. Dakako, povezivanje matematike i prirodne filozofije tada je značilo raspravu širokih razmjera, koja do danas nije sasvim razriješena.
Galileo je bio izumitelj. Na osmišljavanje i nadogradnju alata i instrumenata poticala ga je potreba za točnijim mjerenjima i zaradom novca:
Između 1595. i 1598. razvio je geometrijski vojni kompas temeljen na prethodnim izumima Niccole Tartaglije i Guidobaldoa Del Montea. Bio je pogodan za topnike i mjeritelje, te konstrukcije i mjerenja poligona.
1593. razvija termometar ovisan o tlaku i temperaturi. Zrak se širio ili sužavao i time kuglicu na vodi pomicao gore ili dolje uz mjernu skalu.
1609. Galilejev najznačajniji rad je nadogradnja teleskopa (mehanizma, leća, mikrometra), izvorno. Zahvaljujući tome omogućio je točnija promatranja i bolja mjerenja, te od sebe učinio pionira promatranja planeta, npr. Marsa. Godine 1610. poslužio se mikroskopom da bi analizirao kukce. Najkasnije do 1624. Galileo se služio mikroskopom. Ilustracije mikroskopskim pronalazaka objavljenje 1625. smatraju se prvim zabilježenim promatranjima pomoću mikroskopa.
Galileo je izradio poseban astrolab za mjerenje kutova (giovilabio) i helioskop s projekcijom na papir da izbjegne oštećenje oka.
Galileo je izradio njihalo za mjerenje intervala. U zadnjoj je godini života ponudio mehanizam za mjerenje vremena, ali je drugačiji oblik postao univerzalni dio mehanizma sata.
1612. nakon opservacije Jupitera predložio je za kriterij univerzalnog sata orbitalna gibanja Jupiterovih satelita. Metodu je uspješno upotrijebio 1681. Giovanni Domenico Cassini i koristila se za promatranje zemljine površine.
Još u 6. stoljeću John Filipponio osporavao jeAristotelovu teoriju dvostrukog gibanja. S obzirom na supstancijalnost, Aristotel je utvrdio gibanje materije prema dolje, ako su im osnova voda i zemlja, odnosno prema gore, ako su im osnova vatra i zrak, kao i kozmičku podjelu na sublunarno i supralunarno područje, u kojem vladaju različiti zakoni. Tek je Galileo eksperimentalnim istraživanjima mogao dati pouzdan temelj drugoj teoriji, koju je u suštini zasnovao na Arhimedovim zakonima. Da bi nadišao Aristotelovu tvrdnju, morao je osmisliti način mjerenja tijela u prostoru i vremenu. To je dovelo do uspostave klasičnog dijagrama ubrzanja, odnosno omjera brzine i vremena. Uspoređujući mjerenja gibanja na Zemlji i na nebu, Galileo je shvatio da se radi o jedinstvenim prirodnim zakonima. Na temelju toga nastavio je pronalaziti mehaničke i kinematičke zakone.
Galileu se pripisuje eksperiment u kojem s vrha Sveučilišta u Pisi baca dva tijela različite težine i ustanovljuje istovjetnost brzine. Ako se eksperiment i jest dogodio, što je upitno, prethodno njemu (i njime utjecano) učinio je to Simon Stevin s Delft tornja 1586.. Dokaz je pobio Aristotelovu tvrdnju o bržem padu težeg tijela.
Galileo je promatrajući eksperimente s kosinom ustanovio (naslutio) zakon inercije kojeg kasnije Newton ugrađuje u temeljni zakon gibanja. Time je osporio Aristotelovu tvrdnju o prirodno usporavajućem tijelu. Nadalje, mjereći pad tijela pod različitim kutom kosine ustanovio je brzinu gravitacije od 9,82 m/s2. Promatrajući usporedne padove, Galileo je ustanovio zakon očuvanja mehaničke energije, ali pojam energije tada još nije bio razvijen.
Godine 1583. Galileo je ustanovio izokronizam njihala niskih oscilacija. Ustanovio je da vrijeme oscilacije nepovezano s amplitudom, a da je ono ovisno o duljini niti na kojoj se njišući objekt nalazi: 
   Godine 1586. Galileo je dovršio formulu za hidrostatsku ravnotežu Arhimedova principa, a rad objavio pod naslovom La Bilancetta. Omogućuje određenje specifične težine s obzirom na vodu. U djelu se mogu pronaći tablične vrijednosti za 30 različitih materijala, a njihove vrijednosti usporedive su sa suvremenim rezultatima.
Slijedeći opise Hansa Lippersheya, Galileo je konstruirao teleskop s povećanjem od tri puta, a do kraja svog života uspio je postići i povećanje od trideset puta. Godine 1609. venecijanskom duždu je prvi puta prikazao mogućnosti teleskopa. Nakon toga, počeo je na njima i zarađivati prodajom primjeraka. Svoja je prva istraživanja objavio u djelu Sidereus Nuncius.
Godine 1604. Na temelju Keplerove supernove Galileo je promatranjem uočio nepostojanost diurnalne Paralakse, što ga je navelo zaključiti da se radi o dalekoj zvijezdi. Ako je Keplerova supernova daleka zvijezda, to potvrđuje da Aristotelova teorija nepromjenjivih nebesa ne stoji. Galileo je za to bio žestoko napadnut te ušao u nekoliko pismenih polemika.
Godine 1610. Galileo je uočio Jupiterove satelite, koje je najprije držao nepomičnima, da bi daljnjim dnevnim promatranjem uočio promjenjivost položaja, odnosno kruženje oko Jupitera. Nazvao ih je Medicejskim zvijezdama. Kasnije su, u čast Galileu, preimenovane u Galilejevi sateliti. Galilejevo otkriće nebeskih tijela koja kruže oko Jupitera srušile su Aristotelovu tezu o Zemlji kao tijelu oko kojeg kruže sva nebeska tijela, što je izazvalo novi val osporavanja. Nakon što je njegova promatranja potvrdio Christopher Clavius, Galileo je u Rimu 1611. dočekan sa svim počastima. Iste godine, promatrao je Mars, Saturn, Veneru i Neptun. Na temelju uočavanja mijena Venere potvrdio je heliocentrični sustav koji je predvidio Kopernik. Nakon objave Galilejevih istraživanja, mnogi astronomi onog vremena okrenuli su se helio-geocentričnim teorijama poput one Tycha Braha, a koje su nastojale potvrditi Galilejeva istraživanja s temeljnom premisom geocentričnosti. Galileo je prvi uočio Saturnove prstene, ali nije bio siguran što su i nije ih ustanovio kao prstene. Neptun nije imao prilike dugo promatrati. Pronašao je relativne udaljenosti, ali nije shvatio da se radi o planetu.
Istraživanjem Sunčevih pjega dodatno je otežalo održanje Aristotelove teorije nepromjenjivih nebesa. Galileo, Francesco Sizzi i drugi tijekom 1612. i 1613. ustanovili su promjenjivost pjega, što je tim više potvrdilo apsurdnost geocentričnog i geoheliocentričnog sustava.
Manje poznata činjenica je da je Galileo je bio učen umjetnosti, a posebno je bio zainteresiran za tehniku chiaroscuro. Poznavanje efekta chiaroscura omogućila mu je da prilikom promatranja Mjeseca zaključi da sjenoviti prijelazi imaju topografska određenja, pa je započeo i izračune visina i dubina kratera. Bilo je to snažan argument protiv Aristotelove teorije savršeno oblikovanih nebeskih tijela glatke površine.
Galileo je ustanovio da ono što se tada ljudima činilo kao skup oblaka, je zapravo bila Mliječna staza, zbir zvijezda toliko zgusnut da je nalikovao oblaku. Nakon studija o pjegama ustanovio je da su i zvijezde i planeti oblog oblika. Galileo je u izračunima veličina zvijezda pogriješio, ali su njegovi proračuni bili znatno manji i realniji od tuđih, a time je uklonio neke teorije o veličinama zvijezda, poput Brahove o apsurdnosti veličina zvijezda kojoj se ne bi uočavala godišnja paralaksa.
1638. Discorsi e dimostrazioni matematiche intorno a due nuove scienze attenenti alla meccanica e i movimenti locali
Galilei, Galileo. Le Operazioni del Compasso Geometrico et Militare djelo iz 1610. Rim, skenirano prvo izdanje. Pristupljeno 16. veljače 2014.
Galilei, Galileo. Istoria e Dimostrazioni Intorno Alle Macchie Solar djelo iz 1613., Rim, skenirano prvo izdanje. Pristupljeno 16. veljače 2014.
Knjižnica Linda Hall predstavlja kopiju prvog izdanja djela Sidereus Nuncius Magna i piratsko izdanje iz iste godine, digitalizirano. Pristupljeno 16. veljače 2014.
Starry Messenger: Observing the Heavens in the Age of Galileo, izložba u Beineckeova knjižnica rijetkih knjiga i rukopisa na sveučilištu Yale. Pristupljeno 16. veljače 2014.
PBS Nova Online: Galileo's Battle for the Heavens, biografija. . Pristupljeno 16. veljače 2014.
Stanfordska enciklopedija filozofije o Galileju. Pristupljeno 16. veljače 2014.
Galileo Galilei, Scriptural Exegete, and the Church of Rome, Advocate of Science, (audio zapis), autora Dr. Christophera Decaena. Pristupljeno 16. veljače 2014.
"The End of the Myth of Galileo Galilei" autora Atile Sinkea Guimarãesa. Pristupljeno 16. veljače 2014.

Gamal Abdel Naser (arapski جمال عبد الناصر  , Jamāl ‘Abd an-Nāṣir, Egipatski arapski جمال عبد الناصر, Gamāl ‘Abd el-Nāṣir, često trensliterirano kao i Jamal Abd al-Naser, Jamal Abd an-Nasser) (Aleksandrija, 15. siječnja 1918. - Kairo, 28. rujna 1970.), drugi predsjednik Egipta od 23. lipnja 1956. do smrti 1970. godine.
Interes za politiku i akativizam stekao je još u školskoj dobi, a vrlo brzo se pridružio vojsci. Iako nije vidio previše borbe, bio je jedan od glavnih urotnika za ideju eliminiranja britanske vlasti u Egiptu uz pomoć Sila Osovine. Nakon rata je postao predavač na vojnoj akademiji, iako nije imao ni dana borbe. 
Bio je vođa Egipatske revolucije 1952. godine kojom je svrgnut kralj Faruk I. i koja je nagovijestila novo razdoblje egipatske industrijalizacija, zajedno s napretkom arapskog nacionalizma. Uz Muhammada Nadžiba bio je jedan od idejnih vođa revolucije, a kasnije je iskoristio svoje govorničke i političke sposobnosti kako bi istog svrgnuo s vlasti i stavio u kućni pritvor. Zajedno s Titom i Nehruom odigrao je važnu ulogu u osnivanju Pokreta nesvrstanih 1955. godine (potpisivanjem Brijunske deklaracije), kao i Palestinske oslobodilačke organizacije 1964. godine. Uvelike je poboljšao unutarnje stanje u Egiptu, započeo industrijalizaciju, a i važan je zbog izgradnje Asuanske brane. 
Naser se smatra jednom od ključnih osoba moderne arapske povijesti, kao i pokreta nesvrstanih. Poznat je po svojoj arapsko-nacionalističkoj i antikolonijalističkoj vanjskoj politici. Panarapska ideologija nazvana po njemu, naserizam, dobila je puno sljedbenika u Arapskome svijetu tijekom 1950-ih i 1960-ih godina. Nasera mnogi i dalje u arapskom svijetu gledaju kao simbol arapske slobode i digniteta.
Gamal Abdel Naser rođen je 15. siječnja 1918. godine u egipatskom gradu Aleksandriji kao sin poštara, s Asyutskim korijenima. Za politiku se prvi put interesirao s 11 godina kada je pohađao aleksandrijsku sekundarnu školu Ras el Tin.  Na svoju prvu političku demontraciju išao je dok je još bio "školarac". Tijekom demontracije, Naser je "udaren policijskom palicom poslije lica". Nakon toga je uhićen i odveden u zatvor.Naserov politički angažman trajao je kroz njegovo cijelo školovanje, a tijekom njegove zadnje godine u srednjoj školi, Naser je "u školi ukupno proveo samo 45 dana". U tom istom periodu, 1935. - 1936. godine, Naser je izabran za predsjednika Komiteta učenika Kaira zainteresiranih za političku reformu.  Tada je, u ožujku 1937. godine, Naser primljen na Egipatsku vojnu akademiju, te je privremeno odgodio svoj politički život kako bi postao vojni časnik.
Godine 1939., nakon što je diplomirao na akademiji i regrutiran u vojsku, Naser je sa svojim prijateljem dobovoljno otišao u Siriju, te je tamo stigao malo prije početka Drugog svjetskog rata.  Naser i Anvar el-Sadat, još jedan prijatelj i politički saveznik, su kontaktirali agente Sila Osovine, naročito talijanske agente, kako bi paralelno s taljanskom ofenzivom na Egipat izveli puč u kojem bi protjerali britansku vlast iz Egipta, no taj plan nikad nije izveden. Tijekom rata, Naser je počeo osnivati grupu mladih vojnika koji su dijelili isto mišljenje kao i on kako bi ga podržali u nekom obliku revolucije. 
Po završetku Drugog svjetskog rata, Naser nije imao nikakvog borbenog iskustva, te nikad nije bio stacioniran na pravom bojištu. Naser je borbeno iskustvo dobio tijekom Prvog Arapsko-izraelskog rata 1948. godine, Fallujskog džepa i na drugim bojištima. Nakon Drugog svjetskog rata, osigurao je sebi poziciju instruktora na Vojnoj akademiji u Kairu.  U sljedećih nekoliko godina, Naser je okupljao vojnike željne političkih reformi i skupljao nove članove. Nakon 1949. godine, grupa je adaptirala ime "Slobodni časnici" i "govorila je o... slobodi i restauraciji slobode i digniteta njihove države".
Do 1952. godine "Egipat je bio spreman za revoluciju". Naser i Slobodni časnici su iskoristili tu situaciju kako bi dana 23. lipnja 1952. godine izveli puč. Te noći, Slobodni časnici su preuzeli sve vladine zgrade, radio postaje, policijske stanice i vojna središta u Kairu pod svoju kontrolu. Puč je postavio generala Muhammada Nadžiba, heroja iz Arapsko-izraelskog rata 1948. godine, za predsjednika. U jednom jako dobrom potezu, novopostavljena vlada je osigurala Britaniji da će poštovati britanske državljane i posjede u Egiptu, time umanjivši prilike za intervenciju tijekom puča. Naser i njegovi sljedbenici su se poklonili američkom pritisku te su svrgnutom kralju Faruku I. i njegovoj obitelji dopustili da "napuste Egipat neozlijeđeni i 'časno'"Nakon osvajanja moći, Naser i Slobodni časnici nisu bili zainteresirani za obavljanje dnevnih administrativnih poslova vlade. No, Slobodni časnici su svu moć dali Aliju Maheru, dugogodišnjem političkom špijunu, koga su postavili za premijera. Slobodni časnici su tada osnovali Egipatsko revolucionarno zapovjedno vijeće, koja je držalo pravu moć u Egiptu, a na čelu mu je bio Nadžib, dok je Naser bio potpredsjednik.  No, Revolucionarno vijeće ja zapravo imalo snažne ideološke ideje, te je Maher bio prisiljen dati ostavku 7. rujna 1952. godine jer nije želio prihvatiti zakone o agrarnoj reformi koje je predložilo Vijeće. U to vrijeme, Nadžib je preuzeo potpuno vodstvo kao novi premijer.
U lipnju 1953. godine, s reformom zemlje u punom tijeku, Muhammad Nadžib je proglasio službeno ukidanje monarhije te se proglasio prvim predsjednikom Republike Egipat. Nakon uspostavljanja republike, Naser i Nadžib su sve češće dolazili u sukobe. Ti sukobi su kulminirali Nadžibovom ostavkom 23. veljače 1954. godine i s mjesta predsjednika i mjesta premijera. Revolucionarno vijeće je tada "s veseljem... postavilo Nasera za premijera", no tada nisu postavili nikoga na mjesto predsjednika. Idući potez koje je vijeće napravilo bilo je stavljanje Nadžiba u kućni pritvor, kako bi se osigurali od njegova ponovna dolaska do moći. 
Revolucionarno vijeće nije napravilo dobar potez maknuvši Nadžiba s pozicije te su građani počeli demonstrirati da se on ponovo vrati na poziciju. Kao rezultat tih demonstracija, jedna grupa unutar vijeća je zahtjevala da Naser postavi Nadžiba za predsjednika te da nakon toga održi slobodne izbore i za predsjednika i za premijera. Naser je bio prisiljen pristati te je Nadžiba vratio na poziciju predsjednika. Nekoliko dana kasnije, Naser je bio prisiljen dati ostavku na mjesto premijera u Nadžibovu korist, time skroz uništivši svoj put ka vodstvu.
Iako mu to nije davalo nikakvu permanentnu poziciju, Naser je svoje kratko vrijeme kao premijer iskoristio kako bi "iskorijenio... pronaguibne elemente u vojci", te je tijekom sljedećih 8 mjeseci postepenu skinuo Nadžiba s vlasti. Konačnu, u listopadu 1954. godine, Naser je formalno skinuo Nadžiba s moći i sebe postavio za efektivnog vođu Egipta. Naser je ostao na vlasti u Egiptu sljedećih 15 godina bez ikakvih većih protesta protiv njegove vlasti unutar Egipta.Naserovo mjesto na egipatskoj sceni je osigurano nakon neuspjelog pokušaja atentata na njega 26. listopada 1954. godine i njegovog odbijajućeg odgovora odmah nakon događaja. Tijekom govora na Trgu Manshia u Aleksandriji na Nasera je započeta paljba. Neozlijeđen, Naser je vičući počeo odbijati vrisku publike. Ovaj događaj označio je kraj Nadžibove ere jer je optužen za suradnju s Muslimanskim bratstvom koje je optuženo za neuspjeli pokušaj atentata. Ubrzo nakon toga, mnogi članovi bratstva su okupljeni, Mahmud Abdul Latif je proglašen krivim, a bratstvo je sasvim razbijeno. Kasnije je bilo špekulacija da su Naser i njegovi pomoćnici inscnenirali pokušaj atentata kako bi došli na vlast. Neki tvrde da je Naser držao Nadžiba u kućnom pritvoru godinama jer je sumnjao u njegovu lojalnost prema njemu i njegovim pomoćnicima. Zbog sumnji da bi se mogao ujediniti s Britancima, Nadžib je u kućnom pritvoru proboravio i tijekom Sadatovog režima, a pušten je tek na početku Mubarakovog režima.
Priča o novoj egipatskoj konstituciji potvrdila je ovaj pogled. Nova povelja koja je najavljena 16. siječnja je bio vladin drugi pokušaj da zamjeni arbitarsku vladu s konstitucionalnom vladom. Prijašnja preliminarna konstitucija, koja je bila podržana od strane iskusnih pravnika i drugih stručnjaka, je bila odbijena od strane vlade. Zamjenska verzija tiskana u siječnju uvelike jača moć predsjednika države i cijenu legislature. Navodno, vrhovni izvršitelj se birano na period od 6 godina i mogao se ponovno izabrati. Nominiran bi bio jednostavno ako dobije većinu u Nacionalnoj skupštini, a izabran glasovanjem građana. Kao dio svoje izvršne moći, ima moć da raspusti Skupštinu, kao i da predlaže, prihvaća i stavlja veto na nove zakone. Njegov veto može biti pobijen samo dvotrećinskom većinom legislature.
Nova konstitucija predviđa slobodne demokratske izbore. No, stare političke stranke su raspuštene, a osnivanje novih je zabranjeno. Kandidati za prvi petogodišnji mandat u Nacionalnoj skupštini su birani ekskluzivno s liste jedine stranke, Liberacijskog skupa, danas znana kao Nacionalna unija, koju su kontrolirali Naserovi službenici. Konstitucija nominalno štiti građana od arbitarnog uhićenja, no 1956. godine, ministar unutarnjih poslova dobio je ovlasti da u desetogodišnjem periodu uhiti bilo koga tko je optužen za kontrarevolucionarne aktivnosti te da naredi njegovu zabranu na administrativnoj diskreciji. Sloboda govora i tiska je zagarantirana novom poveljom, a 19. lipnja Naser je objavio da je stanje ženidbenog zakona koje je postavljeno na početku revolucije završilo, te da je skinuta cenzura s novina. No, egipatske publikacije su i dalje bile strogo kontrolirane od strane vlade. Novinske veze slane izvan države morale su proći kroz ured za cenzuru te su pregledavane za nepovoljne vijesti. Nova egipatska konstitucija je u svojim uvodnim objavama kao svoje ciljeve postavila "eradikaciju imperijalizma, izumiranje feudalizma, uništenje kapitalističkog utjecaja, osnivanje snažne državne vojske, društvene pravde, te čvrstog demokratskog društva". Ona deklarira Egipat kao neovisnu arapsku državu s islamom kao svojom vjerom i arapskim kao svojim jezikom.
Dana 24. lipnja, održani su izbori o usvajanju nove konstitucije, te je ona uvelike prihvaćena. Od oko 22,000.000 stanovnika, njih 5,697,467 su registrirani glasači, a od njih 5,488,225 ili 99,8% je glasalo u korist nove povelje. Samo je 10,045 glasača bilo protiv nje. U to isto vrijeme, premijer Naser je većinom izabran za predsjednika. Za njega je glasovalo 5,496,965 ili 99,9% glasača, te je time (još uvjerljivije nego povelja) došao na poziciju predsjednika. Oni koji su svoj glasački listić označili crvenim krugom su bili za Naserovo postavljanje za predsjednika. Novi glasački zakon, donesen u ožujku, učinio je glasovanje za sve muškarce obaveznim, dok je ženama dao izbor hoće li glasovati ili ne. No, samo je 150.000 Egipćanki izašlo na birališta. Novi glasački zakon je time jako malo poboljšao situaciju žena u javnom i privatnom životu, do danas, je njihov status bio malo vrijedniji od statusa pokretnina. 
Par dana nakon izbora za predsjednika Naser je obnovio svoj kabinet te je nekoliko vojnih vođa zamijenio civilnim. Tom prilikom je on svojih 8 najbližih vonijh suradnika nagradio Velikom lentom Reda Nila, najvišom egipatskom nagradom.
Opozicija Naserovom režimu unutar Egipta najveća je bila tijekom perioda između 1962. i 1967. godine. Ekonomski pad tijekom Naserovih zadnjih godina na vlasti te suzbijanje političke opozicije učinilo ga je nepopularnim među učenima i učenicima Al-Azhar sveučilišta. Naser je državu pretvorio u policijsku državu. Mnogi opozicionari su ili zatvoreni ili ubijeni. Ni danas se ne zna točan broj žrtava koje su ubile državne službe tijekom Naserovih 16 godina na vlasti. Tisuće Egipćana je bilo prisiljeno pobjeći iz zemlje kako bi pobjeglo od njegova režima. Dva velika imama Al-Azhara su bila prisiljena dati ostavku zbog opozicije režimu. Naser je 1961. godine izdao novi Al-Azhar zakon, kojim je ograničio moć imama sa Al-Azhara i vladi dao moć da bira velike imame na sveučilištu, a ne učenicima. 
Godine 1969., nakon što je grupa reformatora i kritičara autoritativnog režima pobijedila na izborima za Egipatski klub sudaca, direkti izazov koji je postavio sudski sistem pokazao se netolerantnim za Naserov režim. Naser je napravio niz mjera koje su danas poznate kao "masakar sudstva", uključujući i otpuštanje stotine sudaca.
Egipatskom ekonomijom dominirao je privatni kapital sve do revolucije 1952. godine, kada je republika zamijenila monarhiju. Nova vlada počela je reorganizirati ekonomiju u skladu sa socijalizmom već pri kraju 1950-ih godina. Država je igrala veliku ulogu u ekonomskom razvoju kroz svoje nedgledanje agrikulturalnog sekotra nekon reformi 1952. i 1961. godine. Ove reforme su ograničile površinu zemlje koju je individualac ili jedna obitelj mogla imati. Već na početku 1960-ih godina, vlada je komercijalizirala velik dio industrijskog, financijskog i komercijalnog sektora ekonomije. 
Egipatska industrija je tijekom Naserova mandata napravila velik napredak. Kapitalne investicije u industriji i rudarstvu su se znatno povećale. Nacionalno produkcijsko vijeće je ekvivalent od 36,700.000 dolara u 1954/55. godine i 55,100.000 dolara u 1955/56. godine odvojilo za električnu energiju, industriju i rudarstvo. Privatne lokalne investicije, kako govore izvještaji Federacije egipatskih industrija, su se povećale s 8,500.000 dolara 1953. godine, na 18,000.000 dolara 1954. godine. Strane investicije su dosegnule svotu od 2,000.000 dolara 1954. godine, uključujući i 1,800.000 dolara iz petrolejske industrije.
Dogodio se znatan rast u industrijskoj produkciji. Iskorištavanje električne energije povečalo se s 978,000.000 kW 1952. godine na 1,339,000.000 kW 1954. godine. Proizvodnja pamučnih pređa povećala se s 49,200 na 64,400 tona, a prozivodnja pamučnog materijala sa 157,800.000 na 240,900.000 metara. Proizvodnja cementa dosegla je rekordnu količinu od 1,500.000 tona.
Tijekom 1950-ih godina, nekoliko projekta za energiju su bili u izgradnji. Ukupna cijena tih projekata pricijenjena je na 166,000.000 dolara. Elektrana Talkha ima kapacitet od 42,500 kW i opskrbljava sjevernu regiju. Elektrana Sjeverni Kairo imala je kapacitet od 60.000 kW. Elektrana Južni Kairo bi po planu trebala imati kapacitet od 120.000 kW. Termoelektrana u El Tabinneu je planirana, s kapacitetom od 45.000 kW. Nastavljena je i konstrukcija hidroelektričnog projeka koji bi kapacitet Ausanske brane povečao na 345.000 kW.
Financijski problemi su znatno odužili mnogo publiciziranu reformu zemlje koja je bila glavni dio društvenog programa predsjednika Nasera. Reforma zemlje, kako je službeno objavilo Revolucionarno vijeće 1952. godine, je predlagala dvije osnovne točke za poboljšanje prihoda egipatskog seljaka:
zapljena svih imanja čija je površina između 200 feddâna (1 feddân = 1.038 akera)Do kraja 1955. godine, od ukupno 567.000 feddâna zemlje u pitanju, 415.000 feddâna je zaplijenjeno od strane vlade. No, samo mali dio ove zemlje dat je manjim zamljoposjednicima, dok je većinu zadržala vlada. Do kraja 1955. godine, 261.000 feddâna je dato iz vladine rezerve. U dodatku tome, još 92.000 feddâna je prodano od strane manjih i većih zemljoposjednika odmah nakon zahtjeva. Vlada je pokušala organizirati prednosti plana u kooperativama i pokušala je nastaviti popravak postojećih polja i vodovodnog sustava. Reforma zemlje koju je pokrenulo Vijeće dala je velike prednosti egipatskim seljacima. Jedan egipatski izvor govori da su farmeri uduplali svoj prihod, te da je postavljanje limita za iznajmljivanje smanjilo totalni iznos cijene iznajmljivanja za 196,000.000 dolara.
Podrobniji članak o temi: Pokret nesvrstanihJedan jako važan potez u Naserovoj vanjskoj politici, ali i za svjetski mir, je stvaranje Pokreta nesvrstanih. Naser se 1956. godine na Brijunima sastao s Josipom Brozom Titom, predsjednikom Socijalističke Federativne Republike Jugoslavije i Džavaharlalom Nehruom, indijskim premijerom. Troje svjetskih vođa dogovarali su i finalizirali ideju o nastanku trećeg "bloka" (uz Varšavski pakt i NATO), koja je već 1955. godine dogovorena uz prisutnost još dvaju svjetskih vođa - Sukarna, predsjednika Indonezije i Kwamea Nkrumaha, predsjednika Gane.
Trojica vođa su 19. srpnja 1956. godine, tijekom sastanka, potpisali dokument znan kao Brijunska izjava, kojim je službenmo nastao Pokret nesvrstanih. Pokret danas ima 120 zemalja članica, uglavnom iz tzv. Trećeg svijeta, no slomom komunizma 1990-ih godina, te priključenjem nekih eurupskih država Europskoj Uniji, Pokret je izgubio nekoliko članica. 
Naser je, nakon Tita, odslužio poziciju vođe Pokreta, tzv. Generalnog tajnika Pokreta nesvrstanih koju je obnašao od 1964. do 1970. godine. Tijekom Naserovog mandata kao Glavni tajnik, u Kairu je od 5. i 10. listopada 1964. godine održana druga konferencija zemalja Pokreta nesvsranih. 
Ovo je najznačajniji potez koji je Naser napravio tijekom svog mandata, te je po mnogim povjesničarima Naser, baš zbog sudjelovanja u razvoju Pokreta, smatran jednim od najboljih političara XX. stoljeća.
Sueska kriza je Egipat dovela u bolje osnose sa Sovjetskim Savezom. Kao znak dobrih odnosa, SSSR je obećao platiti oko trećinu cijene za gradnju Asuanske visoke brane i poslati 400 radnika koji bi pomogli u gradnji. Izgradnja brane započeta je 1. siječnja 1960. godine, a dovršena je 1970. godine. Njezin rezervoar nazvan je jezero Naser, u čast predsjednika. Kako se i pretposavljalo, brana je proizvodila znantu količinu energije, 2,1 gigavata, te i danas stoji.Asuanska brana nije bila jedini rezultat dobrih odnosa SSSR-a i Egipta. Zbog utjecaja SSSR-a i domaćih faktora, Naser je počeo voditi Egipat u socijalistički ekonomski sistem, sličan onom koji je opisivao marksizam-lenjinizam. Do 1962. godine, taj prelazak oveo je do toga da vlada posjeduje minimalno 51% svakog biznisa u zemlji. Tijekom svog službenog posjeta Egiptu koji je trajao od 9. do 26. svibnja 1964. godine, Nikita Hruščov je Nasera odlikovao medaljama Lenjinovog reda i Heroja Sovjetskog Saveza.Većina povjesničara slaže se da Egipat pod Naserovim režimom nikad nije u potpunoti dosegao socijalizam, a pod Naserovim nasljednikom, Anwarom el-Sadatom, Egipat se vraćao prema čvršćem kapitalističkom sistemu.
Malo prije potpunog preuzimanja vlasti, Naser je potpisao sporazum s Britanijom koji je osigurao povlačenje britanskih trupa iz zone Sueskog kanala, no mala skupina civilnih časnika mogla je ostati. Sporazum je konačno dao Egiptu potpunu neovisnost, te je prekinuo tenzije između Britanije i Egipta. Nedugo nakon sporazuma s Britancima, Naser je dobio 40 milijuna dolara financijske pomoći za ekonomski razvoj od Britanaca i Amerikanaca.Sljedeće, 1955. godine Amerikanci su obećali još 56 milijuna, te 200 milijuna kroz World Bank, dolara za izgradnju Asuanske visoke brane, koju su Naser i njegovi saveznici planirali odmah nakon revolucije. Planirana brana stvorila bi najveće jezero stvoreno ljudskim rukama, generirala bi električnu energiju za velik dio Egipta, davala bi vodu za navodnjavanje i kontorlirala bi plavljenje rijeke Nil. U rujnu 1955. godine, Naser je šokirao zapad potpisavši oružani pakt s Čehoslovačkom, državom Istočnog bloka. No, u srpnju 1956. godine Zapadne snage povlače svoju financijsku pomoć, zbog ugovora sa SSSR-om, te tako prisiljavaju Nasera da traži alternativne metode kako bi financirao gradnju brane. Dana 26. srpnja, kao dio plana za dobivanje novca za izgradnju brane, kao moćni podsjetnik Zapadu da će Egipat učiniti kako su željeli, Naser započinje nacionalizaciju Sueskog kanala.Naser je znao da će nacionalizacija kanala uvelike isprovocirati Zapad, naročito Britaniju i Francusku koje su imale veliki udio u kanalu. No, Naser je vjerovato da Britanija neće moći vojno intervenirati barem 2 mjeseca nakon objave, a izraelsku intervenciju proglasio je "nemogućom". Na početku listopada, Vijeće sigurnosti UN-a sastalo se po pitanju Sueskog kanala i donijelo rezoluciju kojom je priznalo egipatsku kontrolu kanala, ali samo dok on dopušta plovidbu stranim brodovima kroz njega. Nakon sporazuma, "Naser je procijenio da se opasnost od invazije spustila na 10%".Francuska je tajno pristupila Britaniji i Izraelu s planom o osvajanju kanala. Plan je bio da Izrael konačno uzvrati napadima što ih je naređivao Egipat preko pojasa Gaze. Izraelci su trebali osvojiti poluotok Sinaj, a onda bi britanske i francuske snage krenule u intervenciju kao neutralne i ponovo zauzele kanal. Dana 29. listopada, izraelske snage došle su na Sinaj, a 31. listopada, Britanci i Francuzi su ušli u zonu kanala. No, predsjednik Eisenhower, koji je bio ljut jer nije ništao znao o tajnom planu, zahtjevao je od tri zemlje da povuku svoje vojne snage. Dana 5. studenog 1956. godine, Sovjetski Savez je izdao ultimatum u kojem zehtjeva povlačenje svih stranih jedinica iz Egipta. Sve tri zemlje su pristale, i to nakon što je SAD "stjerao Britaniju u kut" zaprijetivši destabilizacijom britanske ekonomije i postpunim odstranjivanjem njezinih sila, time završivši događaj koji je znan kao Sueska kriza. Naser je proglašen herojem i pobjednikom, te je time uzdigao svoj status kao vođa Arapskog svijeta.
Naser je promjenu režima u Jemenu tražio još od 1957. godine. Vidjevši priliku, privi korak ka ostvarivanju svog cilja napravio je u siječnju 1962. godine davši Pokretu slobodnog Jemena uredski prostor, financijsku potporu i termin za radio emisiju. Naser je vidio prilike u Jemenu da izgladi račune s plemićkom obitelji Saudi, za koju je Naser mislio da je omalovažavala egpatsku uniju sa Sirijom. Veleposlanik Ahmed Abu-Zeid, koji je obnašao dužnost egipatskog veleposlanika u Jemenu od 1957. do 1961. godine, upozorio je egipatske dužnosnike da su jemenska plemena teško zadovoljiva i da nemaju nikakav osjećaj lojalnosti i nacionalizma. Veleposlanik je bio protiv slanja vojne potpore, nego je govorio da se Pokretu slobonog Jemena šalje samo novac i oprema. Abu-Zeid je također upozorio da će Saudijevi poplaviti Jemen novcem kako bi se borili protiv egipaskog prisustva i preokrenuli revoluciju u korist Saudijske Arabije. Naser je odbacio Abu-Zeidove ideje te je čvrsto stajao pri ideji da arapski nacionalistički pokret u Jemenu treba zaštititi egipatskom vojnom silom.
Naser je bio uvjeren da će regiment egipatskih specijalnih postrojbi i krilo bombaša osigurati jemenskim republikancima coup d' etat. Već u roku od tri mjeseca nakon slanja trupa u Jemen, Naser je shvatio da će kod ove situacije trebati veći angažman. Na početku 1963. godine, Naser je započeo četverogodišnju zadatak izvođenja egipatskih trupa u Jemen, koristeći neuspješni mehanizam, samo kako bi pridobio više trupa. Nešto manje od 5.000 vojnika je preseljeno u listopadu 1962. godine. Samo dva mjeseca kasnije, Egipat je imao već 15.000 redovitih vojnika u Jemenu. Do kraja 1963. godine broj je naratso do 36.000, a već 1964. godine bilo je 50.000 egipatskih vojnika u Jemenu. Sredina 1965. godine bio je vrhunac, u Jemenu se tada nalazilo 55.000 egipatskih vojnika. Egipat je u Jemenskom ratu platio veliku cijenu, te je pretrpio jako velike gubitke.
Nakon što je SSSR informirao Nasera o izraelskim planovima za napad na Siriju, Naser je, pod pritiskom arapskog svijeta, iskoristio situaciju kako bi uzdigao svoju padajuću popularnost. Predvidio je remilitarizaciju poluotoka Sinaj i zahtjevao da UNEF evakuira Sinaj, zahtjev koji je Glavni tajnik UN-a U Thant prihvatio. Naser je tada započeo remilitarizaciju Sinaja. Dana 23. svibnja, zatvorio je Tiranski tjesnac, na koji je Izrael dobio pristup 1956. godine, za izraelske brodove, blokirajući time izraelsku luku Eilat i sjeverni dio Akapskog zaljeva, jedini izraelski pristup Indijskom oceanu. Izrael je to zatvaranje smatrao kao casus belli.
Tijekom tog perioda, Naser je kontinuirano iznosio svoju namjeru da napadne Izrael, te je izjavio da bi ga ostale arapske zemlje trebale poduprijeti. Izrael je na iminintni napad odgovorio prije svih i to događajem koji je znan kao Šestodnevni rat. Prvi val izraelskog napada uništio je većinu egipatskih zračnih snaga na zemlji. Abdel Hakim Amer, ministar obrane Egipta, izdao je odredbu o povlačenju, što je bila katastrofa za egipatske trupe. Većina egipatskih gubitaka bilo je baš tijekom tog povlačenja. Poraz u Šestodnevnom ratu predstavljao je jedan od najsramotinijih političkih poraza u egipatskoj povijesti i tada najveću sramotu za egipatsko vodstvo i narod. Abdel Hakim Amer je pokušao svrgnuti Nasera s vlasti u puču nekoliko dana nakon poraza u ratu, no nije mu uspjelo te je bio prisiljen počiniti samoubojstvo trovanjem.
Sa svojom retorikom i sueskim uspjehom, Naser je postao jedan od vođa Arapskog svijeta, inspirirajući naserističke političke stranke posvećene afričkom jedinstvu. Mnogi su Nasera vidjeli kao vođu Arapskog svijeta, koji predstavlja novu, prkosnu eru u arapskoj politici.
Naserova politika često je povezivana s panarabizmom, koji je promovirao agresivne postupke arapskih zemalja protiv "imperijalističkog" Zapada, te je nalagao da se resursi arapskih zemalja iskorištavaju za boljitak Arapskog svijeta, a ne Zapada. Naser je 1967. godine, u jednom govoru, rekao:
"Mnogo možemo postići arapskom akcijom, koja je glavni dio naše borbe. Moramo razviti i unaprijediti naše države da izdržimo izazove naših neprijatelja."Godine 1958., sirijski vojni i civilni vođe su zahtjevali spajanje država Sirije i Egipta. Uvelike iznenađen ponudom i nesiguran u to je li pravo vrijeme, Naser je ipak pristao te je stvorena država znana kao Ujedinjena Arapska Republika. Mnogi su na to gledali kao prvi korak u stvaranju jedne panarapske države. Bilo je i pokušaja da se u zajednicu uključi i Jemen. No, UAR nije bila uspjeh. U Siriji, egpatski birokrati i časnici su se ponašali dikatorski, a brzo razvijena tajna policija je suzbijala svaki oblik opozicije uključujući i Muslimansko bratsvo i SKP. U međuvremenu, sirijska buržoazija nije dobila pristup egipatskom tržištu kojem se nadala. Nezadovoljstvo među sirijskom buržoazijom i časnicima dovelo je do sekcesionističkog zauzimanja Damaska i raspada UAR-a 1961. godine, iako je Egipat nastavio s korištenjem tog imena do 1971. godine. Egipatska intervencija u Jemenu dovela je do krvavog građanskog rata u toj državi.
Sramotni poraz u Šestodnevnom ratu je bio toliko uznemirujuć da je izazvao domaću političku reakciju. Popodne 9. lipnja 1967. godine, Naserova izjava o ostavci uživo je prenošena na egipatskoj televiziji i radiju, a Naser je u njoj poziciju predsjednika prepustio tadašnjem potpredsjedniku Zakariji Mohiedinu:
"Napravio sam odluku kojom tražim vašu pomoć. Odlučio sam se povući potpuno i konačno s bilo koje pozicije i političke uloge, te se vratiti rangu masa, obavljajući svoju dužnost u centru, među ljudima. Ovo je vrijeme za akciju, ne za tugovanje... Cijelo moje srce je s vama, i dajte da su vaša s mnom. Neka Bog bude s nama - nada, svijetlo i vodstvo u našim srcima."Nedugo nakon emitiranja izjave, na ulicama diljem Egipta, ali i cijelog Arapskog svijeta, pojavili su se milijuni ljudi koji su demonstrirali protiv ostavke. Njihovo odbijanje Naserove ostavke izraženo je pomoću uzvika: „Borit ćemo se.“. Kao posljedica toga, Naser je vodio Egipat kroz Rat iscrpljivanja (1968. - 1970.).
Godine 1969., nakon što je grupa reformatora i kritičara autoritativnog režima pobijedila na izborima za Egipatski klub sudaca, direktni izazov koji je postavio sudski sustav pokazao se netolerantnim za Naserov režim. Naser je napravio niz mjera koje su danas poznate kao „masakar sudstva“, uključujući i otpuštanje stotine sudaca.
Gamal Abdel Naser preminuo je 28. rujna 1970. godine od posljedica srčanog udara, po završetku sastanka arapskih vođa u Kairu po pitanju Izraela i Crnog rujna u Jordanu. Bolovao je od hemokromatoze, ili brončanog dijabetesa, nasljedne bolesti uzrokovane viškom željeza u organizmu.
Zbog svojih sposobnosti da pobudi nacionalističke strasti, kao dokaz onoga što neki zovu budućnost njegova utjecaja, "muškarci, žene i djeca su plakali i tugovali na ulicama" nakon što su saznali za njegovu smrt. Njegov pogreb, koji je održan 1. listopada, bio je jedan od najvećih u povijesti, s oko 5,000.000 ljudi. Procesija do njegova mjesta pokopa, koja je bila duga 6 milja, započela je od Revolucionarnog zapovjednog vijeća s avionima tipa MIG-21 koji su letljeli iznad procesije. Emocije, koje su uključivale i plakanje reportera koji su uživo prenosili procesiju, su ključale na temperaturi od 80°, te su tisuće ljudi skorz sakrili vojnike koji su nosili lijes pokojnog predsjednika. Taj događaj znan je i kao "ljudska procesija". Anwar el-Sadat, koji je bio međumandatni predsjednik nakon Naserove smrti, službeno je na dužnost predsjednika postavljen 5. listopada.
Naserova ostavština je i danas debatirana, čak i u Arapskom svijetu. Za mnoge, on je vođa koji je obnovio svoju državu i ponovo uspostavio arapski ponos unutar i izvan nje. Uz to, mnogi se slažu da je Naser oslobodio Egipat od europskog utjecaja, obnovio ekonomiju kroz svoje agrarne reforme, projekte kao što su Asuanska visoka brana, te svojim pokretima za veću ekonomsku upletenost. No manjina gleda njegovu politiku kao prisilni militarizam koji je Egipat doveo do mnogih poraza, prije nego do mira i stabilnosti. U dodatak tome, Naserovo suzbijanje poltičke opozicije i masivno proširenje policije i sigurnosnih službi rezultiralo je ostavštinom političke represije koju njegovi nasljednici koriste i danas. Naserova uloga u Šestodnevnom ratu, koja je nanijela velike štete arapskim zemljama, malo je umanjila njegovu ostavštinu i umanjila njegov utjecaj na Bliskom Istoku. U posljednim godinama vladavine, Naser se uvelike oslanjao na pomoći SSSR-a.
No, u drugu ruku, Naserova modernizacija egipatskog posvjetnog sistema - kojom je omogućio obrazovanje svim društvenim slojevima, a njegovo podržavanje umjetnosti, kao što su kazalište, film i glazba, pa i književnost, je viđeno kao pozitivan utjecaj na arapske zemlje u cjelini.
Untoč svim nedostacima za vrijeme njegove vladavine, generalno mišljenje o Naseru je pozitivno te se smatra dobrim vođom koji je uvelike doprinio u razvoju i stabilnosti svoje zemlje i naroda.
Jedan od najkontroverznijih poteza koji je Naser povukao je izgradnja Asuanske visoke brane i stvaranje eponimnog jezera na jugu zemlje. Izgrađena kako bi proizvodila elektirčnu energiju za tešku industriju i kako bi smanjila šanse za plavljenje rijeke Nil, brana je uništila većinu Nubijskih arheoloških nalazišta (osim onih koje je spasio UNESCO). Također je stvorila velike ekonomske probleme. Velika površina jezera dopušta da se velik dio vode rijeke Nil evaporira u prazno, dok brana blokira da sediment dolazi do delte rijeke. Prema nekim agronomima, agrikulturalna produkivnost doline rijeke Nil je uvelike smanjena. Unatoč tome, brana je pomogla u opskrbljivanju tada rastuće ekonomije elektičnom energijom, te je bila esencijalna u modernizaciji kopnenog Egipta kroz uvođenje elektriciteta. Brana je također spasila Egipat od mnogih poplava koje su harale krajolikom kroz koji je tekla rijeka.
Naser je bio oženjen Tahiom Kazem, kćeri skormnog Iranca. Zajedno su imali petoro djece (3 sina i 2 kćeri): Halid, Abdel Hakeem, Abdel Hameed, Hoda i Mona.Njegova starija kći, Hoda Abdel Naser, postala je politička istraživačica i profesorica na sveučilištu u Kairu. Uz njezinu pomoć, mnogi rijetki dokumenti su skupljeni, zabilježeni i izloženi u Bibliotheci Alexandrini, ali i na internetu.
[1] Abdel-Malekh, Anouar.  Egypt: Military Society.  New York: Random House, 1968.
[2] “Aswan High Dam”.  Encyclopaedia of the Orient. 1996-2006. 25 March 2005 <http://lexicorient.com/e.o/aswandam.htm>
[4] Heikal, Mohamed.  The Cairo Documents: The Inside Story of Nasser and His Relationship with World Leaders, Rebels, and Statesmen.  New York: Doubleday, 1973.
[5] Egypt’s Judges Step Forward  <http://www.carnegieendowment.org/files/PO17.borwn.FINAL.pdf>
[7] Stephens, Robert Henry.  Nasser; A Political Biography.  New York: Simon and Schuster, 1972.

Frank James Cooper (Helena, Montana, SAD, 7. svibnja 1901. – Beverly Hills, 13. svibnja 1961.), poznatiji kao Gary Cooper, bio je američki glumac. Karijera mu se protegla od 1924. do 1961. godine, kad je umro. U tom je razdoblju snimio sto filmova. Bio je poznat po svom tihom, nenametljivom glumačkom stilu koji je posebno odgovarao vesternima u kojima je nastupio.
Cooper je pet puta bio nominiran za Oscara za najboljeg glumca, a osvojio ih je dva. 1961. godine mu je dodijeljena počasna nagrada. 1999. godine našao se na 11. mjestu popisa 25 najvećih muških filmskih zvijezda Američkog filmskog instituta.
Cooper je rođen kao Frank James Cooper u Heleni, Montana, kao sin bivšeg engleskog farmera i kasnijeg odvjetnika i suca, Charlesa Henryja Coopera i Alice Cooper, rođene u Kentu, u Engleskoj. Majka se nadala da će dva sina steći bolje obrazovanje od onog koje je bilo dostupno u priprostoj Montani te je sredila da dvojica dječaka od 1910. do 1913. godine pohađaju Dunstable School u Engleskoj. Po izbijanju Prvog svjetskog rata, gđa. Cooper je vratila sinove kući i upisala mladog Franka u srednju školu Bozeman u Montani.
Kad mu je bilo 13 godina, Cooper je u prometnoj nesreći ozlijedio kuk. Vratio se na ranč roditeljima pokraj Helene kako bi se oporavio jašući konje, po preporuci liječnika. Počeo je pohađati koledž u Heleni, a zatim se preselio u Grinnell College i Iowi, gdje se neuspješno okušao u dramskoj sekciji. Pohađao je koledž do proljeća 1924. godine, ali nije diplomirao. Vratio se u Helenu, vodeći ranč i crtajući ilustracije za lokalne novine. Cooperov otac je iste godine napustio Vrhovni sud u Montani i sa suprugom se preselio u Los Angeles. Sin im se pridružio budući da se nije mogao izdržavati kao ilustrator u Heleni, objasnivši to riječima da će "radije umrijeti od gladi ondje gdje je toplo, nego ondje gdje će umrijeti od gladi i smrznuti se".
Kako u Los Angelesu nije uspio kao prodavač električnih znakova i kazališnih zastora, kao promotor za lokalnog fotografa i kandidat za rad u novinama, 190 centimetara visoki Cooper shvatio je kako će lakše namaknuti novac kao "statist" u filmskoj industriji, obično kao kauboj; poznato je da je nastupio nepotpisan u westernu Toma Mixa iz 1925. godine, Dick Turpin. Godinu dana nakon toga, nastupio je u kratkom filmu Lightnin' Wins, s glumicom Eileen Sedgewick. Nakon objavljivanja ovog filma, prihvatio je dugoročni ugovor s Paramountom. 1925. godine promijenio je ime u Gary, na savjet casting redatelja Nana Collinsa.
"Coop", kako su ga zvali kolege, nakon toga je nastupio u više odo 100 filmova. 1929. godine s filmom Virginijac postao je velika zvijezda. Glavna uloga u ekranizaciji Zbogom oružje (1932.) i naslovna uloga u Gospodin Deeds ide u grad iz 1936. godine samo su potvrdili taj status. Cooper je bio prvi izbor producenta Davida O. Selznicka za ulogu Rhetta Butlera za film Zameo ih vjetar. Nakon što je Cooper odbio ulogu, podcijenio je film riječima "Zameo ih vjetar će biti najveći promašaj u holivudskoj povijesti. Drago mi je da će Clark Gable biti taj koji će pasti na nos, a ne ja." Alfred Hitchcock htio je da nastupi u Stranom dopisniku (1940.) i Saboteru (1942.). Cooper je kasnije priznao kako je napravio "pogrešku" odbivši redatelja. Za potonji film, Hitchcock je uzeo Joela McCreu, koji je izgledom bio sličan Cooperu.
1942. godine osvojio je svog prvog Oscara za najboljeg glumca, za portret naslovnog junaka u Naredniku Yorku. Alvin York je odbio autorizirati film ako ga ne utjelovi Cooper. 1953. godine osvojio je drugog Oscara, ovaj put za ulogu šerifa Willa Kanea u vesternu Točno u podne. Bolovao je od čira pa se nije pojavio na dodjeli u veljači 1953. godine. Zamolio je Johna Waynea da primi nagradu u njegovo ime, što je pomalo ironično jer je Wayne izjavio da mu se ne sviđa film.Cooper se nastavio pojavljivati u filmovima gotovo do kraja karijere. Jedna od najuspješnijih uloga bila je ona farmera kvekera tijekom Građanskog rata u filmu Williama Wylera, Prijateljsko uvjeravanje iz 1956. godine. Njegov posljednji film bio je britanski film, The Naked Edge (1961.), redatelja Michaela Andersona.
Cooper je umro 1961. godine od raka prostate, šest dana poslije 60. rođendana. Podvrgnuo se operaciji raka prostate koji se proširio na debelo crijevo, ali tada nije bilo uređaja za praćenje napretka raka koji se proširio na pluća, a na kraju i na kosti. Cooper je bio prebolestan da bi se pojavio na dodjeli Oscara u travnju 1961. godine, pa je počasnog Oscara u njegovo ime preuzeo prijatelj James Stewart. Stewartov emocionalni govor nagovijestio je kako se radi o nečem ozbiljnom, a sutradan su novine širom svijeta objavile "Gary Cooper ima rak". Mjesec dana nakon toga Cooper je umro. 
Gary Cooper izvorno pokopan je na Katoličkom groblju Svetoga križa u Culver Cityju, u Kaliforniji. U svibnju 1974. godine njegovi posmrtni ostatci premješteni su na groblje Svetog srca u Southamptonu, u New Yorku, na Long Islandu, kada se njegova udovica Veronica ponovno udala i preselila u New York. Veronica "Rocky" Cooper-Converse umrla je 2000. godine i pokopana je pokraj Coopera na groblju Svetog srca.
15. prosinca 1933. godine vjenčao se s Veronicom Balfe (1913.-2000.). Balfe je bila njujorška aristokratkinja katolkinja koja je imala kratku glumačku karijeru pod imenom Sandra Shaw. Najpoznatija uloga bila joj je ona iz filma King Kong (1933.), žene koju Kong baca. Dobili su jedno dijete, Mariju. Supruga je nagovorila Coopera da se preobrati na katoličanstvo, što je on 1958. godine i učinio. Nakon što se oženio, ali prije preobraćenja, imao je veze s mnogim slavnim glumicama, uključujući Marlene Dietrich, Grace Kelly i Patriciju O'Neal. Između 1951. i 1954. godine bio je rastavljen od žene.
Cooper je u listopadu 1947. godine svjedočio pred Odborom za protuameričke aktivnosti. Nije odao ničije ime, ali je smatran prijateljskim svjedokom. Iako je Cooper bio konzervativac, njegovi neodređeni, dvosmisleni odgovori pojačali su sumnje o njegovoj umiješanosti u procese.
Bio je prijatelj s Ernestom Hemingwayom, kojega je posjećivao u pišćevoj kući pokraj zimovališta Sun Valley, u Idahu, gdje su zajedno išli u lov.

Gastroenteritis (grč. γαστήρ, gaster - želudac, trbuh + έντερο, entero - tanko crijevo, utroba + ῖτις, itis - upala) je patološko stanje koje karakterizira upala probavnog sustava koja obuhvaća i želudac i tanko crijevo, što za posljedicu ima kombinaciju proljeva, povraćanja, te bolove i grčeve u trbuhu. Gastroenteritis se također naziva "crijevna viroza", "pokvareni želudac" i "želučani virus". Iako nije vezan uz gripu, također ga se naziva "želučana gripa" i "crijevna gripa".
Glavni uzročnik gastroenteritisa kod djece u svijetu je rotavirus. Kod odraslih su češći norovirus i Campylobacter. Rjeđi uzroci gastroenteritisa su druge vrste bakterija (ili njihovi toksini) te neki paraziti. Do prijenosa može doći zbog konzumiranja nepravilno pripremljene hrane, zagađene vode ili putem bliskog kontakta sa zaraženim osobama.
Osnovna terapija kod gastroenteritisa je pravilan unos tekućina (hidratacija). U blagim ili umjerenim slučajevima, to se obično postiže oralnom rehidracijskom otopinom, dok je kod težih slučajeva potreban unos intravenoznim putem. Gastroenteritis najviše pogađa djecu i stanovništvo zemalja u razvoju.
Gastroenteritis obično uzrokuje proljev i povraćanje, ili se, rjeđe, pojavljuje samo s jednim ili drugim simptomom. Također se mogu pojaviti grčevi u predjelu trbuha. Znakovi i simptomi obično započnu 12–72 sati nakon dolaska u dodir s uzročnikom zaraze. Ako je uzrok zaraze virus, stanje se obično povlači unutar jednog tjedna. Neki virusni uzročnici mogu također izazvati groznicu, zamor, glavobolju i bol u mišićima. Ako se pojavi krvava stolica, manje je vjerojatno da je uzročnik virus i vjerojatnije je da je bakterija ili parazit. Neke bakterijske zaraze mogu biti vezane uz oštru bol u trbuhu i mogu trajati više tjedana.Djeca zaražena rotavirusom se obično potpuno oporave unutar tri do osam dana. Međutim, u siromašnim državama liječenje težih infekcija često nije dostupno i uobičajeno je da proljev traje vrlo dugo. Dehidracija je česta komplikacija uzrokovana proljevom, i dijete sa znatnim stupnjem dehidracije može imati produljeno vrijeme protoka kapilara, slab turgor kože i otežano disanje. Opetovane zaraze su obično prisutne u područjima sa slabim higijenskim uvjetima, a posljedice mogu biti pothranjenost, usporen rast i razvoj djeteta, a dugoročno i mentalna zaostalost.Reaktivni artritis se javlja kod 1% osoba nakon zaraze bakterijom Campylobacter , a Guillain-Barréov sindrom se javlja u 0,1% slučajeva. Hemolitičko-uremički sindrom (HUS) se može pojaviti kao komplikacija zaraze vrstama Escherichia coli ili Shigella koje proizvode shiga toksin, dovodeći do niske razine trombocita,  bubrežne isuficijencije i hemolitičke anemije. Djeca su podložnija obolijevanju od HUS-a od odraslih osoba. Neke virusne zaraze mogu uzrokovati benigne epizode epilepsije.
Virusi (pogotovo rotavirus) te bakterijske vrste Escherichia coli i Campylobacter su primarni uzročnici gastroenteritisa. Postoje, međutim, mnogi drugi uzročnici zaraze koji mogu uzrokovati ovaj sindrom.Povremeno se javljaju neinfektivni uzroci, ali oni su manje vjerojatni od virusne ili bakterijske etiologije. Opasnost od infekcije je veća kod djece zbog njihovog oslabljenog imuniteta i relativno slabe higijene.
Virusi za koje je poznato da uzrokuju gastroenteritis su rotavirusi, norovirusi, adenovirusi i astrovirusi. Rotavirus je najčešći uzročnik gastroenteritisa kod djece, i ima sličnu učestalost pojave u razvijenim zemljama i u zemljama u razvoju. Virusi uzrokuju približno 70% slučajeva zaraznog proljeva u pedijatrijskoj dobnoj skupini. Rotavirus je rjeđi uzrok kod odraslih zbog stečenog imuniteta.Norovirus je najčešći uzrok gastroenteritisa među odraslima u razvijenom svijetu i uzrokuje više od 90% slučajeva zaraze. Ove lokalizirane epidemije se obično pojavljuju kada grupe ljudi provode vrijeme u međusobnoj fizičkoj blizini, kao što je slučaj na brodovima za krstarenje, u bolnicama ili u restoranima. Osobe mogu ostati zarazne čak i nakon prestanka proljeva. Norovirus je kao uzročnik puno manje prisutan kod djece, s približno 10% ukupnih slučajeva zaraze.
U razvijenim zemljama, Campylobacter jejuni je primarni uzročnik bakterijskog gastroenteritisa, a polovica tih slučajeva je vezana za doticaj s peradi. Kod djece, bakterije uzrokuju približno 15% slučajeva, a najčešće su vrste Escherichia coli, Salmonella,Shigella, i Campylobacter. Ako se hrana kontaminira bakterijama i ostane na sobnoj temperaturi nekoliko sati, bakterije se razmnažaju i povećavaju opasnost od zaraze za osobe koje istu hranu konzumiraju. Neke vrste hrane koje se obično povezuju s oboljenjem su sirovo ili nedovoljno pečeno meso, piletina, morski plodovi i jaja, sirove klice, nepasterizirano mlijeko i meki sirevi te voćni sokovi i centrifugirani sokovi od povrća. U zemljama u razvoju, posebno u subsaharskoj Africi i Aziji, kolera je čest uzročnik gastroenteritisa. Ovu zarazu uzrokuje bakterija Vibrio Colerae i obično se prenosi kontaminiranom vodom ili hranom.Toksigena bakterija Clostridium difficile je važan uzročnik proljeva koja se češće javlja kod starijih osoba. Dojenčad može biti prenositelj ove bakterije bez razvijanja simptoma. To je čest uzrok proljeva kod osoba koje su hospitalizirane i često je uzrokovana znatnom uporabom antibiotika. Infektivni proljev uzrokovan vrstom Staphylococcus aureus se također može pojaviti kod osoba koje su koristile antibiotike. Tzv. "putna dijareja" je obično vrsta bakterijskog gastroenteritisa. Čini se da lijekovi za smanjenje želučane kiseline uvelike povećavaju opasnost od zaraze prilikom izlaganja nizu organizama, uključujući vrste Clostridium difficile, Salmonella, i Campylobacter. Opasnost je veća kod osoba koje koriste inhibitore protonske pumpe nego kod H2 blokatora.
Niz praživotinja može uzrokovati gastroenteritis; najčešći je uzročnik Giardia lamblia, ali vrste Entamoeba histolytica i Cryptosporidium također mogu izazvati zarazu. Praživotinje kao grupa čine približno 10% slučajeva gastroenteritisa kod djece. Giardia se češće javlja u razvijenim zemljama, ali ovaj je mikroorganizam raširen u cijelom svijetu. Javlja se češće kod osoba koje su putovale u područja s visokom učestalosti, kod djece koja pohađaju vrtić, kod muškaraca koji imaju homoseksualne odnose i nakon prirodnih katastrofa.
Do prijenosa može doći ako se konzumira onečišćena voda ili ako osobe dijele kontaminirane predmete za osobnu uporabu. U mjestima u kojima se izmjenjuju vlažna i sušna godišnja doba kvaliteta vode obično bude lošija tijekom vlažnog godišnjeg doba, što se u pravilu poklapa s vremenom izbijanja epidemije. U područjima s umjerenom klimom zaraze su učestalije zimi. Hranjenje beba bočicom bez da se bočica primjereno dezinficira značajan je uzrok zaraze u cijelom svijetu. Stopa prijenosa ujedno je povezana s lošom higijenom, naročito kad su u pitanju djeca u prenapučenim kućanstvima i kućanstvima s lošim stanjem po pitanju uhranjenosti. Nakon što se razvije tolerancija, odrasle osobe mogu u sebi nositi određene organizme bez da pokazuju znakove ili simptome bolesti i tako mogu služiti kao prirodni spremnici zaraze. Dok se neki uzročnici (kao što je Shigella) javljaju samo kod primata, ostali se mogu pojaviti kod raznih vrsta životinja (kao što je giardia).
Postoji nekoliko nezaraznih uzroka upale probavnog trakta. U neke od učestalijih spadaju lijekovi (kao što su analgetici), određena hrana kao što su laktoza (u osoba koje su netolerantne) i gluten (u osoba koje boluju od celijakije), te Kronova bolest koja je također nezarazan uzrok (često vrlo ozbiljnog) gastroenteritisa. Do gastroenteritisa može doći i unošenjem toksina putem hrane. Primjeri intoksikacije hranom, koja uključuju mučninu, povraćanje i proljev, su: trovanje toksinom ciguatera zbog konzumiranja riba koje su prethodno akumulirale toksin, skombroid koji je povezan s konzumacijom određenih vrsta pokvarene ribe, trovanje tetrodotoksinom koje, između ostalog, nastaje konzumacijom ribe napuhače, te botulizam koji se javlja zbog čuvanja hrane u neprimjerenoj ambalaži.
Gastroenteritis se definira kao povraćanje ili proljev koji je posljedica upale tankog ili debelog crijeva. Promjene na tankom crijevu obično nisu upalne, dok na debelom crijevu u pravilu jesu.Patogeni organizmi koji izazivaju upalu mogu biti malobrojni, čak samo jedan (kao u slučaju Cryptosporidiuma), pa sve do 108 (u slučaju Vibrio cholerae).
Gastroenteritis se obično dijagnosticira kliničkim pregledom znakova i simptoma koje osoba manifestira. Utvrđivanje točnog uzroka obično nije potrebno jer ta informacija ne mijenja način liječenja. Međutim, pregled kulture stolice mora se izvršiti kod osoba s krvi u stolici, osoba koje su se otrovale hranom i onih osoba koje su nedavno putovale u zemlje u razvoju. Dijagnostičko ispitivanje može se izvršiti radi nadzora nad tijekom bolesti. Budući da se hipoglikemija javlja kod približno 10 % dojenčadi i male djece, za ovu populaciju preporučuje se mjerenje serumske koncentracije glukoze. Elektroliti i funkcija bubrega trebali bi se provjeriti ako postoji bojazan od teške dehidracije.
Utvrđivanje je li osoba dehidrirala ili nije važan je dio procjene, pri čemu se dehidracija obično dijeli na blagu (3–5 %), umjerenu (6–9 %) i tešku (≥ 10 %). Najtočniji pokazatelji umjerene ili teške dehidracije kod djece su produljeno vrijeme protoka kapilara, oslabljen turgor kože i otežano disanje. Ostali korisni pokazatelji (kada su u kombinaciji) su upale oči, smanjena aktivnost, nedostatak suza i suha usta,  dok su normalno mokrenje i oralni unos tekućine umirujući pokazatelji, koji ukazuju na normalnu hidrataciju. Laboratorijsko ispitivanje nema bitnu kliničku korist pri utvrđivanju stupnja dehidracije.
Ostali mogući uzroci znakova i simptoma, koji oponašaju one uočene kod gastroenteritisa i koji se trebaju isključiti, su upala crvuljka, volvulus, upalna bolest crijeva, upala mokraćnog sustava i dijabetes. Treba se uzeti u obzir i insuficijencija gušterače, sindrom kratkog crijeva, Whippleova bolest, celijakija i zlouporaba laksativa. Diferencijalna dijagnoza može biti donekle komplicirana ako osoba ima samo jedan simptom, npr. samo povraća ili ima proljev (umjesto i jedno i drugo).Upala crvuljka može se u do 33 % slučajeva manifestirati povraćanjem, bolovima u trbuhu i laganim proljevom,  što je u suprotnosti s jakim proljevom koji je uobičajen kod gastroenteritisa. Upala pluća ili mokraćnog sustava kod djece može također dovesti do povraćanja ili proljeva. Klasična dijabetička ketoacidoza manifestira se bolovima u trbuhu, mučninom i povraćanjem, ali bez proljeva. Jedna je studija pokazala da je kod 17 % djece s dijabetičkom ketoacidozom početno dijagnosticiran gastroenteritis.
Opskrba lako dostupnom pitkom vodom i pravilne higijenske navike važni su preduvjeti u smanjenju stopa zaraze i klinički značajnog gastroenteritisa. Pokazalo se da se primjenom osobnih mjera higijene (poput pranja ruku) smanjuju stope učestalosti i pretežnosti gastroenteritisa za čak 30 % kako u razvijenim zemljama tako i u zemljama u razvoju, a učinkovita može biti i uporaba alkoholnih gelova. Dojenje je vrlo važno, naročito u mjestima s lošom higijenom, kao i opće poboljšanje higijene.Dokazano je da majčino mlijeko smanjuje učestalost zaraza i njihovo trajanje. Učinkovito može biti i izbjegavanje zaražene hrane ili pića.
Svjetska zdravstvena organizacija je 2009. preporučila da se, zbog njegove učinkovitosti i sigurnosti, djeca u cijelom svijetu cijepe cjepivom protiv rotavirusa. Trenutno postoje dva komercijalna cjepiva protiv rotavirusa, a još nekoliko ih je u fazi razvoja. Ova su cjepiva u Africi i Aziji smanjila pojavu ozbiljnih slučajeva gastroenteritisa kod dojenčadi, a u zemljama u kojima su na snazi državni programi imunizacije uočeno je smanjenje stopa i ozbiljnosti bolesti. Ovo cjepivo ujedno može spriječiti oboljenje kod djece koja nisu cijepljena zbog smanjenja broja kružnih zaraza. Primjena programa cijepljenja cjepivom protiv rotavirusa je od 2000. u Sjedinjenim Američkim Državama znatno smanjila broj slučajeva proljeva, za čak 80 posto. Prva doza cjepiva daje se dojenčetu starom 6 do 15 tjedana. oralno cjepivo protiv kolere pokazalo se učinkovitim u 50-60% slučajeva u razdoblju od 2 godine.
Gastroenteritis je obično akutna i samoograničavajuća bolest koja ne zahtijeva liječenje. Poželjan način liječenja u slučaju blage do umjerene dehidracije je oralna rehidracijska terapija (ORT). Međutim, metoklopramid i/ili ondansetron mogu biti od pomoći kod djece, dok je butilskopolamin koristan kod ublažavanja bolova u trbuhu.
Rehidracija je primaran način liječenja gastroenteritisa kod djece i odraslih. Ovo se najbolje postiže terapijom oralne rehidracije, iako rehidracija intravenoznim putem može biti potrebna ako je smanjena razina svijesti ili je u pitanju teška dehidracija. Oralni nadomjesni terapijski proizvodi sa složenim ugljikohidratima (npr. onima iz pšenice ili riže) mogu biti bolji od onih koji se temelje na jednostavnim šećerima. Pića s posebno velikim udjelom jednostavnih šećera, kao što su bezalkoholna pića i voćni sokovi, ne preporučuju se za djecu ispod 5 godina jer mogu izazvati jači proljev. Može se konzumirati obična voda ako nisu dostupni određeni i učinkoviti preparati za oralnu rehidracijsku terapiju ili ako nisu ukusni. Nazogastrična sonda može se koristiti za unos tekućina kod male djece ako je to opravdano.
Preporuča se da se djeca koja se hrane dojenjem nastave hraniti na uobičajeni način, dok se dojenčad koja se hrani umjetnom formulom nastavi tako hraniti nakon oralne rehidratacijske terapije.  Umjetna prehrana bez laktoze ili sa smanjenom količinom laktoze u većini slučajeva nije potrebna. Djeca mogu nastaviti svoj uobičajen način prehrane tijekom epizoda proljeva s izuzetkom hrane bogate jednostavnim šećerima, koju bi trebalo izbjegavati. Tzv. Dijeta BRAT (banana, riža, jabučni sok i čaj) se više ne preporučuje, pošto ne sadrži dovoljno nutrijenata i ne daje bolje rezultate u odnosu na normalnu prehranu. Neki su se probiotici pokazali učinkovitima u skraćenju trajanja bolesti i smanjenju učestalosti epizoda proljeva, a vjerojatno su djelotvorni i u prevenciji i liječenju proljeva izazvanog antibioticima. Proizvodi od fermentiranog mlijeka (kao jogurt) pokazali su sličnu djelotvornost.  Dodavanje cinka pokazalo je određenu učinkovitost i u liječenju i prevenciji proljeva kod djece u zemljama u razvoju.
Antiemetici mogu biti korisni u liječenju povraćanja kod djece. Ondansetron je učinkovit i u pojedinačnoj dozi, smanjujući tako potrebu za intravenoznom hidratacijom, rijeđom hospitalizacijom i smanjenim povraćanjem,  a isto se tako pokazao učinkovitim i metoklopramid. Terapija ondansetronom je međutim povezana s povećanom učestalošću povratka dijece u bolnicu.  Po kliničkoj procjeni, intravenozni preparat ondansetrona može biti dan pacijentu oralnim putem. Dimenhidrinat, nema bitnog kliničkog učinka na bolest, osim što smanjuje simptom povraćanja.
Antibiotici se obično ne koriste kod liječenja gastroenteritisa, osim ako su simptomi posebno teški , ako je bakterijski uzročnik izoliran ili ako simptomi ukazuju na specifičnog bakterijskog uzročnika. Pri upotrebi antibiotika, preferira se korištenje makrolida, kao npr. azitromicin, u odnosu na fluorokinolon, pošto je kod ovog zabilježena veća otpornost. Pseudomembranozni kolitis, koji je najčešće uzrokovan uporabom antibiotika, liječi se prekidom upotrebe antibiotika i terapijom metronidazolom ili vankomicinom. Bakterije i praživotinje osjetljive na ovu terapiju su: Shigella Salmonella typhi, i neke vrste Giardie. Kod gastroenteritisa izazvanog Giardiom i Entamoebom histolyticom, preporučuje se terapija tinidazolom, pošto se pokazala učinkovitijom od metronidazola. Svjetska zdravstvena organizacija (WHO) preporuča upotrebu antibiotika kod manje djece s krvavim proljevom i vručicom.
Kod antidijaroika postoji teorijska iako vrlo mala mogućnost,   izazivanja komplikacija, te se one ne preporučuju u sučajevima krvavog proljeva i vručice.  Opioidni analog loperamid, se obično koristi za tretman simptoma proljeva. Loperamid nije preporučen kod vrlo male djece, pošto je sposoban proći kroz nedovoljno formiranu krvno moždanu barijeru, i uzrokovati neurotoksičnost. Bizmutov subsalicilat, netopiva koloidna otopina trivalentnog bizmuta i salicilata, može se koristiti kod blažih slučajeva, ali postoji teorijska mogućnost trovanja salicilatom.
Procijenuje se da se svake godine u svijetu desi 3 do 5 milijardi slučajeva gastroenteritisa, uglavnom kod djece u zemljama u razvoju. U 2008. je zabilježen 1,3 milijun smrtnih slučajeva kod gastroenteritisa u dijece mlađe od pet godina , većina njih u najsiromašnijim zemljama svijeta. Više od 450 000 smrtnih slučajeva kod djece ispod 5 godina su uzrokovani rotavirusom.Kolera uzrokuje tri do pet milijuna slučajeva gastroenteritisa godišnje, od kojih 100 000 završava smrću.  U zemljama u razvoju djeca mlađa od dvije godine oboljevaju od klinički relevantnog gastroenteritisa i do šest puta godišnje.  Broj slučajeva opada u odrasloj dobi zbog jačanja stečenog imuniteta.U 1980. godini, gastroenteritis svih vrsta uzrokovao je smrt 4,6 milijuna djece, većinom iz zemalja u razvoju. Učestalost smrti je drastično smanjena oko 2000. nakon masovnije primjene oralne rehidratacijske terapije.  U SAD-u je gastroenteritis druga zaraza po učestalosti nakon prehlade, te uzrokuje od 200 do 375 milijuna slučajeva akutnog proljeva godišnje , od kojih 10 000 završava smrću .  Oko 150 do 300 ovih smrtnih slučajeva su djeca mlađa od pet godina.
Pojam "gastroenteritis" je prvi put sponenut 1825. U prošlosti se između ostalih koristio pojam „tifoidna groznica“ ili "cholera morbus“. Manje precizni pojmovi koji su se također koristili su "stisak crijeva", "neumjerenost", "tečenje", "kolika", "prigovaranje utrobe", i ostali zastarjeli termini za akutni proljev.
Gastroenteritis je u svijetu poznat po mnogim kolokvijalnim nadimcima. Najpoznatiji je "Montezumina osveta", ali među ostalim i „pupak Delhija“, "la turista" i "sprint stražnjih vrata". Igrao je veliku ulogu u mnogim vojnim kampanjama, a pretpostavlja se da je vezan uz uzrečicu "bez crijeva nema slave".Gastroenteritis je u SAD-u odgovoran za 3,7 milijuna posjeta liječniku godišnje i 3 milijuna posjeta u Francuskoj. Procjenjuje se da se u Sjedinjenim Američkom Državama trošak u zdravstvu uzrokovan gastroenteritisom penje na 23 milijarde američkih dolara. Crijevne infekcije uzrokovane samo rotavirusom u SAD-u stvaraju trošak od 1 milijardu dolara.
Trenutno je nekoliko cjepiva protiv uzročnika gastroenteritisa u fazi razvoja. U razvoju je npr. cjepivo protiv Shigelle i enterotoksične Escherichie coli (ETEC), koje se smatraju dvjema najvažnijim bakterijskim uzročnicima gastroenteritisa.
Gastroenteritis kod pasa i mački je uzrokovan gotovo istim uzročnicima kao kod čovjeka. Najčešći mikroorganizmi uzročnici gastroenteritisa kod životinja jesu: Campylobacter jejuni, Clostridium difficile, Clostridium perfringens i Salmonella. Veliki broj otrovnih biljaka može kod životinja uzrokovati iste simptome.  Neki su mikroorganizmi uzročnici vrlo specifični za određene vrste. Coronavirus zaraznog gastroenteritisa (Transmissible gastroenteritis coronavirus - TGEV) pojavljuje se kod svinja i uzrokuje simptome povraćanja, proljeva i dehidriranosti.  Pretpostavlja se da su divlje ptice osnovni prijenosnici zaraze na svinje. Ne postoji specifičan lijek protiv ove bolesti. Ovaj se oblik gastroenteritisa ne prenosi na čovjeka.
