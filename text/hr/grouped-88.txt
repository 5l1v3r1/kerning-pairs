
Vojni aerodrom (hrv. također i vojna zračna luka), nastaje stvaranjem vojnog zrakoplovstva (1909. – 1911.) kada počinje i prva podjela zračnih luka na mješovite (vojna i civilna) i vojne. Daljnjim razvojem zrakoplovstva dolazi do podjele zračnih luka na vojne i civilne. Vojna zračna luka je i glavni element zrakoplovne baze.
Prvi aerodromi bili su malih dimenzija, u stvari, ravne travnate površine većinom na pašnjacima i livadama, a često na vojnim vježbalištima, pa čak i u krugovima vojarni. Broj tih prvih improviziranih aerodroma rastao je usporedo s razvojem zrakoplovstva i povećanjem broja zrakoplova. S povećanjem broja Ietova na jednom aerodromu, uvedene su i mjere sigurnosti : označavana su mjesta polijetanja i slijetanja, osigurana je signalizacija i veza. Za vrijeme letenja na aerodromu se obavezno nalazio liječnik s pomoćnim osobljem i sanitetskim kolima.
Avioni su postajali sve brži, veći, teži, stabilniji, brojniji, a zadaci sve raznovrsniji, pa su se i zračne luke morale tome prilagođavati. Izgradnja i organizacija aerodroma postajala je sve složenija. Mjesto za aerodrome trebalo je odgovarati određenim operativno-taktičkim i tehničko-građevinskim uvjetima. U tehničko-građevinskom smislu teren je morao biti pogodan za uređenje letilišta, osnovnog elementa aerodroma, pogodnog za polijetanje i slijetanje aviona odgovarajućih vrsta u svim pravcima danju, noću i u svako doba godine. Veličina letilišta postepeno se povećava i krajem rata dostiže za bombarderske zrakoplove i preko 1000 m. Oblik aerodroma. bio je najčešće kružan. Što su zrakoplovi postajali manje osjetljiviji na bočni vjetar, letilište je dobila oblik kvadrata ili pravokutnika, i to s dužom stranom u pravcu najčešćih vjetrova. Broj, kvaliteta i lokacija aerodroma utjecali su sve više na borbenu upotrebu zrakoplovstva, naročito na mogućnost njezine koncentracije na težištu borbe.
Aerodromi se dijele na zborne i radne te na pomoćna i rezervna letilišta. Zborni aerodromi su oni na kojima su se zrakoplovi nalazili noću, građeni su i opremljeni svim potrebama za život i rad ljudstva i održavanje opreme. Na njima su se nalazili: hangari i zaklon za opremu, barake ili šatori za ljudstvo, skloništa, zapovjedna mjesta sa sredstvima veze, foto-sekcija, meteorološka stanica, skladišta za pogonska i borbena sredstva, reflektori za osvjetljivanje aerodroma pri noćnom letenju i dr.
Pri izboru mjesta za aerodrom vodilo se računa i na lakšu opskrbu. Za izgradnju i uređenje zbornog aerodroma bilo je potrebno od 6 sati do 4 dana. Radni aerodromi bili su osposobljeni samo za polijetanje i slijetanje, bez hangara i radionica. Na njima su se zrakoplovi nalazili preko dana i s njih su polijetali na zadatke. Pomoćna letilišta nalazila su se u blizini zapovjednih mjesta viših stožera, i služila je zrakoplovima za vezu. To su bili obilježeni tereni, bez ikakvih instalacija i osoblja. Rezervna letilišta, jedna ili više njih, nalazila se u blizini zbornog aerodroma i služila za spuštanje aviona ako bi neprijatelj napao zborni aerodrom, ili za micanje zrakoplova s zbornih aerodroma kada bi nastupila opasnost od napada. Za svaku eskadrilu predviđalo se, obično, i rezervna letilišta. 
Radi sigurnosti letenja obilježavani su vidnim znacima: granice letilišta, opasna mjesta na njemu, pravac vjetra, odnosno pravac polijetanja i slijetanja.
Tehničko usavršavanje zrakoplova utjecalo je na veličinu aerodroma i na njegovu opremljenost i organizaciju. Razvoj civilnog zračnog prometa imao je znatan utjecaj i na razvoj i izgradnju aerodroma. Prema osnovnoj podjeli zrakoplovstva na civilno i vojno, izvršena je takva podjela i za aerodrome. Dok su civilni aerodromi nicali brzo i prilagođavali su se potrebama zrakoplova za zračni promet, izgradnja vojnih aerodroma bila je u osjetnom zastoju sve do 1930-ih godina. Posle toga počeli su se brže izgrađivati stalni vojni aerodromi sa svim postrojenjima, uređajima i opremom, potrebnom za smještaj i rad ljudstva i sigurnost letenja. Takvi su aerodromi građeni na pogodnim terenima, na pravcima koji su odgovarali strateškim i operativnim potrebama i u blizini ekonomskih i opskrbnih centara. Duljina letilišta aerodroma kretala se između 600 – 1200 m. U neposrednoj blizini stalnih (mirnodopskih) aerodroma uređivana su rezervna letilišta za razne vježbe. 
Stalnim mirnodopskim aerodromima, čija je lokacija gotovo uvijek bila poznata, prijetila je opasnost u slučaju rata od zračnih napada. Da bi se ta opasnost smanjila i izbjegla, predviđeni su operativni (ratni) aerodromi. Za operativne aerodrome predviđeni su tereni na kojima je bila zabranjena svaka izgradnja ili obrađivanje zemljišta. U slučaju rata većina zemalja predviđala je podjelu operativnih aerodroma na: bazne, radne, istaknute, lažne, pomoćne i školske. U bazne aerodrome pretvarali bi se stalni mirnodopski aerodromi koji su bili u dubljoj pozadini i služili za formiranje novih jedinica, ili za popunu onih koje bi u borbi pretrpjele veće gubitke. Radni aerodromi odgovarali bi, u svemu, zbornim aerodromima, a pomoćni - pomoćnim letilištama iz Prvog svjetskog rata. Istaknuti aerodromi bili su isto što i radni, samo bliže liniji bojišta. I rezervni aerodromi predviđeni su za aerodromsko kretanje, prijem novih jedinica i za slijetanje u slučaju nužde. Lažni aerodromi imali su obilježja radnih s lažnim objektima, postrojenjima i uređajima radi obmane neprijatelja. Na 2-3 radna, predviđao se jedan lažni aerodrom. Školski aerodromi služili su za obuku u miru i u ratu. Bilo je i drugih kriterija za podjelu aerodroma. Amerikanci su dijeli aerodrome na glavne, pomoćne i školske. Prema namjeni i izgrađenosti, njihovi glavni i pomoćni aerodromi odgovarali su baznim, odnosno radnim.  
Pred sam početak Drugog svjetskog rata Nijemci su raspolagali sa oko 750, Britanci s 260, a Francuzi s 250 vojnih aerodroma, stalnih i operativnih, pored mnogih civilnih, koji su se brzo mogli prenamijeniti ratne potrebe. SAD su 1937. raspolagale s 2299 aerodroma svih vrsta.  
Po svojoj unutrašnjoj strukturi aerodromi iz tog razdoblja imali su pistu, prilazne zone i zone razmještanja. Letilište je dio aerodroma uređen za taksiranje (rulanje), polijetanje i slijetanje aviona. Ona obuhvaća ravnu zemljanu površinu na kojoj se nalazi UZS (Uzletno-sletna staza) i staze za taksiranje zrakoplova. Sve veća masa i brzina zrakoplova nametnula je izgrađivanje umjetnih UZS, koje se kod vojnih aerodroma grade od 1939. Prilazna zona je površina koja se nalazi na oba kraja UZS u produženju njene uzdužne ose izvan granica letilišta, na kojoj se zbog sigurnosti polijetanja i slijetanja ograničava visina vertikalnih prepreka. Zona razmještaja je dio aerodroma koji obuhvaća širi prostor oko letilišta s postrojenjima, uređajima, instalacijama, zapovjedništvima, jedinicama, ustanovama za održavanje i opskrbu. Za noćno letenje i letenje po lošim vremenskim uvjetima, aerodromi raspolažu raznim navigacijskim uređajima i opremom za njihovo obilježavanje (osvetljavanje). Rubovi letilišta i eventualne prepreke obilježene su znakovima i signalima. Pravac vjetra označava se platnenim rukavcem, postavljenim na uzdignutom mjestu, najčešće, na hangaru, i stalnim vjetrokazom u obliku slova "T", koji je na rubu letilišta automatski zauzimao položaj pravca vjetra. Noću su rubovi letilišta i svi visoki predmeti na rubovima aerodroma (hangari, zgrade, stupovi i sl.) obilježeni crvenim svjetiljkama. Znak za pokazivanje pravca vjetra davao se bijelim svijetlom, a cijela letilišta su se osvjetljivala reflektorima postavljenim tako da ne zasljepljuju pilota pri slijetanju. Sredstva za potpuno osvjetljavanje aerodroma sastojala su se iz svjetionika dozivača, aerodromskih reflektora, graničnih svjetiljki, prijenosnih svjetiljki, stalnih svjetlosnih signala i vjetrulje.
Dobro razvijena mreža aerodroma bila je preduvjet za efikasno korištenje zrakoplovstva. Pokret zrakoplovstva na svim stupnjevima - strategijskom, operativnom i taktičkom, bio je u najtješnjijoj vezi s aerodromima. Mreža aerodroma je znatno utjecala i na koncepcije i izvođenje kopnenih i pomorskih operacija. Uvođenje teških bombardera zahtijevalo je izgradnju aerodroma s dugačkim umjetnim UZS (1000 – 2000 m). Za lakše tipove zrakoplova izgrađene su umjetne UZS samo tamo gdje je zemljište bilo rastresito i močvarno. Raniji aerodromi približno kružnog oblika, pretvaraju se u aerodrome s UZS u nekoliko osnovnih pravaca. Aerodromi se dijele, također, na: bazne, radne, istaknute, rezervne, lažne i školske, a u nekim zemljama na glavne i pomoćne. U SAD-u su se aerodromi dijelili na 4 klase, zavisno od duljine UZS i aerodromske opreme. Zračna luka se sastojala od letilišta, prilazne tone i zone razmještaja.
Letilište, osnovni element aerodroma na kojem su UZS, prelazni pojasevi, predpolja, staze za prinudna slijetanja, bočni i prilazni pojasevi sigurnosti, staze za rulanje, stajanke i skloništa za zrakoplove. UZS je uređeno zemljište ili umjetno izgrađena površina u obliku izduženog pravokutnika, čija duljina odgovara duljuni polijetanja i slijetanja određenih tipova zrakoplova uz određeni koeficijent sigurnosti, i kreće se u granicama 500 – 2000 m. Širina UZS je 45 – 90 m, a s prelaznim i bočnim pojasevima sigurnosti 90 – 450 m. Nosivost UZS predstavlja opterećenje koje ona može da izdržati, a izračunava se po kotaču zrakoplova. Broj UZS-a na jednom aerodromu zavisi o njegovoj taktičkoj namjeni te intenzitetu polijetanja i slijetanja, a i o jačini, učestalosti i pravcu vjetra. Tamo gdje je više UZS-a, dijele se, obično, na glavne i pomoćne.Glavna UZS je najdulja, s najboljim prilazima i najviše se koristi. Kapacitet aerodroma najviše zavisi od stanju i broja njegovih uzletno-sletnih staza. S jednom UZS postiže se približno 40 – 60 slijetanja ili 8o polijetanja na sat pri povoljnoj vanjskoj vidljivosti. Izgradnja umjetnih UZS vrši se primjenom sličnih konstrukcija i metoda kao i izgradnja puteva. Specifičnosti su u izgradnji zastora.
Prelazni pojasevi su dijelovi letilišta koji se izgrađuju neposredno duž UZS u istoj duljini. Namijenjeni su za sprečavanje nesreća kad zrakoplov skrene s UZS. Širina im zavisi od vrste aerodroma i UZS-a, a iznosila je 15 – 60 m, a poprečni nagib najviše 1,5 – 2%.
Predpolja su dijelovi UZS koji se izgrađuju na njenim krajevim, a kao mjera sigurnosti za slučaj kad zrakplov, pri polijetanju, ne uspije uzletjeti, ili kada pri slijetanju dodirne zemlju prije nego što je dostigao rub UZS-a. Široka su kao UZS s prelaznim pojasevima, a duljina im je 50 –300 m.
Staza za prinudno slijetanje sastoji se iz precizno poravnatog pojasa, po mogućnosti, nabijenog pješčanog ili glinovitog zemljišta, veličine oko 30 x 900 m. Gradi se, ponekad, na oko 30 m od UZS i paralelno s njom. Zauzima dio prelaznog i bočnog pojasa sigurnosti. Služi za prinudno slijetanje zrakoplova zbog neispravnosti podvozja. 
Bočni pojasevi sigurnosti su grubo poravnate površine koje smanjuju oštećenje aviona u slučaju nesreće pri polijetanju, slijetanju ili rulanju. Njihova duljina odgovara duljini UZS, a širina im je 150 – 200 m s obje strane UZS-a. 
Prilazni pojas sigurnosti je ravna, raščišćena površina u produženju predpolja. Širina mu je kao i pretpolja, a duljina od 50 do 150 m, zavisno od vrste aerodroma. 
Staze za taksiranje (rulanje) služe za prilaz zrakoplova startu, za povratak na stajanke ili platforme poslije izvršenog slijetanja i za promet zrakoplova unutar aerodroma. Postoje glavne i distribucijske. Glavne staze su, po pravilu, paralelne s UZS-om, a projektiraju se tako da mogu poslužiti i kao rezervne UZS. Razmak između UZS-a i glavne staze za taksiranje kod aerodroma za taktičko zrakoplovstvo iznosi 90 – 150 m, a za srednje i teško bombardersko 150 – 300 m. Glavna staza za takisranje povezana je s UZS poprečnim spojevima, na početku i kraju, i njamnaje još na dva mijesta. Te poprečne staze služe za odvođenje s UZS onih zrakoplova kojima je za sletame potrebna manja duljina. Glavna staza za takisranje vezana je distribucijskim stazama, s stajankama ili hangarima. Širina staze za takisranje iznosi 20 – 30 m. Staza za taksiranje može poslužiti i kao rezervna UZS ako ima širinu od 22 do 25 m. 
Stajanke su otvorene ravne površine, normalno ojačane zastorom, gdje se zadržavaju zrakoplovi između letova - radi pregleda, manjih popravaka, punjenja gorivom i streljivom probâ motora, ukrcavanja i iskrcavanja materijala. Grade se duž staza za taksiranje i distribucijskih staza. Mogu biti pojedinačne za jedan i grupne za više zrakoplova. Pojedinačne stajanke rađene su, načelno, za srednje i teške bombardere, a grupne za lovačke i lovačko-bombarderske zrakoplove. Medusobna udaljenost stajanki za lovce i lovce bombardere iznosila je najmanje 120, za srednje bombardere 160 i za teške oko 200 m. Stajanke su, najčešće, imale oblik kruga ili potkove. Posebne startne stajanke građene su neposredno uz krajeve UZS-a. Na njima zrakoplovi čekaju red polijetanja i vrše posljednje pokuse motora. One služe, kad to situacija zahtijeva i omogućava, i za smještaj dežurnih odjeljenja pri raznim stupnjevima borbene pripravnosti letačkih jedinica. Startne stajanke trebaju biti u mogučnosti primiti 6 lovačkih ili lovačko-bombarerskih zrakoplova ili 4 zrakoplova drugih vrsta zrakoplovstva (oko 200 m duljine, i 30 m širine). Grade se u obliku proširenja na kraju UZS ili staze za taksiranje.  
Skloništa za zrakoplove su stajanke zaštićene zemljanim bedemom ili zidom (betonskim, kamenim, od opeka, vreća ili sanduka s pijeskom i zemljom). Služe, obično, za smještaj samo jednog zrakoplova za vrijeme rata. Visina bedema nadvisivala je zrakoplov za o,50 m. Pored skloništa za zrakoplove, grade se i skloništa za ljudstvo najviše za 5 – 6 ljudi. Udaljenost između skloništa za zrakoplove iznosi 90 – 100 m., računajući od centra do centra. Zrakoplovi na popravku i oni čija konstrukcija (drvena) ne podnosi izlaganje vremenskim utjecajima, smještaju se u pokrivene i zatvorene prostorije - hangare. Površine za parkranje zrakoplova ispred hangara ili radionica za popravak zrakoplova nazivaju se platformama. Na radinim platformama treba postojati mjesto za za 10% zrakoplova dotičnog aerodroma.
Prilazna zona je zemaljska i zračna. Zemaljska prilazna zona je zamišljeni je sustav površina u prostoru iznad aerodroma, u kojemu zrakoplov mora letjeti određenim pravcima, bilo da slijeće ili polijeće. Zračnu prilaznu zonu sačinjavaju prilazna, prijelazna i horizontalna ravnina i konusna površina. Prilazna ravnina je zamišljena kosa ravnina koja s donje strane ograničava prilazni kanal unutar kojega se kreće zrakoplov prilikom slijetanja i polijetanja. Njezin nagib prema UZS iznosi  :25 – 1 : 70. Prijelazne ravnine su zamišljene ravnine na bočnim rubovima prilazne ravnine i UZS-a, koje se dižu pod nagibom   7. Konusna površina proteže se između dvije zamišljene kružne i horizontalne ravnine, na 45 i 150 m iznad aerodroma. Horizontalnu ravninu na visini od 45 m čini krug polumjera od 3 km, a na visini od 150 m krug polumjera od 15 km, računajući oba od središnje točke aerodroma. Unutar konusa, koji nastaje spajanjem dviju ravnina, nesmije postoji nikakva prepreka koja bi nadvisivala liniju nagiba konusne površine.
U Drugom svjetskom ratu, zona razmještaja znatno je proširivana zbog opasnosti od zračnih napada. Krajem rata obuhvaćala je prostor od 3 do 5 km oko aerodroma, na kojem su se nalazili objekti za kontrolu letenja, obranu i sigurnost (položaji PAA i PAM, te skloništa za ljudstvo i materijal) skladišta, radionice, uređaji za opskrbu vodom i električnom energijom. U zoni se nalaze i objekti zapovjedništva te upravnih službi, stambeni i sanitarni objekti, klubovi, kuhinje, praonice i sportski objekti. Sve je to bilo stalnog ili poljskog (privremenog) tipa, zavisno od raspoloživog vremena, materijalnih mogućnosti, namjene aerodroma i klimatskih uvjeta. Objekti poljskog tipa sastojali su se, pretežno, od šatora, a osnovni aerodromski uređaji postavljani su na vozila s vlastitim pogonom ili na prikolice. Aerodromska oprema i službe za opsluživanje i opskrbljivanje letačkih jedinica i aerodroma postaju vrlo složene. Obilježavanje UZS, posebno za noćno letenje, i zemaljski uređaji za navigaciju, naročito za slijetanje noću i po lošim vremenskim uvijetima,dobivaju naročiti značaj.
Izgradnja aerodroma obuhvaćala je izbor mjesta, projektiranje, organizaciju i izvođenje radova. Izbor mjesta vršen je na osnovu operativno-strategijskih zahtjeva i građevinsko-tehničkih uvjeta. Operativno-strategijski zahtjevi u vezi s radijusom djelovanja zrakoplova, utjecali su najviše na udaljenost aerodroma od bojišta (ona se kretala 25 – 250 km za taktičko zrakoplovstvo, a za strategijsko preko toga). Prema vrsti i namjeni, određivana je veličina i karakter aerodroma. Ti zahtjevi imali su prioritet i to utoliko više što su se sve većom primjenom mehanizacije znatno smanjili građevinsko-tehnički problemi. Zahvaljujući opsežnoj mehanizaciji, Amerikanci su 1943. za svega 10 dana izgradili aerodrom na otoku Gozo kod Malte, kao dopunsku bazu za napad na Siciliju, iako se to u početku smatralo nemogućnim zbog nepovoljnog zemljišta. Pri izboru mjesta za aerodrom vodilo se računa, prvenstveno, o veličini terena, koji je morao imati ravnu površinu 3 – 4 km2, bez visokih prepreka u krugu 3 – 5 km. Mjesto izabrano za aerodrom moralo je biti povezano dobrim cestovnim komunikacijama. Vremenski uvjeti bili su jedan od važnih uvjeta pri izboru mjesta za aerodrom, jer je njegovo korištenje uveliko zavisilo od njih. Na izbor mjesta, naročito za operativne aerodrome, znatno je utjecala i mogućnost zaštite aviona od napada sa zemlje i iz zraka, što se postizalo rastresitim rasporedom, skloništima i dobrim uvjetima za maskiranje.
Aerodromi strateškog zrakoplovstva korišteni su duže nezavisno od promjene linije bojišta, pa su projektirani detaljnije i građeni kao objekti stalnog tipa. Za takve aerodrome izrađen je generalni plan s detaljnim projektima svih objekata. Aerodromi taktičkog zrakoplovstva koji su u pokretnom ratu često mijenjani, projektirani su i građeni u najpotrebnijem opsegu, najčešće, s objektima poljskog tipa.
Značajnije izmjene na aerodromima vrše se samo na UZS zbog uvođenja mlaznih zrakoplova. One se produžuju i grade od otpornijeg materijala. Neposredno poslije rata usvojena je duljina od 2400 m kao standardna duljina UZS za taktičko zrakoplovstvo. No, ubrzo se ispostavilo da je za mlazne lovce bombardere i bombardere ta duljina nedovoljna. Međutim, uvođenjem startnih raketa i primjenom uređaja za kočenje pri slijetanju, omogućeno je da se srednji i teški bombarderi koriste UZS, čija se duljina kreće u granicama 2500 – 3000 m. Neposredno poslije rata, poslije uvođenja mlaznih zrakoplova, građene su asfaltno-betonske UZS koje su odgovarale povećanim opterećenjima, ali su traženi i novi materijali koji bi, istovremeno, smanjili utjecaj temperature i snage mlaza. Danas se i pored mnogih pokušaja s raznim materijalima izgrađuju glavne UZS za borbene zrakoplove, uglavnom, od portland cementa. Do sada je za izgradnju UZS najviše upotrebljavan obični beton, dok se u novije vrijeme primjenjuje i prednapregnuti. Ostali sastavni dijelovi letelišta (prelazni pojasevi, predpolja, bočni i prilazni pojasevi sigurnosti) i prilazna zona izgrađuju se kao i za vrijeme Drugog svjetskog rata. Zona razmeštaja znatno se proširuje zbog povećanja međusobnog razmaka najosjetljivijih objekata u njoj (skladišta pogonskog goriva i ubojitih sredstava, zapovijedna mjesta, centar veze, objekti i prostorije za smještaj ljudstva) radi veće sigurnosti u slučaju nuklearnog napada. 
Pojava raketno-nuklearnog oružja uzrokovala je izrazito rastresiti raspored aerodromskih objekata, instalacija i postrojenja, a time i proširenje aerodroma. Međutim, izgradnja velikih aerodroma je skupa, teško se nalazi zemljište za veći broj takvih aerodroma i teško je osigurati njihovu efikasnu zaštitu, jer su isplativi ciljevi za nuklearne napade. Radi veće sigurnosti pristupilo se izgradnji skloništa pod zemljom za smještaj aviona, radionica, najosetijivijih uređaja i ljudstva gdje su to omogućavali geografski sklop zemljišta i financijska sredstva, kao aerodrom Željava. Da bi se umanjile posljedice nuklearnih napada,  suvremeni aerodromi se grade s nekoliko UZS na međusobnoj udaljenosti od 3 i više kilometara, povezane stazama za rulanje da bi zrakoplovi mogli poletjeti barem s jedne UZS, odnosno one koja ne bude oštećena. Predviđa se i korištenje ravnih dijelova autocesta, koji se radi toga, na tim dionicama proširuju (do 20 i više metara). Međutim, sve te mjere nisu dovoljne da osiguraju normalan rad i efikasno djelovanje zrakoplovstva u ratu, naročito lovaca i lovaca-bombardera taktičke namjene, koji se nalaze bliže bojišta. Da bi takvi zrakoplovi mogli poletjeti s kraćih UZS ili travnatih terena pristupilo se konstruiranju zrakoplova za vertikalno polijetanje i slijetanje i zrakoplova sa skraćenim polijetanjem i slijetanjem, odnosno zrakoplova koji bi se koristili travnatim UZS. U razvoju zrakoplova s vertikalnim polijetanjem i slijetanjem značajan uspeh postigla je Velika Britanija s P-1127 Harrier, koji je počeo uvoditi u RAF još 1967. godine. Međutim, znatno veći uspjesi postignuti su u razvoju i upotrebi aviona sa skraćenim polijetanjem i slijetanjem. Neke su zemlje već uspjele osposobiti zrakoplove visokih performansi da polijeću s travnatih UZS duljine 500 m (sovjetski zrakoplovi МиГ-21 ПФ, neke inačice francuskog zrakoplova Mirage, švedski SAAB). U nekim zemljama primjenjuju se prijenosne UZS (sastoje se iz lakih metalnih dijelova međusobno povezanih, koji se mogu prenositi kamionima i brodovima), koje omogućavaju brzu promjenu baza zrakoplovstva za vrijeme rata. 
Aerodroma oprema suvremenih aerodroma znatno se povećava i dopunjava novim i savršenijim tehničkim sredstvima i uređajima.
Potpuno obilježavanje vojnih aerodroma naročito onih s umjetnim UZS vrši se po istim principima kao i kod civilnih aerodroma.
Obuhvaća mjere i postupke radi sprečavanja i odbijanja neprijateljskih napada iz zraka i sa zemlje. Napad na aerodrom jedan je od primarnih zadataka protivničkog zrakoplovstva u početku i za vrijeme rata, radi ostvarivanja prevlasti u zraku. Pored zrakoplovstva (bombarderskog, lovačko bombarderskog, jurišnog i lovačkog) s klasičnim i nuklearnim bojevim sredstvima, napad na aerodrome mogu vršiti raketne, oklopne, motorizirane, padobranske, pješačke, partizanske te infiltrirane jedinice, diverzantske grupe i zračni specijalci. Napad na aerodrom može biti mješavina napada iz zraka i sa zemlje, zrakoplovnim desantom, odnosno kopnenim jedinicama. Zbog toga obrana aerodroma mora biti protuzračna, proturaketna, protudesantna, protutenkovska, protunuklearna, protukemijska, protubiološka uz svestranu primjenu ukopavanja, zaprječavanja ili maskiranja. U obrani aerodroma sudjeluju sve zrakoplovne jedinice na dotičnom aerodromu i u njegovom području, nadležne jedinice protuzračne obrane (PZO), a ponekad i operativne jedinice KoV. S obzirom na sredstva i način organizacije, obrana aerodroma dijeli se na obranu od napada iz zraka (PZO) i obrana od napada sa zemlje (zemaljska odbrana), koja obuhvaća i protudesantnu, PNHB-sigurnost, inženjerska sigurnost i  opće mjere sigurnosti. 
Stvorena na početku Prvog svjetskog rata. Zbog neizgrađenosti aerodroma u početku, a kasnije u periodu stabilizacije bojišta zbog toga što su prilazi aerodromima bili zaštićeni neprekidnim bojištima, njihova zemaljska odbrana sadržavala je neposredno i unutrašnje osiguranje, uglavnom, protiv špijuna i diverzantske djelatnosti protivnika. To su obavljale straže i patrole u neposrednoj blizini aerodroma te straže kod zrakoplova, hangara i skladišta. U osiguranju je korišteno ljudstvo iz letačkih, tehničkih i pomoćnih aerodromskih jedinica.
Između Prvog i Drugog svjetskog rata, kad je uočena opasnost za aerodrome od naglih prodora protivničkih motoriziranih jedinica i zračnih desanata, skoro u svim zemljama javljali su se pogledi da se obrana aerodroma od napada sa zemlje treba pojačati. On je trebala biti kružna te organizirana po principima obrane na širokom bojištu. Na vanjskoj obrambenoj liniji položaja građeni su streljački rovovi i strojnički zakloni za pojedine grupe vojnika i oružja, postavljeni na određenim točkama, dok se rezerva nalazila na aerodromu radi upotrebe u pravcu neprijateljskog napada. Unutrašnja obrana protiv diverzantskih grupa i špijuna provođena je kao i prije, stražama, pri svim važnijim aerodromskim objektima i instalacijama. Snage i sredstva bili su predviđeni iz sastava zračnih jedinica dotičnog aerodroma. Obranu je organizirao zapovjednik aerodroma. Za svaki aerodrom izrađen je plan obrane kojim je određivana linija vanjske obrane, njezino fortifikacijsko uređenje, broj ljudi i oružja koji će je držati, način izlaska i zaposjedanja, mjesto pokretne rezerve, znak za uzbunu i postupak na znak uzbune u slučaju neprijateljskog napada. Zaposjedanje položaja trebalo se vršiti na znak uzbune, ali su straže unutrašnjeg osiguranja bile stalne. Predviđeno je, također, da u slučaju potrebe obranu aerodroma pomognu i trupni, odnosno teritorijalni zapovjednik zone u kojoj se aerodrom nalazio.
Za vrijeme Drugog svjetskog rata organizacija odbrane aerodroma vršena je, u početku, po predratnim načelima, ali snage kojima su raspolagali zapovjednici aerodroma bile su brojčano slabe, nedovoljno naoružane i obučene, pa su u ratu pojačavane mjere za osiguranje aerodroma. Sovjeti su na većini aerodroma imali zračno-tehničku bojnu u čijem je sastavu bila svega jedna streljačka satnija za obranu aerodroma, a protiv jačih napada predviđena je upotreba operativnih jedinica KoV. Prema Tehničkom priručniku za zračno inženjerstvo od prosinca 1942. (TM5-255 Technical Manual Aviation Engineers), Amerikanci su smatrali obranu aerodroma integralnim djelom obrane područja na kojoj se on nalazio. Zapovjednici jedinica na bojištu, odnosno područja u pozadini, određivali su određene snage kao pokretnu rezervu za obranu aerodroma, koja se mogla pridodati zapovjedništvu aerodroma. Njegov zapovjednik je pored osoblja letačkih jedinica i ljudstva aerodromskih pomoćnih službi, raspolagao satnijom zračnog inženjerstva i bojnom zrakoplovne baze. Britanci su za obranu aerodroma imali posebnu pukovniju (RAF Regiment) od 3 do 4 streljačke satnije, oklopnih kola i lake PZO topništva, ali je služio za obranu više aerodroma. Pukovnija je, u stvari, predstavljala pokretnu rezervu, dok je neposredna odbrana aerodroma izvođena kao i u Amerikanaca. 
Poslije Drugog svjetskog rata još jače se naglašava potreba za osiguravanjem aerodroma posebnim borbenim jedinicama. Zavisno od veličine i mjesta aerodroma, jačina snaga za njihovu obranu treba odgovarati jačini pješačke bojne do pukovnije, koji bi u svom sastavu imali jedinice pješaštva s jakim streljačkim naoružanjem za obranu na vanjskoj liniji obrane aerodroma. Osim njih za obranu služe mehanizirane jedinice, prvenstveno, oklopne, koje bi služile kao pokretna aerodromska rezerva. Te postrojbe trebaju, u slučaju napada jačih neprijateljskih snaga, razbiti ih ili zadržati do dolaska pojačanja iz operativnih jedinica KoV ili teritorijalnog zapovjedništva, zavisno od toga na čijoj se zoni nalazi aerodrom Predviđaju se i posebno obučene jedinice za borbu protiv obavještajne djelatnosti i diverzantskih djelovanja protivnika.
”Aerodrom”, U: Vojna enciklopedija, sv. 1., Beograd: Izdanje redakcije Vojne enciklopedije, 1970., str. 34.-41.
K. Clidden, H. Law, J. Cowles, Airport Design, Construction and Management, New York, 1946.
G. McFadden, Jet Aircraft Heat and Blast Effects of Airfield Pavements, The Military Engineer, 1953.
E. Weteter, Die Bodenorganisation der Luftwaffe, Algemeine Schweizerische Militär Zeitschrift, 4/1954.
B. Hoffman, Grundlagen für den Bau fon Flugstützpunkten, Brtücke und Strasse, 2/1956.
D. Janković, Zašto i kako mlazna borbena avijacija napušta PSS sa veštačkim zastorima, Vazd. G., 5/1962.
K. Brešan, Protivvazdušna odbrana aerodroma jedinicama lake PAA, Vazd. G., 5/1965.
Baillon, Reconnaissance des terrains sommaires, Forces Aériennes Françaises, mart 1960.
International standards and Recommended practices aerodromes — Annex 14, ICAO, Montreal, 1969.

Volkswagen Buba (njem. Volkswagen Käfer, službeni naziv Typ 1) automobil je njemačkog proizvođača Volkswagena. Buba se proizvodila u razdoblju od 1938. do 2003. godine te je postala jedan od najpoznatijih i najpopularnijih automobila svih vremena. U tom je vremenu proizvedeno 21.529.464 automobila (od čega 15.444.858 u Njemačkoj i oko 3.350.000 u Brazilu). Kada je godine 2003. proizveden posljednji primjerak u Meksiku, Buba je već bila najprodavaniji model (bez mijenjanja dizajna) nekog automobila u povijesti.
Kao rijetko koji automobil, Buba je dosegla kultni status te ima veliki broj ljubitelja širom svijeta, udruženih u klubove. Pojavljivala se u popularnoj kulturi (Herbie u istoimenom Disneyevom serijalu filmova), bila jedan od zaštitnih znakova hippie pokreta te neiscrpan izvor inspiracije za brojne profesionalne i amaterske prerade.
Godine 1934. njemački je inženjer austrijskog podrijetla Ferdinand Porsche, u suradnji s tvrtkom NSU Motorenwerke AG izradio tri prototipa oznake Typ 32, što je bila osnova iz koje je uz sitne modifikacije kasnije nastala Buba. Prototip je nastao nakon direktne zapovijedi Adolfa Hitlera, koji je na otvaranju berlinske automobilske izložbe 1933. održao svoj prvi govor kao Führer, u kojem je između ostalog obećao da će uskoro svaka prosječna radnička obitelj imati automobil. Postoje naznake da je prototip Typ 32 bio inspiriran modelom iz 1920-ih, inženjera Josefa Ganza. Ime Volkswagen doslovno znači "narodno vozilo". Hitler je tražio od Porschea vozilo koje bi petoročlanu obitelj moglo prevesti brzinom do 100 km/h i koje ne bi koštalo preko 1000 reichsmaraka, što je bila cijena manjeg motocikla i što je prosječna obitelj mogla uštedjeti u četiri godine ako bi svaki tjedan ostavila sa strane 5 RM.Dana 22. lipnja 1934. Udruženje njemačkih proizvođača automobila (RDA) potpisalo je ugovor s Porscheom o proizvodnji Volkswagena. Porsche je trebao isporučiti tri prototipa novog automobila u roku od 10 mjeseci, za što mu je plaćeno 20.000 RM. U suradnji s tvrtkom NSU, glavni Porscheov inženjer Erwin Komenda, Porscheov sin Ferry Porsche i ekipa inženjera prionuli su izradi vozila, a glavnu im je poteškoću predstavljao Hitlerov uvjet da automobil ne smije biti skuplji od 900 RM (što je kasnije povećano na 990 RM), te su prototipovi isporučeni RDA-u tek u listopadu 1936. Kako je prototip koristio nezadovoljavajući dvotaktni motor, koji nije uspio pogoniti automobil do zahtijevane brzine od 100 km/h, Porscheov inženjer Franz Reimspiess konstruirao je četverotaktni četverocilindrični boxer motor čiji se osnovni dizajn koristio u svim kasnijim izvedbama VW Bube.
Premda Porscheovi ljudi nisu uspjeli proizvesti automobil po zahtijevanoj cijeni, njihovo se vozilo svidjelo Hitleru te je on daljnju proizvodnju povjerio Deutsche Arbeitsfrontu (DAF), na čijem je čelu bio Robert Ley. Ley je iskoristio trenutak za samopromociju, održavši niz govora u kojima je isticao da je DAF preuzeo proizvodnju Volkswagena nakon što "kapitalisti nisu uspjeli zbog kratkovidnosti, zavisti, profiterstva i gluposti". Porsche, koji je sad radio za DAF, izgradio je novu Volkswagenovu tvornicu u Fallerslebenu (današnji Wolfsburg). Tvrtka je dobila ime GEZUVOR (Gesellschaft zur Vorbereitung des Deutschen Volkswagen GmbH - Društvo za izradu njemačkog narodnog vozila). Troškovi gradnje tvornice bili su enormni, što je Ley donekle pokrio financijskim malverzacijama DAF-ovih fondova i novcem od članstva (DAF je u nacističkoj Njemačkoj bio neka vrst sindikata).
Češki je proizvođač automobila Tatra pokrenuo sudsku tužbu kad je ustanovljeno da novi automobil prilično nalikuje njihovom modelu T97, u dizajnu, tada revolucionarnom zračnom hlađenju te motoru postavljenom straga sa stražnjim pogonom. Tužba je ugašena kada je Treći Reich 1938. okupirao Čehoslovačku. Tatra je nakon rata ponovo pokrenula tužbu te je 1961. presuđeno da im tvrtka Volkswagen mora isplatiti 3.000.000 DEM, što je uvelike usporilo razvoj Bube.Proizvodnja je počela krajem 1938., a prvi su se modeli Volkswagena pojavili početkom 1939. godine, pod službenim nazivom "KdF-Wagen" (KdF je značilo "Kraft durch Freude" - "Snaga kroz radost", što je bio slogan DAF-a). Čak 340.000 Nijemaca uplatilo je automobil prema DAF-ovom planu štednje ("5 Mark die Woche musst Du sparen - willst Du im eignen Wagen fahren!" - "Uštedi 5 maraka tjedno kako bi se vozio u vlastitom automobilu"), no zbog početka Drugog svjetskog rata nitko od njih nije ga dobio. Cijeli je projekt bio financijski neisplativ te je postojao isključivo iz propagandnih razloga, a bio je moguć kao posljedica teške financijske korupcije nacističkog režima.
S izbijanjem rata volfsburška je tvornica prestala s proizvodnjom KdF-Wagena i preorijentirala se na proizvodnju vojnih vozila. Neka od njih su Typ 82 Kubelwagen (terensko vozilo, zapravo adaptirani KdF-Wagen), njegova podvrsta Typ 155 s gusjenicama te Typ 128 Schwimmwagen, amfibijsko vozilo s pogonom na sva četiri kotača i propelerom. Posebna prerada KdF-Wagena, zapravo Kubelwagen s karoserijom KdF-Wagena, zvala se Kommandeurwagen, no proizvedeno ih je samo 669 do kraja rata.
Nakon početka savezničkih bombardiranja, većina se proizvodnje preselila u podzemne bunkere. To je omogućilo brzi oporavak tvornice nakon svršetka rata. Tvornica je bila u rukama Amerikanaca, koji su je prepustili Britancima. Potonji su je planirali raspustiti i strojeve preseliti u Veliku Britaniju, no britanske tvrtke nisu bile zainteresirane za tvornicu jer su je proglasile zastarjelom i ekonomski neisplativom. Proizvodnja je obnovljena, ali su se i dalje proizvodila samo vojna vozila, ovaj put za britansku vojsku. Upraviteljem je imenovan britanski časnik Ivan Hirst, koji je uspio uvjeriti britanske vojne vlasti da naruče vozila te je tvornica do 1946. proizvodila 1000 vozila mjesečno, pod novim-starim imenom Volkswagen. Tadašnje su Bube poznate pod engleskim nazivom "split window" (podijeljeni prozor), zbog karakterističnog stražnjeg stakla. Sljedeće je godine izvezeno 5 automobila u Nizozemsku, što je bio prvi njemački izvoz nakon rata. Do 1952. u Nizozemsku je izvezeno 10.000 Volkswagena.
Godine 1948. za direktora tvornice postavljen je Nijemac Heinz Heinrich Nordhoff, pod čijom upravom proizvodnja strelovito raste te je 1955. s trake izašlo milijunto vozilo. Buba je imala naprednu tehnologiju u klasi malih automobila te je lakoćom postizala bolje performanse od konkurenata, kao što su bili Renault 4CV, Citroen 2CV ili Morris Minor. Postizala je 115 km/h sa standardnim 33 KS motorom, rijetko se kvarila i bila prilično udobna. Osim u Nizozemsku, izvozila se u Belgiju, a u Irskoj i Brazilu sklapala su se vozila od dijelova uvezenih iz Njemačke. U Sjedinjenim su Državama, po običaju, bili skeptični prema europskim automobilima, ali se Nordhoff nije predavao i već 1955. Volkswagen je s 28.097 komada bio najprodavaniji uvozni automobil u SAD-u. Tijekom 1960-ih potražnja za Bubom poprimala je oblike histerije te je 1963. u SAD-u prodano više Buba nego u Njemačkoj. Tako je Buba postala važnim dijelom "njemačkog gospodarskog čuda" (Wirtschaftswunder).
Dizajn Bube pretrpio je mnoge promjene tijekom 1950-ih i 1960-ih. Posebice se to odnosilo na stražnje staklo, koje je bilo podijeljeno ("split window"), pa manje i ovalno (cjelovito) te na koncu cjelovito veliko staklo, kakvo je ostalo do kraja proizvodnje. Također je bilo promjena u motoru, koji je zamijenjen jačim 1,2 litarskim, a kasnije (1967.) i 1,5 litarskim s 54 KS.
Do početka 1970-ih Buba je postala najprodavaniji automobil svih vremena (službeno je to bilo 17. veljače 1972. godine, kada je proizvedena Buba br. 15.007.034, čime je Volkswagen preuzeo rekord od Fordovog Modela T). Buba i danas drži titulu najprodavanijeg automobila istog dizajna, sa 21.529.464 proizvedenih primjeraka. Na listi svih vremena vodi Toyota Corolla, koja se prodala u preko 40 milijuna primjeraka, no taj je automobil pretrpio nekoliko drastičnih promjena izgleda od 1966. do danas. Buba se na toj listi nalazi na 4. mjestu, iza Corolle, Ford F-Series kamioneta i Volkswagen Golfa.
Ušavši u četvrto desetljeće proizvodnje, Volkswagenova je Buba polako počela gubiti utrku s novijim modelima automobila. Premda je 1971. zabilježio rekordnu prodaju od 1,3 milijuna primjeraka Bube, Volkswagen je počeo uvoditi i druge modele, kako bi mogao parirati na tržištu koje se okretalo većim i snažnijim automobilima. Među njima su bili Typ 3, Typ 4 te K70. Međutim, ni jedan od tih automobila nije se približio uspjehu Bube koja je u međuvremenu također bilježila strmoglav pad prodaje pa je tvrtka bila na rubu bankrota. Uz pomoć njemačke vlade 1974. je u tvornici u Wolfsburgu počela proizvodnja novog, modernijeg automobila s prednjim pogonom - Golfa, kojeg je dizajnirao Talijan Giorgetto Giugiaro. Premda se proizvodnja Bube nastavila u drugim tvornicama širom svijeta, u Njemačkoj se veoma smanjila, sve dok u siječnju 1978. godine nije proizveden posljednji primjerak (u Osnabrücku se kabriolet izvedba Bube proizvodila do 1980.).
Nakon gašenja proizvodnje u Njemačkoj, glavne tvornice za sklapanje Bube bile su u meksičkoj Puebli i u brazilskom São Bernardu do Campu. U Sarajevu se u TAS-u Buba sklapala od 1972. do 1976. u tri inačice, 1200, 1300 i 1303 (Super Beetle), nakon čega se i ta tvornica preorijentirala na proizvodnju Golfa.
Buba se u Meksiku sklapala u tvornici u Puebli od 1967. godine. Od 1954. postojala je tvrtka Volkswagen Mexicana, S.A., koja je ispočetka koristila Chryslerove pogone za proizvodnju. Nakon 36 godina proizvodnje, tvornica u Puebli je proizvela posljednju originalnu Bubu dana 30. srpnja 2003. Vozilo je odmah otpremljeno u Volkswagenov muzej u Wolfsburgu, a pratio ga je mariachi sastav.U Brazilu je proizvodnja prestala 1986., da bi ponovo bila pokrenuta 1993., ali je zbog nezadovoljavajućih rezultata prodaje 1996. definitivno ugašena. U Europi je Volkswagen s prodajom Bube prestao još 1985., premda su privatne tvrtke uvozile meksički model sve do prestanka proizvodnje 2003.
Razlozi prestanka proizvodnje prvenstveno su u padu prodaje - primjerice, 2003. je proizvedeno samo 30.000 modela, u usporedbi s 1,3 milijuna iz rekordne 1971. Uz to, ukus potrošača se dosta promijenio, pa su najprodavaniji modeli, uz Golfa, postali Passat i Touareg. Također, meksičku je proizvodnju dodatno pogodila odluka njihove vlade da zabrani korištenje Buba kao taksija u Ciudad de Méxicu, zbog velike emisije štetnih plinova (Ciudad de México je jedan od najzagađenijih svjetskih gradova), kao i zbog zakona da taksi vozila moraju imati četvora vrata.
Značajke dizajna Bube, kao što su straga smješten, zrakom hlađeni četverocilindrični boxer motor, stražnji pogon, aerodinamičan oblik i konstrukcija okvira bez samonoseće karoserije mogu se također naći u drugim vozilima razvijenim u isto vrijeme. Karakteristika Bube je da su ove značajke bile prisutne tijekom cijelog proizvodnog razdoblja, iako su drugdje 1960-ih i 1970-ih zračno hlađenje i stražnji motor u automobilskoj industriji uglavnom nestali, a samonoseća je karoserija već 1950-ih bila standard u automobilskoj industriji.
Bubu je od samih početaka krasila vrlo jednostavna, ali kvalitetno izrađena unutrašnjost, u kojoj je bilo malo toga osim upravljača, pedala, mjenjača, ručne kočnice, brzinomjera i indikatora goriva. Iza volana su bili otvori za ventilaciju, dok se na suvozačevoj strani nalazio pretinac za rukavice i ručica za držanje. Na upravljaču je bio grb grada Wolfsburga. Detalji unutrašnjosti su se neznatno mijenjali tijekom godina.
Buba je uobičajeno imala samo jedan ključ, koji je otvarao sva vrata i pokretao motor. Imala je zračno nepropusnu unutrašnjost, zbog koje je mogla plutati na vodi (te je Volkswagen čak koristio tu činjenicu u reklamne svrhe), a vrata su se lakše zatvarala ako bi se malo otvorio prozor. Vozačev i suvozačev prozor imali su leptir stakla. Većina je modela imala prednja sjedala s podesivim naslonom i mogućnošću pomicanja naprijed-natrag. Nasloni za glavu nisu se serijski ugrađivali sve do kasnijih modela.
Početkom 1970-ih, na vrhuncu popularnosti Bube, uobičajeno su se ugrađivala tri motora, i to 1.2 sa 1198 ccm, 1,3 L sa 1285 ccm te jači, 1,6 L sa 1584 ccm. Jači je motor imao 50 KS te je trošio, za današnje prilike, zastrašujućih 11,0 litara goriva na 100 km (izvedba s automatskim mjenjačem i do 12,0 litara), premda su tvornički podaci navodili 9,0 i 9,5 litara, dok je najslabiji motor, 1,2 L sa 1198 ccm, trošio 7,5 do 8 litara na 100 km.
Volkswagen je u listopadu 1997. počeo s proizvodnjom automobila New Beetle, čiji je retro dizajn inspiriran Bubom. Model od 2003. postoji i kao kabriolet, a facelift je doživio 2005. Premda nalikuje Bubi, New Beetle je potpuno novi automobil, zasnovan na platformi Golfa IV. Najveća je razlika u odnosu na Bubu to što je motor smješten sprijeda, a prtljažnik straga.
New Beetle dolazi u benzinskoj i dizelskoj izvedbi, od 1,4 l do 3,2 l motora (koji ima 225 KS). Relativno visoka cijena u odnosu na Bubu znači da je automobil namijenjen onima s nešto dubljim džepom.
Buba je vrlo popularan automobil za prerade (tuning) širom svijeta, ne samo zbog svoje niske cijene i jednostavne izvedbe, već i zbog svog kultnog statusa i prepoznatljivosti, gdje se i najmanja promjena odmah primijeti.
Mnogo je poznatih stilova prerade Bube, kao što su Cal Looker (California Look - kalifornijski izgled) ili Rat rod. Iako međusobno jako slični, razlikuju se dovoljno da se može vidjeti kako se radi o različitim preradama. California Look se uvelike promijenio u preko 30 godina modifikacija. Najčešći način prerade je promjena kotača i "spuštanje" automobila. Kotači se zamjenjuju atraktivnijim EMPI kotačima s 5 ili 8 žbica te Speedwellovim ili Porscheovim originalnim kotačima, kao što je Fuchs s Porschea 911. California Look uglavnom karakterizira uklanjanje vanjskih ukrasa i branika čime se dobiva "čišći" izgled i smanjuje težina vozila. 
Ako se u preradi ostave branici, najčešće su kromirani i ulašteni, ili su obojani nekom metalik bojom. Dodaju se i kromirane ispušne (duple) cijevi.
Mnogo vlasnika Bube ne želi mijenjati izvornu unutrašnjost vozila; najčešća dorada je ugrađivanje auto-radija sa dodatnim zvučnicima i subwooferom, ugrađenim u prednji dio vozila. Bube koje se koriste u auto-utrkama najčešće imaju pojačani okvir. Standardni se 1,6 motor lako može prepraviti i do 2,4 pomoću većih klipova i cilindara, turbopunjača i druge tuning opreme. Koriste se i motori drugih proizvođača, kao što su Porsche, Volvo, Subaru, Alfa Romeo, Chevrolet i Rover.
U Hrvatskoj su registrirana tri kluba ljubitelja Bube: VW Buba Klub Zagreb, Buba klub Rijeka i Oldtimer Buba klub Karlovac, a mnogi su vlasnici članovi nekog od ostalih klubova oldtimera. Klubovi organiziraju razne susrete, od kojih je posljednji bio "RoVWinj 2013", održan od 24. do 26. svibnja 2013. u turističkom naselju "Polari" kraj Rovinja.

Voronjež (ruski: Воро́неж [▶]) je grad u jugozapadnoj Rusiji, administrativno središte Voronješke oblasti. Sagrađen je s obje strane rijeke Voronjež, 12 kilometara od njezina ušća u Don. Operativni je centar jugoistočne željeznice: povezuje europsku Rusiju s Uralom i Sibirom te Kavkaz i Ukrajinu. Također je i centar magistrale Don (Moskva-Rostov na Donu).
Između 1998. i 2009. godine u Voronježu je sagrađena katedrala Navještenja: visoka je 85 m, po čemu je 7. najviša pravoslavna crkva na svijetu.
Grb i zastava grada Voronježa nastali su po pravilima i običajima heraldike, odražavajući povijesne, kulturne, društveno-ekonomske, nacionalne i druge lokalne tradicije. Osnovu grba grada Voronježa čini povijesni grb grada, odobren 21. rujna 1781. (stara inačica). Središnja ploča (štit) podijeljena je u dva dijela: u zlatnom polju je dvoglavi orao, a u crvenom prevrnuta vaza iz koje istječe rijeka Voronjež, koja protječe kroz grad. Dvoglavi orao s krunom, nalazi se na grbu Rusije i predstavlja nekadašnje Rusko Carstvo. Nalazi se na grbu Voronježa, zbog posebnih zasluga u razvoju ruske države. Iznad štita nalazi se zlatna kruna. Crvene vrpce izvan štita i stari ruski vitezovi simboliziraju vojni doprinos Voronježa, kroz rusku povijest. Zastava Voronježa izgleda kao i središnja ploča grba.
Rijeka Voronjež se prvi put spominje u Ipatskoj kronici 1177. godine, ali su po arheološkim nalazima ljudska naselja postojala još od kamenog doba. 
Današnji grad je 1585. ili 1586. osnovao Fjodor I. kao utvrdu koja će štititi rusku državu od upada i krimskih Tatara. Grad je ime dobio po rijeci, koja je nazvana po ranijem naselju uništenom za vrijeme invazije Mongola, a i to je ime posuđeno od imena mjesta u Kneževini Černigov i potječe od slavenskog osobnog imena Voroneg: "Var-" je indoeuropski korijen riječi, koji se povezuje s imenima drevnih vodenih božanstava i pojavljuje se u imenima gradova kao što su: Varanasi, Varna, Verona, Voronjež.
U 17. stoljeću, Voronjež se postupno razvija u veći grad, osobito nakon što je car Petar Veliki sagradio brodogradilište u Voronježu gdje se gradila azovska flota za azovsku vojnu kampanju protiv Turaka 1695. i 1696. Ta flota, prva takva izgrađena u Rusiji, uključivala je prvi ruski linijski ratni brod Goto Predestinacija, ujedno prvi veći ruski vojni brod napravljen u Rusiji bez strane pomoći. 
Pravoslavna eparhija (biskupija) Voronjež utemeljena je 1682., a prvi njen episkop Mitrofan Voronješki kasnije je proglašen svecem zaštitnikom grada.
Budući, da je bio važno središte ruske vojne mornarice, Voronjež je ubrzo postao najveći grad Južne Rusije i gospodarsko središte velike i plodne regije. Od 1711. sjedište je Azovskog guvernorata, koji je s vremenom prerastao u Voronješki guvernorat.
U 19. stoljeću, Voronjež je središte regije Centralni černozem. Razvijena je prerađivačka industrija (mlinovi, mliječna industrija, proizvodnja sapuna, kožarstvo), kao i pekarstvo, govedarstvo. Grad je željeznički povezan s Rostovom na Donu 1868. i s Moskvom 1871.
Tijekom Drugog svjetskog rata, Voronjež je poprište žestokih borbi između ruskih postojbi Crvene armije i postrojbi Sila Osovine (Nacistička Njemačka, Kraljevina Italija, Kraljevina Rumunjska, Kraljevina Mađarska i NDH). Nijemci su napali grad kao pripremu za napad na Staljingrad, te su osvojili ključnu prijelaz na rijeci Don. Od lipnja 1941., u Voronježu su se proizvodili višecijevni raketni bacači BM-13 (132 mm), poznati pod imenom Kaćuša (prvo raketno topničko oružje u svijetu). Dana 7. studenog 1941., u Voronježu se održala vojna parada povodom obljetnice Oktobarske revolucije (uz paradu u Moskvi i Kujbiševu). Vodile su se žestoke borbe oko grada i Nijemci su zauzeli Voronjež 24. srpnja 1942. Grad je oslobođen 25. siječnja 1943., nakon deset dana žestokih borbi. Za vrijeme Drugog svjetskog rata, uništeno je 92% svih građevina u gradu.
Do 1950.-ih, Voronjež je obnovljen, prvenstveno zalaganjem lokalnih stanovnika. Većina zgrada i povijesnih spomenika obnovljeni su . U razdoblji od 1950. do 1960., osnovane su nove tvornice: tvornica guma, tvornica alatnih strojeva, tvornica za proizvodnju teških mehaničkih preša, i druge. Godine 1968., u Voronježu se uspostavila serijska proizvodnja prvih komercijalnih putničkih nadzvučnih zrakoplova u svijetu, Tupoljev Tu-144. U listopadu 1977., proizveden je prvi sovjetski širokotrupni putnički zrakoplov, Iljušin Il-86.
Godine 1989., TASS (sovjetska novinska agencija) je objavio detalje o navodnom NLO slijetanju u gradskom parku u Voronježu i susrete s izvanzemaljskim bićima, što su prijavila djeca. Kasnije je vijest proglašena izmišljenom.Između 1991. i 2000., grad pati od visoke stope nezaposlenosti, nakon raspada komunizma, brojnih  privatizacija, preustroja poduzeća i korupcije. Postao je dio regije poznate u Rusiji kao "Crveni pojas", gdje glasači uglavnom glasaju za ljevičarske političke stranke.
Od 10. do 17. rujna 2011., Voronjež je proslavio svoju 425. obljetnicu. Tom prilikom, grad je dobio velike investicije iz federalnih i regionalnih proračuna za razvoj. Dana, 17. prosinca 2012., Voronjež postao petnaesti grad u Rusiji, s populacijom od preko milijun stanovnika.Danas je Voronjež gospodarsko, industrijsko, kulturno i znanstveno središte.
Voronjež se nalazi na granici Središnjega ruskoga pobrđa i ravnice Oka-Don između 51°30' i 51°50' sjeverne zemljopisne širine i 39°04' i 39°25' istočne zemljopisne dužine. Grad je smješten na jugu središnje ruske lesostepe. Nalazi se na lijevoj i desnoj obali rijeke Voronjež, 8,5 km od njenog ušća u rijeku Don, na 515 km jugo-jugoistočno od Moskve. 
Voronjež, kao i cijela Voronješka oblast nalaze se u Moskovskoj vremenskoj zoni (MSK) UTC +4:00.
Voronjež se nalazi u umjerenoj zoni. Umjereno studene zime, najčešće su sa stabilnim snježnim pokrivačem, koji najviše pada tek u siječnju i veljači.
Vrlo često se topi, u pratnji kiše (posebno u prosincu). Ljeta su topla, čak i vruća (pogotovo srpanj i prva polovica kolovoza), u nekim godinama kišovita, a nekada suha. Jesen je blaga i kišovita. Voronješki rezervar vode u središtu grada pokriven je ledom, na kraju studenog, početkom prosinca. 
Prosječna godišnja temperatura: +6,9 °C (prosječna temperatura u gradu prelazi 15 °C 107 dana)
Voronjež se nalazi na desnoj i lijevoj obali rijeke Voronjež. Grad su zadesile veće proljetne poplave:  1942., 1945., 1947., 1970. i 1971. godine. Nakon izgradnje rezervoara na rijeci Voronjež poplave su prestale.
Voronješki rezervoar je najveći rezervoar u ovom dijelu Rusije. Područje površinskih voda Voronješkoga rezervoara je 70 km². Njegova dužina i širina su 35 km i 2 km. Prosječna dubina je 2,9 m, a ukupan volumen - 204 milijuna m³. Provode se radovi povećanja prosječne dubine vode, s ciljem čišćenja, jer je dubina premala, pa je pogodna za razvoj bakterija.
Voronjež je najveći grad Voronješke oblasti i ima 1,014.600 stanovnika (procjena 2014.) Gustoća naseljenosti prema procjeni iz 2014. godine iznosi 1700,91 stanovnika/km².
Na prijelazu iz 19. u 20. stoljeće u Voronježu je živjelo 61,053 stanovnika. Razvoj industrije u Voronježu doveo je porasta brojnosti stanovništva u 1913., koje je iznosilo 94,800 stanovnika. Tada je bio među dvadeset najvećih gradova Ruskog Carstva. U drugoj polovici 20. stoljeća, dogodio se nagli porast stanovništa pa je tako 1956., u gradu živjelo 400,000 stanovnika, 1970. 660,000, a 2000. 907,000 stanovnika. Dana, 17. prosinca 2012., rođen je milijuntni stanovnik Voronježa.Iz popisa stanovništva 2010., dobiveni su podaci o nacionalnosti. Od 877,868 stanovnika: Rusi - 850,434 (96,9%), Ukrajinci - 8,870 (1%), Armenci - 4,204 (0,5%), Azerbajdžanci - 1,916 (0,2%), Bjelorusi - 1,615 (0,2%), Tatari - 1,019 (0,1%), ostali - (0,1)%.
Voronjež je administrativno središte Voronješke oblasti. U okviru upravnih jedinica, registriran je kao Voronješki urbani okrug- administrativna jedinica sa statusom jednaka okrugu. Kao komunalni odjel, ovaj upravni odjel također ima urbanistički okružni status.
Grad je podijeljen na šest upravnih odjela: Kominternovski, Leninjski, Ljevoberežni, Sovjetski, Centralni i Željeznodorožni upravni odjel.
Međunarodna zračna luka Voronjež, nalazi se sjeverno od grada, a sjedište je zrakoplovne kompanije Polet Airlines. Jedno su vrijeme, zrakoplovi s ove zračne luke letjeli na Zračnu luku Pula. 
Voronjež također ima Zračnu luku Pridača, u sklopu tvornice zrakoplova "VASO" (rus. Voronezhskoye Aktsionernoye Samoletostroitelnoye Obshchestvo, Voronješka zrakoplovno proizvodna udruga), gdje se izrađivao i Tupoljev Tu-144. Također postoji zrakoplovna baza Malševo u jugozapadnom dijelu grada.
Od 1868., postoji željeznička pruga između Voronježa i Moskve. Voronjež je važno željezničko čvorište i sjedište državne tvrtke „Jugoistočne željeznice“ unutar „Ruskih željeznica“. Grad je izravno povezan željeznicom s nizom gradova kao što su: Moskva, Kijev, Kursk, Novorossijsk, Soči i Tambov.
Autobusi i maršrutke čine većinu javnog prijevoza. Postoje i trolejbusi, a tramvaji su ukinuti 15. travnja 2009., jer se pokazalo, da su maršrutke isplativije.
Vodeći sektori gospodarstva u 20. stoljeću bili su: strojarstvo, obrada metala, elektronika i kemijska industrija.
U kasnim 1960.-im, u postrojenju KBKhA razvijen je raketni motor RD-0105 za treću fazu svemirske rakete "Luna", što je omogućilo da se po prvi put u svijetu 1959. godine dođe do brzine oslobađanja. Na temelju motora RD - 0105, nastao je motor za treću fazu lansiranja svemirskoga vozila "Vostok", u kojem je bio prvi kozmonaut na svijetu Jurij Gagarin.
Godine 1968., u zrakoplovnoj tvornici u Voronježu počela je masovna proizvodnja prvoga nadzvučnoga putničkoga zrakoplova na svijetu Tupoljev Tu-144. U listopadu 1977., tvornica je izgradila prvi sovjetski putnički zrakoplov Iljušin Il - 86.
Elektronika 60 (ruski: Электроника 60) bilo je terminalno računalo, koje je proizvodila tvrtka Elektronika iz Voronježa. Ovo je računalo bilo klon DEC LSI-11. Originalnu inačicu popularne igre Tetris, napisao je Aleksej Pažitnov na ovom računalu.
Moderni grad Voronjež s regijom, gospodarsko je središte i jedno od najvećih gospodarskih središta u Rusiji. Godine 2012., Voronjež je bio na 8. mjestu na ljestvici kvalitete urbanog okoliša u Rusiji.
Važnije kompanije su: "Voronješko zrakoplovno poduzeće" (trenutno proizvodi zrakoplove Iljušin Il-96, Antonov An-148, dijelove za Airbus A320 i Suhoj Superjet 100 te radi na novom zrakoplovu Iljušin Il-112), "Nokia Networks" (ogranak za Rusiju), "Jugoistočne željeznice" (ogranak "Ruskih željeznica"), "Sozvezdie" (elektronički kompleks u Rusiji, sa sjedištem u Voronježu, specijaliziran za projektiranje i proizvodnju elektroničkih i komunikacijskih sustava za potrebe Oružanih snaga i drugih specijalnih jedinica, kao i za civilne svrhe), "Verofarm" (farmacija), "Voronježstalmost" (čelične konstrukcije za željezničke, cestovne i pješačke mostove svih vrsta), "Molvest" (mliječna industrija), "Angstrem" (među prvih pet proizvođača namještaja u Rusiji).
Grad ima sedam kazališta, dvanaest muzeja, brojne kino dvorane, Dom filharmonije i stalni prostor za cirkuske predstave. Voronjež je jedno od glavnih središte visokog obrazovanja u središnjoj Rusiji. 
Voronješko državno sveučilište vojnoga zrakoplovstvai niz drugih podružnica i privatnih instituta i sveučilišta. U Voronježu ima 2000 škola (osnovne i srednje).
Godine 1682., u borbi protiv disidenata utemeljena je Voronješka pravoslavna eparhija. Njezin prvi episkop bio je sveti Mitrofan (1623.-1703.)  U sovjetskim vremenima, relikvije sv. Mitrofana su otvorene, mnoge crkve devastirane i zatvorene, a svećenici i monasi uhićeni i pogubljeni.
U 1990.-im, mnoge pravoslavne crkve vraćene su Ruskoj pravoslavnoj crkvi. Uslijedila je njihova obnova, a podignute su i mnoge nove crkve. 
Katedrala Navještenja u Voronježu jedna je od viših pravoslavnih crkvi u svijetu. Katedrala s pet kupola i s pripadajućim zvonikom, gradila se između 1998. i 2009. godine. Nastala je po uzoru na katedralu sv. Vladimira, koja je sagrađena krajem 19. stoljeća u rusko-bizantskom stilu, djelo Konstantina Thona, a srušili su je boljševici. 
Ostale poznatije pravoslavne crkve su: katedrala Pokrova Svete Bogorodice, Uspenska (Uznesenje Marijino) admiralitetska crkva, crkva sv. Ilije proroka (1767.-1777)., crkva sv. Nikolaja, crkva sv. Spasa, Kazanska crkva, ženski manastir Alekseeva-Akatov.
U Voronježu postoje i dvije baptističke crkve, židovska sinagoga, evangeličko-luteranska crkva sv. Marije Magdalene i rimokatolička župa Svete Marije zaštitnice (bez crkve, sv. misa se služi u stanu).
Voronjež ima mnoge športske objekte, od kojih se ističu Centralni profsojuz nogometni stadion s 32,000 sjedećih mjesta, športski kompleks "Olimpik", Jubilejna športska palača za hokej na ledu, palača podvodnih športova, bazen "Spartak", športski kompleks "Baklja", Yacht klub, Specijalizirana športska škola za djecu i mladež "Vladislav Tretjak", šahovski klub, itd. U Voronježu su održana međunarodna i nacionalna športska natjecanja u mnogim športovima kao što su: boks, orijentacijski šport, ritmička gimnastika, šah, hrvanje grčko-rimskim stilom, biciklizam, bilijar, itd. Tijekom godina, voronješki športaši osvojili su zlatne, srebrne i brončane medalje na Olimpijskim igrama, Svjetskim prvenstvima, Europskim prvenstvima, na natjecanjima Svjetskoga kupa itd.
Nikolaj Panin, prvi ruski olimpijski pobjednik uopće, osvojio je zlato (1908.) u umjetničkom klizanju
Dmitrij Sautin - dvostruki olimpijski pobjednik (1996. i 2000.), svjetski i europski prvak u skokovima u vodu
Aleksander Tkačjov, dvostruki olimpijski pobjednik (1980), olimpijsko srebro (1980.), trostruki svjetski prvak, četverostruki europski prvak u gimnastici
Tamara Zamotajlova, dva olimpijska zlata (1960.) i dvije olimpijske bronce (1960., 1964.) u gimnastici
Ljubov Burda, dvostruka olimpijska pobjednica (1968., 1972.) i svjetska prvakinja u gimnastici
Anatolij Fedjukin, zlato (1976.) i srebro (1980.) na Olimpijskim igrama u rukometu, svjetski prvak u rukometu
Nikolaj Krjukov - zlatna (1996.) i brončana (2000.) olimpijska medalja u gimnastici (ekipno)
Jelena Romanova, olimpijska pobjednica u atletici na 3000 m (1992.), europska prvakinja na 10000 m u Splitu 1990.
Vladimir Patkin, srebro (1976.) i bronca (1972.) na Olimpijskim igrama u odbojci
Jurij Kunakov, srebro (2008.) na Olimpijskim igrama i europski prvak u skokovima u vodu
Oleg Gorobij, svjetski prvak u kajaku i kanuu na mirnim vodama, brončani (1996.) na Olimpijskim igrama
Jevgenij Ignatov, šesterostruki svjetski prvak u kajaku i kanuu na mirnim vodama, prvi put na SP u Zagrebu 2005.
Sergej Verlin, četverostruki svjetski prvak u kajaku i kanuu na mirnim vodama. Bronca s OI 1996.
Ivan Sajenko - ruski reprezentativac u nogometu. Brončana medalja na Europskom nogometnom prvenstvu 2008.
Galina Buharina - ruska atletičarka. Brončana medalja na OI 1968., štafeta 4*100 m.
Angelina Juškova, ruska gimnastičarka. Brončana medalja na OI 1996. u ritmičkoj gimnastici ekipno.
Ruslan Maščenko, ruski atletičar. Dva srebra na Europskom prvenstvu u atletici, 400 m prepone 1998. i štafeta 4*400 m 2002.
Od 1696. do 1722., ruski car Petar Veliki posjetio je Voronjež 13 puta, provodeći u gradu više od 500 dana. U Voronjež su često dolazili ruski admirali (F.M. Apraxin, A.D. Menšikov, F. Skljajev, Cornelius Cruys i dr.). Tijekom uronuća prvog ruskog linijskog broda Goto Predestinacija prisustvovali su ruski princ Aleksej Petrovič, princeza Natalia (sestra cara Petra Velikoga), strani veleposlanici i drugi ugledni gosti. Na brodu je podigao zastavu tadašnji episkop Voronježa, sv. Mitrofan Voronješki. 
Posljednji krimski kan Şahin Giray živio je u zatočeništvu u Voronježu od 1784. do 1786. Na Voronješkom kadetskom korpusu školovali su se: Sergej Mosin (izumitelj puške Mosin-Nagant), Aleksandar Lodigin (inženjer elektrotehnike, jedan od izumitelja žarulje sa žarnom niti), Georgi Plehanov (teoretičar i propagandist marksizma, filozof, istaknuta figura ruskoga i međunarodnoga socijalističkog pokreta) i dr. 
Konstantin Petrovič Feoktistov, sovjetski kozmonaut i ugledni svemirski inženjer
Valerijan Albanov, navigator i polarni istraživač s nesretnog artičkog broda Sv. AnnaAndrej Platonov, književnik
Osip Mandelstam, pjesnik, bio je prognan u Voronjež nakon njegova uhićenja 1934. i napisao niz pjesama sakupljenih pod naslovom Voronješke bilježniceIvan Kramskoj, slikar
Vikentij Trofimov, slikarIrina Makarova, mezzo-sopranistica, solistica Boljšoj teatra u Moskvi i Scale u Milanu
Mitrofan Jefimovič Pjatnicki, glazbenik, skupljač ruskih narodnih pjesama. On je osnovao poznati Pjatnicki zbor
Ivan Velkopoljski, inžinjer šumarstva, diplomirao je u Zagrebu i radio u Hrvatskoj od 1941. do 1973.
Po Hrvatu Tomi Aleksu Dundiću nazvana je jedna ulica u Voronježu (ruski: Улица Олеко Дундича). Tomo Aleksa Dundić, sudionik je Ruskog građanskog rata na strani Crvene garde. Jedina je osoba iz Hrvatske odlikovana Ordenom crvene zastave u Rusiji. O njemu je 1958. snimljen istoimeni film u sovjetsko-jugoslavenskoj koprodukciji. Sudjelovao je u brojnim bitkama i ranjen je nekoliko puta. Poginuo je u borbi u Ukrajini. I danas u Rusiji i Ukrajini postoji sjećanje na njegovu hrabrost i vojnu vještinu. Boravio je i u Voronježu jedno vrijeme. O njemu su pisali ruski pisci Isak Babelj u zbirki priča "Crvena konjica" te Aleksej Tolstoj u knjizi "Put do kalvarije", u kojoj se spominje i Dundićev boravak u Voronježu. 
Matija Zmajević bio je bokeljski Hrvat, admiral pomorske flote Carske Rusije. Godine 1723., po nalogu ruskog cara Petra I. Velikoga, Matija Zmajević je u činu viceadmirala poslan u Voronjež. Imao je zadatak pripreme ratnih brodova za mogući rat s Turskom. Također mu je povjereno vođenje zadatka čišćenja korita rijeke Voronjež. Godine 1727. Zmajević dobiva čin admirala, a posljednje je godine proveo kao guverner Astrahanske oblasti i zapovjednik Tavrova - glavne baze ruske rječne ratne flote. Svoju je ratnu slavu Matija Zmajević zadobio u Gangutskoj bitki 1714., kada je potopio sedam švedskih brodova.
Hrvatsko-švedska kompanija Ericsson Nikola Tesla obavila je posao izrade GSM mreže za telekomunikacijsku tvrtku Kodotel iz Voronježa, 2009. godine.Predstavnici Ekonomskog fakulteta Sveučilišta u Zagrebu ostvarili su suradnju s Pravnim fakultetom Državnog sveučilišta u Voronježu u okvirima Tempus Projekta, 2014. godine.Vokalni i plesni folklorni ansambl "Voronješke djevojke" (rus. Voronezhskie Devchata) nastupio je 3. listopada 2017. u koncertnoj dvorani "Vatroslav Lisinski" u Zagrebu. Ansambl je nastao 1966. godine, u sklopu Voronješkog filharmonijskog društva.

Vrhbosna je srednjovjekovna župa i jezgra srednjovjekovne bosanske države, prava ili prvobitna Bosna. Konstantin Porfirogenet je naziva imenom zemljica Bosna (grč. horion Bosona). Prostirala se oko izvora rijeke Bosne, s gradovima Vrhbosnom, Hodidjedom i Kotorcem. Na mjestu grada Vrhbosne, Turci su izgradili Sarajevo. Od 1463. Vrhbosna je bila središte Bosanskoga Sandžaka.Život Bosne kao graničnoga područja – i to najprije kao banovine od Borića, prvoga njezina po imenu poznatoga bana u 12. stoljeću, a kasnije kao kraljevine (Stjepan Tvrtko okrunjen je za kralja 1377.) – traje oko 300 godina. Tijekom toga vremena priznavala je vrhovnu vlast ugarsko-hrvatskih kraljeva, iako su prisutne i želje za većom samostalnošću. Sultan Mehmed II. Osvajač (arap. el Fatih), koji je pod Jajcem pogubio posljednjeg kralja Bosne Stjepana Tomaševića, osvojio je Bosnu 1463. godine.
Do 12. stoljeća povijest je prave Bosne vrlo mutna i nejasna. Bosna leži na razmeđi Hrvatske i Srbije, a povijesni izvori o njoj šute. Ipak zna se o njoj nekoliko sigurnih stvari. Zna se najprije, da prije 950. godine je bila u vlasti srpskih velikih župana. Zna se da samostalna Srbija (Raška) javlja u povijesti kasno i da joj je tada u prvom redu pripadao današnji Sandžak osim njegovog istočnog dijela, i da se Bosnom nije prostirala.Zemljica Bosna je u tom dobu vjerojatno bila dio jake Ugarske države]], a o tom postoje izravni povijesni podatci. Konstantin Porfirogenet izvodi ime Srbi/podanici (Servi) od glagola služiti (servire), jer da služe rimskom (bizantskom) caru, a ime Hrvati tumači kao narod bogat zemljom. Druge utvrđene činjenice indirektno, ali ipak jasno svjedoče, da je prava Bosna morala biti dijelom hrvatske države.Gore navedeni podatci su naravno neistine vjekovima promovisane od strane Vatikana a istorijski fakti su drugaciji: istoricar Jovan Rajic povezuje porjeklo Srba sa Hunskim Sabirima, drugi to ime izvode od Srbata odnosno Sarmata, a takodje od rijeke Srbice(izmedju Tigrisa I Eufrata), a slicno neki to povezuju i sa Sibirijom (slovenskom prapostojbinom). Ceski istoricar P. Safarik povezuje ime Srbin sa rijecima Sjarbin, Serb, Sibrin, sto su oblici znacenja roda, naroda slicno kao latinski "gens" ili "natio". Indijska rijec Serim (sanskrit znacenje), oznacava ljude istog krvnog roda. Prema ruskom povjesničaru Veltmanu u dijelu "Atila i Rusi" rijec Srbin oznacavala je vojnicki stalez a rijec Srb se odnosila na vojnika, hrabrog covjeka. I danas oko rijeke Volge Serbo oznacava porodicu, rod ,svojtu. Kod Luzickih Srba (ovi pak nisu sluzili Vizantiji) rijec Sorab oznacava covjeka razboritog, uglednog, najodabranijeg u tom rodu. Kod Ukrajinaca rijec Sirbin oznacava gospodovanje. Rijec Hrvat opet nema veze sa bogatom zemljom ali ima svoja istorijska bogata znacenja: Hrbat (Karpati) sto na staro-slovenskom znaci i Vrh Brijega, povezivanje Hrvata sa Gotima donosi značenje riječi Hroth što u prijevodu znaci slava ili pobjeda, riječ Harahwaiti dovodi porijeklo Hrvata u vezu sa Iranskim Arijecvima ili slična teorija povezuje Hrvate sa Saramatima (što je slično sa teorijom o Srpskom porijeklu imena) za koje je vezana legenda o ženama ratnicama, pa prema ovom ime Hrvat bi bilo od Iransko-Skitskog Haravat što znaci obilježen ženama ratnicama (Amazonke). Njemački lingvist dovodi značenje imena Hrvat sa Iranskim Haurvata što u prijevodu znaci pastir.  
Vladar Bosne, u prvo doba ovisan, a kasnije neovisan gospodar zemlje oko gornjeg toka rijeke Bosne, zove se već u najstarijim vijestima o Bosni banom. Po Dukljaninu, bosanski ban je jedan od prvih velmoža hrvatske države. Porfirogenet spominje bansku čast u Hrvatskoj. Sve do 1377. vladaju Bosnom banovi, dok ponosni Tvrtko ne ote jedan dio srpske zemlje i ne okruni se za kralja "Srbljem i Bosni", a 14 godina kasnije, sjedinivši s Bosnom i prostrane hrvatske oblasti, ne spomene u svom vladarskom naslovu u Bosnu i Srblje također i Hrvatsku i Dalmaciju. Banska čast, eminentno hrvatska ustanova, poznata je samo Hrvatima, i tako zemlja, kojom od početka vladaju banovi, sigurno je bila hrvatskom.Poznati njemački povjesničar Ernst Dümmler, imajući na umu, da je u doba kralja Tomislava Srbija i snagom i prostorom bila malena, a Hrvatska, naprotiv, da je imala vrlo jaku vojnu silu na moru i na kopnu (80 većih i 100 manjih brodova, 100.000 pješaka i 60.000 konjanika) zaključuje ovako:
"Upravo je nužno, da se i Bosna računa kao stara tečevina Hrvata, a ne kao srpska zemlja od početka. I doista car (Porfirogenet) pravi razliku između Bosne kao posebnog kraja i Srbije, ma da je u 10. stoljeću jedan period bila njezin sastavni dio, njezini žitelji imaju vlastite vladare." S Dummlerom se slaže čitav niz povjesničara, koji nisu ni Srbi ni Hrvati, kakav je npr. Rus Hilferding, Bugarin Drinov, Englez Bury, Čeh Niederle, Mađari Pauler i Thalloczy itd.
Ovi povjesničari temelje svoje mišljenje o pripadnosti Bosne Hrvatskoj i na drugim činjenicama, koje je povijest zabilježila. U 9. stoljeću Hrvatska je neposredno graničila s Bugarskom. To potvrđuje i bizantski povjesničar Cedrenus. Porfirogenet pripovijeda o borbama Hrvata i Bugara, negdje poslije god. 870., dakle za kana Borisa i kneza Trpimira. Bugari u ratu nisu uspjeli nego učine mir s Hrvatima, obilno ih podarivši i primivši uzdarje od njih. Papini legati godine 886. idu neposredno iz Hrvatske u Bugarsku kanu Borisu, da krste bugarski narod. Slična stvar događa se i godine 926. za kralja Tomislava. To je novi dokaz zajedničke bugarsko-hrvatske granice. S ozirom na to da je Slavonija u to vrijeme bila franačka, budući da je na Limu i gornjoj Drini bila samostalna Raška, a Bugarska se protezala čak Srijemom i sjevernom Srbijom, morala je Hrvatska obuhvaćati Bosnu, osobito krajeve oko Tuzle. Bugarsko-hrvatska granica bila je na Drini, a Bosna u sklopu Hrvatskog Kraljevstva.Isti taj zaključak nameće se i iz povelje hrvatskog kneza Trpimira, izdane godine 852. u Bijaćima kod Splita splitskom nadbiskupu Petru. Povelja veli, da je splitska nadbiskupija "metropola sve do obala dunavskih i gotovo po čitavoj države hrvatskoj". Treba znati, da je tada Slavonija pripadala u političkom pogledu Franačkoj, a u crkvenom akvilejskom patrijarhatu. Splitska metropolija, koja se prostirala skoro cijelom hrvatskom državom je mogla dopirati do Dunava jedino ako je Bosna pripadala Splitu odnosno Hrvatskoj.Oko sredine 10. stoljeća dospije Bosna u ruke srpskog kneza Časlava. Bizantski car Konstantin VII. Porfirogenet piše negdje oko 950. godine znamenito svoje djelo O upravljanju carstvom (lat. De administrando Imperio). Djelo je, doduše, skrpano od raznih izvještaja carskih činovnika, koji si mjestimično protuslove ili i donose netočne podatke, djelo je pisano s jasnim političkim tendencijama i nije konačno usklađeno i uređeno, ali ipak radi oskudice drugih vrela i obilja podataka od velike je važnosti za hrvatsku povijest. Car Porfirogenet spominje oko 950. god., da je "horion Bosona", tj. kraj ili zemljica Bosna pripadao Srbiji, odnosno pao pod vlast njegovih podanika. Iz riječi "horion" vidi se, da je Bosna bila u to doba malena i da je car smatra nekim posebnim tijelom u sklopu Srbije, dok u pravoj Srbiji nabraja samo gradove a ne i župe, stavlja na kraju Bosnu na posebno mjesto i spominje u njoj dva grada (Katera i Destnik).Car je pisao svoje djelo upravo u ono vrijeme, kad je Bugarska za slabog cara Petra pala na niske grane i kad je u Hrvatskoj, radi nereda i bune bana Pribine, koji ubija i kralja Miroslava (949.), vladala opća slabost i anarhija. Tu povoljnu konjukturu je iskoristio odlucni srpski knez Časlav i Hrvatskoj oteo Bosnu i Bugarskoj izvjesne druge krajeve. Bizantski gradovi u Dalmaciji odmetnuli su se tom zgodom od Hrvatske. Porfirogenet spominje, da je tada Hrvatska imala tek polovinu vojne snage prema onoj iz doba kralja Tomislava. Očito je Hrvatska izgubila mnoge svoje krajeve i oblasti, u prvom redu Bosnu. Tom zgodom, zajedno s ostalom Bosnom, dospio je grad Soli u Časlavove ruke, ako je to dobar prijevod Porfirogenetova "Salenes".Međutim to je bilo samo za kratko, jer već oko 960. hrvatski kralj "Krešimir uze cijelu Bosnu i zavlada njom", kako bilježi pop Dukljanin. S tim se slaže objektivni češki povjesničar Jireček smatrajući, da je Bosna tek kasnije privremena tekovina Srba:
"U 10. stoljeću, u neprohodnim planinskim krajevima između Hrvata, bizantskih primorskih gradova i Bugara, nastala je među slavenskim plemenima čvršća tvorevina pod hegemonijom pravih Srba, ali i ta samo za kraće vrijeme."To je upravo Srbija za kneza Časlava, koja za cas obvlada Bosnom, da u nju nikad više, kroz daljnjih tisuću godina ne stupi kao vladarica. Čak ni najslavniji srpski vladar, car i samodržač svih Grka i Srba, Dušan Silni, nije mogao osvojiti Bosne, već se ispod Bobovca neslavno vratio tamo, otkuda je i došao. Po Dukljaninu koncem 11. stoljeća zavladao je Bosnom, opet na malo vremena, dukljanski kralj Bodin. On je slavenski vladar, ili po istom popu Dukljaninu crvenohrvatski, i zato njegova vlada Bosnom nije nipošto srpska vlada. Obratno povijest pozitivno zna, da su izvjesni Hrvati ili hrvatske velikaške porodice vladale Bosnom.
Tako je i prvi po imenu poznati bosanski ban Borić, katolički velikaš iz Slavonije. Tako je isto i moćni ban Pavao I. Šubić Bribirski "gospodar Bosne" (1299.) iz porodice, koja je Hrvatima poklonila herojskog mučenika Petra Šubića Zrinskog. Njegov sin Mladen banuje u Bosni 20 godina (1302. - 1322.). Osnivač bosanske kraljevske dinastije Kotromanića, ban Prijezda, bio je podrijetlom iz Hrvatske (iz Kutjeva). Takav je i "veliki vojvoda rusaga bosanskog" Hrvoje Vukčić Hrvatinić, moćniji od samog bosanskog kralja, unuk gospodara Donjih krajeva (oko današnje Banje Luke), kneza Hrvatina. Svi oni su hrvatske krvi i plemena, kako im i samo ime svjedoči. Krunoslav Draganović postavlja pitanje: "Zar bi Bosna ponosna, da nije bila hrvatska, dopustila, da njom vladaju tuđinci Hrvati, čak od prvog poznatog bana Bosne Borića?"Od kapitalne je važnosti činjenica, da se ugarsko-hrvatski kralj Bela II. Slijepi godine 1138. naziva kraljem Ugarske i Rame ("Bela Dei gracia Hungariae Ramaeque rex"). Rama, kroz 300 godina, znači podrazumijeva se hrvatsko-ugarska vlast uvijek u Bosni. Budući da Mađari nisu Bosne na maču dobili, jasno je, da su postali vladarima Bosne ili se takvim proglasili samo tako, što su priznati i okrunjeni za hrvatske kraljeve. A tko je kralj Hrvatske, kralj je i njezinog sastavnog dijela Bosne, Odatle ono "rex Ramae" - kralj Bosne. Bosna je, dakle, nekada bila sastavnim dijelom Hrvatske. Utvrđen rezultat znanstvenog istraživanja poznatog kritičkog Ferde Šišića jest, da se Hrvatska u doba kralja Petra Krešimira IV. prostirala od Neretve do Drave i od mora do Drine.Kad je tuđinski utjecaj u Hrvatskoj za kralja Zvonimira i osobito iza njegove smrti znatno porastao nastoje bosanski velikaši Bosnu što više osamostaliti. Bosna se počinje odvajati od Hrvatske. Po Šišiću bilo je to jos za Zvonimirova života. Prastara hrvatska kronika pripovijeda: "Poslije toga kad se razcijepilo kraljevstvo (Hrvatska) u dijelove, izabraše Bošnjani godine 1079. sebi posebnog poglavara; isto učiniše i Neretljani, a Hrvati izaberu za vladara tuđinca". Malo zatim, po istoj kronici, kralj Bela zavlada svim dijelovima Zvonimirove države: Bosnom, Hrvatskom, Dalmacijom, Neretvanskom krajinom.Doskora, tuđinci, vladari iz dinastije Arpadovića, koje su Hrvati 1102. slobodnom voljom izabrali na Dravi za hrvatske kraljeve, čim utvrdiše svoju vlast u Hrvatskoj, opaziše centrifugalne težnje Bosne i htjedoše jasno i otvoreno da naglase svoja kraljevska prava na Bosnu kao na dio Hrvatskog Kraljevstva, kojemu su na čelu stajali. Zbog toga, makar da Bosne nisu sebi silom pokorili, već je 1137. Bela II. Slijepi proglašava sina Kolomana bosanskim vojvodom, a 1138. i sam uzima u kraljevski naslov i Bosnu ("rex Ramae"). Taj je naslov stotinama godina resio ugarsko-hrvatskog vladara. Što je važno istaknuti, taj naslov nije bio pusta titula niti nezakonita uzurpacija. 
Bosanski banovi prikazuju se, uza sve svoje nastojanje za slobodom, kao vazali ugarsko-hrvatskih kraljeva. Vrlo je poučna listina iz godine 1163., kojom ugarsko-hrvatski kralj Stjepan IV. potvrđuje izvjesne privilegije "pred velikašima (svog) kraljevstva", medu kojima najprije nabraja izvjesne nadbiskupe i biskupe, a onda na prvom mjestu među svjetovnim knezovima hrvatskog bana Beloša, pa palatina Tomu, zatim dvorskog kneza Broku, pa bosanskog bana Borića, te velikaše Hadrijana, Henrika itd. Dakle Borić nije samostalan vladar Bosne, već službenik, ban ugarsko-hrvatskog kralja i velikaš Ugarsko-Hrvatskog Kraljevstva, a tim istim Bosna je samo dio toga kraljevstva, jer je nekad bila sastavnim dijelom Hrvatske. Zato upravo i šalje Kulin  ban svog sina Stjepana u Ugarsku, da se pred kraljem odreče patarenstva ispred cijele Bosne, makar da su se patarenski glavari pred papinskim legatom i banom na Bilinu polju kod današnje Zenice 8. travnja 1203. odrekli bogomilstva i ispovjedili katoličku vjeru. Kralj Bela III. strogo nalaže svom vazalu Kulinu pod prijetnjom globe od 1.000 srebrenih maraka, da ne smije štititi patarena u Bosni.Sam ban Matej Ninoslav priznaje svoju ovisnost o ugarsko-hrvatskom kralju, kad daje, da kralj u njegovoj prisutnosti godine 1244. ne samo potvrđuje nego i nanovo poklanja one posjede u Vrhbosni, Solima i Usori itd., koje je već prije Ninoslav darovao bosanskom biskupu. Tako razlog naslova "kralj Rame (Bosne)" u titulaturi ugarsko-hrvatskih kraljeva postaje razumljiv. Tim istim je dokazano, da je Bosna   bila sastavnim  dijelom Ugarsko-Hrvatskog i ranije Hrvatskog Kraljevstva.Zanimljivo je čuti i glas jednog starog Bošnjaka, fra Nikole Lašvanina, glasovitog ljetopisca sa početka 13. stoljeća:
"Bela, drugi toga imena kralj ugarski, Slip(i) imenovan, sin Alme hercega, komu je stric njegov Koloman učinio oči izvaditi, sveto i pravedno vlada. On i zadobi Ramu u gornjoj harvatskoj zemlji,koja se sada Bosna imenuje, i zato svi njegovi namisnici zovu se kralji Rame to jest Bosne."
Stare porušene crkve na području srednjovjekovne Vrhbosne, koje su barem djelomično arheološki ispitane:
U red starohrvatskih crkava, sličnih onima u jadranskom primorju Bijele Hrvatske, ima se uvrstiti i stara crkva u Lisičićima kod Konjica, koja je bila otkrivena godine 1952. Dr. Irma Čremošnik, koja je vodila iskopine i opisala nalaz u Glasniku Zemaljskoga muzeja u Sarajevu, o toj crkvi piše ovo: "Njena osnova pokazuje sličnosti sa starohrvatskim građevinskim oblicima, najviše sličnosti pokazuje sa crkvom u Biskupiji [kod Knina] na Bukurovića podvornici". Prema arheološkim nalazima ova je crkva bila u uporabi od 13. do 15. st., ali je ona mogla biti građena u 11. ili 12. st.
Godine 1950. i 1951. otkrivena je u Rogačićima kod Blažuja crkva sa šest apsida sa kraja 12. ili početka 13. stoljeća. Bila je presvođena sedrom, ožbukana i obojena crvenom bojom. Uz nju bila je kamenom građena kuća, bez sumnje, stan svećenika, koji je crkvu posluživao. Crkva i kuća bile su spaljene. Poslije propasti crkve, po njoj su pokopavani mrtvi od 14. do 16. stoljeća. Prema Irmi Čremošnik, koja je vodila iskopavanje, tehnika građenja crkve u Rogačićima potpuno odgovara tehnici gradnje šestapsidne crkve sv. Trojice u Poljudu kod Splita, kojoj je također i veličinom i opsegom odgovarala. Ima sličnosti i s nekim drugim starim hrvatskim crkvama u Dalmaciji. U ruševinama crkve u Rogačićima našlo se također više ulomaka tropletera, kojim su Hrvati redovito ukrašavali svoje crkve od 8. do 13. stoljeća.
Godine 1954. i 1955. pretražujući nekropolu kneževske porodice Sankovića u selu Biskupu kod Konjica, Marko Vego utvrdio je, da je ta nekropola bila podignuta na srednjovjekovnoj crkvi, koja je bila porušena početkom 14. st. Crkva je bila građena u romaničkom slogu, a bila je duga s apsidom 12.90 m, a široka 6.20.
U Razićima, u blizini sela Biskup u Glavatičevu, općina Konjic, Marko Vego otkopao je godine 1956 srednjovjekovnu crkvu, podignutu u romaničkom slogu u drugoj polovini 12. ili u prvoj polovini 13. st. Crkva je bila neko vrijeme zapuštena i u 15. st. obnovljena. Kod te obnove na ulazu crkve postavljeni su novi dovratnici i nadvratnik, koji su se do danas sačuvali. Prema Vegi, ova crkva ima stil skih sličnosti s crkvom Sv. Jurja u Ponikvama na Pelješcu, a tako i s nekim drugim starohrvatskim bazilikama. Godine 1958 otkopana je u Gornjoj Bijeloj kod Konjica velika crkva s tri lađe isto romaničkoga sloga od 13. do 14. st.
U Olovu, u istočnom dijelu srednjovjekovne Bosne, na lijevoj obali rijeke Krivaje, postojao je franjevački samostan s crkvom Uznesenja Blažene Djevice Marije. Taj samostan i crkva podignuti su poslije osnutka bosanske vikarije godine 1340. Prvi se put spominje u popisu Bartolomeja Pizanskoga od 1385. do 1390. Budući da je Olovo u to vrijeme bilo dobro bosanskih banova, misli se, da je ban Tvrtko I. (1353. - 1391.) podigao olovski samostan i crkvu. Ona je bila građena u romanskom slogu i nije bila velikih razmjera, ali je brzo nakon svoga osnutka postala najglasovitije svetište Marijino u hrvatskim krajevima. Kod te se crkve za duga stoljeća hodočastio narod iz svih hrvatskih krajeva i šireg područja na Veliku Gospu, i u njezinim osminama prije i poslije svetkovine. Preživljela je tursko zaposjednuće, dok nije bila godine 1704. zapaljena po naredbi bosanskoga valije Sefer-paše.
Znamenit franjevački samostan i crkva postojali su u glasovitom srednjovjekovnom rudarskom mjestu Srebrenici nedaleko od rijeke Drine. Tu je bilo neko vrijeme sjedište biskupije srebreničkovisočke, koju je Sveta Stolica osnovala početkom 15. stoljeća, da doskoči potrebama bosanskih vjernika. Po tom se samostanu prozvala bosanska provincija Bosna Srebrena, i tu joj je bilo sjedište, kada se godine 1514. odcijepila od Bosne-Hrvatske.
Podrobniji članak o temi: Mile (Visoko)U današnjem selu Arnautovićima, 2 km sjeverozapadno od željezničke stanice u Visokomu, nalazio se stari prodor na lijevoj strani rječice Goruše, odmah kod njezina utoka u Bosnu, s desne strane te rijeke. Tu je Zemaljski muzej u Sarajevu, pod vodstvom Karla Patscha, 1909. i 1910. proveo iskopavanja. Kako je Vladimir Ćorović 1914. zabilježio, tu je nađena "monumentalna crkvena zgrada iz vremena bosanskih kraljeva", koja je djelomično bila "sagrađena na temeljima manje crkve, a pod njom bijahu opet temelji rimske zgrade". Prema podacima, koje su skupili Irma Čremošnik 1950. i Pavao Anđelić 1961. od radnika, koji su učestvovali u iskopavanju, i od drugih očevidaca, velika crkva bila je bazilika na tri lađe, u kojoj se našlo mnoštvo grobova te jedna zidana grobnica u apsidi crkve sa osam kostura.U ovoj grobnici nađeni su ostaci brokata, koji se danas čuvaju u sarajevskom muzeju. Na tim ostacima, Anđelić je otkrio zlatom vezene grbove bosanskih vladara Kotromanića, što govori, da su u toj grobnici bili pokopani bosanski vladari Kotromanići. Ovi su u svoj grb unijeli ljiljane, kada je bosanski ban Stjepan II. Kotromanić (1312. - 1353.) došao u tijesne političke i rodbinske veze s ugarsko-hrvatskim kraljevima Anžuvincima. U jednom posebnom grobu u porušenoj crkvi u Arnautovićima nađen je srebreni pečatni prsten s glavom, koja nosi krunu, te više zlatnih predmeta. Naravno, to je bio grob jednoga bosanskoga kralja. "Na širem prostoru oko crkve ležala je nekropola većih razmjera sa nadgrobnim spomenicima u obliku ploča".Neoprostivi je propust Patscha, da nije objelodanio opis iskopina u Arnautovićima i upozorio znanstveni i rodoljubni svijet na povijesnu vrijednost otkrivene crkve u Arnautovićima. Posljedica toga je bio nemar prema iskopinama, koji se posebno pokazao 1948. kod gradnje širokotračne željezničke pruge, kada su ostaci crkvene zgrade bili potpuno uništeni. Međutim, veliku trobrodnu crkvu s grobovima više bosanskih vladara Kotromanića valja poistovjetiti s crkvom sv. Nikole u Milima, koju je bosanski ban Stjepan II. Kotromanić podigao franjevcima, kada je 1340 bila osnovana franjevačka bosanska vikarija. Franjevačka, naime, predaja tvrdi, da je prvi franjevački samostan s crkvom u Bosni podigao ban Stjepan II. Kotromanić u Milima pod imenom sv. Nikole i da je u toj crkvi bio pokopan taj ban nakon svoje smrti. Tu su predaju zabilježili između drugih: opat Mavro Orbini 1601.,  Pavao Ritter Vitezović 1696., fra Bernardin Nagnanović 1715. i fra Nikola Lašvanin († 1750.).
Franjevački samostan i crkva sv. Nikole bio je u užoj srednjovjekovnoj Bosni samo jedan pod tim imenom. Taj se u starim franjevačkim izvorima zove sada sv. Nikola u Milima, a sada sv. Nikola u Visokomu. Stvarno, samostan se nalazio u mjestu Milima, kako se u srednjem vijeku zvalo naselje s obje strane rijeke Bosne, gdje danas leže sela Arnautovići i Muhašinovići, koji ta imena nose iz turskoga doba po svojim spahijskim gospodarima. U gradu Mili (Mel), čiji se ostaci danas vide na desnoj strani riječice Goruše kod njezina utoka u Bosnu, bilo je sijelo župe Mili, koja se prostirala s obje strane Bosne od prilike od današnje željeničke stanice Ilijaša do Kaknja.Prema gradu Mile, s lijevu stranu Bosne, u današnjem selu Muhašinovićima, Kulin ban podigao je svoju crkvu, od koje se našao natpis na nadvratniku ulaza u crkvu. Ban Stjepan II. Kotromanić 1340. podigao je na lijevoj strani riječice Goruše kod njezina utoka u Bosnu franjevački samostan i veliku trobrodnu crkvu sv. Nikole, u kojoj je izgradio grobnicu u apsidi za se i za svoju vladarsku obitelj. U tom samostanu bilo je sijelo vikara bosanske vikarije i kustodije, kada se vikarija oko 1348 razdijelila u više upravnih područja. Samostan sv. Nikole u Bosni spominju Dubrovčani 25. lipnja 1367., kada se u Malom vijeću odlučilo, da se franjevcima toga samostana podari 100 lakata raše, što je bilo dovoljno, da se naprave habiti za 10 - 12 franjevaca, koji su živjeli u samostanu.Kustodiju bosansku, u kojoj se nalazio samostan sv. Nikole, prvi spominje fra Bartul Pizanski u svom popisu franjevačkih samostana iz 1385. - 1390. U zapisniku općega franjevačkoga zbora u Firenci 1493. ta se naziva kustodija sv. Nikole u Milima. Tako i u službenom popisu franjevačkih samostana 1506 . Po franjevačkoj predaji u Bosni, koju je između drugih zabilježio Luka Wadding u Analima franjevačkog reda, samostan i crkva u Milima bili su razoreni od strane bosanskih krstjana, po svoj prilici 1437. za turskih haranja u srednjoj Bosni, kada je bilo porušeno 16 franjevačkih samostana. 
Bosanski franjevci fra Pavao Papić i fra Jure Neretvanin u Izvješću 1623. tvrde, da su krivovjerci patareni razorili stari, prvotni franjevački samostan u Visokomu i da su još u njihovo vrijeme postojale ruševine toga samostana u katoličkom groblju nedaleko Visokoga. Navedeno groblje istovjetno je s onom nekropolom, koja je ležala oko trobrodne crkve s kraljevskim grobnicama u Arnautovićima. Prema franjevačkoj predaji oko 1450. Mihovil Ostojić, iz porodice bosanskoga kralja Ostoje, podigao je novi franjevački samostan s manjom crkvom sv. Nikole u neposrednoj blizini tadašnjega tvrdoga grada Visoko. O toj crkvi 1600. piše u Rim bosanski biskup Franjo Baličević: "U Visokomu, mojoj domovini... samostan i crkva Sv. Nikole, koja se zove kraljevska kapela, lijepa je, iako ne odviše velika".U grobnoj crkvi bosanskih vladara u Arnautovićima, u glavnoj grobnici u apsidi, morao je biti pokopan ban Stjepan II. Kotromanić i njegova treća žena, koju je vjenčao u lipnju 1335. Po svoj prilici tu je bio pokopan knez Vladislav, brat Stjepanov, a otac kralja Tvrtka I., i Vladislavova žena Jelena, unuka hrvatskoga bana Pavla I. Šubića. Tu su morala biti pokopana i djeca bana Stjepana II., koju je imao sa svojom trećom ženom. Jedno od tih je, kako mislimo, bio Radiša, otac Pavla Radišića, kojega su 1404. Hrvoje Vukčić Hrvatinić i Dubrovčani bili odlučili proglasiti kraljem Bosne. U posebnoj grobnici, u kojoj je nađen kraljevski pečatni prsten, morao je biti pokopan bosanski kralj Tvrtko I. († 1391).Drugi nijedan od bosanskih kraljeva nije mogao biti pokopan u toj crkvi. Kralj Stjepan Dabiša umro je 8. rujna 1395. u Sutjesci i bez sumnje bio je pokopan u tamošnjoj franjevačkoj crkvi, koja se nazivala Banov dvor (lat. Curia Bani). Kralj Stjepan Ostoja i njegov sin Stjepan Ostojić nisu mogli biti pokopani u crkvi sv. Nikole u Milima, jer su umrli kao svrgnuti kraljevi i njihov pokop u kraljevskoj grobnoj crkvi ne bi dopustio tadašnji kralj Tvrtko II. Ovaj je umro 1443. u Sutjesci i morao je biti pokopan u mjesnoj franjevačkoj crkvi, napose, jer je već prije te godine bila porušena crkva sv. Nikole u Milima s vladarskim grobnicama. Prema franjevačkoj predaji u sutjeskoj crkvi pokopan je i kralj Stjepan Tomaš. Zadnjega bosanskog kralja Stjepana Tomaševića sultan Mehmed II. Osvajač dao je posjeći pod Jajcem i on je bio tu pokopan.
Laonik Halkokondyles (1432. - 1490.), rodom Grk iz Atene, bio je učen humanist i dobar poznavalac prilika svoga doba na Balkanu i u turskom carstvu. Napisao je suvremenu Povijest Turske  na osnovu onoga, što je sam vidio, a djelomično i prema pisanim izvorima. Osim grčkoga govorio je turski, a kako se čini, poznavao je i slavenske jezike: bugarski, srpski i hrvatski. Njegova je slaba strana vremenoslovlje, on naime rijetko spominje godine i dane, a i onda, kada ih navodi, nije u tome uvijek pouzdan. Inače, on je istinoljubiv, nepristran i dobro obaviješten o stvarima, o kojima piše.Halkokondyles u svom djelu više puta spominje Bosnu i narod, koji u njoj živi. Prema njemu Slaveni se na Balkanu dijele u tri različita naroda: Bugare, Srbe i Hrvate, koje on prema tadašnjem humanističkom običaju naziva starim klasičnim imenima: Mezeji, Tribali i Iliri. Halkokondyles ime Tribala, pa i Ilira, negda uzimlje u širokom značenju tako, da tim imenima označuje sve južne Slavene uopće. Ali kada pobliže i stvarno govori o hrvatskim i srpskim vladarima, pokrajinama i mjestima, tada on uvijek Srbe nazivlje Tribalima, a Hrvate Ilirima. Prema Halkokondilesu Tribali i Iliri, dotično Srbi i Hrvati, su dva različita slavenska naroda, koje dijeli rijeka Dorobica, pod kojom, izgleda, jedanput razumijeva rijeku Dubravu (Dobre), koja je u  15. stoljeću dijelila Mačvu od srpskih zemalja, a drugi put rijeku Drinu.U svakom slučaju ta je razdiobna granična rijeka ležala istočno od grada Bobovca. Po Halkokondilesu Iliri, tj. Hrvati, žive zapadno od Drine do Jadranskoga mora, koje on po tadašnjem običaju zove Jonsko more, te od Dubrovnika do Istre. Sva Bosna neposredno prije njezina pada pod Tursku i za vrijeme zaposjednuća bila je naseljena isključivo Ilirima, naime narodom istovjetnim s onim, koji je tada živio u današnjoj Dalmaciji do Istre, a to znači Hrvatima. Zemlje Sandaljeve, kako Halkokondyles zove široku oblast, kojom je u njegovo vrijeme vladao herceg Stjepan, sinovac i nasljednik Sandaljev, smješta on u Ilirik. U toj zemlji živi isti narod, kao onaj uz dalmatinsku obalu do Istre, a to su bili Hrvati. 
Bosanskoga kralja Stjepana Tomaševića (1461. - 1463.) Halkokondyles zove kraljem Ilira, tj. Hrvata, jer je Stjepan stvarno vladao većim dijelom tadašnjih hrvatskih zemalja. On dapače veli, da neki u njegovo vrijeme Ilire nazivlju Bošnjanima, a to radi toga, što je u Bosni stolovao kralj, koji je imao u svojoj državi većinu Ilira, tj. Hrvata. Svjedočanstvo Halkokondilesovo ima posebnu vrijednost, jer ono opisuje |etničko stanje Bosne neposredno prije pada pod Tursku, s kojom dolazi u zemlju jak priljev stranoga narodnoga življa.

Vrtlog života (eng. American Beauty) je američka drama iz 1999. godine koju je režirao Sam Mendes, a napisao Alan Ball. Glavnu ulogu u filmu tumači Kevin Spacey kao Lester Burnham, radnik u uredu koji prolazi kroz krizu srednjih godina kada postane opčinjen Angelom (Mena Suvari), najboljom prijateljicom svoje kćerke tinejdžerice. Annette Bening glumi Lesterovu suprugu i materijalisticu Carolyn, dok Thora Birch nastupa u ulozi njihove nesigurne kćerke Jane. Akademici i filmski stručnjaci Vrtlog života su opisali kao satiru o američkoj srednjoj klasi i njezinom poimanju ljepote i osobnog zadovoljstva. Razne analize filma upućuju na to da se sam film bavi temama romantične i roditeljske ljubavi, seksualnosti, ljepote, materijalizma, slobode i iskupljenja.
Ranih 90-ih godina prošlog stoljeća scenarist Ball započeo je pisati Vrtlog života kao kazališnu predstavu, djelomično inspiriran medijskim cirkusom koji je vladao 1992. godine tijekom suđenja Amy Fisher. Međutim, nakon što je shvatio da priča ne može funkcionirati na kazališnoj pozornici, odustao je od projekta. Nakon nekoliko godina kao televizijski scenarist, Ball je ponovno oživio ideju 1997. godine kada se pokušao probiti u filmskoj industriji. Prepravljeni scenarij imao je snažan cinični ton na kojeg je utjecala Ballova frustracija dok je pisao priče za humoristične serije. Producenti Dan Jinks i Bruce Cohen odnijeli su scenarij u kompaniju DreamWorks; tada još uvijek mali studio u usponu otkupio je Ballov scenarij za 250 tisuća dolara na taj način pobijedivši ostale produkcijske konkurente koji su dali svoje ponude. Kompanija DreamWorks je dala 15 milijuna dolara za produkciju filma te je također bila službeni distributer u Sjevernoj Americi. Film Vrtlog života označio je filmski debi do tada slavnog kazališnog redatelja Sama Mendesa; iako je dobio posao zbog svojih uspješnih produkcija mjuzikala Oliver! i Cabaret, Mendes je izabran za redatelja ovog filma tek nakon što je dvadesetak drugih kandidata odbilo ponudu za režiju. 
Glumac Kevin Spacey bio je prvi Mendesov izbor za ulogu Lestera, premda je kompanija DreamWorks nagovarala redatelja da uzme nekog poznatijeg glumca; sličnu stvar studio je napravio i za izbor lika Carolyn sve dok Mendes bez znanja DreamWorksa nije predložio ulogu glumici Bening. Snimanje filma trajalo je u razdoblju od prosinca 1998. do veljače 1999. godine u studijima kompanije Warner Bros. u Burbanku (Kalifornija) te na lokacijama u Los Angelesu. Mendesov dominantni stil je bio namjeran i usklađen; uvelike je koristio statične kadrove te usporeno zumiranje kako bi generirao tenziju. Glavni fotograf Conrad Hall nadopunio je Mendesov stil s mirnim kadrovskim kompozicijama kako bi kontrirao turbulentnim događanjima koja se odvijaju na ekranu. Tijekom procesa montaže, Mendes je napravio nekoliko izmjena koje su filmu oduzele popriličan cinični ton koji je vladao scenarijem. 
Film Vrtlog života sa svojom je kino distribucijom u Sjevernoj Americi krenuo 15. rujna 1999. godine uz pozitivne kritike filmske struke i publike; to je bio najbolje ocijenjeni američki film te godine, a zaradio je sveukupno preko 350 milijuna dolara na svjetskim kino blagajnama. Kritičari su hvalili većinu produkcije uz posebne naglaske na Mendesa, Spaceyja i Balla; negativne kritike uglavnom su bile upućene činjenici što su likovi preobični i okolnostima radnje. Kompanija DreamWorks krenula je u veliku marketinšku kampanju kako bi povećala šanse filmu Vrtlog života za uspjeh na dodjeli prestižnih nagrada Oscar; kampanja se pokazala uspješnom, jer je u ožujku 1999. godine film osvojio pet nagrada uključujući one za najbolji film, redatelja, glavnog glumca, originalni scenarij i fotografiju. Sam film bio je nominiran za mnogobrojne druge nagrade i počasti, uglavnom za režiju, scenarij i glumu.
Lester Burnham je sredovječni pisac za časopis i marketinški stručnjak koji prezire svoj posao. Njegova supruga, Carolyn, je ambiciozna i materijalistički nastrojena prodavateljica nekretnina, a njihova se šesnaestogodišnja kćerka Jane gnuša svojih roditelja te ima malo samopouzdanja. U njihovo susjedstvo upravo su se doselili umirovljeni američki pukovnik Frank Fitts sa svojom introvertiranom suprugom Barbarom. Njihov sin tinejdžer Ricky opsesivno kamerom snima svoju okolinu i drži stotine snimaka na video kasetama u svojoj sobi. On je također i diler marihuane koji povremeno radi kao konobar kako bi od oca sakrio pravu istinu o svojoj zaradi. Budući je jedno vrijeme proveo u vojnoj akademiji i bolnici za umno poremećene osobe, Ricky se nalazi pod striktnim disciplinskim životnim režimom pukovnika Fittsa. Jim Olmeyer i Jim Berkley, par homoseksualaca koji također žive u susjedstvu, otvoreno dočekaju novu obitelj u svoj kvart; pukovnik Fitts kasnije otkriva svoju homofobiju nakon što mrzovoljno s Rickyjem komentira dvojicu susjeda. 
Lester postaje opčinjen taštom prijateljicom njegove kćerke Angelom Hayes nakon što ju vidi kako pleše s ostalim navijačicama u poluvremenu košarkaške utakmice u njihovoj srednjoj školi. Započinje seksualno fantazirati o Angeli, a tijekom njegovih fantazija latice crvenih ruža pojavljuju se kao učestali motiv. Carolyn u isto vrijeme započinje ljubavnu aferu sa svojim poslovnim suparnikom Buddyjem Kaneom. Lesteru njegov šef Brad govori da će ga otpustiti, ali ga Lester ucjenjuje zbog toga što posjeduje informaciju o glavnom uredniku magazina i iznuđuje 60 tisuća dolara te sam daje otkaz i uskoro se zapošljava kao prodavač brze hrane. Lester također mijenja svoj automobil Toyotu Camry za sportski auto Pontiac Firebird i započinje vježbati nakon što čuje kako Angela govori Jane da bi ga smatrala seksualno privlačnim ako poradi na svojoj muskulaturi. Započinje i pušiti marihuanu koju kupuje od Rickyja te flertuje s Angelom svaki puta kada ona posjeti Jane. Ipak, prijateljstvo između dvije djevojke uskoro zahladi pogotovo nakon što se Jane počne viđati s Rickyjem; njih dvoje se zbliže nakon što joj Ricky pokaže najljepšu stvar koju je ikada snimio: plastičnu vrećicu koju nosi vjetar. 
Lester otkriva Carolyninu nevjeru, ali njegova reakcija na to je potpuno indiferentna. Buddy okončava njihovu aferu bojeći se skupog razvoda. Pukovnik Fitts postaje sumnjičav u vezi Lesterovog i Rickyjevog prijateljstva i kasnije otkriva Rickyjevu snimku Lestera koji potpuno obnažen diže utege, a koju je Ricky slučajno snimio. Nakon što promatra Rickyja i Lestera kroz prozor Lesterove garaže, pukovnik potpuno krivo zaključuje da se njih dvojica upuštaju u seksualnu aferu. On kasnije pretuče Rickyja i optužuje ga da je homoseksualac. Ricky, kao osvetu, potakne svog oca da ga izbaci iz kuće "priznajući" očeve optužbe. Odlazi do Jane koju nalazi u svađi s Angelom u vezi njezinog flertovanja s Lesterom. Ricky uvjerava Jane da pobjegne s njim u New York i govori Angeli da je ona zapravo ono čega se najviše boji da jest - dosadna i obična. 
Carolyn na povratku kući u automobilu ima napunjen pištolj. Pukovnik Fitts se suočava s Lesterom u njegovoj garaži i pokuša ga poljubiti; Lester odbija pukovnika koji nakon toga bježi. U kući Lester pronalazi Angelu koja potpuno sama sjedi u mraku u blagovaonici; ona ga upita da joj kaže da je lijepa. On to i učini i ona ga počne zavoditi. Ipak, nakon što sazna da je Angela djevica, Lester se zaustavlja i počne ju tješiti; njih dvoje se zbog podijeljenih frustracija zbližuju. Angela odlazi u kupaonicu, a Lester se smješka gledajući obiteljsku fotografiju u kuhinji. Začuje se zvuk pucnja i krv prsne po zidu. Ricky i Jane pronalaze Lesterovo tijelo. Carolyn plače u spavaćoj sobi, a pukovnik Fitts, krvave majice, vraća se kući gdje vidimo da nedostaje jedan od pištolja u njegovom ormariću. U završnoj naraciji, Lester opisuje značajna iskustva tijekom svog života; kaže da je unatoč smrti sretan budući na svijetu postoji toliko ljepote.
Akademici su pružili mnoge moguće interpretacije filma Vrtlog života; filmski kritičari slično su podijeljeni - ne toliko oko kvalitete filma koliko u vezi njegove interpretacije. Opisan od strane mnogih kao film "o smislu života" odnosno "spolnoj identifikaciji" odnosno "plitkom životu u američkom predgrađu", Vrtlog života prkosi kategorizaciji čak i od strane filmaša. Redatelj filma Sam Mendes neodlučan je, jer ističe da se svaki puta kada je iznova čitao scenarij njegova tema činila drugačijom: "tajanstvena priča, kaleidoskopsko putovanje kroz američko predgrađe, serija ljubavnih priča... također je bio i o zatočeništvu... usamljenosti i ljepoti. Bio je humorističan; bio je ljutit, tužan." Književni kritičar i autor Wayne C. Booth zaključio je da se film odupire bilo kakvoj interpretaciji: "Vrtlog života ne može se adekvatno sumirati kao 'satira o tome što nije u redu s američkim načinom života'. Puno je bolje sumirati ga kao 'portret ljepote koja leži ispod američke mizerije i nedjela'. Ne može se sumirati kao Lesterovi i Rickyjevi filozofski stavovi o životu ili o tome kakav bi život trebao biti...'". Autor nadalje argumentira da je problem u interpretaciji filma povezan s pronalaskom njegova centra - kontrolnog glasa koji "ujedinjuje sve izbore". On tvrdi da u slučaju Vrtloga života taj glas nije niti Mendesov niti Ballov. Mendes smatra da je glas Ballov, ali iako je scenarist filma bio "snažno utjecajan" tijekom njegovog snimanja, učestalo je prihvaćao devijacije od vlastite vizije, pogotovo one koje su transformirale cinični ton scenarija u nešto puno optimističnije. Sa svim tim "nebrojenim glasovima koji su zadirali u originalnu viziju autora", nastavlja Booth, oni koji pokušavaju interpretirati Vrtlog života "zaboravljaju ispitati nedostižni centar". Prema Boothu, ono što uistinu kontrolira film je kreativna energija "stotina ljudi koji su radili na njegovoj produkciji, koji su se slagali i nisu se slagali, koji su umetali svoje ideje i izbacivali ih."
Redatelj Mendes je kao glavne teme filma Vrtlog života istaknuo zatočeništvo i bijeg iz istoga. Monotonija Lesterovog života predstavljena je u filmu kroz njegovo sivo, bezbojno radno mjesto te odjeću bez karaktera. U tim scenama, njegov lik učestalo je snimljen poput zatvorenika uz "ponavljanje svakodnevnih rituala koji ga jedva mogu zadovoljiti". On masturbira u granicama svog tuša; taj tuš zapravo predstavlja zatvorsku ćeliju, a to je prva od mnogih nadolazećih scena u kojima je Lester prikazan iza rešetaka ili u okvirima poput kadra kada se njegova glava refkeltira u monitoru njegovog kompjutera na radnom mjestu između stupaca brojki. Akademik i autor Jody W. Pennington argumentira da je Lesterovo putovanje zapravo središte cijele priče filma. Njegovo ponovno seksualno buđenje nakon što upozna Angelu je prva od nekoliko nadolazećih prekretnica zbog kojih on započinje "odbacivati svoje odgovornosti komformnog života kojeg je počeo prezirati". Nakon što Lester podijeli joint s Rickyjem, njegov duh se oslobađa i započinje njegova pobuna protiv Carolyn. Promijenjen zbog Rickyjevog "privlačnog, smislenog samopouzdanja", Lester je uvjeren da je Angela dostižna i uviđa da mora preispitati svoje "banalno, zatupljujuće materijalističko postojanje u predgrađu"; on se zapošljava u restoranu brze hrane što mu omogućuje povratak do točke odakle može "vidjeti svoj cijeli život unaprijed".Kada Carolyn uhvati Lestera tijekom masturbacije on joj ljutito uzvraćuje i spočitava nedostatak obostrane intimnosti što je prvi puta da joj na glas govori što o njoj misli. Ulazeći u verbalni sukob i spočitavajući Carolynino "površno zanimanje za druge ljude", Lester pokušava "ponovno dobiti vlastiti glas u kući u kojoj su do tada glavnu riječ vodile majka i kćerka". Njegova konačna prekretnica dolazi u trenutku kada on i Angela skoro završe u krevetu; nakon što mu se ona povjeri da je još uvijek djevica, on ju više ne gleda kao seksualni objekt, već kao kćerku. Prigrli je i "tješi". Mendes taj trenutak naziva "najviše zadovoljavajućim krajem Lesterovog putovanja koje je ikada moglo postojati". Tim završnim scenama Mendes je nastojao prikazati Lestera na kraju njegovog "mitskog putovanja". Nakon što Lester uzme pivo iz frižidera, kamera mu se približava i staje okrećući se hodniku kroz koji on hoda i "kreće se ususret svojoj sudbini". Kako se ponovno počeo ponašati u skladu sa svojim godinama, Lester uspijeva dobiti zaključak. Smije se gledajući obiteljsku fotografiju, a kamera se polagano odmiče od Lestera do kuhinjskog zida na kojem prsne krv nakon snažnog pucnja; spori kadar reflektira mir Lesterove smrti. Njegovo mrtvo tijelo pronalaze Jane i Ricky. Mendes je izjavio da je Rickyjev pogled u mrtve Lesterove oči "kulminacija teme" filma: da je ljepota prisutna tamo gdje ju najmanje očekuješ.
Poput drugih američkih filmova iz 1999. godine - Klub boraca, Između života i smrti i Magnolije - film Vrtlog života tjera svoju publiku da "vodi živote koji imaju više smisla". Film se odupire konformizmu, ali ne bježi od činjenice da ga ljudi trebaju i žele; čak se i homoseksualni likovi u filmu samo žele uklopiti. Jim i Jim, susjedi obitelji Burnham, zapravo su satira "homoseksualnog para buržuja" koji se "nalaze u identičnoj zatupljujućoj jednoličnosti" koju film kritizira kod heteroseksualnih parova. Feministička akademičarka i autorica Sally R. Munt argumentira da Vrtlog života koristi zamke "umjetničke škole" kako bi svoju poruku o nekonformizmu usmjerio primarno na srednji stalež te da njegov pristup "klišeiziranim buržujskim preokupacijama... podcrtava premisu da je luksuz pronalaska samoga sebe kroz poricanje i odricanje uvijek dostupan onima dovoljno bogatima da mogu birati, a koji su dovoljno lukavi da sebe mogu predstavljati kao pobunjenike na simpatičan način".Profesor Roy M. Anker argumentira da je tematski centar filma njegovo usmjeravanje publike da "pogleda bliže". Uvodni kadar filma kombinira nepoznato gledište na susjedstvo obitelji Burnham s Lesterovom naracijom u kojoj priznaje da će uskoro umrijeti čime prisiljava publiku da odmah započne razmišljati o vlastitoj smrtnosti i ljepoti koja ih okružuje. Uvodna sekvenca filma također predstavlja i niz misterija; Anker se zapituje: "Iz kojeg točno mjesta i iz kojeg stanja uma on priča svoju priču?... Ako je već mrtav, zašto se uopće trudi ispričati priču o posljednjoj godini svog postojanja?... Također se postavlja pitanje i kako je Lester umro - ili će umrijeti." Anker vjeruje da scena koja prethodni naraciji - kada Jane razgovara s Rickyjem o mogućnosti ubojstva njezinog oca - nadodaje daljnjoj misteriji filma. Profesorica Ann C. Hall se ne slaže s ovim gledištem; ona smatra da predstavljanje rane rezolucije misterija omogućava filmu da publika sve to stavi na stranu "kako bi gledala sam film i njegova filozofska pitanja". Kroz pregled Lesterovog života, ponovnog rođenja i smrti, film Vrtlog života satira je smisla života američkog srednjeg staleža, ljepote i satisfakcije. Čak se i Lesterova transformacija događa zbog mogućnosti seksanja s Angelom; on zbog toga ostaje "voljni privrženik popularnog medijskog likovanja dlakave muške seksualnosti kao put do osobnog ispunjenja". Carolyn je slično vođena konvencionalnim pogledima o sreći; od njezinog vjerovanja u "kućnu dekoraciju" pa sve do domaćeg blaženstva njezinog automobila i odjeće za rad u vrtu, Carolynin djelokrug je "privlačna američka dugogodišnja vizija Pleasantvillea odnosno raja". Obitelj Burnham nije svjesna da su oni zapravo "filozofski materijalisti i etički privrženi potrošači" koji očekuju da im "začeci američke ljepote" daju sreću. Anker nadalje argumentira da su oni "bespomoćni u ozračju uljepšanih ekonomskih i seksualnih stereotipa".Film predstavlja Rickyja kao njegovu "vizionarsku... duhovnu i mističnu sredinu". On vidi ljepotu u detaljima svakodnevnog života, snimajući sve što stigne zbog straha da nešto ne propusti. Pokazuje Jane ono što smatra najljepšom stvari koju je ikada snimio: plastičnu vrećicu koju odnosi vjetar ispred velikog zida. Kaže joj da je tijekom snimanja tih trenutaka shvatio da postoji "cijeli jedan život iza stvari"; osjeća da "je ponekad toliko ljepote prisutno na svijetu da to ne mogu podnijeti... kao da će mi srce eksplodirati". Anker argumentira da je Ricky, gledajući izvan "kulturne nečistoće" uspio "shvatiti blistavi sjaj svijeta" i vidjeti Boga. Kako film odmiče, obitelj Burnham se sve više približava Rickyjevom načinu gledanja na svijet. Lester tek pred kraj filma krši svoju osobnu satisfakciju. U trenutku kada se nalazi na rubu seksanja s Angelom, on se vraća samome sebi nakon što mu ona priznaje svoje djevičanstvo. Odjednom on shvaća da se nalazi u sobi s djetetom te ju započne tretirati kao kćerku; tim razvojem događaja Lester vidi samoga sebe, Angelu i njegovu obitelj "onakvim jadnim i krhkim, ali čudesnim bićima kakvi oni zapravo jesu". Gleda u fotografiju svoje obitelji iz sretnijih vremena i umire doživjevši bogojavljanje koje ga ispunjava "divljenjem, radošću i duševnom zahvalnošću" - jer konačno je vidio svijet onakvim kakav on uistinu jest.Prema Patti Bellantoniju, boje upotrebljene kroz film su simbolične, a to se pogotovo odnosi na crvenu koja predstavlja važan tematski potpis koji nosi priču i "definira Lesterovo putovanje". Iz početka viđen u žućkastosmeđim bojama koje odražavaju njegovu pasivnost, Lester se okružuje s crvenom bojom kako pronalazi vlastitu individualnost.  Ruža American Beauty konstantno se ponavlja kao simbol; kada Lester fantazira o Angeli, ona je obično gola i okružena ružinim laticama. U tim scenama, ta ruža simbolizira Lesterovu žudnju za njom. Kada se ruža asocira s Carolyn, ona predstavlja "fasadu životnog uspjeha u predgrađu". Ruže su korištene u gotovo svakom kadru koji je snimljen u unutrašnjosti doma obitelji Burnham gdje simboliziraju "masku koja prekriva turobnu, ružnu stvarnost". Carolyn osjeća da je "sve dobro dok god su ruže u kući". Ona siječe ruže iz vlastitog vrta i stavlja ih u vaze gdje one ukrašavaju "prividnu viziju ljepote" i gdje započinju odumirati. Ruže u vazi koje se nalaze u scenama zavođenja Angele i Lestera simboliziraju Lesterov prijašnji život i Carolyn; kamera se približava kako se Lester i Angela fizički približavaju jedno drugome i u konačnici ruže - a tako i Carolyn - nestaju iz kadra. Lesterova epifanija na kraju filma predstavljena je kroz kišu i upotrebu crvene boje što dovodi do vrhunca koji je namjerni kontrast s oslobođenjem koje Lester osjeća. Konstantna upotreba crvene boje "podsvjesno uljuljkava publiku" kako bi se ona na nju priviknula; i kao takva ostavlja tu istu publiku nespremnom na scenu u kojoj Lester biva ubijen i na njegovu krv koja prsne po zidu.
Pennington nadalje argumentira da film Vrtlog života svoje likove definira kroz njihovu seksualnost. Lesterovi pokušaji ponovnog proživljavanja vlastite mladosti direktan su rezultat njegove požude za Angelom, a stanje njegovog odnosa s Carolyn djelomično je prikazano i kroz nedostatak njihovog seksualnog kontakta. Carolyn je također seksualno isfrustrirana pa ulazi u aferu koja ju od "hladne perfekcionistice" odvodi do bezbrižne duše koja "sretno pjeva uz" glazbu u automobilu. Jane i Angela u svojim međusobnim razgovorima konstantno se referiraju na seks pogotovo kroz Angeline opise njezinih navodnih seksualnih susreta te kroz način na koji se djevojke jedna drugoj obraćaju. Scene u kojima su obnažene koriste se kako bi komunicirale njihovu ranjivost. Do kraja filma, Angelin utjecaj na Jane slabi i jedinu moć koju nad njom ona još uvijek ima je činjenica što privlači Lestera. Pukovnik Fitts s gađenjem reagira na susret s Jimom i Jimom; zapita se: "Zašto ti svi ti pederi moraju trljati u lice da su pederi? Kako mogu biti tako besramni?" Ricky na to odgovara: "Upravo je u tome stvar, tata - oni ne smatraju da se imaju ičega sramiti". Pennington argumentira da reakcija pukovnika Fittsa u ovoj sceni nije homofobična, već da se radi o "bolnom preispitivanju samoga sebe".Uz filmove snimljene pred kraj prošlog stoljeća kao što su Klub boraca, In the Company of Men, Američki psiho i Dečki nikad ne plaču, film Vrtlog života "naširoko istražuje probleme muškosti u životnoj krizi". Profesor Vincent Hausmann smatra da u svojem pojačavanju muškosti "protiv prijetnji rata, konzumerizma i feminizma i homoseksualnosti", ovi filmovi predstavljaju potrebu za "fokusiranjem i čak privilegijom" aspekta muškosti "koji se smatraju izopačenim". Lesterovi pokušaji da "ojača tradicionalnu muškost" nalaze se u direktnom konfliktu s njegovim odgovornostima kao oca. Premda film portretira pozitivan način Lesterovog povratka u tu ulogu, on ne postaje "hipermuška figura kakvu slave filmovi poput Kluba boraca". Hausmann zaključuje da se Lesterovo ponašanje prema Angeli "nalazi u zabludi, ali je prijeko potreban korak unaprijed pomoću kojeg on ponovno postaje otac".Hausmann smatra da film "eksplicitno potvrđuje važnost poštivanja zabrane protiv incesta"; ponavljajuća tema Ballovog rada je njegova usporedba s tabuima kao što su incest i homoseksualnost. Umjesto da napravi očitu distinkciju, film Vrtlog života prikazuje kako njihova represija dovodi do nasilja. Pukovnik Fitts se toliko srami vlastite homoseksualnosti da ga to u konačnici nagna da ubije Lestera. Ball je izjavio: "Film je djelomično o tome kako se homofobija temelji na strahu i represiji i o tome što oni mogu učiniti". Film implicira dvije neostvarene incestuozne žudnje: Lesterova težnja za Angelom je manifestacija njegove žudnje za vlastitom kćerkom, dok je represija pukovnika Fittsa prikazana kroz gotovo seksualnu disciplinu kojom on kontrolira Rickyja. Kao posljedica toga, Ricky shvaća da je jedini način kako uistinu može povrijediti svoga oca lažno priznati da je homoseksualac. Pukovnik Fitts predstavlja Ballovog oca čije su ga represivne homoseksualne žudnje odvele u vlastito nezadovoljstvo. Ball je lik pukovnika Fittsa napisao na način da je tek pred kraj filma otkrio da je homoseksualac, što Munt smatra mogućim "odlaganjem Ballovih vlastitih patrijarhalno-incestuoznih fantazija".
Film Vrtlog života prati tradicionalnu narativnu strukturu od koje se udaljuje samo u uvodnoj sceni s Jane i Rickyjem koja se zapravo događa na sredini priče. Premda se radnja filma proteže kroz godinu dana, u priču filma uvodi nas Lester u trenutku svoje smrti. Dr. Jacqueline Furby ističe da radnja film "okupira... svo vrijeme odnosno da uopće ne okupira vrijeme", citirajući Lesterove tvrdnje da mu cijeli život nije bljesnuo pred očima već da se "protezao zauvijek poput oceana vremena". Furby nadalje argumentira da "ritam ponavljanja" formira jezgru strukture filma. Na primjer, dvije scene u kojima obitelj Burnham sjedi za stolom i jede večeru snimljene su iz istog kuta. Oba ta kadra poprilično su slična s manjim izmjenama u postavljenim predmetima i u govoru tijela koji reflektiraju promijenjenu dinamiku uslijed Lesterove novopronađene asertivnosti. Još jedan primjer toga je i par scena kada Jane i Ricky snimaju jedno drugo. Ricky snima Jane s prozora svoje sobe dok ona skida grudnjak, a ta slika se kasnije obrće i postaje slično "voajeristička i egzibicionistička" u sceni kada Jane snima Rickyja u njegovom ranjivom trenutku.Lesterove fantazije naglašene su usporenim (slow motion) i repetativnim snimkama; Mendes upotrebljava jednu te istu snimku dva-tri puta u nekoliko sekvenci dok se istovremeno glazba mijenja kako bi publika što više postala svjesna da ulazi u fantaziju. Jedan primjer je scena na košarkaškom igralištu gdje Lester prvi puta ugleda Angelu. Dok ostale navijačice izvode svoj ples tijekom poluvremena na pjesmu "On Broadway", Lester postaje fiksiran isključivo na Angelu. Vrijeme usporava kako bi se naglasila njegova "voajeristička hipnoza", a Lester započinje fantazirati da Angela pleše isključivo i samo za njega. Pjesma "On Broadway" - koja svira u pozadini plesa navijačica - polako se gubi i zamijenjuje disonantnom, grubom glazbom kojoj nedostaje melodije i progresa. Takva glazba važna je u stvaranju narativnog zastoja u sekvenci; ona prenosi trenutak koji je za Lestera razvučen u neodređenoj dužini. To je efekt kojeg profesor Stan Link povezuje s "vertikalnim vremenom", dok skladatelj i glazbeni teoretičar Jonathan Kramer ističe da glazba "predstavlja sadašnjost razvučenu u ogromnoj dužini te potencijalni beskrajni 'sada' koji se čini instantnim". Glazba je iskorištena kao vizualni takt tako da i Lester i glazba istovremeno bulje u Angelu. Sekvenca završava naglom promjenom kada ponovno čujemo taktove pjesme "On Broadway" u teleološkom vremenu.Prema mišljenju Drewa Millera iz časopisa Stylus, soundtrack filma "daje nesvjestan glas" likovima odnosno njihovim dušama i dopunjava sam podtekst. Najočitija upotreba pop glazbe "prati i daje kontekst" Lesterovim pokušajima ponovnog odlaska u vlastitu mladost; podsjećajući na to kako je Kontraluktura 60-ih godina prošlog stoljeća suzbijala američku represiju kroz glazbu i konzumiranje droga, Lester započinje pušiti cannabis i slušati rock glazbu. Mendesovi izbori pjesama "kreću se kroz povijest američke popularne glazbe". Miller objašnjava da premda neke pjesme možda zvuče pretjerano poznato, svejedno postoji parodični element "u ohrabrivanju gledatelja da pogledaju bliže". Pred kraj filma, originalna glazba Thomasa Newmana sve više je prisutna u filmu, kreirajući "uznemirujući tempo" koji odgovara tenzijama koje gledatelj vidi na ekranu. Jedina iznimka u tom posljednjem dijelu filma je upotreba pjesme Don't Let It Bring You Down koja svira tijekom scene zavođenja Angele i Lestera. Iz početka je ta pjesma prikladna, ali se njezin tonalitet sudara s trenutkom kada zavođenje prestaje. Riječi pjesme, koje upućuju na "dvorce u plamenu" mogu se gledati kao metafora za Lesterov pogled na Angelu - "ružičasti, fantazijom gonjeni eksterijer 'američke ljepote'" - dok otkriva "uplašenu, nerazvijenu djevojku koja je, poput njegove supruge, razvila potpuno lažnu sliku o sebi u javnosti."
Godine 1997. Alan Ball odlučio je pokušati se probiti u filmskoj industriji nakon što je nekoliko frustrirajućih godina proveo pišući za televizijske humoristične serije Grace Under Fire i Cybill. Pridružio se agenciji United Talent gdje mu je njegov predstavnik Andrew Cannava predložio da napiše kostur scenarija kako bi "samoga seme predstavio u gradu kao scenarista". Ball je Cannavi dao tri ideje: dvije konvencionalne romantične komedije i Vrtlog života koju je originalno smislio početkom 90-ih godina kao kazališnu predstavu. Unatoč činjenici što je priči nedostajalo marketinškog potencijala, Cannava je upravo Vrtlog života izabrao kao najbolju ideju budući je osjećao da Ball u vezi te priče ima najviše strasti. Tijekom razvoja scenarija, Ball je kreirao još jednu televizijsku humorističnu seriju Oh, Grow Up. Svoj bijes i frustraciju kanalizirao je u scenarij Vrtlog života zbog toga što je morao pristati na razne uvjete televizijskih mreža tijekom rada na sve tri spomenute serije.Ball nije očekivao da će prodati scenarij vjerujući da će isti iskoristiti samo kako bi skrenuo pozornost na sebe za buduće projekte, ali je Vrtlog života potaknuo interes nekoliko produkcijskih tijela. Cannava je poslao scenarij nekoliko producenata uključujući Dana Jinksa i Brucea Cohena koji su ga odnijeli u kompaniju DreamWorks. Uz pomoć izvršnih producenata Glenna Williamsona i Boba Coopera, te donekle Stevena Spielberga koji je tada bio partner studija, Ball je uvjeren da razvije projekt za DreamWorks; dobio je osiguranja od studija - koji je u to vrijeme bio poznat po konvencionalnim isplatama - da neće "zatupiti samu priču". Neobičan je potez bio i taj što je DreamWorks odmah u travnju 1998. godine otkupio scenarij za 250 tisuća dolara, na taj način pobijedivši ostale produkcijske konkurente kao što su Fox Searchlight Pictures, October Films, Metro-Goldwyn-Mayer i Lakeshore Entertainment. Kompanija DreamWorks je planirala snimiti film uz budžet od 6 do 8 milijuna dolara.Jinks i Cohen involvirali su Balla kroz cijeli razvoj projekta, uključujući selekciju glumaca i redatelja. Producenti su se sastali s otprilike dvadeset zaintersiranih redatelja od kojih se nekoliko njih u to vrijeme nalazilo na tzv. "A listi". Ball nije želio izabrati kao redatelja nekog poznatog budući je vjerovao da će njihova involviranost povećati budžet i samim time natjerati kompaniju DreamWorks da "postane nervozna u vezi sadržaja filma". Unatoč tome, DreamWorks je ponudio režiju filma Mikeu Nicholsu i Robertu Zemeckisu, ali su obojica odbili ponudu. Te iste godine, Sam Mendes (tada još uvijek kazališni redatelj) oživio je mjuzikl Cabaret u New Yorku sa svojim kolegom Robom Marshallom. Beth Swofford iz agencije Creative Artists dogovorila je sastanak između Mendesa i glavešina studija u Los Angelesu kako bi vidjeli da li postoji mogućnost filmske režije za njega. Tijekom boravka u njezinoj kući, Mendes je slučajno naišao na scenarij Vrtlog života u hrpi od još osam drugih scenarija i odmah je znao da je to nešto što bi on želio snimiti; ranije u svojoj karijeri, bio je inspiriran načinom na koji je film Paris, Teksas (iz 1984. godine) predstavio modernu Ameriku kao mitski pejzaš pa je istu tu temu vidio i u Vrtlogu života, a također je i osjetio određene paralele s vlastitim djetinjstvom. Mendes se kasnije sastao sa Spielbergom; impresioniran Mendesovim produkcijama mjuzikala Oliver! i Cabaret, Spielberg ga je ohrabrio da ozbiljno razmisli o režiji Vrtloga života.Mendes je svejedno morao uvjeriti producente kompanije DreamWorks da je on najbolja osoba za režiju filma. Do tog trenutka već je razgovarao s Jinksom i Cohenom i smatrao da ga njih dvojica podupiru. Ball je također bio entuzijastičan što se tiče Mendesa; nakon što je vidio mjuzikl Cabaret ostao je zadivljen Mendesovim "vizualnim osjećajem". Ball je osjetio da Mendes voli prikazivati priču ispod njezine površine - talent koji je smatrao primarnim za teme Vrtloga života. Tijekom dva sastanka - prvi s Cooperom, Walterom Parkesom i Lauri MacDonald, a drugi samo s Cooperom - Mendes je uspio pozicionirati sebe kao redatelja filma. Uskoro mu je studio poslao ponudu za režiju uz minimalnu plaću koju je propisao Ceh redatelja - 150 tisuća dolara. Mendes je pristao, a kasnije izjavio da je nakon odbitka poreza i honororara svog agenta, sveukupno zaradio 38 tisuća dolara za snimanje filma. U lipnju 1998. godine kompanija DreamWorks potvrdila je da će Mendes režirati film.
Dva događaja iz ranih 90-ih godina prošlog stoljeća poslužili su Alanu Ballu kao inspiracija za pisanje scenarija. Negdje krajem 1991. i početkom 1992. godine Ball je ugledao plastičnu vrećicu kako leluja na vjetru ispred Svjetskog trgovačkog centra. Promatrao je vrećicu desetak minuta, a kasnije rekao da je u njemu ona "uzrokovala neočekivane emocije". Godine 1992. Ball je postao opčinjen medijskim cirkusom koji se odvijao tijekom suđenja Amy Fisher. Otkrivši strip čija je radnja bila skandal oko kojeg se vodio sudski proces, Balla je iznenadila činjenica kako je cijeli događaj postao komercijaliziran. Rekao je da je "osjećao pravu priču ispod prvog sloja koja je puno fascinantnija i puno tragičnija" od priče predstavljene u javnosti te pokušao tu ideju sažeti u scenarij za kazališnu predstavu. Nakon napisanih 40 stranica odustao je, jer je shvatio da bi priča mogla bolje funkcionirati kao film. Osjećao je da zbog vizualnih tema, te zbog činjenice da je priča svakog lika "izuzetno osobna" scenarij ne bi mogao funkcionirati u kazalištu. Svi glavni likovi filma pojavili su se u toj prvoj verziji scenarija osim Carolyn čiji lik nije bio toliko izražen; umjeto nje, Jim i Jim su imali puno veću ulogu.Ball je Lesterovu priču temeljio na aspektima vlastitog života. Lesterovo preispitivanje svog života paralelno je s osjećajima koje je Ball imao sredinom svojih 30-ih; poput Lestera, Ball je stavio sa strane svoju strast rada na poslovima koje nije volio i rada za ljude prema kojima nije imao respekta. Scene u Rickyjevom domu reflektiraju Ballova iskustva iz djetinjstva. Ball je sumnjao da je njegov otac homoseksualac te je iskoristio tu ideju za stvaranje lika pukovnika Fittsa, čovjeka koji se "odrekao prilike da bude svoj". Ball je također izjavio da mješavina komedije i drame u scenariju nije bila namjerna, već da je dolazila nesvjesno iz njegovih vlastitih pogleda na život. Rekao je da je postavljanje jedne stvari pored druge stvorilo pravi kontrast te svakoj crti dalo još veći naglasak nego da su bile napisane zasebno.U verziji scenarija koja je poslana glumcima i redateljima, Lester i Angela su se seksali; međutim, do trenutka kada se film počeo snimati, Ball je prepravio tu scenu u ono što danas vidimo na filmu. Ball je u početku odbijao konzultirati se s drugima u vezi promjene scenarija, budući je smatrao da su svi puritanski nastrojeni; međutim, konačan poticaj za promjenom te scene došao je od tadašnjeg predsjednika DreamWorksa, Waltera Parkesa. On je uvjerio Balla za promjenu koristeći argument iz grčke mitologije u kojoj junak "ima trenutak bogojavljanja prije... nego što se tragedija dogodi". Ball je kasnije priznao da ga je njegov bijes tijekom pisanja prve verzije scenarija spriječio u ideji da je lik Lestera trebao odbiti seks s Angelom kako bi završio svoje emotivno putovanje i postignuo iskupljenje. Producenti Jinks i Cohen zamolili su Balla da ne izmjeni odmah tu scenu, budući su smatrali da ne bi bilo prikladno da mijenjaju scenarij prije nego je izabran redatelj filma. Prve verzije scenarija također uključuju i flashback scenu s pukovnikom Fittsom dok se on nalazi u Marincima, točnije sekvencu tijekom koje je nedvosmisleno etablirano da je njegov lik homoseksualac. Zaljubljen u drugog Marinca, pukovnik Fitts ugleda čovjeka koji umire i postane uvjeren da ga Bog kažnjava zbog njegovog "grijeha" što je homoseksualac. Ball je izbacio tu sekvencu zbog toga što se ista nije uklapala sa strukturom ostatka filma - pukovnik Fitts jedini je lik od svih koji je imao flashback scenu - te zbog toga što je postojanje te scene uklonilo element iznenađenja pred kraj filma kada pukovnik Fitts pokuša zavesti Lestera.Ball je ostao involviran u kompletnoj produkciji filma; morao je potpisati ugovor s televizijskom kućom kako bi dobio odobrenje od producenata da uzme godinu dana pauze kako bi radio na Vrtlogu života. Ball se nalazio na setu filma zbog prepravljanja scenarija te kako bi pomogao interpretirati svoje djelo. Kraj njegovog scenarija - u kojem se Ricky i Jane nalaze na sudu optuženi za Lesterovo ubojstvo nakon što im je pukovnik Fitts napravio namještaljku - izbačen je tijekom postprodukcije; scenarist je smatrao kako su te scene nepotrebne, uz izjave da su one bile odraz njegovog "bijesa i cinizma" u vrijeme pisanja priče. Ball i Mendes prepravili su scenarij dva puta prije nego su ga slali glumcima, te još dva puta prije prvog čitanja.Scenarij također sadržava scenu u kojem Ricky i Jane u Angelinom automobilu razgovaraju o smrti i ljepoti; scena je drugačija u ranijim verzijama scenarija u kojima je napisana kao "velika scena na autocesti" tijekom koje njih troje svjedoče automobilskoj nesreći i vide mrtvo tijelo. Razlog zbog čega je ta scena promijenjena u finalnoj verziji scenarija bila je čisto praktične prirode, budući je do tog trenutka produkcija filma kasnila i trebalo je smanjiti troškove. Prema rasporedu snimanje scene s nesrećom trajalo bi dva puna dana, ali samo je pola dana bilo odobreno. Ball se složio za promjenom, ali samo u slučaju da se u sceni koja će umjesto ove na autocesti biti snimljena zadrži Rickyjev citat u kojem se on prisjeća da je vidio mrtvo tijelo beskućnice: "Kada vidiš takvo nešto to je kao da te Bog direktno gleda, samo na sekundu. I ako si oprezan, i ti Mu možeš uzvratiti pogled". Jane upita: "I što si vidio?" Ricky odgovara: "Ljepotu". Ball je izjavio: "Željeli su izbaciti tu scenu. Rekli su da nije bitna. Ja sam im na to uzvratio: 'Vi ste jebeno ludi. To je jedna od najbitnijih scena cijelog filma!' ... Ako je ijedna rečenica srce i duša ovoga filma, onda je to ta rečenica." Još jedna scena koja je bila prepravljena kako bi se nadoknadio gubitak scene na autocesti je i ona čija se radnja odvija u školskom dvorištu, a koja predstavlja "prekretnicu" za Jane kada ona odluči otići kući s Rickyjem umjesto s Angelom. Do kraja snimanja, scenarij filma Vrtlog života imao je deset verzija.
Redatelj Sam Mendes je glumce Kevina Spaceyja i Annette Bening imao na umu od samog početka produkcije filma za uloge Lestera i Carolyn, ali su direktori iz DreamWorksa imali svojih rezervi. Studio je predložio nekoliko alternativa koje su uključivale glumce Brucea Willisa, Kevina Costnera i Johna Travoltu (za ulogu Lestera) te Helen Hunt ili Holly Hunter (za ulogu Carolyn). Mendes nije želio nekog slavnog glumca koji će "zasjeniti radnju filma"; osjećao je da je Spacey pravi izbor zbog njegovih uloga u filmovima Privedite osumnjičene i Sedam (iz 1995. godine) te Glengarry Glen Ross (iz 1992. godine). Spacey je bio iznenađen: "Obično igram likove koji su brzi, iznimno manipulativni i inteligentni... Obično se moj lik nalazi u mračnim, izdajničkim vodama. Ovo je čovjek koji živi dan za danom, koji se oslanja na vlastite instinkte. Zapravo, ovo je lik koji je meni puno sličniji nego bilo koja od prethodnih uloga koje sam igrao." Mendes je ponudio glumici Bening ulogu Carolyn bez znanja studija; premda su direktori studija bili ljuti na Mendesa zbog toga, do rujna 1998. godine DreamWorks se nalazio u pregovorima i sa Spaceyjem i sa Bening.Spacey je djelomično svoj lik temeljio na ponašanju glumca Waltera Matthaua. Tijekom filma, Lesterova fizionomija se poboljšava - od mlitave do nabildane; Spacey je vježbao tijekom snimanja kako bi poboljšao svoj fizički izgled, ali zbog toga što Mendes nije snimao scene kronološkim redoslijedom, njegova pojava varira u raznim scenama tijekom filma. Prije početka snimanja, Mendes i Spacey analizirali su ulogu Jacka Lemmona u filmu Apartman (iz 1960. godine) zbog toga što je Mendes želio da Spacey imitira "način na koji se Lemmon kretao, način na koji je izgledao, kako se kretao u uredu te način na koji je bio običan čovjek, a opet poseban". Spaceyjeva naracija je direktna aluzija na film Bulevar sumraka (iz 1950. godine) u kojem je naracija također upotrijebljena retrospektivno zbog toga što ju izgovara mrtav lik. Mendes je smatrao da je naracija evocirala Lesterovu usamljenost, ali istovremeno i usamljenost samog filma. Bening se za pripremu svoje uloge prisjećala žena iz vlastite mladosti: "Često sam čuvala djecu starijim ženama od sebe. Otišla bih u ckrvu i vidjela te iste ljude kako se predstavljaju tamo, a onda bih ih posjetila u kući i vidjela jednu sasvim drugu sliku." Bening i osoba zadužena za frizuru skupa su radile na izgledu Carolyn, a Mendes i scenografkinja Naomi Shohan istraživali su kataloge za naručivanje kako bi što bolje etablirali Carolynino okruženje koje održava "besprijekornu plemićku kuću u predgrađu". Kako bi se što bolje uživjela u ulogu Carolyn, Mendes je Beningici dao glazbu za koju je smatrao da bi Carolyn slušala. Posudio joj je verziju pjesme "Don't Rain on My Parade" u izvedbi Bobbyja Darina koja joj se toliko svidjela da je nagovorila redatelja da ju uključi u sceni u kojoj Carolyn pjeva vozeći se u automobilu.Za uloge Jane, Rickyja i Angele, kompanija DreamWorks dala je otvorene ruke Mendesu. Do studenog 1998. godine, Thora Birch, Wes Bentley i Mena Suvari dobili su svoje uloge - Birch je dobila ulogu unatoč činjenici što je u vrijeme snimanja scene u kojoj je obnažena bila maloljetna. Bentley je uspio nadjačati kompeticiju glumaca ispod 25 godina života i dobio ulogu. Dokumentarni film iz 2009. godine My Big Break prati Bentleyja i nekoliko drugih mladih glumaca prije i nakon dobivanja velikih uloga. Kako bi se što bolje pripremio za lik, Mendes je Bentleyju dao video kameru i rekao mu da snima sve ono što bi Ricky snimao. Peter Gallagher i Allison Janney dobili su uloge kao Buddy Kane i Barbara Fitts nakon što je snimanje filma već započelo, u prosincu 1998. godine. Mendes je dao glumici Janney knjigu sa slikama autora Edvarda Muncha i rekao joj: "Tvoj lik je negdje unutra". Mendes je također izbacio iz filma većinu njezinih dijaloga, uključujući i razgovore između nje i pukovnika Fittsa budući je osjećao da je sve ono što je bilo potrebno da se kaže u vezi tog para - u vezi njihove ljudskosti i ranjivosti - rečeno u njihovim zajedničkim scenama tijekom kojih uopće ne razgovaraju. Chris Cooper tumači ulogu pukovnika Fittsa, Scott Bakula nastupa u ulozi Jima Olmeyera, a Sam Robards je Jim Berkley. Jim i Jim namjerno su predstavljeni kao najnormalniji, sretan, ali dosadan par u filmu. Ballova inspiracija za ta dva lika došla je iz trenutka u kojem je vidio "blag, dosadan, heteroseksualni par" koji je nosio identičnu odjeću: "Ne mogu dočekati vrijeme kada će i homoseksualni par biti jednako tako dosadan".Mendes je inzistirao na dva tjedna glumačkih proba, premda te seanse nisu bile formalne kao što je navikao da jesu u kazalištu i premda glumci nisu mogli doći na sve probe. Nekoliko improvizacija i prijedloga od strane glumaca na kraju je završilo u finalnoj verziji scenarija. Scena u ranom dijelu filma u kojoj obitelj Burnham napušta svoj dom kako bi otišla na posao ubačena je kako bi se već u startu pokazalo da veza između Carolyn i Lester nije više onakvom kakva bi trebala biti. Spacey i Bening radili su zajedno kako bi stvorili osjećaj ljubavi koje su Lester i Carolyn nekada dijelili; to je prvenstveno vidljivo u sceni u kojoj Lester skoro uspije zavesti Carolyn nakon što se njih dvoje posvađaju oko činjenice da je Lester kupio novi automobil, a koja je u prvotnoj verziji scenarija sadržavala "samo svađu".
Kompanija DreamWorks sklopila je ugovor s kompanijom Amazon.com koja je kreirala službenu internetsku stranicu filma što je označilo prvi put u povijesti Amazona da je ta tvrtka kreirala posebnu stranicu posvećenu igranom filmu. Na službenoj stranici nalazili su se opis filma, foto galerija, filmografije filmske i glumačke ekipe te ekskluzivni intervjui sa Spaceyjem i Bening. Tagline filma "pogledajte bliže" (eng. look closer) originalno je osmišljen iz izreza kojeg je jedan od scenografa postavio na Lesterovo radno mjesto. Kompanija DreamWorks vodila je paralelne marketinške kampanje i trailere - jedne usmjerene prema starijoj publici, a druge prema tinejdžerima. Obje kino najave završavale su s posterom na kojem djevojka drži ružu. U osvrtu na nekoliko različitih postera filmova iz 1999. godine, David Hochman iz Entertainment Weeklyja je izrazito pozitivnim ocijenio poster Vrtloga života uz opasku da produbljuje njegov tagline; napisao je: "Vraćate se posteru stalno iznova razmišljajući da ćete ovoga puta nešto pronaći". Kompanija DreamWorks nije željela raditi testne projekcije filma; prema izjavama Mendesa, studio je bio zadovoljan filmom, ali je on tražio jednu testnu projekciju nakon koje će moći publici postavljati pitanja. Studio je nevoljko pristao i prikazao film mlađoj publici u San Joseu (Kalifornija). Mendes je kasnije izjavio da je projekcija prošla jako dobro.
Film je svoju svjetsku premijeru imao 8. rujna 1999. godine u kinu Grauman's Egyptian u Los Angelesu. Tri dana kasnije film je prikazan na međunarodnom filmskom festivalu u Torontu. Uz prisustvo glavnih članova filmske i glumačke postave, Vrtlog života prikazan je u nekoliko američkih sveučilišta uključujući i sveučilište u Kaliforniji na Berkeleyju, sveučilište u New Yorku, sveučilište u Los Angelesu, sveučilište u Teksasu u Austinu te na sveučilištu Northwestern.Dana 15. rujna 1999. godine film Vrtlog života započeo je sa svojom ograničenom kino distribucijom u tri kino dvorane u Los Angelesu i tri kino dvorane u New Yorku. Tijekom ograničene kino distribucije film je prikazan u još nekoliko dodatnih kina, a od 1. listopada film je krenuo sa širokom kino distribucijom kada se počeo prikazivati u 706 kino dvorana diljem Sjeverne Amerike. U prvom vikendu prikazivanja film je utržio 8 188 587 dolara i zasjeo na treće mjesto box-office liste gledanosti. Prema istraživanju tvrtke CinemaScore ispitana publika dala je filmu prosječnu ocjenu +4. Pred kraj listopada film se prikazivao u 1528 kino dvorana prije nego je nastupio pad. Ipak, nakon što je film osvojio nagradu Zlatni globus za najbolji film godine, kompanija DreamWorks ponovno je proširila kino distribuciju filma sredinom mjeseca veljače iz 7 kino dvorana u kojima je film u tom trenutku igrao na rekordnih 1990 tijekom mjeseca ožujka. Službena kino distribucija filma u Sjevernoj Americi završila je 4. lipnja 2000. godine, a film je do tada sveukupno utržio 130,1 milijun dolara.Svoju europsku premijeru film Vrtlog života imao je na filmskom festivalu u Londonu dana 18. studenog 1999. godine; u siječnju 2000. godine započeo se prikazivati na raznim teritorijima izvan Sjeverne Amerike. U Izraelu je film bio poprilično gledan, a ograničena kino distribucija od 21. siječnja krenula je u Njemačkoj, Italiji, Austriji, Švicarskoj, Nizozemskoj i Finskoj. Nakon 28. siječnja kada su s prvim vikendom prikazivanja završile Australija, Ujedinjeno Kraljevstvo, Španjolska i Norveška, film Vrtlog života utržio je 7 milijuna dolara u 12 zemalja te sveukupno zaradio 12,1 milijun dolara izvan Sjeverne Amerike. Dana 4. veljače film je s kino distribucijom krenuo u Francuskoj i Belgiji. Proširivši svoju distribuciju na 303 kino dvorane u Ujedinjenom Kraljevstvu, film je zasjeo na prvo mjesto box-office gledanosti sa zaradom od 1,7 milijun dolara. U vikendu 18. veljače - nakon što je film zaradio 8 nominacija za prestižnu filmsku nagradu Oscar - Vrtlog života zaradio je 11,7 milijuna dolara na 21 teritoriju i sveukupno utržio 65,4 milijuna dolara izvan Sjeverne Amerike. Film je imao odlično kino otvaranje u Mađarskoj, Danskoj, Republici Češkoj, Slovačkoj i Novom Zelandu.Do 18. veljače najuspješniji teritoriji bili su Ujedinjeno Kraljevstvo (15,2 milijun dolara), Italija (10,8 milijuna dolara), Njemačka (10,5 milijuna dolara), Australija (6 milijuna dolara) i Francuska (5,3 milijuna dolara). Nominacije za nagradu Oscar označile su nastavak kino distribucije širom svijeta; sljedećeg vikenda film je utržio 10,9 milijuna dolara u 27 zemalja, a dobro kino otvaranje zabilježio je u Brazilu, Meksiku i Južnoj Koreji dok je u Argentini, Grčkoj i Turskoj krenuo u re-distribuciju. U vikendu 3. ožujka 2000. film Vrtlog života započeo se prikazivati u Hong Kongu, Tajvanu i Singapuru, tržišta koja tradicionalno "nisu otvorena prema ovakvom tipu filmova". Impresivna zarada u Južnoj Koreji nastavljena je i u narednim tjednima gdje je film u samo devet dana utržio 1,2 milijuna dolara. Sveukupno, film Vrtlog života u Sjevernoj Americi zaradio je 130,1 milijun dolara, dok je u ostatku svijeta zaradio dodatnih 226,2 milijuna dolara čime njegova sveukupna zarada u kino distribuciji do danas iznosi 356,3 milijuna dolara.
Film Vrtlog života na VHS-u je izdan 9. svibnja 2000. godine, a na DVD-u 24. listopada iste godine. Prije nego je film krenuo u video distribuciju 9. svibnja, tvrtka Blockbuster Video željela je otkupiti stotine tisuća dodatnih kopija filma kako bi svakome onome tko želi posuditi film to bilo i omogućeno. Ipak, tvrtke Blockbuster i DreamWorks nisu se mogle dogovoriti oko profita pa je Blockbuster naručio dvije trećine od ukupnog broja kopija koje je želio. Kompanija DreamWorks napravila je oko milijun kopija filma namijenjenih za video distribuciju; Blockbusterov udio bi otprilike iznosio oko 400 tisuća kopija. Međutim, neke videoteke imale su samo 60 kopija filma, a neke niti jednu zbog čega su ih članovi pojedinačnih videoteka morali usmeno tražiti. Strategija se sastojala u tome da bi zaposlenici u videotekama morali članovima pročitati pismenu izjavu u kojima im objašnjavaju situaciju; tvrtka Blockbuster izjavila je da je samo "nadzirala potražnju" zbog smanjene dostupnosti kopija filma. Njezina strategija izjalovila se prije 9. svibnja što je rezultiralo s 30% povećanom potražnjom VHS-a filma od ostalih video distributera. U svom prvom tjednu nakon izdavanja, film Vrtlog života utržio je 6,8 milijuna dolara od posudbe iz videoteka. Ovaj rezultat bio je manji od onoga koji se očekivao da su se kompanije DreamWorks i Blockbuster uspjele dogovoriti oko video distribucije. Te iste godine film Šesto čulo zaradio je 22 milijuna dolara, dok je Klub boraca zaradio 8,1 milijun dolara premda je potonji u kino zaradi u Sjevernoj Americi bio tek na 29% ukupne zarade Vrtloga života.DVD izdanje filma uključivalo je prilog o snimanju filma, audio komentare redatelja Mendesa i scenarista Balla te storyboard prezentaciju uz razgovor Mendesa i fotografa Halla. U audio komentarima, Mendes se osvrće na izbačene scene koje je namjeravao uključiti u to DVD izdanje. Međutim, te scene na kraju nisu ubačene na DVD izdanje budući se predomislio nakon što je snimio audio komentar; Mendes je osjećao da bi prikazivanje tih scena umanjilo integritet filma.Dana 21. rujna 2010. godine kompanija Paramount Home Entertainment objavila je film Vrtlog života na Blu-rayu. Svi posebni dodaci koje je sadržavalo prethodno DVD izdanje nalaze se i na Blu-ray izdanju uz činjenicu što su kino najave filma nadograđene za prikazivanje u visokoj razlučivosti.
Film Vrtlog života američki kritičari su ocijenili najboljim filmom 1999. godine. Sam film dobio je velike pohvale kritike, pogotovo Spacey, Mendes i Ball. Časopis Variety napisao je da "niti jedan film iz 1999. godine nije toliko benificirao samo na temelju kritika". To je bio najhvaljeniji film na međunarodnom filmskom festivalu u Torontu gdje je osvojio nagradu publike. Voditelj festivala Piers Handling je izjavio: "Vrtlog života je bio glavni film festivala, film o kojem se najviše pričalo."Todd McCarthy je u časopisu Variety napisao da glumačka postava "nije mogla biti bolja"; hvalio je Spaceyjevo "održavanje aluzije, suptilni sarkazam i iskren govor" te način na koji je prožeo Lestera sa "stvarnim osjećajima". Janet Maslin iz The New York Timesa napisala je da je Spacey odradio "najluckaviju i najagilniju" ulogu do sada u karijeri, a Roger Ebert iz Chicago Sun-Timesa izdvojio je Spaceyja zbog njegovog uspješnog portreta čovjeka koji "radi nemarne i glupave stvari, ali koji ne zavarava samoga sebe". Kevin Jackson iz Sight & Sound napisao je da je Spacey impresionirao na način kako to do sada nije napravio, a da je najbolji aspekt cijele performanse njegov istovremeni portret "budale i heroja". Pišući za Film Quarterly, Gary Hentzi je hvalio glumce, ali također napisao da su likovi Carolyn i pukovnika Fittsa stereotipi. Hentzi je optužio Mendesa i Balla da se prespremno identificiraju s likovima Jane i Rickyja te naglasio da je potonji njihova "fantastična figura" - tinejdžer koji je apsurdno bogati umjetnik sposoban "financirati vlastite projekte". Hentzi je također proglasio lik Angele najuvjerljivijim tinejdžerom pogotovo zbog njezinih "bolno poznatih" pokušaja da "se udalji od nedostojne slike same sebe". Maslin se složila da neki likovi nisu originalni, ali je naglasila da su pamtljivi zbog njihove detaljne karakterizacije. Kenneth Turan iz Los Angeles Timesa napisao je da su se glumci "bez greške" nosili s vrlo teškim ulogama; Spaceyjevu performansu prozvao je "energijom koja nosi film" i istaknuo da je glumac doveo publiku na svoju stranu bez obzira što u nekim trenucima Lester uopće nije simpatičan. "Unatoč tome što bi se moglo očekivati, mi volimo ove likove", zaključio je Turan u svojoj kritici.Kritičarka Maslin je smatrala da Mendes posjeduje "fantastičan vizualni talent" uz dodatak da je njegov minimalistički stil balansiran sa "zajedljivim i bistrim" te da je evocirao "delikatne, moćne erotske vinjete" iz svog kazališnog rada. Jackson je napisao da su Mendesovi kazališni korijeni bili rijetko vidljivi u filmu te da je "najveći" aspekt filma bio taj što Spacey svojom odličnom glumom nije zasjenio cijeli uradak. Napisao je da je Mendes glatko odradio zamršenost koja je proizlazila iz scenarija te da je cijeli tonalitet postavio vrlo vješto. McCarthy je vjerovao da Vrtlog života predstavlja "fantastičan uvod" za filmske karijere debitanata Mendesa i Balla. Napisao je da je Mendesova "sigurna ruka" bila "precizna i kontrolirana" baš kao kada radi u kazalištu. McCarty je također istaknuo da je Mendes imao sreću što je na filmu radio Hall, "nenadmašan" fotograf koji je uspješno transportirao teme filma na ekran. Turan je istaknuo da je Mendesov izbor suradnika na filmu bio "lukav", a pogotovo je mislio na Halla i Newmana. Također je napisao da je Vrtlog života profitirao iz Mendesovog nedostatka iskustva zbog njegove "redateljske odriješitosti" zbog čega je isprobavao stvari koje se drugi, mnogo iskusniji, redatelji možda ne bi usudili. Turan je osjećao da je Mendesov podvig bio "prikazati i pojačati dvoličnost" iz Ballovog scenarija - simultano "karikaturnih... i bolno realnih" likova. Iako je kritizirao mnoge Mendesove i Ballove izbore, Hentzi je priznao da se u filmu vide njihovi "poprilično veliki talenti".Turan je istaknuo da je Ballov nedostatak ograničavanja tijekom pisanja scenarija bio razlog njegove jedinstvenosti, pogotovo u suptilnim promjenama tonaliteta. McCarthy je napisao da je scenarij "svjež i osebujan" kao suvremeni američki film te je hvalio način na koji je analizirao likove bez kompromitiranja narativnog tempa. Ballove dijaloge nazvao je "zajedljivim" i istaknuo da su svi likovi - izuzev Carolyn - "duboki". Kao još jednu manu McCarthy je istaknuo otkrivanje homoseksualnosti pukovnika Fittsa za koju je napisao da budi "prastari Freudijanizam". Jackson je napisao da film nadilazi svoju klišeiziranu postavku i postaje "predivno obilata i tmurna komedija". Istaknuo je da čak i u trenucima kada funkcionira kao sitcom film je svejedno "neočekivano iznijansiran". Hentzi je kritizirao način na koji je film Lesterovo ubojstvo napravio misterioznim, vjerujući da se radi o čistoj manipulaciji i jednostavnom načinu postizanja napetosti. McCarthy je hvalio scenografiju i kostimografiju te napomenuo da je glazba iz filma dobra zbog toga što stvara "ironični kontraefekt" samoj priči. Hentzi je zaključio da je Vrtlog života "važan, ali neuravnotežen" film; osjećao je da je filmski prikaz "načina na koji tinejdžeri i stariji ljudi zamišljaju živote jedni drugih" najbolji dio filma, a da - premda je dinamika između Lestera i Angele poznata - njihova romantična ironija ipak stoji po strani "najtrajnijih djela" koje se bave tom temom, poput Lolite. Hentzi je vjerovao da su filmske teme materijalizma i konformizma američkog predgrađa "ofucane". McCarthy je zaključio da je postavka bila poznata, ali da je samo poslužila filmu kao "početna točka" odakle je on ispričao "suptilnu i akutno procijenjenu priču". Maslin se složila; napisala je da "premda ciljevi filma nisu osjvežavajući" i da teme nedostatka komformnosti nisu neko veliko iznenađenje, sam film svejedno je "korozivni novitet". Ebert je filmu dao četiri zvjezdice (od četiri), a Turan je istaknuo da se radi o subverzivnom, kompleksnom i iznenađujućem uratku uz zaključak da je "film vraški dobar".Nekoliko mjeseci nakon što je film krenuo u kino distribuciju pojavili su se napisi o zazoru kritičara prema filmu, a u godinama koje su uslijedile kritičarske ocjene filma su počele padati. Godine 2005. časopis Premiere proglasio je Vrtlog života jednim od dvadeset "najprecjenjenijih filmova svih vremena"; redatelj Mendes je prihvatio neizbježnost kritičarske ponovne procjene uz izjavu: "Smatram da su neki od tih napisa potpuno opravdani - čak sam i ja mislio da je u vrijeme svog originalnog prikazivanja film previše nahvaljen."
Film Vrtlog života nije se odmah nalazio u uskom krugu najozbiljnijih kandidata za glavne filmske nagrade. Nekoliko drugih filmova početak svoje kino distribucije imali su krajem 1999. godine pa su američki kritičari na svojim listama najboljih filmova godine uglavnom njih uzimali u obzir. Udruženja kritičara Chicaga i Udruženje televizijskih, radio i online kritičara proglasili su Vrtlog života najboljim filmom 1999. godine, ali - iako su Udruženja kritičara New Yorka i Los Angelesa te Nacionalno udruženje filmskih kritičara odali počast filmu - nitko od njih ga nije stavio na vrh svojih listi. Do kraja godine počele su kružiti glasine o kritičarskom praznom hodu pa je Vrtlog života proglašen kandidatom iz sjene u utrci za najbolji film; međutim, na dodjeli nagrada Zlatni globus u siječnju 2000. godine, film je pobijedio u kategorijama najboljeg filma, najboljeg redatelja i najboljeg scenarija.Kako se približavao datum nominacija za 72. dodjelu prestižnih filmskih nagrada Oscar, glavni kandidat još uvijek nije bio izvjestan. Kompanija DreamWorks je krenula u veliku marketinšku kampanju za film Vrtlog života pet tjedana prije nego su listići s nominacijama trebali biti poslani akademijinim glasačima kojih je u to vrijeme bilo 5600. Ta kampanja kombinirala je tradicionalno oglašavanje i PR s pozorno fokusiranim strategijama. Premda je direktno slanje e-mailova bilo zabranjeno, kompanija DreamWorks je do glasača došla promovirajući film u "neformalnim, ugodnim okruženjima" u glasačkim zajednicama. Njihov kandidat za najbolji film iz prethodne godine - Spašavanje vojnika Ryana - izgubio je od filma Zaljubljeni Shakespeare pa je studio ovaj put odlučio koristiti novi pristup i zaposlio autsajdere koji će im predložiti kampanju. Zaposlena su tri veteranska savjetnika koji su predložili studiju da "razmišlja na malo". Nancy Willen ohrabrila je DreamWorks za produciranje priloga o snimanju filma koji se vrtio na ekranima u knjižarama te da organizira intervjue sa Mendesom za BAFTA-u. Dale Olson je predložio studiju da film oglašava u besplatnim publikacijama koje su izdavane u Beverly Hillsu - dom velikog broja glasača - uz oglašavanje u poznatim novinama. Olson je također organizirao projekciju filma za oko tisuću članova glumačkog fonda Amerike budući su mnogi od njih bili ujedno i glasači Akademije. Bruce Feldman je odveo Balla na međunarodni filmski festival u Santa Barbari gdje se Ball pojavio na privatnoj večeri u čast Anthonyju Hopkinsu te tamo upoznao nekoliko glasača.U veljači 2000. godine, film Vrtlog života dobio je osam nominacija za prestižnu nagradu Oscar; njegovi najbliži rivali - Kućna pravila i Probuđena savjest - dobili su sedam nominacija svaki. U ožujku 2000. godine velike filmske organizacije su dodjelile svoje nagrade filmu; to je također označilo i promjenu dotadašnje percepcije, jer je film sada bio najozbiljniji kandidat za Oscara. Njegov najveći rival i dalje je bio film Kućna pravila kompanije Miramax. Oba studija krenula su u agresivnu kampanju; DreamWorks je zakupio 38% više oglasnog prostora u časopisu Variety nego Miramax. Dana 26. ožujka 2000. godine film Vrtlog života osvojio je pet nagrada Oscar: za najbolji film, najboljeg redatelja, najboljeg glumca (Spacey), najbolji originalni scenarij i najbolju fotografiju. Na 53. dodjeli BAFTA-e, film Vrtlog života osvojio je šest  nagrada od četrnaest nominacija: najbolji film, glavni glumac, glavna glumica, fotografija, glazba i montaža. Godine 2000. Udruženje publicista Amerike nagradilo je kompaniju DreamWorks za najbolju PR kampanju. U rujnu 2008. godine časopis Empire postavio je Vrtlog života na 96. mjesto "najvećih filmova svih vremena" nakon što je proveo anketu među deset tisuća čitatelja, 150 filmaša i 50 filmskih kritičara; to je bio 4. najbolje rangirani film iz 1999. godine nakon Kluba boraca, Matrixa i Magnolije. Godine 2013. Ceh scenarista Amerike postavio je scenarij filma na 38. mjesto na svojoj listi od stotinu i jednog najboljeg scenarija ikada.

West Bromwich Albion Football Club (još poznat pod imenima WBA, West Brom i Albion) engleski je nogometni klub. Osnovali su ga radnici Salter's Spring Works 1878. godine u West Bromwichu, regiji West Midlands. Trenutačno igra u EFL Championship.
Ovaj slavni klub je bio jedan od osnivača prve profesionalne nogometne lige na svijetu, one engleske. Iako The Albion nije toliko glamurozan poput nekih drugih engleskih klubova, imao je značajnu ulogu u stvaranju nogometne igre uopće.
Njihov originalni nadimak, The Throstles, nastao je jer je na grbu kluba u prvom planu nacrtana ptica drozd (throstle = drozd). No, WBA ima još jedan nadimak, The Baggies. Postoji više teorija o nastanku ovog nadimka, a najuvjerljivija je ona da su je izmislili ljuti rivali Albiona, Aston Villa, zbog vrećastih (bag = vreća), čvrstih hlača koje su nosili brojni navijači radnici, kako bi se zaštitili od rastaljenog željeza. Tadašnji navijači Albiona su, naime, bili glavni radnici teške industrije.
West Bromwich Albion je nastao raspadom West Bromwich Strollersa. West Bromwich Strollers su pokrenuli 1878. rođaci Bell i Bob Roberts. Oni su htjeli nastaviti tradiciju kriket kluba koji su također oni osnovali. Strollers je dobivao pomoć regije Old Etonian i Williama Cartera, kasnije Nadbiskupa Capetowna, koji je tada bio u misiji po Engleskoj. On je forsirao mladiće da se dokažu na igralištu koje je bilo u sklopu crkve. I doista, gotovo nitko nije bio mlađi od 14 ili 15 godina. Kada je Carter napustio klub 1879., Strollers se raspao, a igrači su pokupili novac za novu nogometnu loptu i pomične golove. Osnovan je West Bromwich Albion, koji je za sjedište kluba imao lokalni pub.
Tijekom prve dvije godine svoga postojanja, Albionu su kao igrališta poslužili parkovi West Bromwicha. Ponekad se putovalo i do Stourbridgea. I onda, sezone 1881./82., dogodio se proboj prema eliti. Za početak su se pretplatili na stadion u Birminghamu. To im je omogućilo igranje na Birmingham Senior Cupu. Tamo su lagano pobijedili brojne (tada) poznate klubove, kao Elwells i Calthorpe. Od tada se o West Bromwich Albionu počelo govoriti u javnosti.
1882. su se pridružili Nogometnom savezu Staffordshire. Potom su osvojili prvi trofej pobijedivši Stoke u gostima. To je bio temelj uspjeha u Engleskoj. Tada je bio običaj da svaki okrug ima svoje kup natjecanje, pa je tako i WBA počeo organizirati utakmice s Blackburnom, Boltonom i Wrexhamom.
Također su promijenili stadion zbog lošeg odvođenja vode. Unajmili su stadion tadašnjeg ljutog protivnika, West Bromwicha, na tri godine. Stadion se zvao Four Acres (Četiri oranice). WBA je tu mogao igrati samo subotama i nedjeljama, ali ne tijekom kriket sezone, jer je korisnik istog stadiona bio i Dartmouth Cricket Club!
Prvi i Drugi svjetski rat nije zaustavio razvoj pojedinaca u obećavajuće nogometaše. Tijekom samog rata, WBA se natjecao u dobrotvornim utakmicama, te amaterskim i regionalnim ligama. Kada je natjecanje ponovno normalno nastavljeno 1919., klub se pripremao za novi početak. I doista, iste sezone, godine 1920., osvojili su jedini prvoligaški naslov u povijesti. No, ostale sezone su bile lošije zbog odlaska najboljeg igrača, Penningtona u mirovinu. Jedini svijetli trenutak je bilo osvajanje drugoga mjesta u sezoni 1924./25., kada ih je tijesno pobijedio Huddersfield Town.
1926. su ispali u drugu ligu. Začudo, to im je omogućilo, i do danas neponovljeno ostvarenje, osvajanje FA Cupa i dolazak u prvu ligu ponovno. Te sezone drugu ligu nisu osvojili, jer ih je onemogućio napadač Dixie Dean iz Evertona.
Iako su igrači koji su izborili povratak u elitni razred engleskog nogometa u 30-im godinama 20. stoljeća igrali sasvim dobro i u prvoj ligi, smrt Billyja Bassetta je označila kraj dobrog perioda za WBA. Ponovno su ispali 1938., a sezona 1939./40. je prekinuta nakon samo nekoliko odigranih kola zbog Drugog svjetskog rata.
Kada su 1946. ponovno uspostavljene sve profesionalne engleske nogometne lige, WBA je zapeo u drugoj ligi. Tako je bilo sve do 1948., kada je  Everiss, tadašnji trener i tajnik, dao ostavku. Kao i svi tadašnji engleski klubovi, Albion se morao okrenuti modernom nogometu i treneru koji bi to omogućio. Našli su ga u Jacku Smithu, koji je vratio momčad u prvu ligu 1949. Nakon završetka rata, nova talentirana generacija je došla, a predvodnik je bio Ronnie Allen. Allenova prva utakmica 1950. je okupila najveći broj gledatelja u povijesti Albiona na Hawthornsu, 60.000, i to protiv velikih rivala, Wolverhamptona. Završilo je 1-0 za WBA pogotkom Allena.
No, uprava Albiona je bila frustrirana činjenicom da trofeja nema, pa je Jack Smith otpušten 1952. Zamijenio ga je Jesse Carver, koji je prvi uveo vježbanje s loptom na treninzima (do tada se samo vježbala izdržljivost, brzina...). Jesse Carver nije ništa napravio, pa se vratio u S.S. Lazio. A onda je došao Vic Buckingham, do tada trener amaterskih momčadi. Uveo je inteligentan nogomet u Albion, koji se bazirao na čvrstoj obrani i maštovitom veznom redu. Donio je prvi trofej nakon mnogo godina, FA Cup, u sezoni 1953./54. U istoj sezoni Wolverhampton je osvojio prvu ligu, a WBA je tijesno izgubio naslov. Tako je propala šansa za prvi Double u Engleskoj (kup i prvenstvo u istoj sezoni) u 20. stoljeću.
Iduće sezone nisu donijele nijedan trofej, iako su Don Howe, Derek Kevan i Bobby Robson igrali izuzetno atraktivan nogomet s naglaskom na napad. U sezoni 1957./58., već spomenuta tri igrača su zabili 78 golova. Kada je trener Buckingham otišao u Ajax 1959. godine, Jimmy Hagan je izabran za nasljednika na klupi.
U rujnu 1964. u Albion je došao napadač Jeff Astle. On je tijekom idućih deset godina postao najutjecajnija ličnost svih vremena u Albionu. Zanimljivo, u 60-im godinama, gledatelji više nisu toliko posjećivali Hawthorns, a igračima su smanjivane plaće. Trener Hagan je bio, bez obzira na tadašnje liberalne nogometne prilike, konzervativan i strog trener. Iako mu je to uprava predbacivala, on ih je iznenadio osvajanjem Liga Kupa 1966. godine. Koncept igre je bio jednostavan; Astle i Tony Brown u napadu primaju upotrebljive lopte od Clivea Clarka u veznom redu.
Iduća sezona (1966./67.) bila je razočaranje. U finalu Liga Kupa su izgubili od trećeligaša QPR, izbačeni su iz europskih natjecanja u ranoj fazi, te skoro ispali u drugu ligu. Da je trener Hagan imao više prijatelja u Albionu, možda bi dobio više vremena da riješi probleme. No, pošto nije bilo tako, dobio je otkaz, a nasljednik je bio Alan Ashman. I doista, on je za kormilom Albiona donio još jedan FA Cup 1968. godine. Astle je postao prvi igrač koji je zabio barem jedan gol u svim kolima natjecanja. No, prvenstvo je ostalo nedosanjan san za WBA i njegovu upravu.
Don Howe se činio savršenom zamjenom za Ashmana 1971. godine. Bivši igrač West Bromwich Albiona je bio na glasu kao jedan od najcjenjenijih teoretičara u nogometu. S Arsenalom je osvojio sve engleske titule, no u Albionu se nije snašao. Ispali su u drugu ligu 1973.  Idućih sezona nisu se uspjeli vratiti u prvu ligu iako su imali vrsne igrače (tipa Johnny Giles), jer je uprava bila začuđujuće neambiciozna.
Kada je nepoznati mladi trener doveden 1978., svi su bili skeptični. Radilo se o Ronu Atkinsonu. Doveo je Bryana Robsona i dvoje mladih, tamnoputih napadača iz nižih liga, Laurieja Cunninghama i Cyrillea Regisa. Ponovno je uveo Albion u prvu ligu.
Najavivši stvaranje moćne momčadi, doveo je i Brendana Batsona, još jednog tamnoputog igrača. Tako se dogodilo da prvi put u povijesti engleskog nogometa igraju tri tamnoputa igrača u prvoj postavi nekog kluba. To je dovelo do pojave rasizma na nogometnim stadionima, što je aktualno i danas u svim ligama.
Vjerojatno najsvjetliji trenutak u Atkinsonovoj eri je bila pobjeda nad Man U-om na njihovom Old Traffordu u prosincu 1978. Završilo je 5-3 za WBA.
West Bromwich Albion je igrao najzanimljiviji nogomet na cijelom Otoku, no ponovno se uprava počela sramotiti dopuštajući odlazak najvećih talenata. Svejedno, Albion je završavao uredno pri vrhu prve lige, te dolazio do polufinala FA Cupa. No, trofeji su ih zaobilazili.
Poslije tragične smrti predsjednika kluba, Toma Silka, klub je ponovno došao pod konzervativno vodstvo Berta Millichipa, pa je Atkinson, vidjevši da predsjednik vodi politiku protiv njega, dao ostavku i otišao trenirati Manchester United u ljeto 1981. godine.
Ronnie Allen, bivši igrač Albiona, vratio se kao trener u ljeto 1981., kao iznenađenje na klupi sa svrhom zamjene Atkinsona. Odmah se prihvatio posla. Prodao je Bryana Robsona i Remija Mosesa Manchester Unitedu, za tada nevjerojatan iznos od 2.5 milijuna funti. U zamjenu je dobio Martina Jola i Andyja Kinga. Loša je to sezona bila za WBA. U posljednjem kolu su odlučivali oni i Leeds međusobno o ispadanju. Albion je ipak uspio pobijediti 2-0 i tako poslati Leeds u drugu ligu.
Na kraju sezone, Allen je svejedno dobio otkaz i bio je zamijenjen Ronom Wyliejem. Na dugo vremena je zaustavio pad na tablici, no sukob igrača i glavnog trenera je za posljedicu imao ostavku dobroga trenera. Kao da to nije bilo dosta, Albion su uhvatili i financijski problemi, te su igračima smanjivane plaće. Nezadovoljni igrači su odlazili iz kluba, što nije bio veliki problem. Problem su bile neadekvatne zamjene tih igrača. Na kraju sezone 1985./86., stvari su izgledale tmurno za Albion. Ispali su kao posljednji u prvoj ligi.
Novi trener Ron Saunders je imao povjerenje uprave čak i nakon ispadanja u drugu ligu. Pokušao je vratiti klub na staze slave stvaranjem potpuno nove momčadi. No to je bilo vrlo neuspješno. Na kraju druge lige u sezoni 1986./87., Albion je završio tako da je bio samo dva boda iznad zone ispadanja.
Atkinson se vratio kao trener u ljeto 1987. godine. Bili su vodeći na tablici druge lige i sve je izgledalo da će WBA natrag u prvu ligu. No, Atkinson je otišao u Atletico Madrid, pa je Brian Talbot, dotadašnji igrač, preuzeo momčad s neuspjehom. Prva liga je ostala nedostižna.
Talbot nije uspio održati izvrsnu formu Albiona tako da nisu uspjeli doći niti do doigravanja nakon prve pozicije nekoliko kola prije kraja. Sezona 1989./90. je bila frustrirajuća; 20. pozicija – najniži plasman u povijesti kluba, ali ostanak u ligi.
Nakon poraza u trećem kolu FA Cupa u siječnju 1991. od amatera Wokinga 4-2, Talbot je dobio otkaz. Zamijenjen je Bobbyjem Gouldom. No, Gould je bio najlošiji trener u povijesti Albiona, iako je s prijašnjim klubom Wimbledonom čak osvojio FA Cup. Naime, West Bromwich Albion je ispao u Treću ligu, po prvi put u povijesti!
Nakon što se nisu kvalificirali za doigravanje za drugu ligu 1992., Gould je dao otkaz. Njegov nasljednik je bio Osvaldo Ardiles, koji je neko vrijeme trenirao i Dinamo Zagreb. Uspio je odvesti WBA u drugu ligu, koja je, zbog, stvaranja Premiershipa preimenovana u prvu ligu.
WBA se okrenuo bivšem Tottenhamovom treneru Keithu Burckinsawu kao zamjeni za Osvalda Ardilesa. Burckinsaw je prethodno osvajao FA Cup dvije godine zaredom, no u Albionu se nije snašao. WBA se spasio od ponovnog ispadanja u drugu ligu samo zbog većeg broja postignutih golova od njihovih zemljopisno najbližih rivala, Birminghama. Nedugo poslije, Burckinsaw je dobio otkaz, te je zamijenjen Alanom Buckleyem.
Pod Buckleyem, performanse Albiona su bile upravo dovoljne za ostanak u ligi. U listopadu 1995. bili su izvrsni drugi u prvoj ligi (ne u Premiershipu), te je sve izgledalo spremno za izravan plasman u najviši rang natjecanja, Premiership. A onda je došlo nešto nevjerojatno. U 14 kola, WBA je osvojio jedan jedini bod od mogućih 42! Izgledali su spremnima za povratak u drugu ligu, no poboljšali su se u posljednja četiri mjeseca, pa su se spasili. Ta sezona (1995./96.) je bila prva u sedam godina da je Albion završio iznad najljućih suparnika, Wolverhamptona.
Buckley je dobio otkaz u siječnju 1997., a zamijenio ga je Ray Harford, koji je prije bio trener Fulhama, Lutona, Wimbledona i Blackburna. Suprotno očekivanjima, Harford je osigurao ostanak u ligi. Iduće sezone je potaknuo WBA na izvrstan uspjeh, 6. mjesto i, doduše neuspješne, kvalifikacije za Premiership. Na kraju sezone je ostavio upravu, igrače i navijače na cjedilu prešavši u QPR. Nasljednik je bio Dennis Smith koji je iduće sezone završio na 10. mjestu.
I naredne dvije sezone Smith je završavao u sredini ljestvice, što ipak nije bilo dovoljno za upravu Albiona, pa su Smithu uručili otkaz. Brian Little je došao na njegovo mjesto, a već je imao glas trenera koji zna uputiti momčad u viši rang natjecanja. Čak je osvojio Liga Kup s Aston Villom. No, u ožujku 2000. dobio je otkaz, jer je Albion došao u veliku opasnost od ispadanja.
Gary Megson je izabran kao trener u ožujku 2000. Nikad nije postigao značajan uspjeh u nogometu s klubovima Norwich, Blackpool i Stoke. Brojni su navijači bili razočarani izborom predsjednika Albiona, Paula Thompsona, tražeći renomiranijeg trenera.
Prvi Megsonov zadatak bio je zadržavanje Albiona u prvoj ligi, što je i uspio. Stalna borba za ostanak ili ispadanje se odvijala između njih i Watforda. U posljednjem kolu pobjeda Albiona je bila dovoljna za ostanak, bez obzira na rezultat Wallsalla. I doista, WBA je pobijedio tadašnjeg prvaka, Charlton. Pošto je trener Megson bio razočaran pojedinim prvotimcima, odustao je od njihovih usluga, pa se okrenuo novim igračima. Takva promjena igračkog kadra dobro se osjetila u sezoni 2000./01., kada je WBA išao u doigravanje za Premiership. Tamo su ispali od Boltona, no navijači su postali iznimno optimistični što se tiče Albionove budućnosti.
U sezoni 2001./02. WBA je bio čak 10 bodova iza Wolverhamptona 10 kola prije kraja. No, Wolverhampton je izgubio čak pet važnih utakmica, dok je Albion pobijedio u sedam od deset preostalih kola, te remizirao dva puta. U zadnjem kolu, Albionu je došao Crystal Palace kojeg su pobijedili, dok su Wolvesi samo remizirali s Sheffield Wednesdayom. Tako je konačno West Bromwich Albion došao natrag u Premiership.
No, snovi o Premiershipu su postali noćna mora nakon što novi vlasnik Jeremy Peace nije uspio osigurati dovoljno novca za dovođenje boljih igrača. Tako su u prva tri kola glatko izgubili sva ti puta, da bi se onda predomislili, pa nastavili s tri pobjede zaredom. Nažalost, u preostala 32 kola, Albion je pobijedio samo tri puta, remizirao šest puta, a izgubio čak 23 puta. Sa samo 26 bodova, brzo su se vratili u prvu ligu.
No, odmah su se vratili u sezoni 2003./04., iza Norwicha, ali bitna razlika ovaj put je bila dovođenje mladih i talentiranih igrača koji su podigli momčad. Nakon što su pobijedili samo na jednoj utakmici u 11 kola, Megson je obznanio da neće produživati ugovor. Odmah je reagirala uprava otpustivši ga, te uposlivši Bryana Robsona.
Prije početka te sezone, napadač Lee Hughes je osuđen na šest godina zatvora zbog uzrokovanja smrti prebrzom vožnjom. Pobjegao je s mjesta nesreće, ali se predao idući dan. Kada bude otpušten iz zatvora, veoma su male šanse da nastavi karijeru u Albionu i počne zabijati golove, kao što je to radio prije te nesreće.
9. studenog 2004., Bryan Robson je predstavljen kao novi trener. Uprava mu je dala zadatak da očuva premierligaški status, koji je bio ozbiljno ugrožen. Božić 2004. nije bio pretjerano dobar za Albion. Bili su posljednji na tablici.
22. siječnja 2005. su ostvarili prvu pobjedu pod Robsonovim vodstvom protiv Manchester Cityja. U ranom ožujku, zahvaljujući nepobijeđenosti od 4 kola za redom, uzdigli su se od samoga dna, ali su i dalje bili u zoni za ispadanje. Početkom svibnja, remizirali su s Manchester Unitedom 1-1. To je bilo pretposljednje kolo u kojem je Albionu trebao barem bod protiv favoriziranog Uniteda usred Manchestera, da bi zadržao teoretske šanse za ostanak u elitnom razredu. Ostali rezultati tog kola doista su potvrdili tu teoriju, iako je WBA bio na posljednjem mjestu. 
U zadnjem kolu, Albion je pobijedio Portsmouth s 2-0 na svom stadionu (Portsmouth je već osigurao ostanak), a Crystal Palace, Southampton i Norwich nisu ostvarili potrebne rezultate za ostanak. Ovaj događaj se naziva i Relegation Dogfight.
Tako je West Bromwich Albion postao prvi klub u povijesti Premiershipa koji se spasio od ispadanja, a da je za Božić bio na samom dnu. Također, njihovih šest pobjeda i samo 34 boda ih je učinilo najgorom momčadi koja se spasila ispadanja u premierligaškoj povijesti. No, trener Robson je znao da ponavljanje ovakvih rezultata iduće sezone neće biti dovoljno za ostanak u ligi.
Prije početka sezone 2005./06., Robson je posudio Chrisa Kirklanda iz Liverpoola, te kupio Nathana Ellingtona i Diomansyja Kamaru. To je dalo nadu navijačima za ponovni ostanak u ligi.
No, optimizam je napustio navijače u siječnju 2006. zbog nedovoljne aktivnosti trenera i vlasnika/predsjednika kluba što se tiče transfera. Posebno je kritizirana odluka o zamjeni Roberta Earnshawa i Geoffa Horsfielda za Nigela Quashieja. Robson se nadao da će s ovim igračima osvojiti 40 bodova (40 bodova se smatra dovoljnim za ostanak u Premershipu). No, loša serija rezultata ih je bacila u zonu ispadanja. I doista, 29. travnja 2006., WBA se ponovno našao u bezizlaznoj situaciji. Ispali su u prvu ligu.
WBA je imao zadatak da se vrati što prije u Premiership. No, navijači su kritizirali vlasnika kluba i trenera zbog, prema navijačima, lošeg vođenja kluba. Albion je potpisao ugovor s Umbrom i T-Mobileom, za što su dobili do sada rekordnu zaradu u povijesti kluba. To za posljedicu ima veću količinu novca za transfere, pa su se navijači s pravom nadali uspješnoj sezoni. Uistinu, WBA je dospio do kvalifikacija za ulazak u Premiership gdje je u polufinalu pobijedio najveće rivale, Wolvese, ukupnim rezultatom od 4-2 (2-3, 1-0). Ispali su u utakmici koja je izravno odlučivala o ponovnom ulasku u Premiership, i to od Derby Countyja, rezultatom 1-0, iako su dominirali većinu utakmice.
U sezoni 2007-08. WBA se ponovno uspio vratiti u Premiership osvojivši zasluženo naslov prvaka prve lige (Championshipa) sa 2 boda ispred Stokea. Međutim, već u sljedećoj sezoni klub bilježi novo ispadanje u niži rang. U Championshipu su opet osigurali povratak u Premier ligu, ovaj put kao drugoplasirani iza Newcastlea.
Iako je ovaj klub smješten blizu Birminghama, najveći dio navijača dolazi iz obližnjeg Black Countryja (Crna zemlja). Radnička klasa uglavnom navija za Albion, što je tradicija duga već 125 godina. Još postoje navijači i u Irskoj, Australiji, Kanadi, Malti, Tajlandu, a očito postoje i navijači iz Hrvatske, samo što nema kluba navijača.
Navijači Albiona su poznati po neobičnoj proslavi gola, zvanoj Boing Boing. Tada navijači skaču gore-dolje, a takvu proslavu sve više preuzimaju i ostali engleski klubovi. Još postoji i Party za kraj sezone, kada se navijači i navijačice oblače u smiješnu odjeću koja na sebi ima boje kluba protiv kojeg Albion igra u gostima, dakle, radi se o ismijavanju protivničkih navijača.
Najveći rivali Albionu su susjedi, Wolverhampton Wanderers. Njihov okršaj se naziva Black Country Derby. U sezoni 2006./07. odigrat će prvu utakmicu nakon pet godina. Drugi rivalitet je onaj s Wallsallom, no ne onakav kao s Wolvesima, zbog činjenice da su većinu vremena provodili u različitim ligama. Još od 19. stoljeća, Aston Villa je najljući rival, no taj rivalitet je splasnuo u narednim godinama. Birmingham i Aston Villa dolaze iz istog grada, Birminghama. Rivalitet s Birminghamom nije takav kao s Villom ili Wolvesima.
WBA je jedini do danas ostvario jedinstveni double (1931. godine); osvajanje FA kupa i prijelaz u najviši razred natjecanja. Nitko od nogometnih stručnjaka ne vjeruje kako će to ponoviti bilo koji engleski nogometni klub.Također, Albion je bio prvi klub koji je zaigrao u Rusiji nakon nekoliko desetljeća. Poslije su postali prvi klub koji je zaigrao u Kini. Tijekom turneje po Kini, igrač John Trewick je na pitanje što misli o Kineskom zidu odgovorio nezaboravnom rečenicom: "Kada vidiš jedan zid, kao da si ih vidio sve."

William Shakespeare (Stratford na Avonu, Engleska, 26. travnja 1564. (kršten) - Stratford na Avonu, 23. travnja[jul.] / 3. svibnja[greg.] 1616.), engleski književnik, kazališni glumac i redatelj, općenito smatran za najvećeg pisca engleskog jezika i najslavnijeg i najizvođenijeg svjetskog dramatičara. Djela su mu prevedena na sve jezike svijeta.
Gotovo ni o jednom drugom piscu ne zna se tako malo kao o Williamu Shakespeareu. Ličnost pisca, čija su djela poznata cijelom obrazovanom svijetu još uvijek je zagonetka. William Shakespeare rodio se u gradiću Stratford na Avonu 1564. godine, u grofoviji Warwickshire (u isto vrijeme kada je u Rimu umro Michelangelo), kao treće i najstarije muško dijete od osmero djece. Kršten je 26. travnja 1564. godine pa se smatra da je rođen 23. travnja 1564. godine. Otac mu je bio John Shakespeare, ugledan i imućan građanin, trgovac-zanatlija, član Općinskog vijeća. O njegovom dobrom imovinskom statusu govori i podatak da je 1596. godine John Shakespeare mogao platiti da on i njegovo potomstvo upotrebljava obiteljski grb koji prikazuje sokola i koplje te ima francuski natpis: Non sanz droict (Ne bez prava). Uza sve to, John Shakespeare je 1571. godine izabran za gradonačelnika Stratforda na Avonu. Majka Williama Shakespearea zvala se Mary, a djevojačko prezime bilo joj je Arden. Shakespeare je pohađao školu u svom rodnom gradu; zna se samo da je u toj školi učio latinski, čitao Ovidija, Cicerona, Virgilija, Plauta i Terencija.
Postoje pretpostavke da je William Shakespeare napustio školu 1578. godine kada su poslovi njegovog oca pošli nagore, te je nazočnost četrnaestogodišnjeg sina u kući postala neophodna. Od tada, pa do njegove 18. godine, o njemu ne postoje nikakvi pisani podaci. Tek od 18. rujna 1582. godine postoji dokument koji govori o ženidbi Williama Shakespearea s Ann Hathaway iz obližnjeg zaseoka Shotery, a koja je bila osam godina starija od njega. U braku najvjerojatnije nije bio sretan, jer je često pisao protiv ranih brakova. Godine 1583. rodila mu se kćerka Susan, a 1585. blizanci - kćerka Judith i sin Hamnet. Onda se opet do 1592. godine o Shakespearu ništa ne zna, a te se godine prvi puta spominje kao glumac i dramski pisac. Godine 1596. umire mu sin Hamnet. Sljedeće godine je u Stantfordu kupio imanje zvano New Place i postao suvlasnik kazališta Globe. Nedugo potom, 1601. godine, Shakespearu umire otac. 
Godine 1607. udala mu se kćerka Susan za poznatog londonskog liječnika Johna Halla. Godinu dana kasnije umire mu majka, a iste godine Shakespeare se povlači iz Londona u svoj rodni grad, premda je povremeno dolazio u London (npr. 1612. godine kao svjedok u jednoj parnici). Iste godine (1612.) umire mu brat Gilbert, a sljedeće 1613. i posljednji brat Richard; te godine u požaru nestaje i kazalište Globe. Godine 1616. udala mu se kćerka Judith, a 23. travnja iste godine - prema Julijanskom kalendaru (istog datuma kada je rođen) - Shakespeare je umro u 52-oj godini života u Stratford na Avonu, gdje je i pokopan u crkvi sv. Trojstva u blizini oltara. Iznad groba postavljena je 1623. godine spomen-bista s latinskim natpisom: IVDICIO PYLIUM, GENIO SOCRATEM, ARTE MARONEM. TERRA TEGIT, POPULUS MAERET, OLYMPUS HABET (Po mudrosti Nestor, po genijalnosti Sokrat, po umjetnosti Vergilije. Zemlja pokriva, narod plače, a Olimp ga ima). Shakespeareova supruga Ann umrla je 1623. godine, sedam godina poslije smrti svoga muža. Iste je godine u Londonu svjetlo dana ugledalo prvo izdanje svih Shakespeareovih djela. Posljednji neposredni Shakespeareov potomak, njegova unuka Elizabeth, kćerka Susan i dr. Johna Halla, umrla je 1670. godine i loza se ugasila.
Postoji pretpostavka o Shakespearovom homoseksualizmu zbog posveta nekih djela prekrasnom plavom mladiću koji je bio sličan Petrarkovoj Lauri. Pretpostavka je još vjerojatnija zbog spoznaje kakvo je razdoblje u kojem živi Shakespeare - renesansi, razdoblju eksperimentiranja.
Shakespeare je bio plodan pisac. Pretpostavlja se (jer se ne može sa sigurnošću utvrditi autorstvo svih njegovih drama) da je napisao 34 drame, 154 soneta i nekoliko pjesama. 
rane drame (uglavnom komedije i historije, tj. drame sa sadržajima iz engleske i antičke prošlosti te početni pokušaji tragedija)
poznije doba stvaralaštva (tzv. mračne komedije ili problematske drame i "romance")Uz dramski opus, Shakespeare je i autor spjevova te možda najbolje zbirke ljubavne poezije u engleskoj i svjetskoj književnosti.
Karakteristike ranoga Shakespeareova stvaralaštva su sljedeće: sočan, "renesansni" humor, često protkan opscenostima nastalima na tlu srednjovjekovnih farsi, što je glavna značajka komedija; bujan jezik (sam Shakespeare je iskovao više stotina riječi - usporedbe radi, njegov cjelokupni opus ima, po različitim brojanjima, oko 30.000 različitih riječi, dok onaj francuskoga dramatika Racinea oko 4.000) u kojem se miješa visoka retorika i vulgarni izričaj; te usredotočenost na problematiku vlasti i političkih makinacija (u povijesnim dramama) ili ljubavnih zapleta i raspleta (u komedijama). U tom razdoblju, koje traje do otprilike 1600. godine, Shakespeare je ostvario neke od publici najomiljenijih drama: "Romea i Juliju", burlesku koja prerasta u tragediju, veoma popularnu zbog motiva nesretnih adolescentskih ljubavnika; "Mletačkog trgovca", hibridni komad u kojem autor oscilira između karikaturalnoga prikaza židovskog zelenaša i tragične dimenzije koju Shylock, mletački trgovac, poprima tijekom radnje skoro pa unatoč piščevoj volji; "Henrika IV.", u kojem je dao jedan od nezaboravnih likova svjetske književnosti, zemnoga i realističkog vitalista Falstaffa - osobu iskričave duhovitosti i mudrosti, pravoga utjelovljenja renesansnoga obilja života; te "Rikarda III.", prethodnika velikih tragedija, heroja-zločinca ili antijunaka koji fascinira makijavelističkim političkim i osobnim bravurama. U ovom je razdoblju pisac postavio temelje svojim velikim tragedijama, a radošću, vitalnošću razigranoga erosa i himničkim ugođajem u kojem slavi mladost, zdravlje i slobodu, dao trajno vrijedna ostvarenja renesansne komedije.
Na prijelazu u 17. stoljeće počinje veliko "tragično razdoblje" Shakespeareova stvaralaštva. Apsorbiravši i nadvladavši svoje prvotne utjecaje, Chaucera i Christophera Marlowea, Shakespeare u ovom dobu daje jedinstvena ostvarenja kojima je preporodio europsku i svjetsku književnost, a čiji su doseg spoznali tek kasniji naraštaji. Budući da sljedeće drame predstavljaju, u neku ruku, duhovno rođenje modernoga zapadnoga čovjeka, potrebno je nešto reći i o autorovu svjetonazoru koji prosijava kroz ta djela. 
Shakespeareov je genij često okarakteriziran kao neopoganski i kvazišamanski: njegova, skoro nadnaravna, sposobnost da stvori osobnosti tragične aure za koje se može reći da su "veće od života"; sklonost prikazu stanja psihičke disocijacije i raskoljenosti, opsesivnosti i neizmjernosti u strastima, od ljubomore do vlastohleplja; usredotočenost na ljudski kozmos bez teoloških i spiritualnih raščlana - sve to ukazuje na snažnu sekularnu i antidogmatsku struju u piščevu karakteru. No, pozornije čitanje njegovih drama, kao i otkrića iz bardove biografije koja su se nagomilala u posljednjih 100 i više godina, ostavljaju malo sumnje da je Shakespeare bio, ne samo formalno, katolik - iako ne i katolički dramatičar.[nedostaje izvor] Duh Hamletova oca u čistilištu, sakramentalnost braka, suptilne reference na ikonografiju katoličke kulture koje se provlače kroz cijeli Shakespeareov opus: sve to daje složenost njegovu djelu, koje je apsorbiralo i skepticizam i prometeizam i humanizam nanovo oživljene antike, srednjovjekovne motive trošnosti i mučnine korporealnosti, pojačanu ekspresiju manirizma, koji je nagovijestio novi period sumnji i preispitivanja. Shakespeareova izvornost prije svega leži u raznovrsnosti njegove invencije: nitko nije prije njega stvorio tako fascinantne prikaze personalnosti, niti dao uvjerljivu sliku rastućega i promjenljivoga sebstva; nitko nije dao takvo obilje nezaboravnih scena seksualnosti i ljubavi, strasti koje kolaju u temeljnom krugu ljudskoga društva, obitelji; nitko nije prikazao proroke nihilizma poput Edmunda ("Kralj Lear") ili Jaga ("Otelo"), a kamoli najvećega karizmatika svjetske književnosti, Hamleta. Osim navedenih, Shakespeareove su središnje teme: razorna sila vremena; ambivalentni stav prema tjelesnosti i seksualnosti, koji se kreće od proslavljanja do razjarenoga poricanja; zaslijepljenost i samoobmana kao bitna značajka ljudskoga života; izočnost Boga ili bilo kakvog transcendentnoga načela u njegovu "theatrum mundi"; nepostojanost i varavost kako sudbine, tako i ljudi- prema drugima i sebi samima. Najveća Shakespeareova originalnost je u otkriću mutabilnosti ljudske osobnosti i apoteozi misterije koja je skriveni centar čovjekova postojanja - njegovi likovi izmiču, kako psihološkim i socijalnim redukcijama, tako i teološkim ili spiritualnim tumačenjima. Ostavši pjesnik, a ne analitik ili filozof do kraja, William Shakespeare ostaje univezalni mitograf trajne uzbudljivosti ljudske sudbine koja se ne može svesti ni na kakve šablone.
Među velikim tragedijama se ističu "Hamlet", djelo koje je više puta prepravljao, a koje prikazom intelektualca kao herojskog karizmatika, te obiljem tema u tekstu i podtekstu ostaje jednim od temeljaca zapadne duhovne kulture; "Otelo", u kojem je ljubomornoga ratnika herojskih razmjera zasjenio utjelovljeni Sotona, Jago; "Antonije i Kleopatra", s arhetipom fatalne žene Kleopatre, koja je nadrasla svoj povijesni uzor; "Macbeth", u kojem dominiraju heroj-zločinac kralj Macbeth i njegova još nezaboravnija žena, lady Macbeth; "Kralj Lear", djelo krajnjega naprezanja, za koje je rečeno da, s još nekoliko djela zapadnoga korpusa, od Platona i Biblije do Dostojevskog i Prousta - objelodanjuje početak i kraj ljudske naravi i sudbine.
Zajedno s ovim tragičkim vrhuncima tu su i tzv. mračne komedije ili problemske drame ("problem plays"), među kojima se ističu "Troilo i Kresida" i "Mjera za mjeru". U tim dramama nema tragične katarze, niti velikih, nezaboravnih likova. Dominantni ton je cinizam i gnušanje nad ljudskom prevrtljivošću i podlošću, tjelesnim vidovima postojanja, političkim makinacijama i kompromisnom naravi društvenoga života uopće. Pune jetke ironije, ove drame su, u neku ruku, prethodnice egzistencijalističke vizure kakva je zavladala u 20. stoljeću.
Shakespeare je svoj dramski opus dovršio u duhu smirenja. Njegove posljednje drame, "Cimbelin", "Zimska priča" i "Oluja" su različito ocjenjivane (doduše, valja reći da su kronološki posljednje piščeve drame "Henrik VIII." i "Dva plemića", no, budući da se radi o krparijama kojih je Shakespeare, u najbolju ruku, samo jedan od autora, njegove pozne "romance" se obično uzimaju kao zadnja djela). U tim dramama, nazvanima "romancama" (što nema veze s hrvatskim značenjem toga pojma), radi se o fantazijskom svijetu napučenom duhovima i neobičnim događajima; zapleti i sukobi potencijalno tragične naravi razrješuju se na čudesan i bajkovit način; ličnosti nemaju realističnu dimenziju nego su više nalik likovima iz bajki ili narodnih priča. Svršetak Shakespeareova stvaralaštva je različito ocjenjivan: po jednima, autor je postao rezigniran i iscrpio stvaralačku energiju, te pribjegao jeftinim rješenjima i happyendu bajkovite naravi - ne imavši više snage nositi se sa životnom stvarnošću. Po drugima, posljednje romance predstavljaju mudrost izrečenu u smiraj života (iako je Shakespeare umro tek u svojim pedesetima, zamjetna je zasićenost i želja za počinkom, izražena u više navrata u kasnijim djelima). To gledište bi se moglo svesti na sljedeću tvrdnju: nakon bujne i pustopašne vitalnosti, komike i optimizma koji karakteriziraju rana djela, došlo je teško tragično razdoblje u kojem je pisac hodao na rubu ponora ludila (velike tragedije), istodobno s kojim i malo kasnije slijede protuegzistencijalistički mučni ironijski problemski komadi, da bi Shakespeare konac života dočekao u pomirenosti i praštanju, te vizionarnoj prikazbi života kao sna (slavni stihovi iz "Oluje"). Bilo kako bilo, posljednje piščeve drame su ostale trajno popularne kod publike, a utemeljile su i tradiciju bajkovito-nadrealnih djela u engleskoj i američkoj književnosti.
William Shakespeare je jedan od nekolicine najvećih svjetskih imaginativnih književnika, autor koji bez sumnje spada u najužu elitu vrhunskih pisaca. Ne samo autor za usku i naobraženu elitu, Shakespeare je možda i najpopularniji svjetski spisatelj. Njegova djela predstavljaju okosnicu svjetskih kazališta, a našla su i snažnoga odjeka u drugim umjetnostima, od glazbe do slikarstva i filma. Neprocjenjiv je utjecaj koji je izvršio na svjetsku književnost, a sumarno bi se moglo reći da će vjerojatno i dalje uživati popularnost i simpatije, kako kod laičke publike, tako i kod stručnjaka i pisaca - i to zbog više činitelja, među kojima su najvjerojatnije presudni njegov svjetovni i slobodni duh neokovan dogmama vremena, kao i raznovrsnost u prikazu ljudske doživljajnosti koja se kreće od tragedije do komedije, od pesimizma do optimizma, od naturalističkog egzistencijalizma do vizionarne fantazijske romance.
Sva su Shakespeareova djela prevedena na hrvatski. U zagradama je originalni engleski naslov.
Peter Ackroyd, Shakespeare. The Biography, London 2006: Vintage, ISBN 978-0-7493-8655-9.
RalphBerry, Changing Styles in Shakespeare, London 2005: Routledge, ISBN 0-415-35316-5.
Fausto Cercignani, Shakespeare's Works and Elizabethan Pronunciation, Oxford 1981: Clarendon Press, ISBN 0-19-811937-2.
E. K. Chambers, The Elizabethan Stage, 2, Oxford 1923: Clarendon Press, ISBN 0-19-811511-3.
David Cressy, Education in Tudor and Stuart England, New York 1975: St Martin's Press, ISBN 0-7131-5817-4.
Roland Mushat Frye, The Art of the Dramatist, London 2005; New York: Routledge, ISBN 0-415-35289-4.
Frank Kermode, The Age of Shakespeare, London 2004: Weidenfeld & Nicholson, ISBN 0-297-84881-X.
Joseph Pequigney, Such Is My Love. A Study of Shakespeare's Sonnets, Chicago 1985: University of Chicago Press, ISBN 0-226-65563-6.
Irving Ribner, The English History Play in the Age of Shakespeare, London 2005: Routledge, ISBN 0-415-35314-9.
Samuel Schoenbaum, William Shakespeare: Records and Images, Oxford 1981: Oxford University Press, ISBN 978-0-19-520234-2.
Gary Taylor, William Shakespeare: A Textual Companion, Oxford 1987: Oxford University Press, ISBN 0-19-812914-9.

Wilton Norman "Wilt" Chamberlain (Philadelphia, Pennsylvania, 21. kolovoza 1936. - Bel Air, Kalifornija, 12. listopada 1999.) bio je američki profesionalni košarkaš. Igrao je na poziciji centar, a izabran je na NBA draftu 1959. od strane Philadelphia Warriorsa. U svojoj petnaestogodišnjoj karijeri ostvario je mnoge uspjehe. Igravši za Harlem Globetrotterse, Philadelphia/San Francisco Warriorse, Philadelphia 76erse, Los Angeles Lakerse i San Diego Conquistadorse osvojio je dva NBA prstena, četiri puta proglašavan je najkorisnijim igračem lige, te je jednom proglašen za najkorisnijeg igrača NBA All-Star utakmice, jednom za najkorisnijeg igrača NBA finala i jednom za novaka godine. Chamberlain je trinaesterostruki NBA All-Star, te je deset puta izabran u All-NBA momčad i dva puta u All-Defensive momčad.
Chamberlain je vlasnik nekoliko desetaka NBA rekorda, najčešće u poenima i skokovima. Zajedno s drugim ostvarenjima, Chamberlain je jedini igrač koji je u jednoj NBA sezoni ostvario prosjeke više od 40 i 50 poena po utakmici te jedini koji je u jednoj utakmici postigao 100 poena. Također Chamberlain je osvajao sedam naslova za najboljeg strijelca lige, jedanaest naslova za najboljeg skakača lige, devet puta bio je najprecizniji u postignutim koševima te je jednom čak predvodio ligu i u asistencijama. Koliko je bio dominantan u napadu i skokovima govore sljedeći podatci da je u svojoj karijeri postigao nevjerojatnih 31,419 poena i 23,924 skokova. Chamberlain je član Košarkaške Kuće slavnih od 1978. godine, a 1980. godine uvršten je na popis 35 najvećih košarkaša NBA lige. 1996. godine primio je veliko priznanje kada je uvršten na popis 50 najvećih igrača u povijesti NBA lige. Nakon NBA karijere, Chamberlain je postao vrlo uspješan biznismen te je ostvario nekoliko zapaženijih glumačkih uloga, od kojih je i ona u flimu Conan razarač. Cijeli život bio je neženja, a nakon njegove smrti izašao je nevjerojatan podatak da je spavao s 20 tisuća žena.
Chamberlain je rođen u gradu Philadelphiji u saveznoj državi Pennsylvaniji. Kao jedno, od devetero braće i sestara, bio je krhko dijete te je umalo umro od pneumonije što je rezultiralo propuštanjem cijele školske godine. U ranom djetinjstvu, Chamberlaina košarka nije previše zanimala budući da je on mislio da je to "igra za slabiće". Chamberlain se bavio atletikom, ponajviše trčanjem. U raznim disciplinama ostvario je sjajne rezultate, od kojih su najbolji u skoku u vis, trčanju na 400 metara, skoku u dalj i dr. Međutim Chamberlain je odustao od svega toga budući da je u Philadelphiji košarka bila "kralj svih sportova". 
Kako je Chamberlain već u dobi od 10 godina bio visine oko 1,83 cm, a u srednjoj školi oko 2,11 cm, imao je sjajne predispozicije za košarku. Nakon nekoliko mjeseci vježbanja i treninga, Chamberlain je fizički ojačao, te je na vidjelo došao njegov talent za postizanje poena i blokiranje šuteva. Prema novinaru ESPN-a, koji je komentirao Chamberlaina, on je bio "zastrašujuće ogroman naprema ostalim smrtnicima". U to vrijeme, dobio je brojne nadimke, od kojih mu je najdraži "The Big Dipper" jer je uvijek, prije ulaska u neku prostoriju, morao sagnuti glavu.
U sezoni 1952./53. Chamberlain je, kao igrač Overbrook Panthersa, prosječno postizao 31 poen po utakmici te je odveo momčad do osvajanja javne lige. U finalnoj utakmici grada Philadelphije, protiv rivala West Catholica, Chamberlain je bio u nekoliko navrata zaustavaljan od čak trojice igrača, ali ni to mu nije zasmetalo da postigne 29 poena. Unatoč sjajnome Wiltu, njegova momčad izgubila je rezultatom 54:42. U drugoj sezoni u dresu Overbrooka, Chamberlain je nastavio sa sjajnim igrama te je u utakmici sa srednjom školom Roxborough postigao čak 71 poen. Panthersi su s lakoćom ušli u finale javne lige te tamo svladali srednju školu Northeast High School. U toj utakmici, Chamberlain je postigao 40 poena i donio svojoj momčadi još jedan naslov javne lige. U finalu grada Philadelphije susreli su se sa srednjom školom South Catholic. U toj utakmici Chamberlain je ponovno bio nezaustavljiv te je sa 32 postignuta poena svojoj močadi donio pobjedu 74:50 i naslov grada. Te sezone, Overbrook je, na čelu s Chamberlainom, ostvario nevjerojatan omjer od 19-0. Tijekom ljetnih praznika, Chamberlain je radio u obližnjem hotelu. Upravo tamo odsjeo je trener Bostona, Red Auerbach, koji je odmah uočio talentiranog mladića. Nagovorio ga je na dvoboj 1 na jedan sa zvijezdom sveučilišta Kansas, B. H. Bornom, koji je izabran za najkorisnijeg igrača NCAA finala 1953. godine. 
Chamberlain je taj dvoboj dobio rezultatom 25-10, a Born, razočaran svojim porazom, odustao je od obećavajuće NBA karijere te je postao poljoprivredni inženjer. Auerbach vidjevši sjajan talent koji se krio u Chamberlainu, pokušavao ga je nagovoriti na odlazak na sveučilište New England kako bi ga mogao izabrati na draftu kao teritorijalni izbor. Međutim, Chamberlain je ovu sjajnu ponudu odbio, a kasnije se pokazalo da je Chamberlainovo mjesto zauzeo upravo njegov budući rival Bill Russell. U trećoj i posljednjoj sezoni u dresu Overbrooka, Chamberlain je u tri uzastopne utakmice postigao 74, 78 i 90 poena. Panthersi su po treći put osvojili javnu ligu, pobijedivši West Philadelphiu rezultatom 78-60. U gradskom finalu, Chamberlain je s 35 poena predvodio svoju momčad do lake, 83:42, pobjede nad školom West Catholic. Nakon tri godine igranja, Chamberlain je s momčadi osvojio tri javne lige i dva gradska naslova te ostvario sjajan omjer pobjeda i poraza 56-3. Također tijekom te tri godine, Chamberlain je postao najbolji strijelac srednje škole postigvši 2,252 poena, što u prosjeku iznosi 37.4 poena po utakmici. Nakon završetka sezone, Chamberlain je dobio više od 200 ponuda raznih sveučilišta. Neki su mu čak nudili glumački angažman, dijamante pa čak i mjesto trenera/igrača. Nakon nekoliko tjedana razmišljanja i brojnih posjeta sveučilištima, Chamberlain je odlučio da će zaigrati za sveučilište u Kansasu.
1955. godine, Chamberlain se pridružio sveučilištu Kansas. Nakon dolaska u Kansas, Chamberlain je bio razočaran zbog toga što je u Philadelphiji bio tretiran kao zvijezda, a u Kansasu je bio nepoznat te je vladala velika nepravda prema crncima. Chamberlain je pokušao ignorirati te događaje te je u slobodno vrijeme izlazio na mjesta na koja bi god htio. Ubrzo je vidio da ga ne cijene te je odustao od svojeg nauma, ali se s vremenom i odnos prema crncima poboljšao. Također, Chamberlain je volio živjeti u Kansasu pogotovo zbog sjajne jazz scene i društvenog života. Na sveučilištu, Chamberlain je postao član, kasnije i predsjednik, poznatog bratstva te je u svom debiju, protiv starijih suigrača, odigrao sjajno te je završio utakmicu s 52 poena, 29 skokova i 4 blokade. Pod vodstvom trenera Phoga Allena, Chamberain je igrao sjajno te je s njim razvio sjajan odnos, ali je trener Allen, zbog navršenih 70 godina, morao otići u prisilnu mirovinu. Dolaskom Allenova nasljednika, Dicka Harpa, Chamberlain je postao nezadovoljan jer je s novim trenerom razvio loš odnos, a mnogi su i sumnjali da bi uopće došao na sveučilište da je znao da će se trener Allen umiroviti. 3. prosinca 1956. Chamberlain je ostvario i službeni nastup u dresu Jayhawksa te je u pobijedi svoje momčadi, 87:69, postigao 52 poena i 31 skok te je time srušio i nekoliko sveučilišnih rekorda. Tijekom tog razdoblja, Chamberlain je bio nezaustavljivi napadački stroj koji je i razvio nekoliko nezaustavljivih poteza od koji su: šut s distance, šut od table i sjajan ulazak u reket. Također razvio je svoju tehniku dodavanja te je igru u obrani poboljšao sa sve većim brojem blokiranih šuteva, koji su kasnije vodili do laganih poena. Kao vođa mlade i talentirane momčadi Jayhawksa, odveo ih je do omjera 13-1, ali su izgubili od sveučilišta Oklahoma Statea, koji su tijekom utakmice držali loptu u posjedu po 3 minute bez namjere za postizanjem koša. Taj problem je, tek 1984. godine, riješen uvođenjem ograničenja napada na 24 sekunde. 
Kao i u srednjoj školi, Chamberlain se bavio i atletikom te je ostvario zapažene rezultate i u tom području. Udaljenost od 100 metara, Chamberlain je prelazio za 10.9 sekunda, a u troskoku bio ostvarivao rezultate preko 15.30 metara. U skoku u vis i u trčanju, Chamberlain je bio tri uzastopne godine prvak sveučilišnih natjecanju tim disciplinama. Tijekom održavanja NCAA prvenstva, u Dallasu, koji je u to vrijeme bio segregiran, 1957. godine, momčad Jayhawksa je bila rasno kritizirana i vrijeđana. Jednom prilikom je jedan od bivših igrača te momčadi izjavio:„ Pubilka je bila brutalna. Pljuvali su na nas i bili smo izloženi velikom rasnom vrijeđanju.“ Međutim to nije spriječilo momčad Jayhawksa da protiv sveučilišta Southern Methodist, odnesu, 73:65, pobjedu u produžetku. Nakon utakmice, policija je bila prisiljena otpratiti Jayhawkse do autobusa i obližnjeg odmarališta jer je bijesni narod zbog poraza čak htio i oteti autobus. Iduća utakmica bila je jedanko neugodna zbog velikih rasnih uvreda tijekom cijele utakmice, ali su Jayhawksi uvjerljivo pobijedili rezultatom 81:61. U polufinalnoj utakmici protiv San Francisca, na čelu s Chamberlainom, Jayhawksi odnose pobjedu rezultatom 80:56 i ulaze u NCAA finale. Chamberlain je za svoje zasluge izabran u All-America momčad te je odveo momčad do finalnog susreta protiv sveučiliša Sjeverna Karolina, odnosno njihove momčadi Tar Heelsa. U toj utakmici trener Tar Heelsa koristio je brojne taktike za zaustavljanje Chamberlaina, a najčešća je bila ona kada su ga čuvala dvojica igrača, jedan sprijeda, drugi straga, a treći bi dolazio čim bi Chamberlain primio loptu. Sa sjajno čuvanim Chamberlainom, Jayhawksi su bili nemoćni te su iz igre šutirali mizernih 27% te su na poluvrijeme otišli sa zaostatkom od sedam poena odnosno rezultatskim zaostatkom od 29:22. Kasnije su Tar Heelsi poveli s 40:37 i 10 minuta prije kraja počeli su kružiti s dodavanjima bez ikakve namjere za postizanjem poena. Nakon nekoliko pogrešaka Tar Heelsa, Jayhawksi su uspjeli izjednačiti rezultat na 46:46 te je taj rezultat ostao sve do kraja regularnog dijela utakmice. 
U prvom produžetku obje momčadi postigle su po dva poena, a u drugom produžetku, pri rezultatu 48:48, Jayhawski su čuvali loptu i dodavali je bez ikakve namjere da postignu koš. U trećem produžetku, Tar Heelsi su postigli tri uzastopna poena, ali je Chamberlain s trostrukim poenom (dva poena + slobodno bacanje) uspio zadržati svoju momčad na samo jednom poenu zaostatka. Nakon što je King postigao dva poena, Jayhawksi su bili u prednosti dva poena, ali Joe Quigg, igrač Tar Heelsa, s deset sekundi do kraja utakmice, biva fauliran te s dva postignuta slobodna bacanja vraća prednost svojoj momčadi. U idućem napadu, po trenerovoj zamisli, lopta je trebala doći do Chamberlaina ali je Ron Loneski premekano dodao tu loptu koja je bila presječena te je NCAA naslov otišao u Sjevernu Karolinu. Iako je ovo bila teška utakmica za Chamberlaina, budući da je bio čuvan od čak trojice igrača, postigao je 23 poena i 14 skokova te je izabran za najkorisnijeg igrača Final Foura. Kasnije je Chamberlain priznao da mu je to bio najbolniji poraz u životu. Na trećoj godini sveučilišta, Chamberlain je bio jako frustriran zbog toga što je na svakoj utakmici bio čuvan od dvojice ili trojice igrača koji su mu onemogućavali normalnu igru. Također je i Chamberlain kažnjavao igrače svojim laktovima s kojima je, pri okretanju prema košu, nekolicini igrača znao izbiti i pokoji zub. Iako je bio dobro čuvan, Chamberlain je uspio ostvariti sjajni prosjek od 30.1 poena po utakmici te je odveo Jayhawkse do 18-5 omjera. Zbog upale mokraćnog sustava, Chamberlain je bio prisiljen izostati tri utakmice koje su, bez njega, Jayhawksi izgubili. Zbog želje za odlaskom u profesionalce i željom za zaradom nekog većeg novca, Chamberlain je napustio sveučilište. Tijekom trogodišnjeg boravka na sveučilištu, Chamberlain je postigao 1,433 poena i 877 skokova, što u prosjeku iznosi 29.9 poena i 18.3 skokova po utakmici. U to vrijeme, u dobi od 21 godine, Chamberlain se pojavio na nekoliko naslovnica vrlo poznatih časopisa. Mnogo godina kasnije, brojni kritičarsi su tvrdili da je Camberlain napustio sveučilište zbog "bijelog" sredozapada ili zbog neosvojenog NCAA naslova. 1998. godine, Chamberlain se vratio na sveučilište zbog ceremonije umirovljenja njegovog dresa s brojem 13 te je, za vrijeme održavanja govora, demantirao sve kritičarske razloge njegova napuštanja sveučilišta.
Nakon frustrirajuće treće godine sveučilišta, Chamberlain je htio, prije završetka četvrte godine, postati profesionalni igrač. Budući da u to vrijeme NBA liga nije prihvaćala igrače s nezavršenim studijem, 1958. godine Chamberlain je odlučio pristupiti Harlem Globetrottersima za 50 tisuća dolara. Chamberlain je, kao član momčadi, sudjelovao na turneji u SSSR-u, a početnu utakmicu u Moskvi pohvalio je i tadašnji glavni tajnik SSSR-a Nikita Hruščov. Na jednoj utakmici kapetan Globertrottersa, Meadowlark Lemon, pao je na parket, a Chamberlain, umjesto da mu pomogne ustati, hitro ga je podigao nekoliko desetaka centimetara u zrak i pustio ga. Kasnije je ovaj događaj kapetan komentirao s riječima:„Chamberlain je bio najjači sportaš koji je ikad živio.“ U kasnijim sezonama, Chamberlain se najčešće pridruživao Globertrottersima nakon završetka doigravanja te je uvijek bio rado pozdravljen od strane publike zbog svoje atraktivnosti. 9. ožujka 2000. uprava Globertrottersa odlučila je umiroviti Chamberlainov dres s imajum 13.
24. listopada 1959. Chamberlain je konačno uspio ostvariti svoj NBA debi u dresu Philadelphia Warriorsa. Warriorsi su imali neuobičajeno visok izbor na draftu, tzv. teritorijalni izbor, na kojem su izabrali upravo Chamberlaina. Iako je Chamberlain, prije dolaska u NBA, igrao na sveučilištu u Kansasu, koji nije u istoj regiji kao i Philadelphia, uspio je zaigrati u Warriorsima zbog njihovog vlasnika. Vlasnik Warriorsa, Eddie Gottlieb, zalagao se na pravo da bira Chamberlaina jer je on odrastao u Philadelphiji i stekao ondje slavu kao srednjoškolski igrač, a budući da nema nijedne NBA momčadi u Kansasu, Warriorsi bi trebali dobiti pravo na njegovo draftiranje. Uprava NBA lige složila se s vlasnikom Warriorsa te je, jedini put u povijesti lige, odobrila izabiranje igrača bez obzira na njegovo sveučilište. Chamberlain je odmah postao najplaćeniji novak, ali i igrač lige s primanjima u vrijednosti od 30 tisuća dolara nasuprot dotadašnjem najplaćenijem igraču Celticsa, Bobu Cousyu, koji je imao plaću oko 25 tisuća dolara. Za usporedbu, tadašnji vlasnik Warriorsa, sedam godina prije kupio je cijelu franšizu Warriorsa za samo 25 tisuća dolara. U sezoni 1959./60. Chamberlain se pridružio momčadi Warriorsa koju je predvodio trener Neil Johnston i igrači poput Toma Gole, Paula Arizina, Erniea Becka i Guya Rodgersa te su, začuđujuće, svi igrači početne petorke bili građani Philadelphije. U svom NBA debiju, protiv New York Knicksa, Chamberlain je postigao 43 poena i 28 skokova. U svojoj četvrtoj utakmici, Philadelphija se susrela s Boston Celticsima i trenerom Redom Auerbachom, kojeg je Chamberlain nekoliko godina prije odbio, te Chamberlainovim starim NCAA rivalom, Billom Russellom, koji se smatrao najboljim obrambenim igračem lige. U prvom od mnogih dvoboja s Russellom, Chamberlain ga je nadigrao s 30 naprema 28 poena, ali su Celticsi dobili utakmicu. U tisku poslije utakmice, taj dvoboj je prozvan jednim od mnogobrojnih i sigurno sjajnih dvoboja tih dvojice centara. Rivlastvo između Chamberlaina i Russella izrast će u jedno od najvećih u povijesti lige, ali su dvojica igrača bili vrlo bliski u privatnom životu, kao kasnije Larry Bird i Magic Johnson. 
U prvoj sezoni, Chamberlain je ostvario prosjek od 37.6 poena i 27 skokova po utakmici te je uvjerljivo srušio nekoliko rekorda regularne sezone. Chamberlainu je trebalo samo 56 utakmica kako bih postigao 2,102 poena i srušio tadašnji rekord Boba Pettita kojem je trebalo 72 utakmice kako bih postigao 2,101 poen. Te sezone, Chamberlain je osvojio nagradu za novaka godine, ali i nagradu za najkorisnijeg igrača lige te je srušio osam NBA rekorda. Sličan uspjeh ostvario je i Wes Unseld u sezoni 1968./69. te se pridružio Chamberlainu kao jedinim igračima koji su u svojoj, prvoj, rookie sezoni osvojili nagradu za novaka i najkorisnijeg igrača lige. Na All-Star utakmici 1960. godine, Chamberlain je briljirao s 23 poena i 25 skokova i odveo Istok do pobjede. Za svoje sjajne izvedbe Chamberlain je osvojio nagradu za najkorisnijeg igrača All-Star utakmice. Već u to vrijeme, Chamberlain se mučio s izvođenjem slobodnih bacanja te ih je realizirao nešto više od pola, a s vremenom se pokazalo da mu je to bila jedina velika mana u igri. Warriorsi su ostvarili doigravanje te su u polufinalu Istoka pobjedili Syracuse Nationalse i ostvarili finale Istočne konferencije gdje su se susreli s Boston Celticsima. U toj seriji Auerbach je postavio Toma Heinsohna na Chamberlaina kako bi ga, tijekom šutiranja slobodnih bacanja, zaustavio u povratku prema košu i blokiranju šuteva te je time omogućio suigračima, uz brzi protok lopte, postizanje lakih i brzih koševa. Momčadi su podijelile prve dvije utakmice te je rezultat serije bio pri rezultatu 1-1. U drugoj utakmici Chamberlain je bio isprovociran od strane Heinsohna te ga je udario. U nastalom naguravanju, Chamberlain je ozlijedio ruku te su Warriorsi izgubili iduće dvije utakmice. U petoj utakmici, oporavljen od ozljede, Chamberlain je postigao čak 50 poena te je momčadi osigurao pobjedu. Međutim Heinsohn je na kraju bio heroj serije budući da je u zadnjim sekundama šeste utakmice postigao odlučujući koš i osigurao svojoj momčadi pobjedu u seriji od 4-2. Nakon sezone, Chamberlain je šokirao navijače Warriorsa budući da je razmišljao o prelasku u nižerazredne lige ili odlasku u mirovinu, a glavni razlog tome bio je umor od teških prekršaja te udvajanja ali i čuvanja od čak trojice igrača. Međutim, kao i na početku njegove karijere, vlasnik Warriorsa je odigrao značajnu ulogu u ostanku Chamberlaina u ligi, ali uz određenu cijenu, ovaj puta potpisivanjem novog ugovora u visini od 65 tisuća dolara. 
Iduće sezone Chamberlain je znatno popravio svoje statistike, prosječno postižući 38.4 poena i 27.2 skokova po utakmici te je time postao prvi igrač koji je "probio" granicu od 3000 poena i jedini igrač u NBA povijesti koji je ostvario preko 2000 skokova u sezoni, točnije 2,149 skokova. Jedini igrač koji je, osim Chamberlaina, postigao u jednoj sezoni preko 3000 poena bio je Michael Jordan koji je, u sezoni 1986./87, postigao 3,041 poen. Također je osvojio svoju prvu nagradu za najpreciznijeg igrača lige te je te iste sezone postavio rekord od 55 skokova na utakmici što je i najviši broj skokova na jednoj utakmici u NBA povijesti. Međutim, Chamberlain nije uspio sve te svoje individualne uspjehe pretvoriti u timske te su Warriorsi ispali već u prvom krugu od Syracuse Nationalsa u samo tri utakmice. Chamberlain je, kao zvijezda momčadi, bio teška karaktera te nije odviše poštovao trenera Johnstona. Vlasnik Eddie Gottlieb kasnije je prokomentirao:„ Moja pogreška je bila ta što nisam angažirao strožeg trenera, a Johnston jednostavno nije bio spreman za neke veće uspjehe.“ U trećoj sezoni u dresu Warriorsa, mjesto glavnog trenera preuzeo je Frank McGuire, trener koji je "oduzeo" NCAA naslov Chamberlainu u onom nevjerojatnom finalu gdje je odveo Tar Heelse do pobjede. U sezoni 1961./62. Chamberlain je ostvario prosjeke od 50.4 poena i 25.7 skokova po utakmici čime je srušio nekoliko NBA rekorda. 2. ožujka 1962., u Hersheyu u Pennsylvaniji, u utakmici protiv New York Knicksa, Chamberlain je odigrao nevjerojatno te je postigao i danas nedostižnih 100 poena u utakmici. Chamberlain je šutirao iz igre 36/63 te je postigao, netipičinih za njega, 28 od 32 slobodnih bacanja. Te sezone, Chamberlain je postigao nevjerojatnih 4,029 poena u regularnom dijelu sezone te je tim postao jedini igrač u NBA povijesti koji je "probio" granicu od 4000 poena u sezoni te je još jednom ostvario preko 2000 skokova u sezoni, tj. 2,052 skoka. Uz to, Chamberlain je i ostvario prosjek od čak 48.5 minuta u igri po utakmici, što znači da je odigrao ukupno 3,882 minute od momčadskih 3,890 minuta. Razlog većem prosjeku minuta nego što je regularni je taj da je Chamberlain odigrao nekoliko dužih produžetaka koji su utjecali na taj prosjek. Chamberlain bi i ostvario 3,890 minuta da nije bio u jednoj utakmici, osam minuta prije kraja, isključen iz igre zbog druge nesportske pogreške. Na All-Star utakmici te sezone, Chamberlain je postigao 42 poena, uz šut iz igre 17/23, i 24 skoka. 
U doigravanju 1962. godine, u finalu Istoka, Warriorsi su se ponovno susreli sa starim rivalima Boston Celticsima. Nakon prvih šest utakmica, rezultat serije bio je 3-3. U bliskoj sedmoj utakmici, 16 sekundi prije kraja utakmice, Chamberlain je izjednačio rezultat na 107:107, ali je do kraja utakmice, bek Celticsa, Sam Jones postigao koš sa zvukom sirene i donio pobjedu svojoj momčadi i ulazak u NBA finale. Kasnije, Chamberlain je bio žestoko kritiziran od strane javnosti što je često postizao velik broj poena, a nikada nije osvojio naslov. U obrani Wilt je bio, po riječima trenera McGuirea, "nadčovjek" te je Warriorsima nedostajao drugi strijelac te kvalitetan rezervni centar koji bi ulaskom s klupe skinuo teret s Chamberlainovih leđa. U sezoni 1962./63. Eddie Gottlieb prodao je franšizu Warriorsa grupi biznismena iz San Francisca za svotu od 850 tisuća dolara. Budući da se sjedište tvrtke nalazi u San Franciscu, franšiza je premještena u San Francisco te je nazvana San Francisco Warriors. Mjesto glavnog trenera zauzeo je Bob Feerick, a većina momčadi iz Philadelphije se raspala. Na primjer Paul Arizin je odlučio otići u mirovinu nego mijenjati grad i napustiti posao i obitelj dok je recimo Tom Gola zatražio zamjenu te je na polusezoni napustio redove momčadi i otišao u New York Knickse. Iako su momčad napustili značajni strijelci, Chamberlain je nastavio sa sjajnim statistikama od 44.8 poena i 24.3 skokova po utakmici, ali unatoč Chamberlainovim sjajnim statistikama, Warriorsi su izgubili 49 od 80 utakmica te su propustili doigravanje. U sezoni 1963./64. Chamberlain je dobio novog trenera, Alexa Hannuma te je kao pomoć dobio odličnog i snažnog novaka, Natea Thurmonda. Trener Hunnum se zalagao više za timsku igru te se nije oslanjao na individualne uspjehe te se nije bojao suprotstaviti Chamberlainu koji je bio poznat po tome da nije slušao trenere koji mu se nisu sviđali. Uz Thurmonda, Chamberlain je ostvario još jednu sjajnu sezonu te je prosječno postizao 36.9 poena i 22.3 skokova te su Warriorsi otišli sve od NBA finala. U tom finalu, Warriorsi su još jednom izgubili od Boston Celticsa. U sezonu 1964./65. Warriorsi su krenuli loše te su ubrzo upali u financijsku krizu, a Chamberlain je, nakon All-Star utakmice, mijenjan u Philadelphia 76erse dok su Warriorsi u zamjenu dobili Paula Neumanna, Conniea Dierkinga, Leea Shaffera i 150 tisuća dolara.
Nakon zamjene, Chamberlain se našao u mladoj i talentiranoj momčadi 76ersa. Momčad su predvodili Hal Greer, Larry Costello, Chet Walker i Lucious Jackson. Međutim nije bilo sve tako sjajno budući da se Greer, predvoditelj momčadi i franšize, nije tako lako mogao odreći mjesta vođe i autoriteta dok je Jacksonu bilo teško napustiti mjesto centra, zbog Chamberlainovog dolaska, i zauzeti mjesto krilnog centra. Chamberlain je ponovno pokazao svoju drskost i neposluh jer je potpuno zanemario, glavnog trenera momčadi, Dolpha Schayesa zbog, prema navodima Chamberlaina, nekoliko prljavih poteza tijekom njihovog rivalstva na terenu. U novu sezonu Chamberlain je krenuo sjajno te je u drugom dijelu sezone prosječno postizao 34.7 poena i 22.9 skokova. Nakon pobjede nad Cincinnati Royalsima u prvom krugu doigravanja, Philadelphia 76ersi su se u finalu Istoka susreli sa starim rivalima Boston Celticsima. Obje momčadi bile su vrlo izjednačene na svim pozicijama, a što se tiče pozicije centra, predviđalo se da će Russell i Chamberlain voditi veliku bitku pod košem i da će ta borba također biti neizvjesna. Nakon prvih šest utakmica serija je bila izjednačena pri rezultatu 3-3, a zadnja i odlučujuća utakmica, zbog boljeg regularnog omjera Celticsa, igrala se u Boston Gardenu. Tijekom te sedme utakmice i Russell i Chamberlain bili su izvanredni. Chamberlain je postigao 30 poena i sakupio 32 skoka dok je Russell postigao 16 poena, 27 skokova i 8 asistencija. U posljednjoj minuti, Chamberlain je pogodio dva ključna slobodna bacanja i zakucao preko Russella te smanjio vodstvo Celticsa na samo jedan poen prednosti. Na semaforu je preostalo nekoliko sekundi i lopta se izvodila sa strane, tj. izvodio ju je Russell. Russell nije pravilno izveo vraćanje lopte u igru te je lopta otišla u posjed 76ersa. Trener Schayes pozvao je time-out i odlučio je da će posljednji šut uputiti Hal Greer, a ne Chamberlain, zbog svoje bojazni kako bi Celticsi namjerno faulirali Chamberlaina zbog njegovog lošeg izvođenja slobodnih bacanja. Nakon što je lopta izvedena sa strane, igrač Celticsa, John Havlicek, presjekao je loptu i tako sačuvao vodstvo Celticsa za pobjedu u utakmici i za ukupnu pobjedu u seriji. To je bilo peti put u posljednjih sedam godina da je Russell bio prepreka u Chamberlainovom ostvarivanju finala i osvajanju NBA naslova. Ubrzo su ljudi počeli nazivati Chamberlaina "gubitnikom" koji, unatoč svojim sjajnim statistikama, nikada nije ništa osvojio.
U sezoni 1965./66. momčad 76ersa doživjela je tragediju zbog smrti suvlasnika franšize i Chamberlainovog odvjetnika, Ikea Richmana. Iako u šoku, 76ersi su sezonu završili s omjerom 55-25, a Chamberlain je prosječno postizao 33.5 poena i 24.6 skokova te je za svoje sjajne nastupe nagrađen drugom nagradom za najkorisnijeg igrača lige. Chamberlain je također nastavio i sa svojim neposluhom te je, zbog svojih kasnih izlazaka i dugog spavanja, mogao trenirati jedino u 16 sati. Kako ne bi naljutio svog najboljeg igrača, trener Schayes promijenio je cijeli raspored treninga i prilagodio ga Chamberlainu što je naljutilo ostatak momčadi koji su željeli slobodno poslijepodne. U doigravanju, 76ersi su se kao i prethodnih sezona ponovno susreli s Boston Celticsima te su po prvi puta imali prednost domaćeg terena. Prve dvije utakmice otišle su u korist Celticsa rezultatima 115:96 i 114:93. Chamberlain nije odigrao najbolje te je iz igre šutirao sa slabih 40% uspješnosti. U trećoj utakmici Chamberlain je postigao 31 poena i 27 skokova i momčadi osigurao važnu pobjedu. Nakon utakmice trener Schayes odlučio je održati trening kako bi što bolje pripremio momčad za iduću utakmicu, međutim Chamberlain je izjavio da je "preumoran" te se odbio pojaviti na treningu. U četvrtoj utakmici Boston je pobjedio rezultatom 114:108. Prije pete utakmice, Chamberlain je bio nedostupan treneru i momčadi te je preskakao i treninge, a kako bi zaštitio zvijezdu momčadi, trener Schayes izjavio je da je Chamberlain dobio nekoliko slobodnih dana. U petoj utakmici Chamberlain je odigrao sjajno i postigao nevjerojatnih 46 poena i 34 skoka, ali to ipak nije bilo dovoljno za pobjedu i Celticsi pobjeđuju rezultatom 120:112. Nakon završetka serije, Chamberlain je bio žestoko kritiziran od strane medija zbog svog nedoličnog, egoističnog i bezobraznog ponašanja što je pružalo loš primjer cijeloj momčadi. Prije sezone 1966./67. trener Schayes je smijenjen, a mjesto glavnog trenera 76ersa zauzeo je, Chamberlainu već poznata osoba, Alex Hannum. Dolazak Hannuma označile su promjene u svlačionici i žestoke prepirke s Chamberlainom. Hannum je htio pokazati tko je "šef" i zaraditi Chamberlainovo poštovanje. Kako je vrijeme odmicalo njih dvojica su se pomirila, a svojim dolaskom Hannum je unio i promjene u igru. Budući da je Chamberlain oko sebe imao popriličan broj kvalitetnih igrača koji su mogli zabijati i postizati koševe, prislio je Chamberlaina da se više orijentira na igru u obrani. 
Kao rezultat promjene, Chamberlain je postizao samo 24.1 poena, ali je zato s 24.1 skokova predvodio ligu u toj kategoriji te je također postizao i 7.8 asistencija po utakmici. Uz to, Chamberlain je bio izuzetno precizan iz igre, šutirajući s 69% preciznosti te je igrao i čvrstu obranu. Za te zasluge, Chamberlain je proglašen, treći put u karijeri, najkorisnijim igračem lige. 76ersi su sezonu završili s najboljim omjerom lige, 68-13, uključujući i početak sezone s omjerom 46-4. S promjenom načina igre, Chamberlain je postao i druga osoba. Počeo je hvaliti svoje suigrače te je pomagao mladom i talentiranom Jacksonu u njegovom razvoju. U finalu Istoka, 76ersi su ponovno vodili bitku sa Celticsima. U prvoj utakmici serije, 76ersi su pobjedili Celticse rezultatom 127:112, zahvaljujući Halu Greeru koji je postigao 39 poena i Chamberlainu koji je postigao neslužbeni quadruple double s 24 poena, 32 skoka, 13 asistencija i 12 blokada (neslužben podatak o blokadama budući da se one u to vrijeme nisu brojile). U drugoj utakmici, 76ersi ponovno odnose pobjedu rezultatom 107:102, a Chamberlainov veliki rival, Bill Russell pohvalio ga je što je prisilio igrače Celticsa da šutiraju izvana uz slabu preciznost. U trećoj utakmici, Chamberlain je sakupio 41 skok čime je osigurao momčadi pobjedu 115:14 i rezultat serije 3-0. U četvrtoj utakmici Celticsi odnose pobjedu rezultatom 121:117, ali u petoj utakmici serije, 76ersi su jednostavno prejaki i na čelu s Chamberlainom, koji je postigao 29 poena, 36 skokova i 13 asistencija, uvjerljivo pobjeđuju rezultatom 140:116. U NBA finalu, 76ersi su se susreli s Chamberlainovom bivšom momčadi, San Francisco Warriorsima. U prve dvije utakmice pobjedu su odnijeli 76ersi, ali u iduće tri utakmice, u njih dvije, pobjedu odnose Warriorsi i prije šeste utakmice rezultat serije bio je u korist 76ersa 3-2. U šestoj utakmici, sjajnom obranom i napadom 76ersi su stvorili prednost, ali 15 sekundi prije kraja Warriorsi su zaostajali za samo poen zaostatka. Na odluku trenera Rick Barry i Nate Thurmonda odlučili su odigrati pick and roll na Chamberlainu, ali kada su se igrači počeli kretati, Chet Walker dobro je zatvorio Barrya, a Chamberlain, koji je čuvao Thurmonda, onemogućio je dodavanje. Barry je panično izbacio loptu prije sirene, ali one nije došla do obruča i 76ersi su osvojili svoj prvi NBA naslov. Nakon utakmice Chamberlain je komentirao: „Sjajno je biti dio najbolje košarkaške momčadi na svijetu. Biti prvak je predivno i uzbuđujuće“. Tijekom serije, Chamberlain je prosječno postizao 17.7 poena i 28.7 skokova po utakmici, nedopuštajući Thurmondu da ostvari više skokova od njega.  
U sezoni 1967./68. došlo je do nesuglasica između Chamberlaina i vlasnika franšize. Te nesuglasice sežu još od 1965. godine, kada su Chamberlain i njegov odvjetnik Richman dogovorili Chamberlainovo preuzimanje 25% dionica frašize nakon njegovog umirovljenja. Nakon nekog vremena, nesuglasice su riješene Chamberlainovim potpisivanjem novog jednogodišnjeg ugovora vrijednog 250 tisuća dolara. Na terenu Chamberlain je i dalje nastavio sa sjajnim nastupima te je prosječno postizao 24.3 poena i 23.8 skokova po utakmici. Kao i prethodne tri sezone, 76ersi su imali najbolji omjer u ligi, a Chamberlain je te sezone postao prvi i jedini centar koji je predvodio ligu u asistencijama i jedini koji je probio granicu od 25,000 poena u karijeri. Za svoje zasluge, Chamberlain je, po četvrti put u karijeri, imenovan najkorisnijim igračem lige. U polufinalu Istoka, 76ersi su se susreli s New York Knicksima. Iako bez šestog igrača, Billya Cunninghama, koji je slomio ruku, i s brojnim ozljedama u momčadi, 76ersi su svladali Knickse rezultatom 115:97 te su odnijeli pobjedu u seriji 4-2. U toj šestoj i odlučujućoj utakmici Chamberlain je postigao 25 poena i 27 skokova, a tijekom cijele serije, predvodio je svoju momčad u poenima, skokovima i asistencijama. U finalu Istoka, 76ersi su se ponovno susreli s Boston Celticsima i ovaj puta s prednošću domaćeg terena. Trener Hannum bio je uvjeren da će 76ersi pobjediti Celticse u manje od sedam utakmica zbog toga što su ih već i godine pritiskale, pogotovo Russella kojemu je već bilo 34. Nakon atentata, 4. travnja 1968., na Martina Luthera Kinga, mnogi afroamerički igrači obje močadi bili su u šoku te su pozivali ligu da otkažu ovu seriju. Međutim, ništa nije odgođeno te su igrači morali odigrati tu seriju. U prvoj utakmici serije Celticsi su pobijedili rezultatom 127:118, a u drugoj utakmici pobjedu odnose 76ersi rezultatom 115:106. U trećoj i četvrtoj utakmici 76ersi pobjeđuju te su bili blizu NBA finala budući da niti jedna momčad nije uspjela nadoknaditi zaostatak od 3-1 u seriji. Međutim, Celticsi su podigli igru na višu razinu te su predvođeni Johnom Havlicekom pobijedili u iduće dvije utakmice i tako uzrokovali šok u redovima 76ersa. U sedmoj utakmici, pred domaćim gledateljima, 76ersi su izgubili rezultatom 100:96, a Celticsi su postali prva momčad u povijesti NBA lige koja je uspjela preokrenuti zaostatk u seriji od 3-1. U toj utakmici 76ersi su loše šutirali, a i sam Chmaberlain je uz šut 4/9 postigao 14 poena i 34 skoka. Kritike za poraz pale su na trenera Hannuma, zbog Chamberlainovih premalo dodira s loptom. Inače u igri 76ersa Chamberlain bi dobio loptu oko 60-ak puta po utakmici, ali u ovoj sedmoj utakmici Chamberlain je loptu primio samo 23 puta, što znači sedam u trećoj i dva puta u četvrtoj četvrtini utakmice. To je značilo da je Chamberlain sada na omjeru 1-6 protiv Celticsa. Nakon završetka sezone, trener Hannum odlučio je preuzeti neki klub koji je bliže njegovoj obitelji te je napustio 76erse i preuzeo Oakland Oakse u novoosnovanoj ABA ligi. Nakon tog poteza, Chamberlain je zatražio zamjenu te ga je generalni upravitelj 76ersa, Jack Ramsay, mijenjao u Los Angeles Lakerse u zamjenu za Darralla Imhoffa, Archiea Clarka i Jerrya Chambersa.
9. srpnja 1968. Chamberlain je i službeno postao članom Los Angeles Lakersa, a osim toga postao je i najplaćeniji igrač momčadi s godišnjom plaćom od 250 tisuća dolara, pretekavši Jerrya Westa koji je, kao najplaćeniji igrač momčadi, ostvarivao zaradu od 100 tisuća dolara godišnje. Nakon dolaska Chamberlain se našao u sjajnoj momčadi Lakersa koju su predvodili Elgin Baylor i Jerry West, a uz njih momčad su činili i Mel Counts, Keith Erickson, Tom Hawkins i šesti igrač Johnny Egan. Ono što je zabrinjavalo glavnog trenera Lakersa, Billa Van Breda Kolffu, bila je slaba pokrivensot bekovskih pozicija te nekvalitetna zamjena na Westovoj poziciji šutera. Dok se West sjajno uklopio u novu taktiku momčadi, Baylor i Chamberlain stalno su bili u nekakvoj svađi. Chamberlain je osim lošeg odnosa s Baylorom, ostvario i loš odnos s glavnim trenerom zbog toga što je treneru smetao Chamberlainov ego i njegova sebičnost u igri koja je dolazila na vidjelo na treninzima. Chamberlain je uzvratio treneru nazvavši ga "najgorim i najglupljim trenerom ikad". Zbog lošeg odnosa s trenerom i pojedincima u momčadi, Chamberlain je bio izrazito frustriran što se pokazalo i na terenu. Nekoliko puta, trener Kollf bio je prisiljen izvaditi Chamberlaina iz igre, a kao dodatak tome, dodat ćemo i podatak da je Chamberlain te sezone, u nekoliko utakmica, ostvario mizerne brojke u poenima. Dvije utakmice završio je sa samo šest poena dok je jednu utakmicu završio sa samo 2 postignuta poena. Iako je sezona bila frustrirajuća za Chamberlaina, ipak je prosječno postizao 20.5 poena i 21.1 skokova po utakmici. Unatoč nekolicini problema u momčadi, vlasnik Lakersa, Jack Kent Cooke, bio je zadovoljan porastom prodaje ulaznica, nakon Chamberlainovog dolaska, za čak 11%. U doigravanju, Lakersi su u prvom krugu svladali San Francisco Warriorse rezultatom 4-2, a u finalu Istoka Atlanta Hawkse rezultatom serije 4-1. U NBA finalu, na suparničkoj strani ponovno su stajali Boston Celticsi. Prva i druga utakmica pripale su Lakersima, nakon sjajnih izvedbi Westa od 53 i 41 poena, ali su zato iduće dvije otišle u korist Boston Celticsa. Chamberlain je bio žestoko kritiziran zbog svoje pasivnosti u igri, što je omogućilo Russellu da ga kvaliteno zatvori i ne dopusti mu približavanje košu. U petoj utakmici Chamberlain je konačno odigrao solidnu utakmicu te je s 13 poena i 31 skokom odveo Lakerse do, 117:104, pobjede. U šestoj utakmici Celticsi su pobijedili rezultatom 99:90 i izjednačili seriju pri rezultatu 3-3. U toj utakmici Chamberlain je postigao samo 8 poena, a, prema mišljenju nekih košarkaških analitičara, da je te večer postigao za njega uobičajenih 30-ak poena, Lakersi bi vjerojatno već tada bili prvaci. Prije sedme utakmice vlasnik Lakersa postavio je 1000 balona ispred dvorane Lakersa, kako bi bili spremni za proslavu. Taj čin arogancije, potaknuo je Celticse na sjajnu igru koja se kasnije pokazala i na terenu. Nakon tri četvrtine Celtics su vodili rezultatom 91:76. Međutim, na čelu sa sjanim Westom, Lakersi se vraćaju u utakmicu, ali ubrzo ostaju bez Chamberlaina, koji je pri pokušaju skoka nezgodno ozljedio koljeno te biva zamijenjen od strane Mela Countsa. Tri minute prije kraja, Counts i West pogađaju ključne koševe te Lakersi zaostaju za samo jedan poen, tj. utakmica je bila pri rezultatu 103:102. Međutim tada Celticsi počinju igrati agresivniju obranu i uz mnoge nepotrebne pogreške igrača Lakersa dolaze do pobjede rezultatom 108:106 i osvajaju još jedan NBA naslov. West je tu utakmicu zaključio s triple-double učinkom od 42 poena, 13 skokova i 12 asistencije te je imenovan najkorisnijim igračem NBA finala, time postavši prvi igrač u NBA povijesti s tom nagradom unatoč tome što je njegova momčad izgubila u finalu. 
Nakon te sedme utakmice počela su brojna zapitkivanja zašto je Chamberlain izašao šest minuta prije kraja utakmice, uz ne toliko opasnu ozljedu. Prije zamjene, Chamberlain je postigao 18 poena i sakupio 27 skokova nasuprot Countsovih 10 poena. Trener Lakersa izvadio je Chamberlaina iz igre zbog njegovih već pomalo slabih kretnji u obrani, a uz potpuno povjerenje u njegovu zamjenu bio je uvjeren da Lakersi mogu odnijeti pobjedu. Međutim shvatio je da je pogriješio što je Chamberlaina pozvao na klupu te je odstupio s mjesta glavnog trenera momčadi. U drugoj sezoni, pod vodstvom novog trenera, Chamberlain je teško ozljedio koljeno te je propustio veći dio sezone, ali je uspio ostvariti brojke od 27.3 poena, 18.4 skokova i 4.1 asistencija po utakmici. Lakersi su, kao i prethodnih sezona, ostvarili doigravanje, ali i NBA finale. U finalu susreli su se sjajno organiziranom momčadi New York Knicksa, koju su predvodili igrači poput Walta Fraziera, Willisa Reeda i Davea DeBusscherea. Zbog prethodnih problema s koljenom, Chamberlain je izgubio brzinu te mu zbog toga centar Knicksa, Reed, nije odgovarao. Sa sjajnim šutem s poludistance i visokim i neuhvatljivim šutevima, Reed je stvarao velike probleme Chamberlainu. U prvoj utakmici, s Reedovih 37 poena nad Chamberlainom, Knicksi su odnijeli pobjedu rezultatom 124:112. U drugoj utakmici, Chamberlain je postigao 19 poena i 24 skokova te s blokadom, nad Reedom, u zadnjim sekundama susreta donosi pobjedu Lakersima 105:103. U trećoj utakmici Dave DeBusschere je tri sekunde prije kraja postigao koš kojim je povećao vodstvo Knicksa na 102:100. Budući da Lakersi nisu imali time-outa na raspolaganju, Chamberlian je ubacio loptu u igru dodavši je Westu. West ju je u trku izbacio s otprilike 19 metara te je lopta nevjerojatno ušla u koš podigavši publiku na noge, ali su Knicksi ipak pobijedili rezultatom 111:108. U četvrtoj utakmici Chamberlain je postigao 18 poena i 25 skokova te je zajedno s Westom, 37 poena i 18 asistencija, odveo Lakerse do izjednačenja serije 2-2. U petoj utakmici Knicksi su doživjeli šok kada je Reed, pri jednom skoku, istegnuo mišić te se činilo da je izvan stroja do kraja serije. Chamberlain je tada iskoristio Reedov izostanak te je dominirao reketom te su Lakersi na poluvrijeme otišli s prednošću od 13 poena razlike. Međutim u drugom poluvremenu, Knicksi su odigrali čvrstu obranu što je dovelo do 19 izgubljnih lopti od strane Lakersa te su Knicksi na kraju odnijeli pobjedu rezultatom 107:100. Nakon završetka utakmice, novinari su prozvali ovaj pothvat Knicksa jednim od najvećih preokreta u povijesti NBA finala. Prije sedme utakmice Lakersi su bili glavni favoriti za osvajanje naslova. U sedmoj utakmici povratnik u momčad Knicksa, Reed postigao je prvih četiri poena u utakmici potaknuvši suigrače na još bolju i čvršću igru. Knicksi su na poluvrijeme otišli s prednošću od 27 poena, unatoč sjajnom Chamberlainu koji je postigao 21 poen. Do kraja utakmice, predvođeni Waltom Frazierom s 36 poena i 19 asistencija, Knicksi su osigurali pobjedu u sedmoj utakmici i time osvojili NBA naslov. 
U sezoni 1970./71., Lakersi su pojačali svoju momčad značajnim potpisivanjem, mladog i talnetiraong, Gaila Goodricha iz Phoenix Sunsa. Te sezone, Chamberlain je prosječno postizao 20.7 poena, 18.2 skokova i 4.3 asistencije po utakmici te je, uz još jedan naslov za najboljeg skakača lige, odveo svoju momčad do naslova prvaka Pacifičke divizije. U finalu Zapadne konferencije, nakon gubitka Baylora, zbog ozljede Ahilove tetive, i Westa, zbog problema s koljenima, Lakersi su bili znatno oslabljeni protiv sjajne momčadi Bucksa predvođene Lewom Alcindorom, bolje poznatim pod nazivom Kareem Abdul-Jabbar, i veteranom Oscarom Robertsonom. Favoriti serije, s 66 pobjeda u regularnom dijelu sezone, bili su Bucksi, ali su imali još jednu prednost budući da je njihova zvijezda Alcindor imao 24, a njegov rival na poziciji centra, Chamberlain 34 godine. U prvoj utakmici serije, Jabbar je nadvisio Chamberlaina u poenima s 32 naprema 22 postigunta poena te su Bucksi pobijedili rezultatom 106:85. U drugoj utakmici Bucksi ponovno pobjeđuju, unatoč sjajnom Chamberlainu koji postiže 26 poena, četiri više nego njegov suparnik Jabbar. Prije treće utakmice, Westova zamjena, Keith Ericksson, se ozlijedio te više nije bio dostupan do kraja sezone, što Bucksi koriste i pobjeđuju. U četvrtoj utakmici, uz pomoć novaka Jima McMillana, Chamberlain postiže 24 poena i 24 skoka te donosi Lakersima pobjedu. U petoj utakmici Bucksi pobjeđuju Lakerse na domaćem terenu rezultatom 116:98 i prolaze u NBA finale gdje su kasnije svladali i Baltimore Bulletse i osvojili prvi NBA naslov. Nakon završetka doigravanja, Chamberlain je dobio izuzetno neobičnu ponudu. Naime svjetski poznati boksač, Muhammad Ali, uručio je Chamberlainu poziv za sudjelovanje u boksačkom meču protiv njega. Meč se trebao održati 26. srpnja 1971. godine u Houstonu, ali je na kraju Chamberlain ipak odbio ponudu. U sezoni 1971./72. Lakersi su angažirali Billa Sharmana na mjestu glavnog trenera. Sharman je svojom naukom igranja obrane, iz vremena dok je igrao za Celticse, pretvorio Chamberlaina u dobrog obrambenog igrača, potičući ga da se ugleda na svog starog rivala Billa Russella. Također ga je uputio na što veći broj skokova i dodavanje lopte brzim igračima poput Goodricha i Westa koji bi svojom brzinom i kontrama postizali lake koševe. Nakon Baylorovog umirovljenja, Chamberlain je preuzeo titulu kapetana momčadi te je Chamberlain u novoj ulozi ostvario prosjek od 14.8 poena i 19.2 skokova uz šut iz igre od 65%. Te sezone Lakersi su ostvarili 33 uzastopne pobjede što je najduži niz pobjeda u povijesti NBA lige. Sezonu su završili s omjerom 69-13 te su u doigravanje krenuli kao glavni favoriti za naslov. Na putu do NBA finala, Lakersi su pobijedili Chicago Bullse rezultatom serije 4-0, a u finalu Zapada ponovno su ih čekali Milwaukee Bucksi i Kareem Abdul-Jabbar. Chamberlain je u šest utakmica serije nadigrao Jabbara, pogotovo je sjajan bio u šestoj utakmici kada je s 24 poena i 22 skoka preokrenuo rezultat i odveo Lakerse do još jednog NBA finala. 
U NBA finalu 1972. godine, Lakersi su se ponovno susreli s New York Knicksima, a zadatak da čuva Chamberlaina pripala je, nešto nižem, Jerryu Lucasu. U prvoj utakmici Lucas je predvodio Knickse do pobjede, ali je u drugoj utakmici Chamberlain nadmudrio Lucasa te ga je vrlo rano doveo u probleme s osobnim pogreškama, što je Chamberlainu olakšalo postizanje koševa u reketu. Također DeBusschere se ozlijedio te su Lakersi pobjedili rezulatom 106:92. U trećoj utakmici Chamberlain postiže 26 poena i 20 skokova čime osigurava još jednu pobjedu Lakersa. U četvrtoj utakmici, Chamberlain je brzo sakupio pet osobnih pogrešaka te, budući da nikad u svojoj karijeri nije izašao iz igre zbog šest osobnih pogrešaka, veći dio utakmice presjedio je na klupi. Međutim pri kraju utakmice, Chamberlain je preuzeo rizik isključenja iz igre te je u produžetku blokirao dva važna Lucasova šuta i s 27 poena donio je još jednu vrijednu pobjedu Lakersima. Također u toj utakmici, Chamberlain je nezgodno pao na desnu ruku te ju potrgao. Stoga je u petoj utakmici finala nosio zaštitnu navlaku preko ruke, najčešće dizajniranu za profesionalne igrače amričkog nogometa. Od strane liječnika ponuđena mu je injekcija protiv bolova, ali je Chamberlain odbio tu ponudu jer se pribojavao da će izgubiti osjet u ruci što će mu onemogućiti postizanje koševa. U toj petoj utakmici Chamberlain je postigao 24 poena i 29 skokova te time pomogao Lakersima u ostvarivanju pobjede 114:100 i osvajanju prvog NBA naslova u povijesti te franšize. Ujedno to je bio Chamberlainov drugi NBA prsten u njegovoj dugogodišnjoj NBA karijeri. Za svoje sjajne izvedbe, pogotovo one u petoj utakmici, unatoč ozljedi, Chamberlain je imenovan najkorisnijim igračem NBA finala. U sezoni 1972./73., koja je na kraju bila i njegova posljednja, iako on to od samog početka nije znao, Lakersi su imali problema s ozljedama i već ostarjelim igračima. Chamberlain je te sezone prosječno postizao 13.2 poena i 18.6 skokova i čak u svojoj posljednjoj sezoni, uz još jedan naslov najboljeg skakača lige, uspio je srušiti NBA rekord. Ostvario je uspješnost šuta iz igre od čak 73%, prethodno srušiviši svoj stari rekord iz 1967. godine, što je do danas ostao netaknut NBA rekord. To je ujedno bio deveti put da je Chamberlain predvodio ligu u postotku šuta iz igre. Te se sezone Lakersi su ipak ostvarili 60 pobjeda i dogurali do NBA finala. U NBA finalu čekali su ih stari rivali New York Knicksi, ovaj puta zdravi, s Willisom Reedom i Waltom Frazierom. U prvoj utakmici finala, West je sa 24 poena odveo momčad do pobjede 115:112. Međutim Knicksi su pobijedili u drugoj i trećoj utakmici te je serija bila pri rezultatu 2-1. U četvrtoj utakmici Knicksi s lakoćom odnose pobjedu, a u petoj utakmici, unatoč sjajnom Chamberlainu koji je postigao 23 poena i 21 skok, Knicksi pobjeđuju rezultatom 102:93 i osvajaju NBA naslov. Iako to još Chamberlain nije znao, to mu je bio posljednji nastup u njegovoj NBA karijeri.
1973. godine, ABA momčad, San Diego Conquistadors potpisala je Chamberlaina, kao igrača/trenera, za 600 tisuća dolara. Trenerske dužnosti, Chamberlain je najčešće prepuštao pomoćnom treneru, Stanu Albecku, a on se ponajviše usredotočio na promoviranje autobiografije pod nazivom "Wilt: Just Like Any Other 7-Foot Black Millionaire Who Lives Next Door". Te sezone, kao trener/igrač San Diega, Chamberlain se baš i nije proslavio budući da je momčad završila sezonu s omjerom 37-47 i porazom u polufinalu doigravanja. Također Chamberlain nije bio zadovoljan ni s posjećenosti gledatelja te se nakon završetka sezone umirovio od profesionalne košarke.
Nakon San Diega i povlačenja iz košarke, Chamberlain je uspješno ušao u svijet showbizza i zabave. Zaradio je popriličnu količinu novca na dionicama i nekretninama te je otvorio jedan od poznatijih noćnih klubova "Big Wilt's Smalls Paradise." Također, Chamberlain je ulagao i u neke odbojkaške i atletske klubove te je zaradio nešto novca pojavljivanjem u reklamama tvrtki kao što su Foot Locker, Drexel Burnham i Le Tigre Clothing. Nakon košarke, Chamberlain je zavolio odbojku te postao njen veliki obožavatelj. 1974. godine postao je član izvršnog odbora američkog odbojkaškog saveza, a godinu dana kasnije i njegov predsjednik. Sudjelovao je i na odbojkaškoj All-Star utakmici te je imenovan najkorisnijim igračem utakmice, a 1979. napustio je IVA odbojkaški savez koji se raspao. Chamberlain je tako dobro promovirao odbojku da je čak uvršten u Odbojkašku Kuću slavnih. U svijetu filma, 1984. godine, Chamberlain je odigrao zapaženu ulogu u filmu Conan razarač gdje je glavnu ulogu igrao još jedan snagator, Arnold Schwarzenegger. Iako su mu igrački dani bili odavno prošli, Chamberlain je uvijek bio u sjajnoj formi te je tijekom 80-ih najavljivao i mogući povratak u NBA. U dobi od 49 i 50 godina, Chamberlain je primio ponude Cleveland Cavaliersa i New Jersey Netsa za povratak u NBA, ali on ih je obje odbio. Često je sudjelovao i na maratonima te je svoju formu zadržao sve do bolešću narušenog zdravlja.
Chamberlain je tijekom svoje NBA karijere odigrao 1045 utakmica, postigao 31,419 poena, 23,924 skokova i 4,643 asistencije, što u prosjeku iznosi 30.1 poena, 22.9 skokova i 4.4 asistencije. Bio je jedan od najdominantijih centara u povijesti košarke te drži nekoliko desetaka NBA rekorda. Bio je sjajan strijelac i skakač, što govori i podatak da je čak sedam puta zaredom bio najbolji strijelac lige i jedanaest puta najbolji skakač lige. Chamberlain je odgovoran za nekoliko promjena NBA pravila, koja su bila namjenjena upravo njegovom zaustavljanju. Najslabija točka njegove igre bilo je upravo izvođenje slobodnih bacanja. U sezoni 1967./68. Chamberlain je postavio rekord po broju promašenih slobodnih bacanja u jednoj sezoni sa svojih 578. Također zauzeo je i drugo mjesto po broju promašenih slobodnih bacanja jer je u sezoni 1961./62. promašio njih 528. Za svoje doprinose, Chamberlain je ušao u Košarkašku Kuću slavnih, uvršten je na popis najvećih 35 i 50 najvećih igrača u povijesti NBA lige, te je uvršten na drugo mjesto, u izboru Slam Magazina, za 75 najboljih igrača u povijesti NBA i na trinaesto mjesto najboljih Sjeverno Američkih sportaša. 
6. ožujka 2007. Chamberlain je, u izboru ESPN-a za najboljeg centra u povijesti NBA lige, zauzeo drugo mjesto, iza Kareema Abdula-Jabbara. Također, Chamberlain je imao poštovanje i kod protivnika, budući da ga je Bill Russell proglasio jednim od najboljih individualnih rivala, a njegov dres umirovljen je čak pet puta (od strane sveučiliša Kansas, Harlem Globetrottersa, Philadelphia/San Francisco Warriorsa, Philadelphia 76ersa i Los Angeles Lakersa.
Chamberlain je bio jedno od devetero djece Olivie i Williama Chamberlaina. Bio je član obitelj niže srednje klase s dva brata i šestero sestara, uz smrt dvoje novorođenčadi odmah nakon poroda. Kao tinejdžer, Chamberlain se osjećao kao čudak zbog svoje visine, ali i zbog svog mucanja koje je s vremenom nestalo. Imao je i manjak samopozdanja, što je komentirao i jedan njegov prijatelj iz djetinjstva koji je izjavio:„Ne sjećam se da je Chamberlain izlazio s djevojkama, vjerojatno je iz srednje škole izašao kao djevac.“ Dolaskom slave Chamberlain se promijenio. Njegov suigrač iz srednjoškolskih dana, Mel Brodsky, rekao je:„Kada je Chamberlain došao u srednju školu bio je skroman, ali do svoje treće godine pohađanja postao je drzak i umišljen, upravo znajući da može učiniti sve što naumi.“
Prva velika zarada u Chamberlainovoj karijeri došla je 1959. godine kada je zaigrao u NBA ligi. Njegov rookie ugovor iznosio je 30 tisuća dolara, što je bilo čak 5 tisuća dolara više od, već dokazanog i višestrukog osvajača NBA naslova, igrača Boba Cousya. Postao je prvi košarkaš s godišnjom plaćom od 100 tisuća dolara, a za vrijeme boravka u Los Angeles Lakersima, Chamberlain je zaradio više od 1,5 milijuna dolara. Uz sav novac i slavu, Chamberlain je počeo s dugotrajnim noćnim izlascima i spavanjem do kasnih poslijepodnevnih sati, što se pokazalo kao problem u sezoni 1965./66. Kada je postao član Lakersa, Chamberlain si je dao izgraditi milijun dolara vrijednu vilu. Vili je dao ime "Ursa Major", što je latinski naziv zviježđa Veliki medvjed. Vila je izgrađena na nevjerojatnoj površini od 2700 četvornih metara na Santa Monica Mountainsima u Bel-Airu, a u izgradnju je utrošeno više od 200 tona kvalitetnog kamena i 100 tona pijeska. Izgradnja vile je završena 1971. godine. Chamberlain je živio sam, a uz luksuznu kuću posjedovao je i impresivnu zbirku automobila. U tu zbirku ulazili su Ferrari, Bentley i replika Bondovog automobila u vrijednosti od 400 tisuća dolara.
Iako je, prema navodima novinara, Chamberlain bio veliki egoist, razvio je brojne sjajne odnose s nekim svojim suparnicima ili pak suradnicima. Često je i isticao svoj odličan odnos s gledateljima, kojima je rado potpisivao autograme. Tijekom većeg dijela svoje karijere, Chamberlain je bio odličan prijatelj sa svojim, tada najvećim rivalom na terenima, Billom Russellom. Njih dvojica često su provodila slobodno vrijeme zajedno te ga je Chamberlain, u nekoliko navrata, pozivao na večeru na Dan zahvalnosti. S vremenom, odnosi su postali napeti, a nakon sedme utakmice NBA finala 1969. godine, njihov odnos se raspao i njih dvojica nisu razgovarala više od 20 godina. Naime Chamberlain je šest minuta prije kraja utakmice izašao iz igre i nije se više vratio. Russell ga je optužio da je kukavica i da se nije mogao suočiti s time da bi Lakersi možda mogli izgubiti dok je Chamberlian, koji zbog teško ozlijeđenog koljena propustio ostatak doigravanja i većinu iduće sezone, izjavio da mu je Russell zabio nož u leđa. Russell je u nekoliko navrata probao ispraviti stvari, ali to prijateljstvo nikada više nije doseglo onu razinu kao na početku njihovih karijera. 
Također, Chamberlain je izgradio i prijateljstvo s tada nadolazećom NBA zvijezdom, Kareemom Abdulom-Jabbarom. Abdul-Jabbar idolizirao je Chamberlaina, ali s vremenom ti odnosi su postali napeti, pogotovo nakon Chamberlainovog umirovljenja. Chamberlain je često kritizirao Jabbarovu igru u napadu i obrani, dok je s druge strane, Jabbar kritizirao Chamberlaina zbog njegovog političkog opredijeljenja i njegovog načina života. Nakon što je Jabbar 1984. godine srušio Chamberlainov rekord po broju postignutih poena u karijeri, odnosi su se nakratko popravili, ali ubrzo je Chamberlain počeo s novim kritikama. U svojoj autobiografiji, 1990. godine, Jabbar je prozvao Chamberlaina plačljivcem i osobom koja lako odustaje i sve do Chamberlainove smrti, odnos je ostao nategnut.
Kao tinejdžer sramežljiv i nesiguran, Chamberlain je kasnije postao poznati ženskar. Mnogi su svjedočili njegovim seksualnim avanturama, a kasnije su i njegovi prijatelji posvjedočili da je Chamberlain znao u 10 dana spavati s oko 23 žene. Često je organizirao grupne zabave s dvije, tri ili više žena. 1991. godine, Chamberlain je objavio svoju drugu autobiografiju, "Pogled odozgo", u kojoj je iznio podatak da je spavao s više 20 tisuća žena. To bi značilo da je Chamberlain spavao s 1.14 žena dnevno, tj. od svoje 15 godine pa sve do smrti a to bi također  značilo da je Chamberlain spavao s osam žena tjedno. Ubrzo je postao predmet ismijavanja brojnih komičara i šaljivaca. U jednom intervjuu 1999. godine, nekoliko mjeseci prije smrti, izjavio je da se nikad nije ženio zato što je želio slobodu u vođenju ljubavi s mnogo žena iako je također izjavio da je bolje s istom ženom voditi ljubav tisuću puta nego s tisuću žena jednom. Chamberlain nikada nije bio ni blizu ženidbe, a nekoliko puta je priznao da mu se više sviđaju bijelkinje.
Chamberlain je prije smrti imao poprilične probleme sa srcem. 1992. godine, Chamberlain je hospitaliziran na tri dana zbog nepravilnih otkucaja srca, a 1999. godine zdravlje mu se naglo pogoršalo. Tijekom tog razdoblja, Chamberlain je izgubio između 22 i 23 kilograma. Tjedan dana prije smrti, Chamberlain se podrvrgnuo operaciji, ali činilo se da mu se zdravlje neće popraviti. 12. listopada 1999. godine, u svojoj kući u Bel-Airu, Chamberlain je preminuo od zastoja srca. Nekoliko dana kasnije, Južnu Kaliforniju zadesio je blaži potres te su mnogi to protumačili, kroz šalu, da je Chamberlain stigao na vječna počivališta.
