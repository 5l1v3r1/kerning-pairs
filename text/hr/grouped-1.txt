
12 godina ropstva (eng. 12 Years a Slave) je američka povijesna drama iz 2013. godine temeljena na istoimenim memoarima objavljenim 1853. godine autora Solomona Northupa, slobodnog Afroamerikanca rođenog u državi New York koji je 1841. godine otet u Washingtonu i prodan u ropstvo. Northup je radio na plantažama u državi Louisiana punih dvanaest godina prije nego je ponovno postao slobodan. Sue Eakin i Joseph Logsdon su 1968. godine napisali znanstveni rad na temelju Northupovih memoara u kojem su pažljivo proučili i potvrdili opisane događaje te zaključili da su memoari točni. Ostali likovi u filmu su također stvarni, uključujući Edwina, Mary Epps i Patsey. 
Ovo je treći dugometražni film redatelja Stevea McQueena. Scenarij za film napisao je John Ridley. Glavnu ulogu u filmu ostvario je Chiwetel Ejiofor kao Solomon Northup dok se u ostalim ulogama pojavljuju Michael Fassbender, Benedict Cumberbatch, Paul Dano, Paul Giamatti, Lupita Nyong'o, Sarah Paulson, Brad Pitt i Alfre Woodard. Film se snimao u New Orleansu (država Louisiana) u razdoblju od 27. lipnja do 13. kolovoza 2012. godine, a snimalo se na lokacijama četiriju povijesnih prijeratnih plantaža: Felicity, Bocage, Destrehan i Magnolia. Od navedenih, plantaža Magnolia najbliža je stvarnoj plantaži na kojoj je Northup radio.
Film 12 godina ropstva pobrao je hvalospjeve filmske kritike, a nekoliko medija proglasilo ga je najboljim filmom 2013. godine. Na kino blagajnama film je također bio vrlo uspješan, ukupno utrživši u svijetu preko 187 milijuna dolara (produkcija filma koštala je 20 milijuna dolara). Film je osvojio tri prestižne nagrade Oscar: za najbolji film, za najbolju sporednu glumicu (Nyong'o) i za najbolji adaptirani scenarij. Osvojivši nagradu Oscar za najboji film, producent Steve McQueen postao je prvi Afroamerički producent koji je osvojio Oscara te prvi Afroamerički redatelj čiji je film proglašen najboljim. Film 12 godina ropstva također je osvojio nagradu Zlatni globus za najbolji film (drama), kao i britansku nagradu BAFTA za najbolji film i najboljeg glavnog glumca (Ejiofor).
Godine 1841. Solomon Northup je slobodni Afroamerikanac koji svira violinu, živi sa svojom suprugom Anne Hampton i njihovo dvoje djece u Saratoga Springsu, država New York. Uskoro mu dvojica muškaraca, Brown i Hamilton, ponude dvotjedni posao glazbenika pod uvjetom da otputuje s njima u Washington. Nakon što tamo dođu, oni ga drogiraju i odvode u ropsku kolibu u vlasništvu Jamesa Burcha.
Northup je poslan u New Orleans skupa s drugim zarobljenim robovima. Trgovac robovima imena Freeman daje Northupu novo ime "Platt", govori mu da je odbjegli rob iz Georgije te ga prodaje vlasniku plantaže Williamu Fordu. Northup impresionira Forda nakon što izgradi put kroz močvaru za transport drva koji je puno brži i efikasniji od ranijeg pa mu Ford poklanja violinu u znak zahvalnosti na kojoj Northup uskoro urezuje imena svoje supruge i djece. 
Fordov stolar John Tibeats prezire Northupa i tenzije između njih dvojice ubrzo eskaliraju. Tibeats napada Northupa koji se obrani. U znak odmazde, Tibeats i njegovi prijatelji pokušaju linčovati Northupa, ali ih u tome spriječava Chapin - Fordov nadglednik - premda ostavlja Northupa da visi na omči praktički cijeli ostatak dana. Uskoro ga Ford spašava, ali odlučuje prodati vlasniku plantaže Edwinu Eppsu kako bi ga zaštitio od Tibeatsa. Northup pokušava objasniti da je on zapravo slobodan čovjek, ali Ford mu govori da to ne može čuti i odgovara da mora otplatiti dug njegove kupnje. 
Za razliku od relativno dobroćudnog Forda, Epps je sadist koji vjeruje da njegovo pravo zlostavljanja robova odobrava sama Biblija. Robovi bivaju bičevani ako svakog dana ne uspiju ubrati minimalno 91 kilogram pamuka. Mlada djevojka imena Patsey svakoga dana ubire preko 230 kilograma pamuka zbog čega ju Epps non-stop hvali. Patsey privlači Eppsa koji ju konstantno siluje čime uzrokuje ljubomoru svoje supruge koja zbog toga učestalo ponižava Patsey. Njezina jedina utjeha je posjet gospođi Shaw, bivšoj ropkinji čiji se vlasnik u nju zaljubio i oženio je. Patsey želi umrijeti i moli Northupa da to učini, ali on odbija.
Uskoro izbija epidemija koja uništava Eppsov pamuk i plantažu. Budući da ne može raditi ništa sa svojim poljem, on posuđuje svoje robove susjednoj plantaži za sezonu. Dok vrijeme provodi tamo, Northup postaje jedan od omiljenih robova Jurgeu Turneru koji mu dopušta da svira violinu na obljetnici vjenčanja svog susjeda te da zadrži sav eventualni profit. Kada se Northup vrati Eppsu, pokušava upotrijebiti taj novac kod Armsbyja - bijelca i bivšeg nadglednika koji sada s ostalim robovima bere pamuk - kako bi ovaj odnio njegovo pismo prijateljima u državu New York. Armsby pristaje to učiniti i prihvaća sav Northupov ušteđeni novac, ali ga izda Eppsu. Northup ipak uspijeva izbjeći kaznu nagovorivši Eppsa da Armsby laže. Ubrzo nakon toga uplakani Northup pali svoje pismo, njegovu jedinu nadu za slobodom. 
Northup skupa s kanadskim radnikom Bassom započinje raditi na izradi verande. Bass je uznemiren Eppsovim brutalnim ponašanjem prema svojim robovima i izražava svoje protivljenje robovlasničkom sustavu čime izaziva neprijateljstvo kod Eppsa. Jednoga dana Epps postane uznemiren nakon što otkrije da Patsey nije na plantaži. Kada se vrati otkriva mu da je otišla do gospođe Shaw po sapun, jer joj je Mary Epps zabranila koristiti njihov. Epps joj, međutim, ne vjeruje i naređuje bičevanje. Ohrabren od strane svoje supruge, Epps prisiljava Northupa da bičuje Patsey kako on to ne bi morao učiniti. Northup nevoljko pristaje, ali Epps u konačnici uzima bič i divljački pretuče Patsey.
Northup namjerno uništava svoju violinu i nastavljajući raditi na izradi verande ispriča cijelu svoju priču Bassu. Još jedanput, Northup traži pomoć u slanju pisma u Saratoga Springs. Bass, riskirajući svoj život, pristaje poslati ga. 
Jednoga dana na plantažu dolazi lokalni šerif s kočijom u kojoj se nalazi još jedan čovjek i koji poziva Northupa. Postavlja mu niz pitanja kako bi se uvjerio da li je on zaista osoba koju traži. Northup prepoznaje muškarca u kočiji kao C. Parkera, vlasnika dućana kojeg je poznavao u Saratogi. Parker ga je došao osloboditi pa se njih dvojica zagrle premda ljutiti Epps cijelo vrijeme protestuje i pokušava spriječiti Northupa u odlasku. Prije nego se Northup ukrca na kočiju, Patsey ga doziva i njih dvoje se zagrle na oproštaju. Znajući da su u potencijalnoj opasnosti, Parker i šerif nagovaraju Northupa da što prije krenu pa uskoro odlaze s plantaže.
Nakon što je u ropstvu proveo dvanaest godina, Northup je ponovno slobodan i vraća se svojoj obitelji. Kada uđe u kuću vidi Anne, Alonza, Margaret i njezinog muža koji mu u naručje stavlja njegovog unuka - Solomona Northupa Stauntona. Odjavna špica filma objašnjava nemogućnost Northupa i njegovog tima da sudski progone Browna, Hamiltona i Burcha kao i objavljivanje njegovih istoimenih memoara 1853. godine te misteriozne detalje oko njegove smrti i pokopa.
Zvijezda filma Zvijeri južnih divljina Quvenzhané Wallis u filmu ima malu ulogu Margaret Northup.
Nakon što je 2008. godine tijekom projekcije svog filma Glad upoznao Johna Ridleyja, redatelj Steve McQueen ga je kontaktirao u vezi želje za radom na filmu čija bi se radnja vrtila oko "razdoblja robovlasništva u Americi". Radeći na razvoju ideje, njih dvojica nisu mogla pronaći zajedničku notu sve dok McQueenova partnerica, Bianca Stigter, nije pronašla memoare Solomona Northupa iz 1853. godine naziva 12 godina ropstva. McQueen je kasnije izjavio u jednom intervjuu:
"Pročitao sam knjigu i ostao zapanjen. U to vrijeme bio sam poprilično ljut na sebe što prije toga nisam niti znao za postojanje te knjige. Živim u Amsterdamu gdje je Anne Frank nacionalni heroj, a za mene je ova knjiga bila upravo poput njezinog dnevnika samo napisanog 97 godina prije - iskustvo iz prve ruke o robovlasništvu. Gorio sam od želje da upravo tu knjigu prenesem na veliko platno."
Nakon dugotrajnog razvojnog procesa projekta tijekom kojega se produkcijska kompanija Brada Pitta Plan B Entertainment također uključila, a koja je uvelike pomogla u financiranju, snimanje filma službeno je najavljeno u kolovozu 2011. godine s McQueenom kao redateljem i Chiwetelom Ejioforom kao Solomonom Northupom - slobodnim Afroamerikancem koji je otet i prodan u roblje. McQueen je usporedio Ejioforovo "klasno i dostojanstveno" ponašanje s onima koje su imali Sidney Poitier i Harry Belafonte. U listopadu 2011. godine glumac Michael Fassbender (koji je nastupio u McQueenovim ranijim filmovima Glad i Sramota) pridružio se glumačkoj postavi. Rane 2012. godine određen je ostatak glumaca, a početak snimanja planiran je za kraj mjeseca lipnja iste godine.Kako bi što preciznije prikazali jezik i narječje razdoblja i regije u kojima se radnja filma odvija, Michael Buster je zaposlen kako bi naučio glumce kako ispravno govoriti. Sam jezik imao je književnu kvalitetu povezanu sa stilom pisanja tog vremena, a na koje je snažan utjecaj imala Biblija kralja Jamesa. Buster objašnjava:
Ne znamo kako su robovi zvučali 40-ih godina 19. stoljeća pa sam odlučio koristiti ruralne primjere govora iz Mississippija i Louisiane (za glumce Ejiofora i Fassbendera). Za Benedicta Cumberbatcha sam pronašao govor stanovnika visoke klase iz New Orleansa iz 30-ih. Također sam radio i s Lupitom Nyong'o koja je podrijetlom iz Kenije, ali je učila na sveučilištu Yale. Promijenila je svoj govor kako bi zbilja zvučala američki.
Nakon što su obojica osvojila prestižnu filmsku nagradu Oscar, u medijima su se pojavili napisi da su se McQueen i Ridley posvađali zbog potpisa scenarija. Navodno je McQueen tražio od Ridleyja da ih obojicu potpiše, ali je ovaj to odbio. McQueen se žalio kompaniji Fox Searchlight, ali je kompanija stala na Ridleyjevu stranu. Tijekom svojih pobjedničkih govora niti jedan niti drugi nisu zahvalili jedan drugome. Od tada, međutim, Ridley je u nekoliko intervjua izrazio žaljenje što nije spomenuo McQueena u svom govoru zahvale, a također je negirao njihovu svađu. Hvalio je rad s McQueenom i objasnio da je on jedini potpisnik na scenariju zbog pravila Ceha scenarista. Redatelj McQueen, s druge strane, nije komentirao navedenu svađu.
S produkcijskim budžetom od 20 milijuna dolara, snimanje filma započelo je 27. lipnja 2012. godine u New Orleansu (Louisiana). Snimanje filma završeno je 13. kolovoza 2012. godine, nakon sedam tjedana.  Kako bi smanjili produkcijske troškove, većina filma snimljena je u široj okolici New Orleansa - uglavnom južno od okruga Red River u sjevernom dijelu države gdje je Northup zaista i bio rob. Među lokacijama koje su korištene za snimanje bile su i četiri povijesne plantaže: Felicity, Bocage, Destrehan i Magnolia. Upravo je plantaža Magnolia smještena tek nekoliko kilometara od povijesnih mjesta gdje je Northup držan u robovlasništvu. "Bilo je izrazito snažno i emotivno znati činjenicu da se nalazimo praktički na mjestu gdje su se stvari iz filma uistinu dogodile", izjavio je glumac Chiwetel Ejiofor. "Osjećaj plesa s duhovima bio je gotovo opipljiv." Film se također snimao i u hotelu Columns te u francuskom dijelu New Orleansa.Glavni fotograf filma Sean Bobbitt snimio je 12 godina ropstva na 35mm vrpci sa širokokutnim 2.35:1 omjerom. "Kada radite film čija je radnja smještena u određeno povijesno razdoblje, taj film mora gledateljima pružiti cjelokupni osjećaj tog razdoblja i njegove kvalitete", izjavio je Bobbitt. "A zbog epske prirode same priče, širokokutno snimanje bilo je jedini izbor. Takav način snimanja znači veliki film, epsku priču - u ovom slučaju epsku priču o ljudskoj izdržljivosti."Ekipa filma nije željela snimiti film vizualnim stilom grube dokumentarne estetike. Namjerno snimajući prekrasne eksterijere koji su stvorili vizualni kontrast u samoj priči, ekipa filma željela je podsjetiti na rad španjolskog slikara Francisca Goye. Redatelj McQueen to je objasnio: 
"Kada razmislite o Goyi koji je slikao najgroznije slike nasilja, mučenja i slično, znate da gledate nešto zapravo prekrasno; znate da gledate vrijedne slike, a jedan od razloga zbog čega su toliko predivne je upravo zbog toga što slikar njima govori 'gledajte, pogledajte ovo'. Kada bi naslikali nešto ružno na ružan način, sve bi moglo otići u krivu perspektivu, jer time privlačite pozornost da nešto nije u redu sa slikom, a ne dajete priliku promatraču da gleda samu sliku."
Kako bi što preciznije prikazali razdoblje u kojem se radnja filma događa, filmska ekipa iza kamere provela je detaljno istraživanje koje je uključivalo proučavanje ilustracija i crteža iz tog razdoblja. Kostimografkinja Patricia Norris imala je osam tjedana za pripremiti kostime pa je surađivala s kostimografskim skladištem Western Costume kako bi prikupila odjeću koja će ilustrirati protek vremena, a istodobno koja će biti povijesno precizna. Koristeći palete boja tonova zemlje, Norris je kreirala gotovo 1000 različitih kostima za film. "Norris je uzela uzorke zemlje sa sve tri plantaže kako bi njezini kostimi što bolje odražavali tu boju", izjavio je redatelj McQueen i dodao: "Razgovarala je s fotografom Seanom Bobbittom u vezi svakog pojedinog lika na svakoj pojedinoj plantaži - film je zbog toga prepun svih tih sitnih detalja".
Glazbu za film 12 godina ropstva napisao je Hans Zimmer dok je originalnu glazbu za violinu napisao i aranžirao Nicholas Britell, a odsvirao Tim Fain. Sam film također sadržava i nekoliko djela zapadnjačke klasične glazbe te američke narodne glazbe poput "Trio in B-flat, D471" autora Franza Schuberta ili "Run, Nigger, Run" Johna i Alana Lomaxa. Službeni soundtrack filma naziva Music from and Inspired by 12 Years s Slave digitalno je pušten u prodaju 5. studenog, a fizički CD započeo je s prodajom 11. studenog 2013. godine izdavača Columbia Records. Uz Zimmerovu originalnu glazbu, na soundtracku se također nalazi i glazba inspirirana filmom autora kao što su John Legend, Laura Mvula, Alicia Keys, Chris Cornell i Alabama Shakes. Legendova pjesma "Roll, Jordan, Roll" debitirala je na internetu tri tjedna prije nego je soundtrack pušten u prodaju.
Afroamerički povjesničar i kulturološki znanstvenik Henry Louis Gates Jr. bio je glavni savjetnik na filmu dok se istraživač David Fiske, koautor knjige Solomon Northup: The Complete Story of the Author of Twelve Years a Slave, pobrinuo nabaviti određeni materijal koji se koristio za snimanje filma. Unatoč tome, vijesti i članci u novinama i časopisima u vrijeme kino distribucije filma isticali su kako je sam Northup vjerojatno uzeo određenu slobodu prilikom pisanja knjige, a da je McQueen zbog dramaturških, modernih i ostalih razloga definitivno uzeo određenu umjetničku slobodu u portretiranju povijesnog razdoblja filma i događaja opisanih u njemu.
U časopisu The Hollywood Reporter Scott Feinberg se u svom tekstu osvrnuo na članak iz New York Timesa od 22. rujna koji je "iskopao i naglasio esej iz 1985. godine još jednog znanstvenika, Jamesa Olneyja, koji je u tom eseju doveo u pitanje doslovnu istinu određenih incidenata koje Northup opisuje te naveo Davida Wilsona - bijelog prepisivača kojemu je Northup diktirao svoju priču - koji je uzeo slobodu i 'ulickao' priču kako bi ista još efikasnije djelovala na javno mišljenje o robovlasništvu." Prema Olneyju, kada su abolicionisti pozivali bivše robove da podijele svoja osobna iskustva o ropstvu na antiropskim konvencijama i kada su kasnije plaćali objave tih priča u novinama "svi zajedno - i abolicionisti i bivši robovi - imali su jasna očekivanja od tih objava".U magazinu The Atlantic Noah Berlatsky je pisao o sceni u McQueenovoj filmskoj verziji priče, ubrzo nakon što Northup bude otet, kada se nalazi na brodu koji putuje prema jugu u kojoj mornar ulazi u potpaljublje kako bi silovao mladu ropkinju i kada ga muški rob pokušava spriječiti. "Mornar bez oklijevanja ubija roba", napisao je Berlatsky "i to se čini malo vjerojatnim - robovi su vrijedni, a mornar nije bio njihov vlasnik. Naravno, tog trenutka uopće nema u knjizi."Forrest Wickman iz magazina Slate istaknuo je da Northupova knjiga puno više veliča Williama Forda nego što to čini McQueenov film. Northupove riječi su bile: "Nikada nije postojala srdačnija, plemenitija, iskrenija, kršćanskija osoba od Williama Forda" uz dodatak da su ga vlastite okolnosti "zaslijepile da vidi nerazdvojivu pogrešku sistema robovlasništva". Film, međutim, sudeći prema Wickmanu "učestalo potkopava Forda". McQueen podriva Kršćanstvo kao dobro u pokušaju da nadogradi etičku lekciju iz Northupove priče za 21. stoljeće držeći institucije Kršćanstva pod svjetlom zbog njihove sposobnosti opravdavanja robovlasništva tog vremena. Northup je bio Kršćanin svog vremena, a o svom bivšem vlasniku (Fordu) pisao je da je bio "zaslijepljen okolnostima" što bi u retrospektivi značilo rasističko prihvaćanje robovlasništva unatoč tome što je Ford bio Kršćanin - pozicija koja je neprihvatljiva modernim Kršćanima te kršćanskim abolicionistima 19. stoljeća, ali ne i kontradiktorna samom Northupu. Valerie Elverton Dixon iz Washington Posta okarakterizirala je Kršćanstvo prikazano u filmu kao "slomljeno".Emily West, profesorica povijesti na sveučilištu Reading koja se specijalizirala za povijest robovlasništva u SAD-u je rekla: "Nikada nisam vidjela film koji predstavlja robovlasništvo tako precizno." Pišući kritiku za History Extra - internetsku stranicu magazina BBC History - napisala je: "Film oštro i snažno otkriva sve o robovlasništvu - od robova koji beru pamuk dok pjevaju u poljima pa sve do zvuka biča koji im se obrušava na leđa. Također smo dosta toga čuli o ideologiji koja stoji iza robovlasničkog sustava. Vlasnici robova poput Williama Forda i Edwina Eppsa - premda karakterno vrlo različiti - koriste interpretaciju Kršćanstva kako bi opravdali svoje vlasništvo nad robovima. Obojica su čvrsto vjerovali da sama Biblija odobrava robovlasništvo i da je njihova 'kršćanska dužnost' da propovijedaju napisano svojim robovima."
Film 12 godina ropstva svoju je svjetsku premijeru imao na filmskom festivalu u Tellurideu dana 30. kolovoza 2013. godine. Nakon toga uslijedile su projekcije na ostalim festivalima uključujući filmski festival u Torontu (6. rujna), filmski festival u New Yorku (8. listopada), filmski festival u New Orleansu (10. listopada) i filmski festival u Philadelphiji (19. listopada).Dana 15. studenog 2011. godine kompanija Summit Entertainment službeno je objavila da je potpisala ugovor na distribuciju filma 12 godina ropstva za međunarodno tržište. U travnju 2012. godine, nekoliko tjedana prije početka snimanja filma, kompanija New Regency Productions pristala je sufinancirati film. Zbog distribucijskog dogovora između kompanija 20th Century Fox i New Regencyja, kompanija Fox Searchlight Pictures dobila je prava na distribuciju filma u SAD-u. Međutim, umjesto da plati distribucijska prava, kompanija Fox Searchlight je sklopila dogovor u kojem će dijeliti kino zaradu s ostalim nezavisnim kompanijama koje su sudjelovale u financiranju projekta. Film 12 godina ropstva u službenu, ali ipak ograničenu kino distribuciju krenuo je 18. listopada 2013. godine u SAD-u u devetnaest kina; par tjedana kasnije film je krenuo sa širokom kino distribucijom. Iako je prvotno planirano da film sa službenom kino distribucijom krene u drugoj polovici prosinca 2013. godine, određene "testne projekcije" dovele su do odluke da se početak distribucije pomakne za ranije. U Ujedinjenom Kraljevstvu službeni distributer filma je kompanija Entertainment One.
Zbog eksplicitne prirode filma i činjenice što se radilo o oskarovskom kandidatu, na eventualni financijski uspjeh filma 12 godina ropstva obraćena je posebna pozornost. Mnogi analitičari usporedili su sadržaj filma s ostalim sličnim dramama poput Schindlerove liste iz 1993. godine ili Pasije iz 2004. godine koji su postale velike kino uspješnice unatoč teškim temama koje su obrađivale. "To je možda teška tema, ali ako je dobro obrađena... filmovi koji su teški za gledanje svejedno mogu biti komercijalno uspješni", izjavio je Phil Contrino za magazin Boxoffice. Unatoč svom sadržaju, pozitivne filmske kritike pomogle su domaćoj distribuciji filma koju je vodila kompanija Fox Searchlight, a koja je ograničenu kino distribuciju u početku usmjerila isključivo prema ljubiteljima umjetničkog filma te Afroamerikancima i njihovim zaštitnicima. U kasnijim tjednima film je započeo s puno širom kino distribucijom kao što je u prijašnjim godinama napravio s filmovima Crni labud i Nasljednici. S međunarodnom kino distribucijom filma odugovlačilo se sve do prve polovice 2014. godine, nakon što je sezona nagrada (Zlatni globus i Oscar) bila već u punom zamahu.Tijekom marketinške kampanje, film 12 godina ropstva dobio je neplaćena priznanja od strane poznatih javnih ličnosti poput Kanyea Westa i Seana Combsa. U videu kojeg je objavio Revolt, Combs nagovara gledatelje da pogledaju film uz opasku: "Ovaj film je vrlo bolan, ali vrlo iskren i dio je procesa ozdravljenja. Molim sve vas da odvedete svoju djecu i ostale članove obitelji i pogledate ga... Morate pogledati ovaj film kako bi razumjeli, kako bi počeli razumijevati."
Do danas je film 12 godina ropstva na svjetskim kino blagajnama utržio 187,7 milijuna dolara uključujući 56,7 milijuna dolara samo u SAD-u. Tijekom prvog vikenda prikazivanja, dok se 12 godina ropstva prikazivao u ograničenoj kino distribuciji, film je zaradio 923,715 dolara čime prosječna zarada svakog ekrana iznosi 48,617 dolara. Sljedećeg vikenda film je ušao na ljestvicu deset najgledanijih filmova tjedna nakon što se počeo prikazivati u dodatne 123 kino dvorane te zaradio dodatnih 2,1 milijun dolara. Dobra kino zarada nastavila se i u trećem vikendu prikazivanja s dodatnih 4,6 milijuna dolara na 410 različitih lokacija gdje se film prikazivao. Od 8. studenog 2013. film se započeo prikazivati u više od 1000 kino dvorana.
Film 12 godina ropstva dobio je gotovo stopostotne pohvale kritike i publike, a posebno je isticana gluma (pogotovo Chiwetela Ejiofora, Michaela Fassbendera i Lupite Nyong'o), režija Stevea McQueena, scenarij Johna Ridleyja, produkcija i vjernost memoarima Solomona Northupa. 
Na popularnoj internetskoj stranici Rotten Tomatoes film ima 97% pozitivnih ocjena temeljenih na 258 prikupljenih kritika uz prosječnju ocjenu 9/10: "Film 12 godina ropstva daleko je od laganog filma za gledanje, ali je njegov nepokolebljivi brutalni pogled na robovlasništvo u Americi briljantan koliko i vjerojatno nužan za kinematografiju." Na drugoj internetskoj stranici koja se također bavi skupljanjem filmskih kritika, Metacritic, film 12 godina ropstva ima ocjenu 97/100 temeljenu na 48 prikupljenih kritika. Trenutno je to jedan od filmova s najboljim ocjenama te stranice, kao i najbolje ocijenjeni film 2013. godine. Ankete CinemaScorea upućuju na to da je publika filmu dala čistu peticu.Richard Corliss iz magazina Time nahvalio je film i njegovog redatelja Stevea McQueena: "Uistinu, po načinu kako priča priču, Mcqueenov film je bliži filmovima iz 70-ih godina prošlog stoljeća poput Mandingo i Goodbye, Uncle Tom. Međutim, ono što McQueena razlikuje od tih osrednjih ostvarenja je činjenica što on nije senzacionalist već umjetnik bez grižnje savjesti." U svojoj kritici Corliss također povlači paralele s Nacističkom Njemačkom: "Mcqueen prikazuje da je rasizam - pored toga što je bio barbarski nehuman - također i luđački neefikasan. Moglo bi se reći da je Nacistička Njemačka propala zbog toga što je toliko ljudi trošilo energiju razmišljajući o tome kako se riješiti Židova te zbog toga što nisu iskoristili briljantne umove židovskih znanstvenika koji su im mogli izgraditi moćnija oružja. Isto tako, robovlasnici su toliko energije trošili na bičevanje svojih robova iz čiste sadističke zabave i, kao što Epps radi, budeći ih usred noći kako bi plesali za čistu okrutnu zabavu njegove supruge."
Gregory Ellwood iz HitFlixa dao je filmu ocjenu -5 uz opasku: "12 godina ropstva je snažna drama vođena McQueenovom odvažnom režijom i najboljom glumačkom izvedbom Chiwetela Ejiofora." Ellwood je nahvalio i druge glumce, uključujući Fassbendera i, pogotovo, mladu Lupitu Nyong'o: "Izvrsna prva uloga mlade Nyong'o zbog koje bi se sljedećeg ožujka mogla naći na dodjeli Oscara." Također je nahvalio i "prekrasnu" fotografiju i glazbu: "Jedna od najdirljivijih skladbi Hansa Zimmera nakon dosta vremena". Paul MacInnes iz The Guardiana dao je filmu pet zvjezdica i, između ostalog, napisao: "Potpun, grčevit i nepopustljiv 12 godina ropstva nije samo veliki film, već i jedan od onih koji su morali biti snimljeni." Kritičari internetske stranice Spill.com također su hvalili film, a dva kritičara dala su ocjenu bolje od seksa (eng. Better Than Sex) - najbolju koju ta internetska stranica može dati. Ipak, kritičari su se složili da to nije film koji bi tako lako uskoro mogli ponovno gledati. Uspoređujući ga s mini-serijom Roots, kritičar Cyrus je istaknuo "da su Rootsi naspram ovoga Mali leteći medvjedići".Owen Gleiberman iz Entertainment Weeklyja hvalio je film kao "biljeg okrutnosti i transcendentnosti" te kao "film o životu koji biva uzet, a zbog kojeg shvatimo što zapravo život znači." Također je vrlo pozitivnom ocijenio Ejioforovu glumu uz opasku: "Film 12 godina ropstva dopušta nam da gledamo otvorenih očiju u primarni grijeh Amerike, a to je na trenutke užasno teško. Ipak, to je film tolike humanosti da u svakom trenutku osjećate da gledate nešto esencijalno. Upravo nevjerojatna uloga Chiwetela Ejiofora nosi film i dopušta nam da ga gledamo bez treptaja. On glumi Solomona koristeći moćnu unutarnju snagu, ali sam film nikad ne umanjuje tihu noćnu moru koja okružuje Solomonovu svakodnevicu."Peter Travers iz časopisa Rolling Stone dao je filmu četiri zvjezdice i napisao: "Ovo je film kojeg nećete zaboraviti. Radi se o žestokom, briljantnom, čistokrvnom klasiku." Kasnije ga je proglasio najboljim filmom godine. U svojoj kritici za New York Times, Manohla Dargis je napisala: "Genijalnost filma 12 godina ropstva leži u njegovom inzistiranju na prikazivanju banalnog zla i terora koji se nalazio u dušama ljudi, okupirao njihova tijela i u konačnici platio dugačku, zastrašujuću cijenu." Tim Robey iz Daily Telegrapha dao je filmu maksimalnih pet zvjezdica uz opasku da je "plemenitost ovog fantastičnog filma ta koja pogađa dušu gledatelja", a nahvalio je uloge Ejiofora i Nyong'o. Tina Hassannia iz magazina Slant napisala je: "Koristeći svoju prepoznatljivu vizualnu kompoziciju i zaglušujući zvuk, Steve McQueen portretirao je užasavajuće Northupovo iskustvo i komplicirane veze između vlasnika i njihovih robova, vlasnika i vlasnika, robova i robova i tako dalje." Kreator hvaljene televizijske serije Žica, David Simon, također je bio oduševljen filmom uz komentar: "Ovo je prvi puta u povijesti da je naša zabavna industrija, čak i uz međunarodni kreativni utjecaj, uspjela pogledati ravno u lice robovlasničkom sustavu i ne spustiti pogled."Film, međutim, nije bio bez negativnih kritika. Stephanie Zacharek iz The Village Voicea kritizirala je film. Iako je nahvalila Ejioforovu performansu, također je napisala: "To je film koji ostaje nekoliko koraka iza opasnog sirovog osjećaja. Čak i kada prikazuje ljudsku okrutnost - kao što to često čini - nikad ne ugrožava svoju estetsku čistoću." Peter Malamud Smith iz magazina Slate kritizirao je priču: "12 godina ropstva je konstruiran kao priča o čovjeku koji se pokušava vratiti svojoj obitelji nudeći svakom gledatelju mogućnost empatije prema njezinom glavnom protagonistu. Možda nam je potrebna priča ispričana na toj razini kako bi je razumjeli. Ali njezin efekt je ovdje iskrivljen. Kao gledatelj puno više marimo za jednog junaka nego za milijune žrtava; kada bi bili prisiljeni zamisliti sebe kao robove, želimo se zamisliti kao Northup - jedinstvena osoba koja je na čudesan način pobjegla od sistema koji ga je pokušao uništiti." Opisujući ovo kao "problem s junakom", Malamud Smith je svoju kritiku završio objašnjenjem: "Možemo izdržati 12 godina ropstva. Ali ne očekujte uskoro 60 godina ropstva." Kanadski autor crnac Orville Lloyd Douglas u The Guardianu je napisao da uopće ne želi pogledati film 12 godina ropstva uz objašnjenje: "Uvjeren sam da svi ti crnački filmovi postoje kako bi bjelačka, liberalna filmska populacija osjećala bijelu krivnju i osjećala se općenito loše. Bez obzira na rasu, ovi filmovi teško će vas naučiti nečemu što već i sami ne znate."
Mnogi filmski kritičari proglasili su 12 godina ropstva najboljim filmom 2013. godine.
Film 12 godina ropstva imao je 9 nominacija za prestižnu filmku nagradu Oscar, a osvojio ih je tri.
Najbolji film - Brad Pitt , Steve McQueen, Dede Gardner, Jeremy Kleiner i Anthony Katagas
Film 12 godina ropstva imao je 7 nominacija za filmsku nagradu Zlatni globus, a osvojio je jednu.
Film 12 godina ropstva imao je 10 nominacija za britansku filmsku nagradu BAFTA, a osvojio je dvije.
Najbolji film - Brad Pitt , Steve McQueen, Dede Gardner, Jeremy Kleiner i Anthony Katagas

24 sata Le Mansa (fra. 24 Heures du Mans ili 24 Heures de Le Mans) čuvena je automobilistička utrka koja se svake godine u lipnju održava u francuskom gradu Le Mansu. Smatra se najstarijom automobilističkom utrkom izdržljivosti, s prvim izdanjem održanim 1923. godine. Organizira je Automobile Club de l'Ouest (ACO), te se vozi na stazi Circuit de la Sarthe formiranoj od zatvorenih javnih cesta. Zajedno s Velikom nagradom Monaka i 500 milja Indianapolisa, jedna je od tri najprestižnije utrke u svijetu automobilizma.
U doba kada su širom Europe održavane Grand Prix utrke, Le Mans je bio zamišljen kao drukčiji ispit u autošportu. Umjesto usredotočenja na sposobnost automobilističkih tvrtki da izrade najbrža vozila, utrka u Le Mansu trebala je koncentrirati sposobnost proizvođača na izradu pouzdanih sportskih automobila, što bi potaknulo inovacije i u potrošnji goriva, radi prirode utrka izdržljivosti koja zahtijeva što manje provedenog vremena u opskrbi. Također, djelomično noćna utrka trebala je potaknuti inovacije i kod svjetala.
U isto vrijeme, konfiguracija staze zahtijevala je bolju aerodinamiku i stabilnost vozila pri velikim brzinama. Iako je ta karakteristika bila identična Grand Prix utrkama, rijetko je koja staza Europi imala ravne odsjeke iste dužine kao Mulsanne. Činjenica da se radi o javnoj cesti, i zbog toga lošije održavanoj u odnosu na neke staze isključivo namijenjene utrkama, također stvara veću potrošnju nekih dijelova bolida, što još više ističe važnost pouzdanosti.
Od kasnih 1970-ih, potreba za štednjom goriva nakon svjetske energetske krize dovela je do prihvaćanja formule s fokusom na manjoj potrošnji goriva poznatoj kao Grupa C, u kojoj je svakom natjecatelju unaprijed određena maksimalna moguća potrošnja goriva, prema kojoj se projektirao motor. Premda je Grupa C napuštena nakon što su momčadi svladale formule goriva, nakon što su se početkom 2000-ih pojavili alternativni izvori goriva smanjenje potrošnje je i dalje bitno mnogim timovima, s namjerom skraćivanja vremena provedenog u boksevima.
Takve tehnološke inovacije imale su pozitivan efekt na proizvodnju serijskih automobila, gdje se koristila tehnologija razvijena za utrke nekoliko godina ranije. Također, to je dovelo do dizajna i proizvodnje sve bržih i neobičnijih supersportskih automobila, radi nastojanja proizvođača da vrlo brze cestovne automobile kasnije prerade u još brže GT bolide za natjecanje u Le Mansu ili drugim utrkama. Danas, pobjeda na 24 sata Le Mansa smatra se izvanredno prestižnom za proizvođače automobila, što je osim direktne reklame i indirektna potvrda kvalitete serijskih automobila.
Na 24 sata Le Mansa najčešće natječe oko 50 automobila. Svaki mora imati ne manje od dva sjedaća mjesta, premda se u novije vrijeme to pravilo podrazumijeva, ali ne provodi. Također, svaki natjecateljski automobil može imati najviše dvoja vrata, dok ih otvoreni bolidi ne moraju imati. Premda se svi natječu u isto vrijeme, postoje odvojene klase. Po završetku utrke, proglašava se ukupni pobjednik, kao i pobjednici pojednih klasa.
Tijekom godina klase su se mijenjale, te ih je trenutno četiri. Namjenski izrađeni Le Mans Prototipi (LMP), s dvije klase, LMP1 i LMP2, koje se razlikuju po brzini, težini i snazi motora. Sljedeće dvije klase temelje se na serijskim GT automobilima, također podijeljeni brzinom, snagom i težinom na klase GTE-PRO and GTE-AM. Premda se pobjednik može najčešće pronaći među prve dvije klase, niže klase ponekad ostvare ukupnu pobjedu zbog bolje pouzdanosti.
Izvorno, nije bilo pravila o broja vozača u pojedinom automobilu, ili koliko dugo je pojedinom vozaču dozvoljeno voziti. Iako su skoro sve momčadi u ranim desetljećima utrke koristile dva vozača po vozilu, neki natjecatelji kao Pierre Levegh i Eddie Hall pokušali su voziti samostalno, nadajući se uštedi vremena radi nemijenjanja vozača, ali kasnije to je zabranjeno. Do 1980-ih, jedan su automobil većinom vozila dva vozača, ali krajem istog desetljeća uvedeno je pravilo od najmanje tri vozača po vozilu.
Do 1990-ih, zbog brzina koje su vozila postizala i napora kojima su bili izloženi vozači, uvedena su dodatna pravila radi povećanja sigurnosti. Vozači više nisu mogli voziti više od četiri uzastopna sata, te niti jedan vozač nije smio voziti više od četrnaest sati ukupno.
Iako je utrka 24 sata Le Mansa djelovala u sklopu Svjetskog prvenstva sportskih automobila (World Sportscar Championship), većim dijelom svoga postojanja sadržila je pravila koja su se razlikovala od onih u drugim utrkama prvenstva, djelomično zbog dužine utrke. Neka su pravila uvedena zbog sigurnosnih razloga, dok druga sa svrhom natjecanja.
Dugi niz desetljeća vrijedilo je pravilo koje je zabranjivalo izmjenu ulja ili tekućine u hladnjaku tijekom prvog sata utrke. S tim pravilom ACO je nastojao poboljašati pouzdanost i efikasnost vozila, te bi najtecatelji koji nisu mogli izdržati prvih sat vremena bez nadolijevanja tekućina bili diskvalificirani.Još jedno pravilo jedinstveno za Le Mans, obavezno je gašenje motora tijekom nadolijevanja goriva u boksevima, temeljeno ne samo na činjenici da je tako sigurnije u aspektu mogućeg zapaljenja, već i na još jednom ispitu pouzdanosti koji zahtijeva da vozila tijekom utrke moraju mnogo puta samostalno upaliti motor u trkaćim uvjetima. Također, mehaničarima nije dopušten rad na automobilu ili izmjena guma dok se nadolijeva gorivo, što je momčadi primoralo na inovativne načine skraćivanja dugačkih zadržavanja u boksevima. Iznimka u tom pravilu je dozvoljena promjena vozača za vrijeme opskrbe gorivom.
Tijekom godina, u Le Mansu su održavane različite tradicije. Jedna od najdugovječnijih francuska je trobojnica kojom starter označava početak utrke, što je uobičajeno praćeno preletom ratnih aviona koji ispuštaju plavi, bijeli i crveni trak. Slična je tradicija i mahanje sigurnosnim zastavama službenika sa staze za vrijeme posljednjeg kruga u počast pobjednicima i ostalim vozačima koji su završili utrku.
24 sata Le Mansa također je poznata i kao prva poznata važnija utrka gdje je pobjednik šampanjcem prskao, umjesto da ga je popio. Kada su Dan Gurney i A.J. Foyt  pobijedili u Le Mansu 1967., s pobjedničkog postolja među okupljenim ljudima Gurney je primjetio glavnog Fordovog menadžera Henrya Forda II, vlasnika tima Carrolla Shelbya i njihove supruge, kao i nekoliko novinara koji su čuvenom dvojcu prognozirali katastrofalan nastup. Gurney je protresao bocu i sve ih poprskao, započevši tradiciju koju pobjednici automoblističkih utrka poštuju i nakon 40 godina.
Prva se utrka održala 26. i 27. svibnja 1923., te od tada svake se godine vozi u lipnju, s iznimkama 1956., kada se održala u srpnju, i 1968.,
kada je vožena u rujnu zbog općenacionalnih političkih nemira u Francuskoj te godine. Utrka je bila dvaput otkazana: 1936. zbog Velike depresije i od 1940. do 1948. zbog drugog svjetskog rata i ratnih posljedica tijekom prvih poratnih godina.
Utrka se najčešće održava krajem drugog tjedna u lipnju, s kvalifikacijama i treninzima u srijedu i četvrtak prije utrke i administrativnim pregledom bolida u ponedjeljak ili utorak. Trenutno se kvalifikacije održavaju uvečer, s dva odvojena dvosatna kvalifikacijska treninga svake večeri. Petkom je na rasporedu dan odmora, koji uključuje i paradu svih vozača kroz centar Le Mansa.
Dan testiranja također se uobičajeno održava prije samog događaja, tradicionalno krajem travnja ili početkom svibnja. Testiranja su nekada služila i kao prekvalifikacije za utrku, te bi najsporiji automobili izgubili pravo nastupa na kvalifikacijama. Ipak, zbog troškova prevoženja vozila u Le Mans i potom natrag u prvenstva gdje se natječu između testiranja i utrke, testiranja u od 2005. premještena u prvi tjedan lipnja. Praksa prekvalifikacija također je ukinuta 2000., od kada svi natjecatelji pozvani na testiranja imaju pravo nastupa na utrci.
Utrke starih trkaćih automobila Le Mans Legend, od 2001. također su dio rasporeda, s egzibicijskim utrkama voženim u dane kvalificija, nekoliko sati prije glavnih natjecatelja.
Tradicionalno, utrka je započinjala u subotu u 16:00, premda je 1968. započela u 14:00, zbog kasnijeg termina u kalendaru. 1984. i 2007., start je pomaknut u 15:00 zbog izbora koji su se istovremeno održavali u Francuskoj. 2006., ACO je odredio start u 17:00, u subotu 17. lipnja, zbog bolje pokrivenosti televizijskim prijenosom između utakmica Svjetskog nogometnog prvenstva 2006. Od 2008. redovni start, čini se, trajno je postavljen u 15:00.
Izvorno, rezultate je određivala pređena distanca u utrci. Automobil koji je tijekom 24 sata prešao najduži put, proglašan je pobjednikom. Poznat je slučaj da je to pravilo 1966. zateklo Ford. Dva su Fordova automobila u dominantom vodstvu na čelu utrke, usporila prilikom prolaska kroz cilj zbogfotografiranja s Dannyjem Hulmeom neznatno ispred Brucea McLarena. Ipak, McLarenov je auto startao sa znatno niže pozicije u odnosu na Hulmea, što znači da je tijekom utrke prešao veću udaljenost. S razlikom između prvoplasiranog i drugoplasiranog procijenjenom na osam metara, McLaren i njegov suvozač Chris Amon proglašeni su pobjednicima. S uvođenjem letećeg starta to pravilo je promijenjeno, te se pobjednik određuje po broju pređenih krugova.
Da bi bio uvršten u konačni poredak, automobil mora proći ciljnu liniju 24 sata nakon starta, što je uzrokovalo dramatične scene kada oštećena vozila satima čekaju u boksevima ili uz rub staze u blizini cilja, da bi se ponovo pokrenuli i provukli ciljem nakon kraja utrke. Takva praksa čekanja kraja utrke u novije je vrijeme zabranjena, s uvjetom kompletiranja zadane udaljenosti tijekom zadnjeg sata utrke.
Još jedno pravilo koje je postavio ACO, uvjet je kompletiranja 70% udaljenosti koju je prešao pobjednik utrke. Vozilo koje ne pokrije taj broj krugova, čak i ako završi utrku, ne smatra se vrijednim uvrštenja u konačni poredak zbog slabe pouzdanosti ili male brzine.
Utrka je tradicionalno započinjala takozvanim Le Mans startom, s automobilima poredanim duž zida bokseva u poretku postignutom na kvalifikacijama, dok su startajući vozači stajali na suprotnoj strani startno-ciljne ravnine. Kada je francuskom zastavom označen start, vozači su trčali preko piste i bez pomoći svojih mehaničara uskakali u bolide, nakon čega su najbrže moguće palili motore svojih vozila i započinjali utrku. Krajem 1960-ih, vozači su zbog boljeg plasmana, u prvom krugu počeli zanemarivati svoje sigurnosne pojaseve, te su nekoliko krugova vozili nepropisno vezani ili nevezani uopće, što je dovelo do nekoliko pogibija u masovnim sudarima tijekom ili neposredno nakon starta.
Takva tradicija startanja nadahnula je Porsche da pozicionira prekidač za paljenje motora lijevo od upravljača, što je vozaču omogućavalo da lijevom rukom pokrene motor, i desnom ubaci u brzinu.
Još jedan način bržeg startanja razvio je Stirling Moss. Njegov automobil već ga je čekao s mjenjačem u prvoj brzini. Kada je uskočio u auto, upalio je motor bez da pritisne kvačilo, te se vozilo trenutno trznulo unaprijed, ali zbog malog broja okretaja motor se ipak nije pokrenuo. Nakon nekoliko sekundi kretanja, stisnuo je kvačilo i omogućio motoru da se ubrza dok je automobil još bio u pokretu.
Smatrajući da je takva vrsta startanja nesigurna, 1969., tada debitant u Le Mansu, Jacky Ickx usprotivio se toj praksi hodajući preko staze dok su ostali natjecatelji trčali. Premda skoro udaren bolidom jednog od bržih natjecatelja, Ickx se polako vezao pojasevima prije nego je krenuo. Nažalost, u prvom krugu dogodio se incident te je vozač John Woolfe poginuo, dok je Ickx pobijedio u utrci.
Tradicionalni start promijenjen je 1970. Vozila su i dalje bila poredana duž zida bokseva, ali vozači su već bili u njima povezani, te bi na znak starta pokenuli motore i započeli utrku. Ipak, ta metoda promijenjena je već 1971. uvođenjem letećeg starta (ponekad znan i kao Indianapolis start), te od tada nije bilo izmjena.
Podrobniji članak o temi: Circuit de la SartheStaza na kojoj se održava 24 sata Le Mansa zove se Circuit de la Sarthe, nazvana po departmanu Sarthe gdje je lociran grad Le Mans. Sastoji se od permanentne staze i javnih prometnica koje se u vrijeme utrke privremeno zatvaraju. Od 1923. znatno je modificirana, većinom iz sigurnosnih razloga, te je trenutno dugačka 13,65 km. Premda je izvorno zalazila u grad Le Mans, skraćena je zbog veće sigurnosti publike. To je dovelo do uvođenja zavoja Dunlop i Tertre Rouge prije spajanja sa starom stazom kod Mulsannea. Još jedna značajna izmjena tiče se same ravnine Mulsanne, kada je FIA odlučila da više neće odobriti niti jednu stazu s ravnim pravcima dužim od 2 km, što je uzrokovalo postavljanje dvije šikane zbog usporavanja velikih brzina koje su bolidi postizali na 5 kilometara dugačkom ravnom pravcu.
Javni dijelovi staze razlikuju se od permanentnih sektora, posebno u usporedbi sa stazom Bugatti, smještenom unutar Circuit de la Sarthe. Zbog gustog prometa u području, asfalt javnih cesta nije posebno ravan ili dobro održavan, koji također ne omogućava i jače prijanjanje zbog nedostatka trošenja mekih guma koje trkaći automobili polažu na asfalt, premda to utječe samo na nekoliko prvih krugova. Ceste se zatvaraju samo nekoliko sati prije kvalifikacija i utrke, te ponovo otvaraju odmah nakon završetka. Na javnim dijelovima staze, radnici svake godine moraju sklopiti i rasklopiti sigurnosne barijere.
Prvo izdanje 24 sata Le Mansa voženo je 26. i 27. svibnja 1923., javnim cestama u okolici Le Mansa. Izvorno je zamišljena kao trogodišnji događaj koji bi trofejem Rudge Whitworth Triennial Cup nagrađivao automobil koji bi prešao najveću udaljenost tijekom tri uzastopne utrke. Ta zamisao napuštena je 1928., te su ukupni pobjednici proglašavani za svaku pojedinu godinu. Prvim utrkama dominirali su francuski, britanski i talijanski vozači, močadi i bolidi, s markama Bugatti, Bentley i Alfa Romeo među pobjednicima. Od kasnih 1930-ih u Le Mansu pojavljuju se inovacije u dizajnu automobila, te se Bugatti i Alfa Romeo natječu s visoko aerodinamičnim karoserijama zbog većih brzina. 1936., utrka je otkazana radi generalnih štrajkova u Francuskoj, te potom s izbijanjem Drugog svjetskog rata, i poratnom obnovom u Francuskoj. 24 sata Le Mansa pauzirala je 10 godina.
Nakon rekonstrukcije staze i pratećih objekata, od 1949. utrka  ponovo se održava s obnovljenim interesom velikih automobilističkih proizvođača. Nakon osnivanja Svjetskog prvenstva sportskih automobila 1953., kojeg je Le Mans bio dijelom, Ferrari, Aston Martin, Mercedes-Benz, Jaguar i mnogi drugi, tvorničkim su momčadima s više bolida natjecali se za ukupnu pobjedu. Nažalost, žestoko suparništvo dovelo je do katastrofe na utrci 1955., kada je automobil Pierrea Levegha, odletio u publiku, te je poginulo više od 80 gledatelja, što se smatra najgorom nesrećom u povijesti automobilizma. Incident je doveo do opsežnih mjera sigurnosti ne samo na stazi Circuit de la Sarthe, već i u svijetu automobilizma uopće. Ipak, iako su sigurnosni uvjeti poboljšani, povećavale su se i brzine trkaćih automobila. Prelazak s otvorenih dvosjeda na zatvorene kupee doveo je do brzina od preko 320 km/h. Trkaći bolidi iz tog doba još su uvijek bili temeljeni većinom na serijskim automobilima, te će krajem 1960-ih, Ford Motor Company sa svojim GT40, osvojiti  četiri uzastopne pobjede, prije nego što je eri serijskih automobila došao kraj.
S novim desetljećem, 24 sata Le Mansa okrenula se ka ekstremnim brzinama i dizajnima bolida. Velike brzine dovele su do zamjene tradicionalnog starta Le Mans, s letećim Indianapolis startom. Iako su i dalje se natjecali serijski automobili, bili su razvrstani u niže klase, dok su namjenski izrađeni prototipovi postali pravilo. Porsche 917, 935, i 936 dominirali su desetljećem, ali preporod francuskih proizvođača Matra-Simca i Renault doveo je do prvih domaćih pobjeda od 1950. 1970-e također se pamte po vrlo dobrim nastupima privatnih konstruktora, s dvojicom koji su do sada jedini osvojili ukupne pobjede: Mirage Johna Wyera, s vozačima Jackyjem Ickxom i Derekom Bellom pobijedio je 1975., dok je Jean Rondeau, 1980. zajedno sa suvozačem Jean-Pierreom Jaussaudom, sam upravljao svojim pobjedničkim Rondeau-Ford Cosworthom.
Ostatak 1980-ih poznat je po dominaciji Porschea u tadašnjoj formuli Grupa C, uvedenoj zbog štednje goriva, isprva s efikasnim Porscheom 956, kasnije zamijenjenim s 962. Obje šasije bile su dovoljno pristupačne privatnicima koji su ih masovno nabavljali, što je dovelo do šest uzastopnih pobjeda. Nakon povratka Jaguara i Mercedes-Benza utrkama sportskih prototipova prekinuta je Porscheova dominacija s pobjedama Jaguara 1988. (XJR-9) i 1990, (XJR-12) te Mercedesa 1989., koji je koristio Sauberovu šasiju. U to doba porastao je interes i japanskih proizvođača, s bolidima Nissana i Toyote među natjecateljima, ali pobijediti će samo Mazda (1991.) s prototipom Mazda 787B, pogonjenim jedinstvenim rotacijskim motorom. Također, 1989. W.M.-Peugeot postavio je novi brzinski rekord od 406 km/h na ravnom pravcu dugačkom 5 km Ligne Droite des Hunaudières. 1992. i 1993. utrkom je dominirao Peugeot s prototipom 905 dok je broj natjecatelja Grupe C i Svjetskog prvenstva sportskih prototipova znatno opadao.
Najznačajnije izmjene na stazi provedene su 1990., kada je čuveni pravac Ligne Droite des Hunaudières prekinut uvođenjem dvije šikane zbog sprječavanja postizanja brzina većih od 400 km/h. S time je započet trend kojim ACO neprekidno nastoji usporiti dijelove staze, premda se brzine od preko 320 km/h još uvijek redovno postižu na više točaka tijekom kruga.
Nakon ukidanja Svjetskog prvenstva sportskih prototipova, Le Mans je doživio preporod serijskih GT automobila. Zahvaljujući rupi u pravilima, Porsche je uspio uvjeriti ACO da je Dauer 962 Le Mans supercar, serijski automobil, što je Porscheu omogućilo da se posljednji put natječe i pobijedi s Porscheom 962. Iako je ACO 1995. nastojao izmjenama u pravilima izbjeći situaciju iz prethodne godine, debitant McLaren pobijediti će sa svojim supercarom Mclaren F1 zahvaljući pouzdanosti, pobijedivši brže ali i problematične prototipove. Trend će se nastaviti do kraja 1990-ih, te je bilo izrađeno više neobičnih supersportskih automobila radi zaobilaženja pravila ACO-a o serijskim trkaćim automobilima, te su Porsche, Mercedes-Benz, Toyota, Nissan, Panoz, i Lotus prijavili se za natjecanje u kategoriji GT. To je kulminiralo 1999., kada su GT automobili natjecali se s Le Mans prototipima  Audija, Ferrarija, Mercedesa i pobjedničkog BMW-a. 
Snažan utjecaj proizvođača potaknuo je ACO da posudi ime utrke prvenstvu baziranom u Sjedinjenim Državama, nazvanom American Le Mans Series, koje djeluje i danas i služi kao kvalifikacija momčadima za nastup u Le Mansu.
Nakon 1999., mnogi veliki proizvođači napustili su utrke sportskih prototipova zbog troškova koje zahtjeva natjecanje. Među njima, samo će Cadillac i Audi nastaviti, s Audijem koji je s lakoćom dominirao svojim prototipom R8. Cadillac će napustiti natjecanje nakon tri godine, i premda su Panoz, Chrysler i MG nakratko nastojali konkurirati Audiju, nitko se nije približio performansama Audija A8. Nakon tri uzastopne pobjede, Audi je svojem korporacijskom partneru Bentleyu, koji se vratio natjecanju u Le Mansu 2001., osigurao motore, osoblje momčadi i vozače, te je tvornički Bentley Speed 8 2003. pobijedio ispred privatnih Audija.
Krajem 2005., nakon pet ukupnih pobjeda automobilom A8, i šest pobjeda motora turbo V8, Audi je prihvatio novi izazov uvođenjem dizelskog prototipa R10 TDI. Premda to nije bio prvi dizelski automobil koji se natjecao u Le Mansu, bio je prvi koji je pobijedio. U to doba, među natjecateljima pojavila su se i druga alternativna goriva, uključujući bioetanol, dok je Peugeot odlučio oponašati Audi i  2007. nastupio s dizelskim automobilom Peugeot 908. Godine 2008. održala se vrlo uzbudljiva utrka između Audija R10 i Peugeota 908. Nakon 24 sata utrke, Audi je uspio pobijediti s manje od 10 minuta razlike. Peugeot je  2009. uveo novi sustav obnavljanja energije nalik na KERS korišten u Formuli 1. Aston Martin nastupio je u kategoriji LMP1, ali nastavio i natjecanje u klasi GT1 s privatnim momčadima. Audi se natjecao s novim R15 TDI, ali ovog puta je prevagnuo Peugeot u svojoj prvoj ukupnoj pobjedi nakon 1993.
S podrškom ACO-a formirano je još jedno prvenstvo, nalik na American Le Mans Series, koncentrirano u Europi, Le Mans Endurance Series (kasnije skraćeno na Le Mans Series), koje će oživjeti mnoge poznate 1000 kilometarske utrke izdržljivosti. 2006.  osnovana je i azijska Japan Le Mans Challenge.
U Le Mansu su uvedene mnoge preinake na dizajnu automobila radi svladavanja nekih od teškoća koje donosi staza, diktirane pravilima ili nastojanjima natjecatelja da nadmudre konkurenciju. Neke od preinaka kasnije su uvedene u serijske cestovne automobile te se danas svakodnevno koriste.
Jedna od ključnih komponenti pobjede u Le Mansu je maksimalna brzina, koju zahtjevaju dugački ravni pravci staze, što znači da su vozila nastojala postići najveće moguće brzine umjesto da se pouzdaju u aerodinamički pritisak u zavojima. Dok su rani natjecatelji bili cestovni automobili s uklonjenom karoserijom radi smanjivanja težine, inovatori, kao Bugatti, razvili su automobile koji su sadržili početke aerodinamike. S nadimkom "tankovi", zbog sličnosti s vanjskim spremnikom goriva na zrakoplovu koji se tijekom leta može odbaciti, takvi automobili koristili su radi povećanja brzine, jednostavne obline kao pokrov svim mehaničkim elementima vozila. Nakon Drugog svjetskog rata, većina proizvođača primijenila je zatvorene aerodinamičke karoserije, što je dovelo do razdvajanja od Grand Prix bolida, koji su rijetko imali krupnu karoseriju.
Tijekom vremena, karoserije su postale veće ali i lakše. Veće karoserije stvarale su više aerodinamičkog pritiska u zavojima bez da povećavaju otpor, što je automobilima omogućavalo da zadrže visoke maksimalne brzine. Takve produžene karoserije uglavnom su utjecale na stražnji kraj vozila, često nazvanim "dugi rep". Radi manjeg otpora, karoserijama su pokrivani i kokpiti, premda će se otvoreni kokpiti ponovo pojavljivati i nestajati tijekom godina kako su se pravila mijenjala. Aerodinamika dosegla je vrhunac 1989., prije izmjena na pravcu Mulsanne, gdje je za vrijeme utrke 1988., posada prototipa W.M. pokrila otvore motora i postavila rekordnu brzinu od 406 km/h s namjerom stvaranja publiciteta, premda je automobil na drugim dijelovima staze bio skoro nemoguć za upravljanje i motor ubrzo uništen zbog pomanjkanja hlađenja. Ipak, iduće godine, Mercedes-Benz C9 postigao je za vrijeme kvalifikacija 399 km/h.
U Le Mansu natjecali su se vrlo raznoliki motori, s ciljem postizanja najvećih brzina ali i manje potrošnje goriva radi kraćih zadržavanja u boksevima. Dimenzije motora znatno su varirale, od najmanjih 569 cc (Simca Cinq), do najvećih od 7986 cc (Chrysler Viper GTS-R). Kompresor je bio rana inovacija za povećanje izlazne snage, prvi puta u uporabi 1929., dok se turbopunjač neće pojaviti do 1974.
Prvi natjecatelj bez klipnog motora bio je Rover kojem je u suradnji s B.R.M.-om 1963. instalirana plinska turbina, s dvojakim uspjehom, iskustvo ponovljeno i 1965. Američki Howmet Corporation ponovo će pokušati natjecanje uz pogon turbine, ali s još i manje uspjeha. Premda su se takvi motori isticali velikom snagom, pregrijavali su se i trošili puno goriva.
Još jedan neklipni motor koji se natjecao bio je Wankelov motor, poznat i kao rotacijski motor. Korišten isključivo kod Mazde od uvođenja 1970., Wankelov je kompaktni motor (koji je također patio od problema prevelike potrošnje kao i turbinski) ipak, za razliku od plinskih turbina doživio uspjeh. Nakon mnogo godina razvoja, Mazda je 1991. s prototipom 787B uspjela osvojiti jedinu ukupnu pobjedu u s neklipnim motorom.
Izvori alternativnih goriva također će igrati ulogu u standardnim dizajnima motora, s prvim nebenzinskim automobilom na utrci 1949., kada je Delettrez Special bio pogonjen dizelskim motorom, što je ponovio i M.A.P. iduće godine. Premda se dizel povremeno pojavljivao među natjecateljima, veliki proizvođač u takav dizajn motora investirati će tek 2006., kada je Audi pobijedio s R10 TDI.
Etanolsko gorivo uvedeno je 1980. u izmijenjenom Porscheu 911 koji je ostvario pobjedu u klasi. Godine 2008. dozvoljeno je korištenje biogoriva (10% etanola za benzinske motore i biodizel za dizelske). Audi je prvi koristio 10% BTL biodizel nove generacije, proizveden od biomase i razvijen od partnerskog Shella.Od 2009. nadalje, nova pravila ACO-a, dozvoljavaju nastup hibridnim vozilima, s KERS ili TERS sustavima, premda su predviđena jedino električna (baterijska) skladištenja energije, naizgled isključujući bilo kakve sisteme temeljene zamašnjakom. Za automobile opremljene KERS-om, 2009. bila su uvedena posebna klasifikacijska pravila, dok će od 2010. biti dozvoljeno natjecanje za pobjedu.
S velikim brzinama na stazi, kočnice su postale ključni faktor za sigurno usporavanja trkaćih automobila, posebno na zavojima kao Mulsanne. Disk kočnice prvi su puta primjenjene na Jaguaru C-Type 1953., dok je 1950-ih Mercedes-Benz 300 SLR uveo koncept aerodinamičkih zračnih kočnica, koristeći veliki spojler na stražnjem kraju vozila.
1980-ih, ABS kočnički sustavi postali su kao sigurnosna mjera standard na većini vozila Grupe C, radi sigurnog usporavanja pri brzinama od cca 320 km/h. Krajem 1990-ih, kočnice ojačanog ugljik-ugljika prilagođene su za poboljšano usporavanje i pouzdanost.
Tijekom godina, mnogi proizvođači postigli su ukupne pobjede, dok ih je još i više osvojilo pobjede u nižim klasama. Daleko najujsupješnija marka u povijesti utrke je Porsche, koji je do sada osvojio 16 ukupnih pobjeda, uključujući i sedam uzastopnih od 1981. do 1987. S 9 pobjeda, drugi najuspješniji proizvođači su Ferrari, od kojih šest u nizu od 1960. do 1965., i u novije vrijeme Audi, koji je pobijedio u 9 od 11 utrka na kojima je sudjelovao. Vodeći trojac prate Jaguar sa 7 pobjeda, Bentley, Alfa Romeo, i Ford s 4 pobjede u nizu, i Bentley s još dvije pobjede drugih godina. Audi i Tim Joest osvojili su u dva navrata tri uzastopne pobjede, od kojih prvi niz 2000., 2001. i 2002. Jedina japanska marka koja je do sada pobijedila je Mazda, premda je skoro svaki značajniji japanski proizvođač sudjelovao. Pobjeda Mazde 1991., također je do sada jedina pobjeda rotacijskog Wankelova motora, jednog od glavnih Mazdinih obilježja.
Među vozačima, dvojica se posebno ističu. Izvorno je Belgijanac Jacky Ickx držao rekord od šest pobjeda, osvojenih od 1969. do 1982., što mu je donijelo i počasno građanstvo u gradu Le Mansu. Ipak, Danac Tom Kristensen bio je sposoban brzo premašiti taj rekord s devet pobjeda između 1997. i 2013., uključujući i šest uzastopnih. Trostruki pobjednik 1928., 1929. i 1930., Britanac Woolf Barnato, i čuveni američki vozač A.J. Foyt, pobjednik 1967., do danas jedini su vozači koji su u Le Mansu pobijedili sve utrke na kojima su sudjelovali.
Henri Pescarolo pobijedio je 4 puta, no drži rekord od 33 nastupa na utrci. Japanac Yojiro Terada drži rekord najvećeg broja nastupa bez pobjede. Graham Hill jedini je vozač koji se okitio takozvanom "trostrukom krunom motorsporta", koju definira pobjeda na 500 milja Indianapolisa, (koju je Hill pobijedio 1966.) Velikoj nagradi Monaka (1963., 1964., 1965., 1968., 1969.) i na 24 sata Le Mansa (1972.).
Zbog velikih brzina po kojima je Le Mans poznat, na stazi su viđene brojne nesreće, od kojih neke fatalne po vozače i gledatelje. Najgori trenutak u povijesti 24 sata Le Mansa odigrao se za vrijeme utrke 1955., kada su poginuli vozač Pierre Levegh i više od 80 gledatelja, šokantna nesreća koja je tada uzrokovala ukidanje mnogih manjih utrka, kao Grand Prix utrke u Njemačkoj i Švicarskoj, gdje su kasnije u potpunosti zabranjene automobilističke utrke. Nesreća je dovela do opsežnih sigurnosnih pravila u svim automobilističkim prvenstvima, i za vozače i za publiku. Do sada, posljednja fatalna nesreća na utrci zbila se 1986., kada je poginuo Jo Gartner, za upravljačem Porschea 962C, premda se 1997. dogodila jedna pogibija i za vrijeme kvalifikacija.
U novije vrijeme, utrku 1999. karakterizirala je serija nevjerojatnih incidenata koja je zadesila Mercedes-Benz, iako bez ozlijeđenih. U nekoliko odvojenih situacija, novi Mercedesov prototip CLR, izrađen posebno za utrku u Le Mansu, zbog greške u aerodinamičkom dizajnu tri je puta pri velikim brzinama poletio u zrak, jednom na testiranjima, jednom na zagrijavanju, i još jednom u utrci.
Premda su u Mercedesu tvrdili da su nakon prvog incidenta riješili problem i da su automobili sigurni za upravljanje, situacija se ponovila pred samu utrku, i kasnije u samoj utci, kada je CLR preletio zaštitne ograde i sletio u obližnjoj šumi. Nakon toga Mercedes je povukao preostali bolid iz utrke i otkazao cjelokupni program sportskih prototipova. Odluka sportskog menadžera Mercedes-Benza Norberta Hauga da se nakon prva dva incidenta njihovi automobili svejedno natječu, posebno u aspektu katastrofe iz 1955., naišla je na oštre kritike.
Utrka 1969., poznata po vrlo neizvjesnom završetku, dokumentirana je u kratkom filmu La Ronde Infernale. Film, nakratko prikazivan u kinima, danas je dostupan na DVD-u.
Godine 1971. snimljen je igrani film Le Mans, sa Steve McQueenom, u ulozi fiktivnog Michaela Delaneya, vozača Gulf Porschea na utrci 1970. Tematski povezan sa sličnim filmovima o automobilizmu, kao Grand Prix za Formulu 1, i Winning za Indy 500, Le Mans je napoznatiji film o utrkama sportskih automobila. Snimljen je tijekom utrke korištenjem preinačenih trkaćih automobila opremljenih kamerama, kao i više kupljenih Porschea 917, Ferrarija 512, Lola T70 za scene snimane nakon utrke. Porsche 908 na kojem je tijekom utrke bila postavljena kamera, utrku je završio, ali je bio toliko nisko u poretku radi dugotrajnih izmjena filmskih rola da nije klasificiran u rezultatima.
Noviji film, koji djelomično crpi inspiraciju iz 24 sata Le Mansa, je Michel Valliant iz 2003., o junaku iz istoimenog francuskog stripa o automobilizmu. Kao i u filmu Le Mans, korištene su originalne snimke iz utrke, snimljene 2002., no film nije postigao veći uspjeh. Također, dokumentarac nazvan "Truth in 24", opisuje nastojanje Audija da 2008. osvoji petu uzastopnu pobjedu, s prikazom tijekom cijele sezone koja vodi čuvenoj francuskoj utrci.
Motors TV prenosio je 24 sata Le Mansa u cijelosti 2006. i 2007., što je uključivalo tehničke preglede, kvalifikacije, paradu vozača, zagrijavanje i cijelu utrku. U Sjedinjenim Državama. Speed Channel prenosi dijelove utrke kombinacijom francuskog originalnog signala i reportažne ekipe u boksevima. 2008., Eurosport je osigurao višegodišnji ugovor za prenos cijele utrke uključujući i kvalifikacije i motociklističku utrku. Svakoga sata utrke 2008., prenošeni su dijelovi natjecanja na glavnom kanalu i na Eurosport 2. Dodatno, live streaming video bio je uz naplatu osiguran i na Eurosportovoj internetskoj stranici. 
Utrku također prenosi (na engleskom) Radio Le Mans, direktno sa staze svih 24 sata, te i prije i poslije natjecanja. Radio Le Mans također emitira program kroz internet radio na svom websajtu.
Od 2001., ACO je odobrio utrci povijesnih vozila Le Mans Legend sudjelovanje tijekom vikenda glavne utrke, na punoj dužini staze. Takve egzibicijske utrke uključuju klasične automobile koji su prethodno natjecali se u Le Mansu, ili vozila nalik na njih. Svake godine sudjeluje izbor vozila iz određenog vremenskog razdoblja. Premda se natječu većinom vozači amateri, sudjelovali su i neki od čuvenih vozača koji su se svojedobno natjecali na utrci, kao Stirling Moss.Od 2002., srpnja svake druge godine održava se utrka povijesnih trkaćih automobila Le Mans Classic, u potpunom 24 satnom formatu i na originalnoj dužini staze sa startovima u različitim vremenima da bi se vozila iz raznih razdoblja mogla natjecati istovremeno. Tim se najčešće sastoji od jednog automobila u svakoj klasi, te se ukupnim pobjednikom proglašava momčad koja prikupi najviše bodova kroz pet ili šest klasa. Klase se temelje na razdobljima u kojima su se automobili natjecali, te se precizna pravila za pojedine klase ponovo utvrđuju za svaku utrku jer svaki put dobna se granica vozila pomiče za dvije godine. Premda je u prvom izdanju nastupilo pet klasa u više kraćih utrka, u idućim izdanjima šest klasa natjecalo se u manje dužih utrka, dok se 2008. natjecalo šest klasa u odvojenim utrkama. Vozači moraju posjedovati međunarodnu dozvolu za natjecanje FIA-e.

24 (eng. 24) je američka dramska televizijska serija koju je producirala mreža Fox, a u kojoj je glavnu ulogu ostvario Kiefer Sutherland kao protuteroristički agent Jack Bauer koji radi za izmišljenu agenciju PTP (Protuteroristička postrojba). Svaka sezona serije sastoji se od 24 epizode koje pokrivaju 24 sata u životu agenta Bauera, koristeći stvarno vrijeme kako bi ispričale fabulu. Sa svojim originalnim emitiranjem u SAD-u serija 24 započela je 6. studenog 2001. godine, a sveukupno su snimljene 192 epizode (u osam sezona) - posljednja epizoda emitiranja je 24. svibnja 2010. godine. U Hrvatskoj se serija emitirala na HRT-u u razdoblju od 4. listopada 2002. do 25. travnja 2012. godine. Uz osam sezona, snimljen je i televizijski film 24: Iskupljenje koji je emitiran između šeste i sedme sezone, a u planu je i dugometražni film za kino distribuciju.
Agent Bauer jedini je lik koji se pojavio u svakoj epizodi i sezoni serije. Radnja serije započinje upravo s njim kao zaposlenikom protuterorističke agencije u Los Angelesu u kojoj radi kao visoko-profilirani agent kojem "sredstvo opravdava cilj" bez obzira na moralnost svojih metoda. Kroz seriju većina glavnih zapleta odvija se kao politički triler. U tipičnom zapletu za sezonu serije, Bauer se nalazi u konstantnoj utrci s vremenom kako bi spriječio razne terorističke napade, uključujući atentate na predsjednike, nuklearne, biološke i kemijske prijetnje, Internet napade te razne druge teorije urote koje se dotiču same vlade ili korporativne korupcije.
Premda je dobila hvalospjeve kritičara, serija je također kritizirana zbog učestale upotrebe mučenja koje uglavnom daje pozitivne rezultate te negativnih opisa muslimana. Unatoč tome, serija je osvojila brojne televizijske nagrade kroz svojih 8 sezona trajanja, uključujući i one za najbolju televizijsku dramsku seriju na Zlatnim globusima 2003. te za najbolju televizijsku dramsku seriju na Emmyjima 2006. godine. Nakon što se s prikazivanjem završila osma sezona serije, 24 je postala najduže emitirana špijunska dramska televizijska serija.
24 je dramska serija u kojoj je glavnu ulogu ostvario Kiefer Sutherland kao Jack Bauer, a čija se radnja fokusira na izmišljenu protuterorističku postrojbu smještenu u Los Angelesu (PTP) te njihove pokušaje da zaštite Ameriku od terorističkih napada. Gotovo svaka epizoda serije istovremeno prati Bauera, državne službenike i negativce (teroristi). Svaka epizoda traje točno sat vremena te kronološkim redoslijedom opisuje događaje. Kako bi se dodatno naglasio stvaran prolazak vremena, digitalni sat ponekad je vidljiv tijekom trajanja epizode, a učestala je upotreba odvojenih ekrana kako bi se prikazale različite scene čija se radnja odvija na različitim mjestima u istom trenutku.
Radnja prve sezone započinje točno u ponoć, na dan kalifornijskih predsjedničkih predizbora. Protuteroristička postrojba (PTP) u kojoj je zaposlen agent Bauer dobija dojavu da će tijekom dana biti izvršen atentat na predsjedničkog kandidata, senatora Davida Palmera (Dennis Haysbert), a već do kraja prvog sata (Pilot epizoda) Bauerova kćerka Kim (Elisha Cuthbert) bit će oteta. Bauer će se tijekom dana moći osloniti samo na šačicu ljudi koji ga okružuju. U prvom redu tu je njegova supruga, Teri Bauer (Leslie Hope) koja će sama odlučiti otići u potragu za nestalom kćerkom; zatim troje bliskih kolega iz Agencije: bivša ljubavnica Nina Meyers (Sarah Clarke), kolega Tony Almeida (Carlos Bernard) koji se trenutno viđa s Ninom i Bauerov šef George Mason (Xander Berkeley); nadalje tu je i sam predsjednički kandidat Palmer s kojim će Bauer upravo tog dana započeti veliki poslovno-privatni odnos koji će se bazirati na uzajamnom poštovanju, ali koji će se tijekom tog dana suočiti s vlastitim demonima iz prošlosti i činjenicom da njegova žena, Sherry Palmer (Penny Johnson Jerald) previše gura nos gdje joj nije mjesto. Pred agentom Bauerom, kako će i sam reći, najteži je dan njegova života koji će završiti na jedini mogući način: neočekivanim otkrićem i velikom tragedijom.Druga sezona
Druga sezona događa se 18 mjeseci nakon završetka prve, s početkom u 8 sati ujutro. David Palmer sada je Predsjednik SAD-a, a Jack Bauer više ne radi za PTP. Međutim, nakon saznanja da Americi prijeti teroristički napad nuklearnom bombom, Bauer se na zamolbu samog predsjednika vraća "u igru" i zajedno sa svojim kolegama Georgeom Masonom i Tonyjem Almeidom pokušava zaustaviti teroriste. Tijekom drugog dana George Mason bit će izložen radioaktivnim tvarima, Tony Almeida shvatit će da je upoznao ženu svog života, Kim Bauer otkrit će da radi u kući monstruoznog zločinca, a Jack Bauer upoznat će Kate Warner (Sarah Wynter) za čiju će se sestru utvrditi da je u dosluhu s teroristima. Povrh svega toga Davidova bivša supruga Sherry vratit će se kako bi, naizgled, pomogla Predsjedniku.Treća sezona
Radnjom smještena 3 godine nakon završetka druge sezone (započinje u 13 sati), u trećoj sezoni upoznajemo se s izmijenjenim PTP-om. Vodi ga upravo Jack Bauer koji ima novog partnera, Chasea Edmundsa (James Badge Dale), a u međuvremenu je zbog tajnog zadatka na kojem se nalazio postao ovisnik o heroinu. Njegova kćerka, Kim Bauer (koja ima novog dečka - Chasea) također radi u PTP-u, zajedno s Tonyjem Almeidom, njegovom suprugom Michelle Dessler (Reiko Aylesworth), analitičarkom Chloe O'Brian (Mary Lynn Rajskub), Adamom Kaufmanom (Zachary Quinto), Gaelom Ortegom (Jesse Borrego) i nadređenim Ryanom Chapelleom (Paul Schulze). Zaplet treće sezone vrti se oko mogućnosti da će u Americi biti pušteno opasno biokemijsko oružje; tijekom dana mnogi će novi, ali i stari likovi izgubiti živote, a Predsjednik Palmer nakon tragičnih događaja koji će ga potresti odustat će od kandidature za nove predsjedničke izbore. Budući će se nekoliko likova koji su preživjeli treći dan vratiti u kasnijim sezonama tek u nekolicini epizoda, dolazi se do zaključka da treća sezona označava kraj prve trilogije serije 24.Četvrta sezona
Četvrta sezona započinje u 7 sati ujutro, 18 mjeseci nakon dramatičnih završetaka treće sezone. Agent Jack Bauer zaposlen je kod državnog tajnika obrane Jamesa Hellera (William Devane) s čijom se kćerkom, Audrey Raines (Kim Raver), nalazi u romantičnoj vezi. Nakon što su Helleri oteti, Bauer uz pomoć PTP-a kojeg sada vodi Erin Driscoll (Alberta Watson), a u kojem od stare postave radi još jedino Chloe O'Brian, pokušava zautaviti val terorističkih napada koji potresa zemlju. Nakon što na predsjednika Johna Keelera (Geoff Pierson), odnosno njegov Air Force One, bude izvršen atentat, privremene predsjedničke ovlasti preuzima dotadašnji Potpredsjednik Charles Logan (Gregory Itzin) koji uskoro priziva u pomoć bivšeg predsjednika Palmera, a koji već ima iskustva s kriznim situacijama. Upravo na njegovo odobrenje, agent Jack Bauer provalit će u kinesku ambasadu u Los Angelesu što će pokrenuti val nemilosrdnih događaja za Bauera u daljnje dvije sezone.Peta sezona
Za razliku od svih dosadašnjih sezona u kojima se tragični događaji zbivaju sredinom ili na samom kraju sezone, peta sezona započinje ubojstvom bivšeg Predsjednika Palmera i Michelle Dessler, supruge Tonyja Almeide s kojom se tijekom četvrte sezone uspio pomiriti. Jacka Bauera svi smatraju mrtvim, osim šačice ljudi koji su odgovorni za njegov nestanak na kraju prethodne sezone (među kojima su bili i ubijeni Predsjednik Palmer i Michelle). Međutim, on će se uskoro morati vratiti na scenu, jer upravo njemu su smještena njihova ubojstva. Predsjednik SAD-a sada je nesigurni Charles Logan koji će voditi svoje vlastite bitke sa svojom nestabilnom suprugom Marthom Logan (Jean Smart), a tijekom petog dana Bauer će se nakon dugo vremena susresti sa svojom kćerkom Kim, izgubiti voljene prijatelje, pokušati zaustaviti teroriste koji napadom na SAD žele zadržati svoje naftne interese u Aziji, ali i sam na kraju upasti u zamku. Peta sezona započinje 18 mjeseci nakon završetka četvrte u 7 sati ujutro.
20 mjeseci nakon što su ga oteli, Kinezi vraćaju Jacka Bauera u SAD kojeg je Predsjednik Wayne Palmer (D.B. Woodside) odlučio žrtvovati za dobrobit zemlje. Nakon što se Jack uspije spasiti, on skupa sa PTP-om (kojeg i dalje vodi Bill Buchanan) pokušava zaustaviti val terorističkih napada na SAD za koje su, čini se, odgovorni ruski i irački teroristi. U cijelu priču, pred kraj sezone, uvući će se i Kinezi koji će se domoći naprave koja bi mogla izazvati rat između SAD-a i Rusije, a Jack Bauer morat će birati između patriotizma i voljenih osoba. Budući da šesta sezona završava njegovim oproštajem od Audrey Raines i da je to posljednja sezona koja je radnjom smještena u Los Angeles, smatra se da ona označava kraj druge trilogije serije.24: Iskupljenje
Zbog štrajka scenarista 2008. godine kompletna sedma sezona koja se tada već snimala punom parom otkazana je za godinu dana. Umjesto nje kreatori su odlučili ispuniti jednogodišnju rupu pa su snimili dugometražni televizijski film 24: Iskupljenje (24: Redemption), radnjom smješten u izmišljenu državu Sangala u Africi, četiri godine nakon kraja šeste sezone. Film funkcionira kao prolog u sedmu sezonu serije, a u njemu se Bauer nađe usred državnog udara kojeg predvodi afrički diktator general Benjamin Juma (Tony Todd). U međuvremenu, u SAD-u traje dan inauguracije u kojoj Predsjednica Allison Taylor (Cherry Jones) daje svečanu prisegu. Do kraja filma (koji vremenski traje 2 sata) Bauer će biti primoran vratiti se u SAD.Sedma sezona
Vrlo brzo nakon završetka TV filma, u 8 sati ujutro, započinje radnja sedme sezone, smještena u glavni grad Washington. Baš u trenutku kad Jacku Baueru sude zbog zločina počinjenih protiv zatvorenika (u prvom redu mučenje), ugrožena je nacionalna sigurnost cijele države kad se teroristi domognu firewalla koji služi kao osiguranje vladine kompjuterske infrastrukture. Bauer, na zamolbu FBI-a kojeg vodi iznimno sposobni Larry Moss (Jeffrey Nordling), započet će istragu i odmah će doživjeti šok kad shvati da je jedan od ljudi odgovoran za napade njegov bivši prijatelj i kolega kojeg je smatrao mrtvim: Tony Almeida. Međutim, vrlo brzo će se saznati da Almeida zapravo igra dvostruku igru i da skupa s Billom Buchananom i Chloe O'Brian (koji više ne rade u PTP-u, zbog toga što isti više ne postoji) pokušava otkriti korumpiranost vlade i povezanost s afričkim teroristima. Tijekom sedmog dana, njih četvero pokušat će zaustaviti napad na Bijelu kuću, ubojstvo Henryja Taylora (Colm Feore), Predsjedničinog supruga i još jednom spasiti SAD od katastrofe.Osma sezona
Radnjom smještena 18 mjeseci nakon prethodne, osma sezona započinje u 16 sati. Jack upravo namjerava napustiti New York i vratiti se u Los Angeles sa svojom kćerkom Kim, njezinim suprugom Stephenom i njihovom kćerkom Teri kada ga dovedu u PTP kako bi razotkrio ruske planove atentata na Predsjednika Omara Hassana (Anil Kapoor) tijekom mirovnih pregovora između njega i Predsjednice SAD-a Taylor. Rusija se brine da će ju potpisivanje takvog sporazuma u potpunosti oslabiti. Sve to dovodi do toga da islamski ekstremisti planiraju detonirati nuklearnu bombu ako im američka vlast ne preda Hassana. Kasnije će Jack krenuti u krvavu odmazdu nakon što izgubi nekoliko voljenih ljudi u uroti za koju je odgovoran bivši Predsjednik Charles Logan, a koju je odobrila Predsjednica Taylor. U posljednjoj epizodi Jack je primoran pobjeći budući ga i domaće i strane vlasti traže zbog svega što je protiv njih učinio.
Serija 24 iz sezone u sezonu mijenjala je glavnu glumačku postavu, a jedini regularni član iste kroz sve sezone bio je Kiefer Sutherland. On je jedini glumac koji se pojavio u sve 192 epizode serije te u televizijskom filmu 24: Iskupljenje. Glumac Glenn Morshower, koji u seriji tumači ulogu Aarona Piercea, pojavio se u prvih sedam sezona serije.
U seriji 24 svake sezone nastupio je veliki broj sporednih glumaca. U nastavku se, prema redoslijedu pojavljivanja u seriji, nalazi popis likova koji su se pojavili u seriji u najmanje 8 epizoda.
Ideju za seriju dobio je izvršni producent Joel Surnow koji je želio napraviti televizijsku seriju čija će svaka sezona sadržavati 24 epizode. Svaka epizoda bila bi dugačka jedan sat, a sezona bi se odvijala kroz jedan puni dan. S producentom Robertom Cochranom razgovarao je o takvoj ideji preko telefona, a njegova prvotna reakcija bila je: "Zaboravi, to je najgora ideja koju sam ikad čuo - nikad to neće moći biti snimljeno i previše je teško za odraditi." Sastali su se sljedećeg dana u Los Angelesu kako bi još malo prodiskutirali oko ideje o akcijskoj-špijunskoj seriji koja će koristiti format stvarnog vremena kako bi se stvorile dramaturške tenzije uz konstantnu utrku s vremenom.Pilot epizodu za seriju 24 odmah je kupio Fox izjavivši da je ideja za seriju jedna od onih koje "format televizije mogu pomaknuti unaprijed, u budućnost." Budžet epizode iznosio je 4 milijuna dolara, a snimana je u ožujku 2001. godine. Set protuterorističke postrojbe PTP u početku se nalazio u uredima sportskog odjela Fox televizije, a nakon što je serija otkupljena i snimanje odobreno izgrađen je u potpunosti. Serija se trebala snimati u Torontu, ali zbog nestalnosti kanadskog vremena za glavnu lokaciju na kraju je ipak izabran Los Angeles.Kritičari su odlično reagirali na Pilot epizodu, a u početku je odobreno snimanje 13 epizoda. Produkcija je započela u srpnju 2001. godine, a premijerno emitiranje bilo je zakazano za 30. listopada. Međutim, zbog terorističkih napada 11. rujna, premijera je odgođena za 6. studenog. Nakon prve tri epizode, Fox je dao zeleno svjetlo za snimanje preostalih 11 epizoda, a nakon što je Kiefer Sutherland osvojio nagradu Zlatni globus u kategoriji najboljeg televizijskog dramskog glumca, Fox je odobrio snimanje ostatka sezone.
Premda nije prva koja je to napravila, serija 24 prihvatila je koncept odvijanja radnje u realnom vremenu. Na tu ideju došao je producent i kreator Joel Surnow koji je želio napraviti "24 epizode po sezoni serije od kojih će svaka trajati sat vremena". Naknadno je odlučeno da ideja o stvarnom vremenu mora prikazati seriju kao "utrku s vremenom". Radnja svake epizode traje punih sat vremena, a u to se vrijeme uključuju i televizijske reklame koje se prikazuju po četiri puta kroz svaku epizodu. Točno vrijeme odvijanja radnje na početku i kraju svakog čina epizode prikazuje digitalni sat. Svakodnevni događaji, poput putovanja, ponekad se događaju u vremenu dok se na televiziji prikazuju reklame pa isti često ostaju neviđeni u seriji. Vrijeme odvijanja priče u korelaciji je s proteklim vremenom koje je predviđeno za reklame. Zbog toga što se kompletna radnja odvija u stvarnom vremenu, serija 24 nikada ne koristi tehniku usporenih snimaka. Također, serija nikad nije koristila tzv. flashbackove osim u jednoj epizodi - finalu prve sezone. Ako bi se serija gledala u kontinuitetu bez reklama, svaka sezona bi trajala otprilike 17 sati.Još jedna od ideja je bila upotreba odvojenih malih ekrana koja je proizašla iz činjenice da se tijekom serije obavljaju mnogi telefonski razgovori koji su, zbog elementa proteka stvarnog vremena, korišteni kako bi se paralelno pratile priče različitih likova i kako bi se gledatelju pomoglo da shvati vezu između istih. Producenti su odlučili koristiti odvojene ekrane kako bi publici dali do znanja na što točno moraju obratiti pozornost budući manji podzapleti sezona uglavnom nemaju pretjerane veze s onim glavnim. Ideja o upotrebi malih ekrana (kao kutija) došla je kasnije što je samo snimanje učinilo lakšim, budući su se kadrovi mogli odrezati ili preobličiti unutar same kutije. Ideja o odvojenim ekranima kao umjetničkoj formi došla je upravo od tamo.Jedan od glavnih koncepata koji se koristio u seriji je bio digitalni sat. Ta ideja također je došla od Joela Surnowa koji je želio da publika uvijek zna koliko je točno sati. Tu stvar riješili su na način da se digitalni sat tu i tamo pojavljuje unutar same epizode (prije odmora za reklame). Vrijeme koje taj sat pokazuje označava protek vremena u izmišljenom svijetu serije 24. Kada se pokazuje digitalni sat na kraju svakog čina ili same epizode, uvijek ga prati zvuk otkucavanja kojeg jasno čujemo. Međutim, u slučajevima smrti glavnih likova ili određenih kataklizmičnih događaja, digitalni sat otkucava bez zvuka. Među obožavateljima serije ti trenuci poznati su kao "tihi sat" (silent clock).
Radnja prvih šest sezona serije uglavnom se odvija u Los Angelesu i obližnjim mjestima u Kaliforniji gdje je serija i snimana. Serija je snimana i na drugim lokacijama, kao npr. Washington (dijelovi četvrte, šeste i sedme sezone). Radnja osme sezone odvija se u New Yorku, a televizijski film 24: Iskupljenje sniman je u Južnoj Africi.Glavno mjesto radnje u većini serije je izmišljena Protuteroristička postrojba (PTP). Njezini uredi sastoje se od dva glavna odjela: operacije na terenu koji uključuje suočavanje s osumnjičenicima i njihovo uhićenje, te odjel komunikacije koji je odgovoran za prikupljanje podataka i pomoći ekipi na terenima. Uredi PTP-a nalaze se u nekoliko gradova u SAD-u. Premda je PTP izmišljena agencija za potrebe serije, nekoliko stvarnih agencija se pojavljuje i spominje tijekom serije poput Interpola, FBI-a i CIA-e.U početku se set PTP-a nalazio u uredima sportskog programa televizije Fox, a kasnije je izgrađen u staroj tvornici olovaka u Chatsworthu. Isti set koristio se za prve tri sezone serije, ali je ponovno redizajniran za potrebe četvrte sezone te još jednom kasnije za potrebe osme sezone serije. Ostali setovi također su napravljeni upravo tamo, poput Predsjedničkog skrovišta u petoj i šestoj sezoni ili bunkera Bijele Kuće u šestoj sezoni.
Dana 26. ožujka 2010. godine, televizijska mreža Fox izdala je službeno priopćenje u kojem objašnjava da će osma sezona biti posljednja sezona serije. Glumac Kiefer Sutherland povodom toga dao je službenu izjavu:
Izvršni producent i voditelj serije Howard Gordon također je bio dijelom ove odluke. Izjavio je:
Peter Rice, voditelj zabavnog programa na televiziji Fox izjavio je: "Serija 24 je puno više od obične televizijske serije - u potpunosti je redefinirala dramski žanr i stvorila jednu od najcjenjenijih akcijskih ikona u televizijskoj povijesti." Kevin Reilly, predsjednik zabavnog programa u Fox Broadcasting Company nadodao je: "Izuzetno smo ponosi na ovu inovativnu seriju i zauvijek ćemo biti zahvalni Kieferu, producentima, glumcima i ostatku ekipe za sve što su napravili tijekom ovih godina. Ovo je zbilja bilo fantastičnih i nezaboravnih osam dana."Posljednja epizoda serije 24 u SAD-u emitirana je 24. svibnja 2010. godine, a u Hrvatskoj 25. travnja 2012. godine.
Netom prije nego što su započeli raditi na seriji 24, njezini kreatori Joel Surnow i Robert Cochran bili su izvršni producenti akcijske serije La Femme Nikita tijekom njezinog cjelokupnog petogodišnjeg emitiranja u SAD-u. Obje serije bave se protuterorističkim operacijama, a glavni likovi obaju serija često su stavljeni u situacije gdje moraju odabrati tragične izbore kako bi ostvarili veće dobro. Postoje brojne poveznice na ekranu, ali i iza njega između ove dvije serije. Nekoliko glumaca iz serije La Femme Nikita pojavljuju se u sličnim ulogama u 24, a nekoliko zapleta iz Nikite prerađeno je za 24. Također, mnogo kreativnog osoblja iz Nikite radilo je u nekom trenutku za seriju 24.Kao i u filmu Air Force One iz 1997. godine, serija 24 koristila je osobni Predsjednički avion (Air Force One). Veliki jumbo-jet korišten je u drugoj i četvrtoj sezoni serije. Air Force Two (koji nosi Potpredsjednika, ali ne i Predsjednika) korišten je u šestoj sezoni. Nekoliko glumaca koji su glumili u seriji 24 također su glumili i u filmu Air Force One: Xander Berkeley, Glenn Morshower, Wendy Crewson, Timothy Carhart, Jürgen Prochnow, Tom Everett i Spencer Garrett. 25. amandman koji objašnjava nasljeđivanje mjesta Predsjednika i utemeljuje proceduru oko popunjavanja praznog mjesta u uredu Potpredsjednika te odgovara na nemogućnost samog Predsjednika da obavlja svoje dužnosti također je zajednička tema koju dijele film i serija. Serija 24 koristila je isti set za snimanje scena u Predsjedničkom avionu kao i jedna druga televizijska serija - Zapadno krilo.
Dugometražna filmska adaptacija serije 24 originalno je planirana u razdoblju kada se stvorila velika pauza između šeste i sedme sezone serije. Kreatori serije Joel Surnow i Robert Cochran planirali su napisati scenarij, a voditelj produkcije Howard Gordon priču filma. Snimanje filma trebalo je biti obavljeno u Londonu, Pragu i Maroku. Međutim, planovi za dugometražni film kasnije su stavljeni na čekanje. Glavni glumac Kiefer Sutherland to je objasnio u izjavi: "Nemoguće je tražiti od scenarista da rade na seriji te da istovremeno smišljaju fantastičnu priču za dugometražni film u pauzi između sezona."Kasnije je odlučeno da će rad na filmu započeti nakon završetka osme i posljednje sezone serije. Radnja filma trebala je biti smještena u Europi gdje je i sam film trebao biti sniman. Joel Surnow, Robert Cochran, Howard Gordon i Kiefer Sutherland trebali su biti izvršni producenti filma, a Billy Ray je namjeravao napisati scenarij. Snimanje dugometražnog filma planirano je za kasnu 2010. i ranu 2011. godinu.U travnju 2010. godine, Kiefer Sutherland je izjavio u intervjuu kojeg je dao na dodjeli nagrada BAFTA u Londonu da je scenarij završen i da će ga započeti čitati odmah nakon što se vrati u SAD. Također je izjavio da će film trajati dva sata, a obuhvaćat će radnju koja će se odvijati unutar 24 sata. Sutherland je opisao filmsku produkciju kao vrlo "uzbudljivu" zato što "će to biti dvosatni film u kojem ćemo gledati radnju koja traje puna 24 sata pa samim time nećemo biti ograničeni aspektom realnog vremena kao što je to bio slučaj u seriji." U studenom iste godine izvršni producent Howard Gordon otkrio je da je "rad u tijeku" te da televizijska mreža Fox čita scenarij, ali da samo snimanje filma još uvijek nije odobreno. U prosincu iste godine Gordon je otkrio da je Fox odbio scenarij Billyja Raya izjavivši: "Nije bio dovoljno jak i neodoljiv." Premda Gordon više nije povezan s projektom, tvrdi da redatelj Tony Scott ima ideju za film o kojoj će porazgovarati sa Sutherlandom. Izvršni producent Brian Grazer na svom Tweeter profilu u travnju 2011. godine napisao je da se film planira za 2012. godinu. Tijekom 2011. godine bivši voditelj produkcije Howard Grodon izjavio je da su "razgovori definitivno u tijeku" oko filma te da trenutno traže pravi scenarij prije nego krenu u daljnju produkciju. U rujnu iste godine Sutherland je dao naznake da je scenarij gotovo završen. Nakon malih izmjena scenarija od strane Marka Bombacka, početak snimanja filma najavljen je za proljeće 2012. godine, nakon što Sutherland u travnju postane dostupan. Međutim, u ožujku kompanija 20th Century Fox stopirala je produkciju prije nego je snimanje otpočelo. Kao glavni razlozi stopiranja produkcije navedeni su neriješena pitanja oko budžeta te izrazito kratko dostupno vrijeme glumca Sutherlanda za snimanje filma.
Tijekom godina stvoren je značajan broj dodatnih medija koji imaju veze sa serijom, uključujući i spin-off serije distribuirane na Internetu pod nazivom The Rookie i 24: Conspiracy, kao i video igricu. Ostali mediji uključuju akcijske figurice nekih od najznačajnijih likova serije, soundtrackove iz serije i video igrice te nekoliko knjiga koje opisuju događaje koji nisu prikazani u seriji. Uz sve to, napisano je i nekoliko novela direktno povezanih sa serijom te također i nekoliko knjiga koje sadržavaju informacije o tome kako je serija kreirana i snimana.
Tijekom svog cjelokupnog prikazivanja, seriju 24 kritičari su često nazivali jednom od najboljih serija na televiziji. Najviše hvaljena bila je peta sezona serije, dobivši uglavnom stopostotne pozitivne ocjene kritičara, a posljednje tri sezone također su bile više hvaljene nego kritizirane. Serija je jednoglasno proglašena izrazito inovativnom, a časopis Time napisao je da "serija 24 uzima trend pričanja priče na način koji je započeo još 80-ih godina prošlog stoljeća sa serijama Hill Street Blues i Wiseguy, a koji je nastavljen sa serijama Zapadno krilo i Obitelj Soprano te ga odvodi na novi nivo", a jedan drugi kritičar istaknuo je da osjeća da "nikad nije postojala slična serija kao što je 24". Sama produkcija i kvaliteta serije često su prozivane izrazito filmičnim i boljim od većine holivudske produkcije. Serija je uspoređivana sa starim kultnim filmskim serijalima, poput The Perils of Pauline.
Kvaliteta glumačkih performansi posebno je hvaljena od strane kritičara. Robert Bianco iz USA Today opisao je Kiefera Sutherlanda kao najnužniju kariku za seriju te da upravo on "odlično glumi". "Zapovjednička" performansa Dennisa Haysberta kao Predsjednika Davida Palmera također je hvaljena od strane kritičara, a neki su vjerovali da je upravo njegov lik pomogao kampanji Baracka Obame. David Leonhart iz New York Timesa hvalio je Gregoryja Itzina koji u seriji glumi Predsjednika Charlesa Logana, uspoređujući njegov lik s bivšim Predsjednikom SAD-a Richardom Nixonom. The New York Times okarakterizirao je Loganovu administraciju kao "projekciju naših najvećih strahova o vladi". Jednako hvaljena bila je i performansa glumice Jean Smart (glumi Loganovu suprugu Marthu) u petoj sezoni. Prva scena u kojoj vidimo njezin lik (u kojem, nezadovoljna izgledom svoje frizure, gura glavu u umivaonik pun vode) proglašena je "najupečatljivijim debijem nekog lika u povijesti serije 24".Kritičari su često bili razočarani s određenim podzapletima kroz sezone koje su smatrali lošima, kao što su amnezija Teri Bauer u prvoj sezoni, priča Kim Bauer u drugoj te priča Dane Walsh u osmoj sezoni. Kasnije sezone bile su kritizirane zbog sve neobičnijih i ponavljajućih zapleta te smrti ključnih likova. Finale prve sezone mnogi kritičari proglasili su jednom od najboljih epizoda kompletne serije, a često je prozivano i jednim od najboljih finala bilo koje televizijske serije svih vremena. Smrt jednog od glavnih likova u tom finalu od strane TV Guidea proglašeno je kao druga najšokantnija smrt nekog lika u povijesti televizije.Već do sredine emitiranja serije, 24 je dobila izrazito velike količine negativnih kritika na račun učestalog mučenja, kao i negativnog portreta Muslimana. Učestala upotreba vremenski ograničenih bombi u zapletima te prikazivanje glavnog lika Jacka Bauera kao nekoga kome je mučenje sasvim normalna stvar (a uz to efektna i prihvatljiva) kritizirani su od strane aktivista za ljudska prava, vojnih lica i stručnjaka za ispitivanje koji su izražavali svoju zabrinutost da će mladi američki vojnici započeti imitirati tehnike koje serija prikazuje. Upravo zbog te zabrinutosti održan je sastanak između pripadnika američke vojske i kreatora serije. Djelomično zbog tog sastanka te molbe vojske da kreatori serije smanje scene mučenja (navodno se već vidio određeni utjecaj istih na prave vojnike) u kasnijim sezonama scene mučenja više nisu bile toliko česte i agresivne.
O problemu mučenja u seriji izjasnio se i bivši američki predsjednik Bill Clinton koji je izjavio da ne smatra da u američkoj politici postoji mjesto mučenju, ali da "ako ste Jack Bauer, onda ćete napraviti sve što možete i biti spremni na posljedice." Sudac Vrhovnog suda Antonin Scalia, tijekom diskusije o terorizmu, mučenju i zakonima uvrijedio se na opasku kanadskog suca o tome da Kanada ne bi uzela u obzir Bauerovo mišljenje o politici. Navodno je stao u obranu Bauera, argumentirajući da pripadnici zakona ponekad trebaju fleksibilnost kada su suočeni s velikom krizom te da niti jedna porota na svijetu ne bi osudila Bauera u takvim situacijama.Učestala upotreba mučenja te negativni portreti Muslimana utjecali su na donošenje odluke o glumi u seriji određenih glumaca. Janeane Garofalo, koja je u seriji glumila lik Janis Gold, u početku je odbila ulogu zbog načina na koji se u seriji prikazivalo mučenje, ali kasnije ju je ipak prihvatila istaknuvši: "Trenutačna nezaposlenost i laskanje da netko želi raditi sa mnom nadvladali su moj stav." Glumica Shohreh Aghdashloo, koja je u seriji glumila Dinu Araz, u početku je imala velike rezervacije oko prihvaćanja uloge budući je u početku mislila da će ju uloga muslimanske teroristice odvojiti od ljudi koji ju podupiru kao aktivisticu (mnogo godina upravo se ona u Iranu borila za ženska prava te protiv stereotipa američkih Muslimana). Međutim, ipak je na kraju prihvatila ulogu kada je shvatila da će ljudi bez problema moći razlikovati fikciju od stvarnosti te da se ovdje radi samo o televizijskoj seriji i ničemu više.Nakon što je serija završila s emitiranjem, Los Angeles Times okarakterizirao ju je kao "epsku pjesmu s Jackom Bauerom u ulozi Odiseja ili Beowulfa. Što znači da se morao boriti s čudovištima, a ne nužno dobrim ljudima koji su donijeli neke loše životne odluke." Kritičar je također istaknuo da negativac Charles Logan sadržava sve ono "protiv čega su se Jack i serija 24 borili toliko dugo vremena: političku korupciju i kukavičluk, narcisoidnost i megalomaniju, nemilosrdnost i glupoću." Jedan kritičar iz BuddyTV napisao je: "Pamtit ću ostavštinu serije 24 kao akcijsku dramu koja je redefinirala televiziju i usput nam donijela mnoge šokantne obrate od kojih je najveći od svih bio utjecaj serije na američku međunarodnu politiku." New York Times je napisao: "Serija 24 nastavit će živjeti, vjerojatno kao dugometražni film, a zasigurno u učionicama i udžbenicima. Serija je oživjela američki politički diskurs na način kako je to malo njih uspjelo." Za prvih deset godina postojanja web stranice IMDb.com Pro (2002. - 2012.) serija 24 je postavljena na šesto mjesto najbolje ocijenjenih televizijskih serija ikada.
Gledanost po sezonama temeljena je na ukupnom broju gledatelja po svakoj epizodi serije 24 od strane televizijske mreže Fox. Većina američkih televizijskih sezona započinje sredinom mjeseca rujna i završava krajem svibnja sljedeće godine. Tako je bilo i s prve tri sezone serije 24, a od četvrte sezone serija se započela emitirati u siječnju i bez prestanka se prikazivala sve do svibnja.
Televizijska prava na emitiranje serije u Hrvatskoj otkupio je HRT. Serija 24 u Hrvatskoj se prikazivala punih 10 godina, u razdoblju od 4. listopada 2002. godine do 25. travnja 2012. godine. Prva sezona jedina je koja se prikazivala jedanput tjedno (petkom); sve ostale poslije prikazivane su radnim danima od ponedjeljka do četvrtka u razdoblju od šest tjedana. Razdoblje prikazivanja serije na HRT-u:
24: Iskupljenje (20. i 21. rujna 2010.) (televizijski film prikazan u dva nastavka)
Serija 24 nominirana je i osvojila je brojne televizijske nagrade uključujući Emmy, Zlatni globus i nagradu Ceha televizijskih glumaca. To je jedina televizijska serija u povijesti (pored Newyorških plavaca i Zapadnog krila) koja je uspjela osvojiti nagrade Emmy, Zlatni globus i Satellite u kategoriji dramske serije.
Serija 24 kroz godine svog postojanja nominirana je u glumačkim, redateljskim, scenarističkim, montažerskim, zvučnim i glazbenim kategorijama. Američki filmski institut 2005. godine proglasio je seriju 24 jednom od 10 najboljih televizijskih programa te godine.Sveukupno je serija primila 68 nominacija za prestižnu televizijsku nagradu Emmy od kojih je odnijela 20 pobjeda. U kategoriji najbolje dramske serije za Emmyje serija je nominirana 2002., 2003., 2004., 2005., a nagradu je osvojila 2006. godine. Kiefer Sutherland nominiran je za najboljeg dramskog glumca 2002., 2003., 2004., 2005., 2007. i 2009. (za televizijski film 24: Iskupljenje), a nagradu je osvojio 2006. godine. Kreatori Joel Surnow i Robert Cochran osvojili su nagradu Emmy u kategoriji najboljeg scenarija za dramsku seriju 2002. godine (za Pilot epizodu). Kompozitor Sean Callery dobio je sveukupno devet nominacija za originalnu glazbu što znači da je nominiran za svaku sezonu serije i za televizijski film 24: Iskupljenje. Nagradu je osvojio 2003., 2006. i 2010. godine.Peta sezona serije najuspješnija je kada su nagrade u pitanju; dobila je 12 nominacija za Emmy, a osvojila 5 nagrada uključujući i one za najbolju dramsku seriju te najboljeg dramskog glumca (nakon što je Sutherland za svaku sezonu prije bio nominiran). Jon Cassar također je osvojio nagradu Emmy te godine i to u kategoriji najboljeg redatelja dramske serije (za epizodu 7 a.m. - 8 a.m.) dok su Gregory Itzin i Jean Smart bili nominirani u kategorijama najbolje sporedne muške odnosno sporedne ženske uloge. Godine 2009. Cherry Jones osvojila je nagradu Emmy u kategoriji najbolje ženske sporedne glumice u dramskoj seriji.Sveukupno je serija 24 dobila 12 nominacija za Zlatne globuse, a pobijedila je dva puta. U kategoriji najbolje dramske serije nominirana je 2001., 2002., 2004. i 2006., a pobijedila je 2003. godine. Kiefer Sutherland nominiran je za Zlatni globus 2002., 2003., 2005., 2006. i 2008. (za televizijski film 24: Iskupljenje), a nagradu je osvojio 2001. godine. Dennis Haysbert nominiran je u kategoriji najboljeg sporednog glumca 2002. godine.Serija je primila deset nominacija od Ceha televizijskih glumaca, a pobijedila četiri puta. Nominirana je u kategoriji najboljeg glumačkog ansambla u dramskoj seriji 2003., 2005. i 2007. godine. Kiefer Sutherland nominiran je 2003., 2004., 2005., 2006. i 2007., a nagrade je osvojio 2004. i 2006. godine. Magazin Empire je 2008. godine seriju 24 stavio na šesto mjesto najboljih televizijskih serija svih vremena.
Serija 24 distribuirana je diljem svijeta. Glumac Kiefer Sutherland pridonio je snažnoj potpori Foxa u ranim danima prikazivanja serije u Velikoj Britaniji. Gledanost serije u Velikoj Britaniji znatno se smanjilo nakon što je BBC izgubio prava na kanal Sky1 nakon druge sezone.Izdavanje serije 24 na |DVD-u imalo je snažan utjecaj na uspjeh televizijskih serija općenito u tom formatu. U intervjuu za IGN iz 2002. godine Sutherland je otkrio: "Uspjeh serije 24 u Velikoj Britaniji bio je fenomenalan. Bila je to najveća serija koju je BBC ikada imao. Njezino DVD izdanje bilo je ove godine najprodavanije upravo tamo, čime je prestignuta prodaja Gospodara prstenova što je do danas nezabilježen slučaj - da neka televizijska serija bude prodavanija od kino filma. A sve to dogodilo se zahvaljujući tome što su prikazivali seriju bez reklama." Prodaja prve sezone na DVD-u u SAD-u povećalo je gledanost druge sezone serije na televiziji za 25%.Posebno DVD izdanje prve sezone objavljeno je 20. svibnja 2008. godine. Novi set uključuje sedam diskova od kojih prvih šest sadržavaju sve 24 epizode serije uz izbačene scene, audio komentare i 5 produljenih epizoda dok se sedmi disk sastoji isključivo od posebnih dodataka. Pakiranje je metalno.Televizijski film 24: Iskupljenje izdan je na DVD-u za prvu regiju 25. studenog 2008., a za drugu 1. prosinca 2008. godine. DVD izdanje sadržava dvije verzije filma: televizijsko i produljeno s opcijom audio komentara, priloga o snimanju filma, prilogom o djeci u Africi, rekapitulaciju šeste sezone serije te prvih 17 minuta prve epizode sedme sezone.
Sedma sezona serije prva je koja je izdana na Blu-ray formatu. Osma sezona, koja je također izdana na Blu-ray formatu, simultano je objavljena s kompletnim serijalom na DVD izdanju.Svih osam sezona i televizijski film 24: Iskupljenje također su dostupni za kupnju ili unajmljivanje na iTunes, Netflix, Amazon Video on Demand i Zune Marketplace.Do danas u Hrvatskoj nije izdana niti jedna sezona serije.
U studenom 2011. godine objavljeno je da će indijski glumac Anil Kapoor raditi indijski remake serije 24. Anil Kapoor, koji je u osmoj sezoni serije glumio Predsjednika Omara Hassana, u indijskoj verziji će glumiti lik Jacka Bauera, a bit će i glavni producent same serije.
Slavoj Žižek, The depraved heroes of 24 are the Himmlers of Hollywood The Guardian, 10 January 2006.
Steven Keslowitz, The Tao of Jack Bauer: What Our Favorite Terrorist Buster Says About Life, Love, Torture, and Saving the World 24 Times in 24 Hours With No Lunch Break (2009). ISBN 1-4401-2062-5
Steven Keslowitz, The Simpsons, 24, and the Law:  How Homer Simpson and Jack Bauer Influence Congressional Lawmaking and Judicial Reasoning, 29:6 Cardozo Law Review 2787–822 (May 2008). (PDF)
Hart Weed, Jennifer; Richard Davis, Ronald Weed (2007). 24 and Philosophy: The World According to Jack, 1, Blackwell Publishing pristupljeno 7. veljače 2008. ISBN 1-4051-7104-9

A Momentary Lapse of Reason trinaesti je studijski album britanskog progresivnog rock sastava Pink Floyd. Album su 7. rujna 1987. godine objavile diskografske kuće EMI i Columbia Records. Nastao je odlukom gitarista Davida Gilmoura da materijal izvorno snimljen za svoj treći samostalni album objavi na novom albumu Pink Floyda na kojem bi uz njega svirali bubnjar Nick Mason i klavijaturist Richard Wright. Iako zbog legalnih razloga Wright nije mogao ponovno postati član grupe, Wright i Mason pomogli su Gilmouru stvoriti ono što je kasnije postao prvi album Pink Floyda od prosinca 1985. godine, kada je basist, pjevač i glavni pisac pjesama Roger Waters napustio grupu.
A Momentary Lapse of Reason bio je uglavnom sniman u Gilmourovoj preuređenoj plutajućoj kući, Astoriji. Produkciju albuma obilježio je odvijajući pravni spor s Watersom oko toga tko drži pravo na ime Pink Floyd. Spor je bio zaključen nekoliko mjeseci poslije objave albuma. Za razliku od mnogih studijskih albuma Pink Floyda, A Momentary Lapse of Reason ne sadrži neku središnju temu te je umjesto toga kolekcija Gilmourovih pjesama, ponekih napisanih uz pomoć vanjskih suradnika.
Iako je dobio mješovite kritike i poruge kritičara, A Momentary Lapse of Reason bio je prodan u više primjeraka od prethodnog albuma Pink Floyda, The Final Cuta (1983.), i njegovu je objavu podržala uspješna svjetska turneja. U SAD-u je album ostvario četverostruku platinastu nakladu.
Nakon objave prethodnog albuma The Final Cut 1983. godine, za koji se smatralo da je de facto samostalni album Rogera Watersa, članovi sastava radili su na individualnim samostalnim projektima. Gitarist David Gilmour na svojem je drugom samostalnom albumu About Face (1984.) izrazio osjećaje o svojoj problematičnoj vezi s Watersom i zaključio njegovu popratnu turneju dok je Waters tek otišao na svoju turneju kako bi podržao svoj debitantski samostalni album, The Pros and Cons of Hitch Hiking. Iako su obojici na turnejama pripomogli mnogi uspješni izvođači, u Watersovom slučaju čak i Eric Clapton, njihovi su samostalni nastupi privlačili manje obožavatelja od Pink Floyda; slaba prodaja ulaznica natjerala je Gilmoura na otkazivanje nekoliko koncerata, dok je kritičar David Fricke smatrao da je Watersov nastup "mrzovoljna jeka, proziran pokušaj dokazivanja da Roger Waters jest Pink Floyd". Waters se vratio u SAD u ožujku 1985. godine sa svojom drugom turnejom, ovaj put organiziranom uz pomoć CBS Recordsa koji je izrazio svoju sklonost prema novom albumu Pink Floyda; Waters je kritizirao korporaciju i nazvao ju "strojem".
Nakon što je 1985. godine bubnjar Nick Mason posjetio jedan od Watersovih londonskih nastupa, priznao je kako mu je nedostajalo nastupanje pod imenom Pink Floyda. Njegov se posjet poklopio s objavom njegovog drugog samostalnog albuma Profiles u kolovozu iste godine; na navedenom je albumu pjevao Gilmour. Zbog zajedničke su ljubavi prema letenju Mason i Gilmour pohađali instrukcije iz letenja i zajedno kupili avion marke de Havilland Dove. Gilmour se posvećivao i drugim suradnjama, među kojima se ističu nastup s Bryanom Ferryjem na konceru Live Aid iz 1985. godine i njegov položaj koproducenta istoimenog albuma sastava The Dream Academy.U prosincu 1985. godine Waters je izjavio kako je napustio Pink Floyd, za koji je smatrao da je "u kreativnom smislu bila iskorištena sila". Međutim, nakon propasti njegove turneje About Face, Gilmour se nadao kako će moći nastaviti raditi pod imenom Pink Floyda. Gilmour, Mason i CBS Records Watersu su prijetili parnicom, pokušavajući ga natjerati da sklada i bude producent još jednom albumu Pink Floyda zajedno sa svojim kolegama iz grupe, koji su jedva sudjelovali u stvaranju The Final Cuta; Gilmour je posebice kritizirao navedeni album iz 1983. godine, opisujući ga "jeftinim umetkom" i "krivudavim smećem". Parnica je Watersu nudila samo jednu drugu mogućnost: formalno napustiti Pink Floyd kako bi se zaštitio od parnice koja bi ga, prema njegovim riječima, "u potpunosti uništila".
Gilmour je izjavio: "Prije nego je [Waters] otišao, rekao sam mu, 'Ako odeš, čovječe, mi nastavljamo dalje. Budi siguran u to, nastavljamo dalje', i Roger mi je odgovorio: 'Nikad nećete jebeno uspjeti.'" Waters je pisao EMI-u i Columbiji, objavljujući im svoju namjeru za napuštenjem grupe i tražeći ih da ga oslobode njegovih ugovornih obveza. Također je napustio usluge menadžera Pink Floyda, Steve O'Rourkea, i zaposlio Petera Rudgea da vodi njegove poslove. Ovaj su događaj Gilmour i Mason smatrali dozvolom za korištenje imena Pink Floyd.
U Watersovoj je odsutnosti Gilmour počeo okupljati glazbenike za novi projekt. Nekoliko je mjeseci prije klavijaturist Jon Carin svirao s Gilmourom u njegovom studiju Hookend, gdje je skladao raspored akorda za ono što je kasnije postala skladba "Learning to Fly", te ga je Gilmour pozvao u svoj tim. Gilmour je pozvao Boba Ezrina (koproducenta albuma The Wall iz 1979. godine) da pomogne pri utvrđivanju njihovog glazbenog materijala; Ezrin je odbio Watersovu ponudu za sudjelovanje u razvoju njegovog novog samostalnog albuma Radio K.A.O.S., izjavljujući da je bilo "daleko jednostavnije za Davea i mene da načinimo svoju inačicu Floyd albuma". Ezrin je stigao u Englesku sredinom 1986. za ono što je Gilmour kasnije opisao "ljenčaranjem s mnogo demo snimki". U to vrijeme nije postojala čvrsta privrženost novom albumu Pink Floyda te je Gilmour i dalje tvrdio kako bi novi materijal mogao završiti na njegovom trećem samostalnom albumu. CBS-ov predstavnik, Stephen Ralbovsky, nadao se novom albumu Pink Floyda, ali je na sastanku održanom u studenom 1986. godine rekao Gilmouru i Ezrinu kako glazba "uopće jebeno ne zvuči kao Pink Floyd". Gilmour je kasnije priznao kako je novi projekt bio težak bez Watersa. Gilmour je eksperimentirao s kantautorima kao što su Eric Stewart i Roger McGough, ali je na koncu odabrao Anthonyja Moorea, koji će kasnije biti priznat kao koautor pjesama "Learning to Fly" i "On the Turning Away". Umjesto da snimi konceptualni album, Gilmour je odabrao konvencionalniji pristup, stvarajući zbirku pjesama bez tematske poveznice. Do kraja je godine odlučio kako će novi materijal biti dio novog projekta Pink Floyda.
A Momentary Lapse of Reason bio je sniman u nekoliko različitih studija, uglavnom u Gilmourovom studiju na brodu Astoria, plovilu usidrenom na Temzi; prema Ezrinu, "raditi tamo bilo je jednostavno čarobno i inspirirajuće; djeca su veslala rijekom, iznad nas su prelijetale guske ..." Andy Jackson, kolega ortaka grupe, Jamesa Guthriea, bio je inženjer zvuka tijekom snimanja. Tijekom sesija održanih između studenog 1986. i veljače 1987. Gilmourov je sastav radio na novom materijalu koji je, za razliku od prethodnih albuma Floyda, bio snimljen analognim strojem od 24 kanala i onda presnimljen na 32-kanalni Mitsubishijev digitalni snimač. Ovaj je trend korištenja novih tehnologija bio nastavljen upotrebom MIDI sinkronizacije, potpomognute Appleovim računalom Macintosh.Nakon što je pristao preraditi materijal koji je Ralbovsky smatrao tako nepoželjnim, Gilmour je zaposlio studijske glazbenike poput bubnjara Carminea Appicea i Jima Keltnera. Obojica su kasnije zamijenila Masona na većini pjesama na albumu; Mason se bojao kako je premalo vježbao da bi svirao na albumu te se stoga posvetio zvučnim efektima. Određene su bubnjarske dionice odsvirali bubnjarski strojevi. U vrijeme je sesija supruga bivšeg klavijaturista Pink Floyda, Richarda Wrighta, upitala Gilmoura bi li i on mogao pridonijeti projektu. Jedan od osnivača sastava, Wright je napustio grupu 1979. godine te su njegovom povratku smetale određene pravne prepreke, ali joj se vratio nakon sastanka u Hampstead. Gilmour je kasnije priznao u intervjuu s autorom Karlom Dallasom da bi ih Wrightova prisutnost "učinila snažnijima u pravnom i glazbenom smislu". Zbog toga je bio zaposlen kao plaćeni glazbenik s tjednom plaćom od 11.000 dolara, no njegovi su doprinosi bili minimalni. Većina je klavijaturističkih dionica već bila snimljena te je od veljače 1987. Wright stvarao pozadinska pojačanja svirajući Hammond orgulje i klavir marke Rhodes, dodavajući također i nekoliko vokalnih harmonija. Klavijaturist je također odsvirao i solističku dionicu na pjesmi "On the Turning Away" koja je naknadno bila odbačena; prema Wrightovim riječima, to se nije dogodilo "jer im se nije sviđala ... jednostavno su mislili da ne pristaje pjesmi." Gilmour je kasnije komentirao: "I Nick i Rick su u početku bili katatonični u pogledu svojih sposobnosti za sviranje. Niti jedan od njih nije zapravo svirao na ovome. Prema mojem ih je mišljenju uništio Roger …" Gilmourovi su komentari naljutili Masona, koji se prisjetio: "Porekao bih da sam bio katatoničan. Očekivao bih to od protivnika, manje je privlačno kad to kaže jedan od saveznika. U jednom mi se trenutku na neki način ispričao." Mason je ipak priznao da je Gilmour bio nervozan oko toga kako će album biti percipiran."Learning to Fly", koja sadrži tekst "circling sky, tongue-tied and twisted, just an earthbound misfit, I" ("Nebo koje okružuje, nijem i uvrnut, samo nespretnjaković vezan za Zemlju, ja"), bila je inspirirana Gilmourovim instrukcijama letenja koje su se ponekad kosile s njegovim studijskim obvezama. Pjesma također sadrži i snimku Masonova glasa koja je bila načinjena tijekom uzlijetanja. Sastav je eksperimentirao sa zvučnim samplovima te je Ezrin snimio zvuk Gilmourova lađara, Langleyja Iddensa, kako vesla preko Temze. Iddensova je prisutnost na sesijama postala vrlo bitna kada se jednom prilikom Astoria počela podizati zbog brzo rastuće rijeke koja je gurala brod na pristanište pored kojeg je bio usidren. "The Dogs of War" je, prema Gilmouru, pjesma o "fizičkim i političkim plaćenicima". Nastala je zahvaljujući nesretnom slučaju u studiju, kada je stroj za samplove počeo reproducirati uzorak smijeha za koji je gitarist mislio da zvuči poput psećeg laveža. "Terminal Frost" bio je jedan od Gilmourovih starijih demo uradaka; neko je vrijeme razmišljao o tome da mu doda tekst, ali ga je na koncu ostavio instrumentalom. Suprotno tome, tekst skladbe "Sorrow" bio je napisan prije glazbe. Početna je gitarska solo dionica u pjesmi bila snimljena u Memorial Sports Areni u Los Angelesu. Pokretni studio s 24 kanala povezao je Gilmourove dionice svirane na Fender gitari s javnim razglasom te je završni miks bio snimljen uz korištenje tehnike prostornog zvuka.
Unatoč mirnoj atmosferi koju je nudila Astoria, sesije su često prekidale rastuće svađe između Watersa i Pink Floyda oko toga tko drži prava na ime Pink Floyd. Steve O'Rourke je, vjerujući da je njegov menadžerski ugovor s Watersom razvrgnut na nezakonit način, tužio Watersa za 25.000 funti provizije retroaktivno. Na sastanku odbora Pink Floyd Music Ltd-a krajem 1986. godine (od 1973. godine klirinškog zavoda Pink Floyda za sve financijske transakcije) Waters je doznao kako je bankovni račun bio otvoren isključivo za financiranje "novog projekta Pink Floyda". Odmah je uložio zahtjev Visokom sudu i pokušao spriječiti daljnje korištenje imena Pink Floyd, no njegovi su odvjetnici otkrili kako ugovor nikad nije bio službeno potvrđen. Waters se vratio Visokom sudu kako bi pokušao postaviti veto na dodatno korištenje imena grupe. Gilmourov je tim odgovorio objavivši diplomatsku izjavu za tisak, potvrdivši da će Pink Floyd i dalje postojati; međutim, gitarist je kasnije rekao reporteru Sunday Timesa: "Roger je vrtlarev pas i borit ću se s njim, niti jedna druga osoba nije tvrdila da je Pink Floyd u potpunosti ona sama. Svatko tko to čini strašno je arogantan." Waters je dvaput posjetio Astoriu te su se on i njegova supruga u kolovozu 1986. sastali s Ezrinom (producent je kasnije sugerirao da je bio "provjeravan"). Budući da je Waters i dalje bio dioničar i direktor tvrtke Pink Floyd Music, bio je u mogućnosti stopirati sve odluke koje bi donijeli njegovi bivši kolege iz sastava. Snimanje albuma nastavilo se u studiju Mayfair Studios u veljači 1987. godine te od veljače do ožujka – prema uvjetima dogovora s Ezrinom koji su tražili da se snima blizu njegove kuće – u studiju A&M Studios u Los Angelesu: "Bilo je fantastično jer ... odvjetnici nisu mogli zvati usred snimanja osim ako ne bi nazvali usred noći." Gorčinu sukoba između Watersa i Pink Floyda pokrio je Rolling Stone u svojem izdanju iz studenog 1987. koje je kasnije postalo najprodavanije izdanje časopisa iz te godine. Pravni je spor bio razriješen krajem 1987. godine.
O nazivu se albuma pažljivo razmatralo. Izvorna su tri kandidata bila Signs of Life ("Znakovi života"), Of Promises Broken ("O prekršenim obećanjima") i Delusions of Maturity ("Zablude zrelosti"). Dizajner Storm Thorgerson je, po prvi puta od albuma  Animals iz 1977. godine, radio na naslovnici studijskog albuma Pink Floyda. Njegov je dovršeni dizajn prikazivao dugačku rijeku bolničkih kreveta raspoređenih na plaži, što je bilo inspirirano citatom iz pjesme "Yet Another Movie" i Gilmourovim nejasnim savjetom dizajna koji je uključivao krevet u mediteranskoj kući, kao i "tragove veza koji su isparile i ostavile samo jeku". Naslovnica prikazuje stotinu bolničkih kreveta raspoređenih na plaži Saunton Sands u Devonu (gdje su bile snimljene i neke scene za film Pink Floyd – The Wall). Krevete je rasporedio Thorgersonov kolega, Colin Elgie. Na nebu se vidi zmaj, što jasno upućuje na skladbu "Learning to Fly". Fotograf Robert Dowling je za fotografiju, za koju je bilo potrebno oko dva tjedna za nastanak, osvojio zlatnu nagradu Društva fotografa. Kako bi se istaknula poruka da je Waters napustio grupu, knjižica je albuma sadržavala fotografiju grupe – samo Gilmoura i Masona – koju je uslikao David Bailey. Njena je pojava označila prvi put od albuma Meddle iz 1971. godine da je fotografija grupe bila  uvrštena u omot albuma Pink Floyda. Richard Wright predstavljen je samo imenom u popisu zasluga, ali se također pojavljuje u fotografijama koje su bile uvrštene na kasnijim reizdanjima albuma.
A Momentary Lapse of Reason bio je objavljen u Ujedinjenom Kraljevstvu i SAD-u 7. rujna 1987. godine. U obje se države odmah našao na trećem mjestu ljestvica te su ga od vrha dijelili album Bad Michaela Jacksona i  Whitesnakeov istoimeni album.U usporedbi s The Final Cutom, Gilmour je prikazao A Momentary Lapse kao povratak Floydu starijih dana, izjavljujući kako vjeruje da su, pri kraju Watersovog članstva u grupi, stihovi bili važniji od glazbe. Gilmour je dodatno komentirao: "The Dark Side of the Moon i Wish You Were Here nisu bili toliko uspješni samo zbog Rogerovih doprinosa, već i zbog toga što je tada postojala bolja ravnoteža između glazbe i stihova [nego na kasnijim albumima]". Dodao je da je s A Momentary Lapse ponovo pokušao uspostaviti tu raniju, uspješniju ravnotežu. Waters je bio oštar prilikom ocjenjivanja novog albuma te se s njegovim pogledom Wright kasnije djelimice složio, izjavljujući: "Rogerove kritike drže vodu. Ono nije bio album grupe."Pišući za časopis Q, Phil Sutcliffe tvrdio je da A Momentary Lapse "doista zvuči kao album Pink Floyda" te je istaknuo dvodijelnu skladbu "A New Machine" kao "jezovito prekrasnu vokalnu eksploraciju, koral multitracka, jeke i distorzije koji je dugačkim trenucima tišine slomljen u bolne dijeliće" i "briljantnim potezom mašte". Sutcliffe je zaključio: "A Momentary Lapse Gilmourov je album u jednakoj mjeri kao što je prethodnim četirima albumima pod imenom Floyda dominirao Waters … Očito ovdje u pitanju nisu bili samo osjećaj za biznis i potisnuti ego, već i potisnuti talent koji je natjerao gitarista da inzistira na tome da nastavi pod poznatim imenom grupe." Primijetivši povratak glazbenijem stilu ranijih, klasičnih radova Pink Floyda, Sounds je izjavio kako je album "preskočio zid [The Wall] i otišao tamo gdje su dijamanti ludi ["Shine On You Crazy Diamond"], mjeseci imaju mračne strane [The Dark Side of the Moon], a majke imaju atomska srca [Atom Heart Mother]".Suprotno tome, Greg Quill iz novina Toronto Star napisao je: "Ovdje nešto fali. Ovo, uz svu svoju glomaznu težinu, nije album koji izaziva i provocira kako bi [album Pink Floyda] trebao činiti. Žao mi je što moram reći da je A Momentary Lapse of Reason prosječan i predvidljiv." Kritičar Village Voicea, Robert Christgau, komentirao je: "Ukratko, teško biste primijetili da više nema majstora koncepta grupe – osim po tome da su očigledno objavili puno manje ideja." Pišući u nedavnije doba za stranicu AllMusic, William Ruhlmann opisao je ovaj uradak "Gilmourovim samostalnim albumom po svemu osim po imenu".A Momentary Lapse of Reason postigao je srebrnu i zlatnu nakladu u Ujedinjenom Kraljevstvu 1. listopada 1987. te zlatnu i platinastu nakladu u SAD-u 9. studenog iste godine. Naknadne je godine, dana 18. siječnja 1988., postigao dvostruku platinastu nakladu, 10. ožujka 1992. trostruku i 16. kolovoza 2001. četverostruku platinastu nakladu, što je dokaz tome da je lako bio prodan u više primjeraka od The Final Cuta. Album je bio reizdan 1988. godine u ograničenoj vinilnoj inačici koja je sadržavala postere i zahtjeve za zagarantirane ulaznice za nadolazeće koncerte grupe u Ujedinjenom Kraljevstvu. Album je bio digitalno remasteriran i ponovno reizdan 1994. godine te je tri godine kasnije u SAD-u, u čast njegovoj desetoj obljetnici, bila objavljena posebna inačica albuma. Godine 2011., A Momentary Lapse ponovo je bio remasteriran kako bi mogao biti uvršten u box set sastava pod imenom Discovery; ovog je puta uz Wrightovo ime pisalo da je član skupine, a fotografija grupe (na kojoj su bili prikazani Gilmour i Mason) bila je maknuta; zamijenila ju je dodatna ilustracija StormStudiosa.
Skupina je odlučila podržati album turnejom čak i prije nego što je bio dovršen. Prva su uvježbavanja bila kaotična; Mason i Wright nisu bili dovoljno uvježbani, a Gilmour je, shvaćajući da je posla bilo previše, zamolio Ezrina da preuzme kontrolu. Stvari su postale složenije kad je Waters kontaktirao nekoliko američkih promotora i prijetio im da će ih tužiti budu li se služili imenom Pink Floyda. Gilmour i Mason financirali su početne troškove (Mason, koji se rastao od svoje supruge, u zalog je dao svoj Ferrari 250 GTO). Neke je promotore Watersova prijetnja uvrijedila te se, nakon nekoliko mjeseci, u Torontu počelo prodavati 60.000 ulaznica; bile su rasprodane u nekoliko sati.Dok je nova postava grupe (s Wrightom) bila na sjevernoameričkoj turneji, Watersova se Radio K.A.O.S. turneja povremeno održavala u blizini. Basist je zabranio svim članovima Pink Floyda da dolaze na njegove nastupe, koji su se uglavnom održavali na manjim prostorima od onih na kojima su se održavali koncerti njegovog bivšeg sastava. Waters je također izdao sudski nalog zbog povrede autorskih prava na korištenje leteće svinje, a Pink Floyd je odgovorio tako što je na donji dio balona pričvrstio ogromni set testisa kako bi se razlikovao od Watersova dizajna. Do studenog se 1987. godine Waters predao te je 23. prosinca, tijekom sastanka na Astoriji, konačno bila postignuta pravna nagodba. Mason i Gilmour smjeli su koristiti ime Pink Floyda, a Waters je, između ostalog, dobio prava na The Wall. Međutim, Waters je komentirao da grupa više nikad neće biti tako uspješna kao što je bila dok je on bio njen član.
Turneja Momentary Lapse bila je vrlo uspješna. U svakom je rezerviranom mjestu za održavanje koncerta u SAD-u broj novca u blagajni nadmašio rekorde, čineći ovo uspješnijom američkom turnejom od bilo koje druge grupe te godine. Ubrzo su uslijedile turneje po Australiji, Japanu i Europi prije nego što se grupa dva puta vratila u SAD. Ulaznice su bile rasprodane za gotovo svako mjesto nastupa. Koncertni album, Delicate Sound of Thunder, bio je objavljen 22. studenog 1988. te ga je nasljedio koncertni video u lipnju 1989. Nekoliko dana kasnije, koncertni je album bio reproduciran u orbiti, u svemirskoj letjelici Soyuz TM-7. Turneja je završila tako što je grupa zaključila koncert za one koji su dobili nagradu Silver Clef u Knebworth Parku, 30. lipnja 1990., nakon 200 nastupa, ukupno 4.25 milijuna obožavatelja i zarade od više od 60 milijuna funti (ne računajući prodaju robe).

Aaron Benjamin Sorkin (New York, 9. lipnja 1961.) je američki scenarist, producent i pisac kazališnih komada čiji radovi uključuju filmove kao što su Malo dobrih ljudi, Američki predsjednik, Društvena mreža i Igra pobjednika kao i televizijske serije Zapadno krilo, Sports Night i Studio 60 na Sunset Stripu. 
Nakon što je diplomirao na Sveučilištu Syracuse 1983. godine, Sorkin je većinu 80-tih godina prošlog stoljeća proveo u New Yorku kao glumac koji se pokušava probiti. Ipak, svoju strast pronašao je u pisanju kazališnih komada i vrlo brzo postao jedan od obećavajućih autora. Njegova predstava Malo dobrih ljudi zainteresirala je holivudskog producenta Davida Browna koji je otkupio prava na filmsku ekranizaciju prije nego što je predstava uopće doživjela svoju premijeru na kazališnim daskama. 
Producentska kuća Castle Rock Entertainment zaposlila je Sorkina za adaptaciju kazališnog komada Malo dobrih ljudi u dugometražni film. Režirao ga je Rob Reiner, a sam film postao je box-office uspjeh. Sorkin je rane 90-te godine prošlog stoljeća proveo pišući još dva scenarija za Castle Rock: Malice i Američki predsjednik. Sredinom 90-tih radio je kao konzultant na scenariju za film Bulworth. 
Njegova televizijska karijera započela je 1998. godine kada je kreirao humorističnu seriju Sports Night na televizijskoj mreži ABC. Druga sezona serije emitirana 1999. godine bila je ujedno i posljednja, ali se i preklapala sa Sorkinovom sljedećom serijom koju je kreirao, ovaj put za televizijsku mrežu NBC - Zapadno krilo. Serija je bila iznimno hvaljena od strane publike i kritike, a osvojila je i brojne prestižne televizijske nagrade Emmy i Zlatni globus. Ipak, na kraju četvrte sezone Sorkin napušta seriju (2003. godine). Televiziji će se vratiti 2006. godine s novom dramskom serijom: Studio 60 na Sunset Stripu koju je također kreirao za NBC. Iako je njegov povratak televiziji bio spektakularno najavljivan (pogotovo preko raznih Internet portala), NBC nije produžio seriju nakon prve sezone zbog vrlo loše gledanosti i pomiješanih kritika. Sorkin je za adaptaciju scenarija za film Društvena mreža nagrađen BAFTA-om, Zlatnim Globusom i Oscarom.
Nakon više od punog desetljeća izbivanja iz kazališta, Sorkin se vratio adaptacijom vlastitog scenarija The Farnsworth Invention. Predstava je svoju premijeru imala na Broadwayu u prosincu 2007. godine.
Mnogo godina bio je ovisnik o kokainu, ali nakon uhićenja kojim je zaradio ogroman negativni publicitet otišao je na liječenje i navodno se oporavio. Na televiziji, Sorkin je poznat kao "control freak" koji svoj posao rijetko dijeli s drugima. Njegovo osoblje uglavnom je zaduženo za istraživanje i donošenje priča koje on stavlja na papir. Sorkinov trademark koji uključuje brze dijaloge i dugačke monologe likova na televiziji je odlično uklopio svojom tehničkom metodom snimanja "Walk and Talk" (u slobodnom prijevodu "Hodaj i pričaj") njegov česti suradnik, redatelj Thomas Schlamme.
Aaron Sorkin rodio se na Manhattanu u Židovskoj obitelji, a odrastao je u bogatom predgrađu Scarsdale, New York. Njegova majka bila je školska učiteljica, a otac odvjetnik koji se borio u 2. Svjetskom ratu. Njegovi stariji brat i sestra također su postali odvjetnici. Sorkin se vrlo rano počeo zanimati za glumu. Prije nego je dosegnuo tinejdžerske godine, roditelji su ga vodili u kina gdje bi gledao filmove poput Tko se boji Virginije Woolf? i That Championship Season.
Sorkin je išao u srednju školu Scarsdale gdje se zainteresirao za dramsku grupu i kino klub. U osmom razredu igrao je generala Bullmoosea u mjuziklu Li'l Abner.  1979. godine Sorkin je upisao sveučilište Syracuse. U prvoj godini pao je ispit koji ga je unazadio u njegovoj nakani da postane glumac, budući je jedan od kriterija za pohađanje dramskog odjela bio da svi studenti moraju položiti ispite koji su bili uvjeti za pohađanje tog dijela nastave. Ipak, Sorkin se vraća godinu dana kasnije odlučan da bude bolji i diplomira 1983. godine.
Nakon diplome, Sorkin seli u New York gdje radi sve i svašta, uključujući dostavu telegrama, vožnju limuzine, dijeljenje letaka za promociju lova i ribolova te konobarenje na Broadwayu u kazalištima poput Palacea. Jednog vikenda, dok je čuvao kuću prijatelja našao je stari IBM Selectric pisaći stroj i započeo pisati, a o tom događaju kasnije će izjaviti: "Osjećao sam fenomenalnu samouvjerenost i radost kakvu nikad prije nisam osjetio."
Nastavio je s pisanjem i uskoro završio svoj prvi kazališni komad "Removing All Doubt" koji je poslao svom starom profesoru kazališta, Arthuru Storchu koji je s istim bio impresioniran. 1984. godine, "Removing All Doubt" je uprizorena kao drama na sveučilištu Syracuse. Nakon toga napisao je "Hidden in This Picture", komad koji je debitirao na off-off-Broadwayu 1988. godine u New Yorku. Nakon što je producent John A. McQuiggan vidio komad "Hidden in This Picture" rekao je Sorkinu da pokuša pretvoriti predstavu od jednog čina u punokrvnu dramu imena "Making Movies". Njegova reputacija kao pisca kazališnih komada brzo se širira kazališnom scenom u New Yorku.
Sorkin je inspiraciju za sljedeći kazališni komad, sudsku dramu naziva Malo dobrih ljudi, dobio nakon telefonskog razgovora sa sestrom Deborah koja je upravo diplomirala na Bostonskom sveučilištu i potpisala trogodišnji ugovor kod suca ratne mornarice. Odlazila je u Guantanamo Bay  kako bi branila skupinu Marinaca koji su skoro ubili svog suborca prema zapovijedi svog nadređenog oficira. Taj dio priče Sorkin je iskoristio za svoju priču čiji je veliki dio napisao na ubruse dok je konobario na Broadwayu. Skupa sa svojim cimerima kupio je Macintosh 512K i nakon što bi se navečer vratio kući jednostavno bi ispraznio džepove i pretipkao na kompjuter ono što je tijekom dana pisao na ubruse.
1988. godine Sorkin je prodao filmska prava na svoju dramu producentu Davidu Brownu prije nego je kazališna predstava uopće imala premijeru za, najvjerojatnije, šesteroznamenkasti iznos. Brown je pročitao članak u New York Timesu o Sorkinovoj predstavi u jednom činu "Hidden in This Picture" i otkrio da Sorkin ima još jednu dramu imena Malo dobrih ljudi. Brown je producirao Malo dobrih ljudi na Broadwayu u Music Box Theatre. U predstavi je glumio Tom Hulce, a režirao ju je Don Scardino. Nakon otvaranja kasne 1989. godine, predstava će se odigrati 497 puta.Sorkin je nastavio pisati "Making Movies" i 1990. godine debitirao je na Off-Broadwayu u Promenade Theatre, uz produkciju Johna A. McQuiggana i režiju Dona Scardina. U međuvremenu, David Brown je producirao par filmova za TriStar Pictures i pokušao zainteresirati kompaniju za filmsku adaptaciju Malo dobrih ljudi, ali njegov prijedlog je odbijen zbog nedostatka glavnih glumačkih zvijezda. Browna je kasnije nazvao Alan Horn iz Castle Rock Entertainment koji je želio snimiti film. Rob Reiner, partner producent u Castle Rocku, odlučio ga je režirati. Film je 1992. godine zaradio četiri nominacije za nagradu Oscar, uključujući i onu za najbolji film godine.
Ranih 90-tih godina prošlog stoljeća, Sorkin je radio pod ugovorom za Castle Rock Entertainment. Napisao je scenarije za filmove Malo dobrih ljudi, Malice i Američki predsjednik, a sva tri zajedno utržila su oko 400 milijuna dolara u svijetu na kino blagajnama. Dok je pisao za Castle Rock, sprijateljio se s kolegama kao što su William Goldman i Rob Reiner te upoznao svoju buduću ženu, Juliu Bingham koja je bila jedna od odvjetnica tvrtke. 
Sorkin je napisao nekoliko verzija scenarija za Malo dobrih ljudi u svom stanu u New Yorku, pritom učeći usavršavanje scenarija iz knjige o scenarističkim formatima. Nekoliko je mjeseci proveo u uredima Castle Rocka u Los Angelesu, radeći na scenariju s Robom Reinerom. William Goldman (koji je redovito radio pod ugovorom s Castle Rockom) postao mu je mentor i pomogao mu u adaptaciji njegovog kazališnog komada u pravi filmski scenarij. Film Malo dobrih ljudi režirao je Rob Reiner, a glavne uloge u njemu ostvarili su Tom Cruise, Jack Nicholson, Demi Moore i Kevin Bacon. Film je producirao David Brown, a u kina je pušten 1992. godine i postao veliki box-office uspjeh.Goldman je uskoro prišao Sorkinu s idejom koju je Sorkin razvio u scenarij za film Malice. Goldman je nadgledao projekt kao kreativni konzultant dok je Sorkin pisao prve dvije verzije scenarija. Ipak, zbog obveza završavanja scenarija za Malo dobrih ljudi, Sorkin je napustio posao pa je scenarist Scott Frank napisao još dvije dodatne verzije. Nakon što je produkcija Malo dobrih ljudi završena, Sorkin se vratio i nastavio pisati scenarij za Malice te ga i završio. Harold Becker je režirao film koji je u kina pušten 1993. godine, a u kojem su glavne uloge ostvarili Nicole Kidman i Alec Baldwin. Film je imao miksane kritike među kojima su neki film proglašavali pravom zabavom, a drugi mu zamjerali što napetost nije prisutna konstantno.Sorkinov posljednji producirani scenarij za Castle Rock je bio za komediju Američki predsjednik na kojemu je ponovno surađivao s Williamom Goldmanom koji je i ovdje bio kreativni konzultant. Sorkinu je trebalo par godina da napiše scenarij za film koji je u početku imao čak 385 stranica; naravno, kasnije je scenarij skraćen na uobičajenih 120 stranica. Film je režirao Rob Reiner, a doživio je kritički uspjeh.
Sorkin je na nekoliko filmova radio kao konzultant za scenarije. Napisao je par rečenica koje izgovaraju Sean Connery i Nicolas Cage u filmu Hrid. Također je radio i na scenariju za film Excess Baggage, komediji o djevojci koja iscenira vlastitu otmicu kako bi zadobila očevu pozornost, a također je i napisao par scena Willa Smitha u filmu Državni neprijatelj.Sorkin je radio s Warrenom Beattyjem na nekoliko scenarija, od kojih je jedan bio i za film Bulworth. Beatty, poznat po tome što ponekad ulaže vlastita financijska sredstva u pret-produkciju svojih projekata, također je unajmio Sorkina za scenarij filma Ocean of Storms koji nikad nije snimljen.
Sorkin je na ideju o događajima i životima ekipe koja radi na sportskim vijestima došao dok je živio u hotelu Four Seasons u Los Angelesu gdje je pisao scenarij za Američkog predsjednika. Radio bi do kasnih noćnih sati uz upaljen televizor na programu ESPN i gledao neprestane reprize sportskih vijesti. Upravo su ga te vijesti inspirirale da napiše filmski scenarij, ali nije mogao naći pravu strukturu priče pa je ideju preobličio u humorističnu televizijsku seriju. Sports Night producirala je kuća Disney, a pilot epizoda prikazana je u jesen 1998. godine na ABC-u.Tijekom prve sezone, Sorkin je vodio bitku s kućom o upotrebi smijeha publike u pozadini humorističnih scena i o snimanju same serije pred publikom uživo. Mnogi kritičari upravo su kritizirali upotrebu smijeha u pozadini, jer je zvučala neuvjerljivo. Sorkin je izjavio: "Kad snimaš seriju pred publikom uživo, nemaš drugog izbora nego upotrijebiti njihov smijeh u pozadini." Ipak, kako je sezona odmicala, smijeh u pozadini koristio se sve manje i manje da bi do kraja prve sezone potpuno nestao. Na taj način, glumačka ekipa dobila je puno više vremena za probe, a ekipa iza kamere nije se više trebala toliko truditi oko namještanja scena za publiku uživo.Iako je serija Sports Night doživjela kritički uspjeh, ABC je otkazala istu nakon dvije sezone zbog slabe gledanosti. Sorkin se jedno vrijeme poigravao s idejom da nastavi s prikazivanjem serije na nekoj drugoj televizijskoj mreži, ali je na kraju odbio sve ponude dijelom i zbog toga što je već tada užurbano radio na svom drugom televizijskom projektu - Zapadnom krilu.
Podrobniji članak o temi: Zapadno kriloSorkin je osmislio političku televizijsku dramu Zapadno krilo 1997. godine kad je potpuno nepripremljen otišao na ručak s producentom Johnom Wellsom i u panici mu ispričao ideju o seriji čiji su glavni likovi zaposlenici Bijele kuće. Kao ideja poslužili su mu neupotrijebljeni ostaci scenarija filma Američki predsjednik. Ispričao je Wellsu sve o svojim posjetima Bijeloj kući dok se bavio istraživanjem za scenarij Američkog predsjednika i u jednom trenutku njih dvojica su se našla u raspravi o poslovnoj strasti ljudi koji rade u javnoj službi. Wells je predložio ideju za seriju televizijskoj mreži NBC, ali su mu oni rekli da pričeka budući nisu vjerovali u takvu vrstu projekta zbog skandala s Monicom Lewinski koji je u to vrijeme tresao SAD. Kada su, godinu dana poslije, neke druge televizijske mreže izrazile zainteresiranost za Zapadno krilo, NBC je odobrio projekt. Pilot epizoda emitirana je u jesen 1999. godine, a seriju je producirala kompanija Warner Bros. TV.U svojoj prvoj sezoni, serija Zapadno krilo osvojila je čak 9 prestižnih televizijskih nagrada Emmy što predstavlja rekord u najviše osvojenih Emmyja neke serije za jednu sezonu. Nakon dodjele uslijedio je pravi fijasko koji se vrtio oko dodijeljenog Emmyja za najbolji scenarij za epizodu In Excelsis Deo kojeg su osvojili Sorkin i Rick Cleveland. U članku New York Timesa pisalo je da Cleveland zbog Sorkina nije mogao doći do riječi prilikom preuzimanja nagrade i pobjedničkog govora. Priča te pobjedničke epizode bazirana je upravo na Clevelandovom ocu, ratnom veteranu koji je sudjelovao u Korejskom ratu, a koji je posljednje godine svog života proveo na ulici. Uslijedio je pravi internetski rat između Sorkina i Clevelanda po forumima što je rezultiralo Sorkinovom kasnijom isprikom. Njih dvojica za istu epizodu također su osvojili i nagradu Udruženja filmskih scenarista SAD-a u veljači 2001. godine.2001. godine, nakon što je završio s drugom sezonom serije, Sorkin se vratio konzumaciji droge; javnost je za to saznala nakon što je uhićen na aerodromu u Burbanku zbog posjedovanja halucinogenih gljiva, marihuane i kokaina. Sudac mu je odredio obavezno uključivanje u program ovisnika o drogi. Iako se Sorkin oporavio, njegova ovisnost bila je predmetnom javnih rasprava, a najveću popularnost dosegnula je kad je serija Zapadno krilo parodirana u emisiji Saturday Night Live. 
Sorkin je sveukupno napisao 87 scenarija Zapadnog krila što označava pisanje gotovo svake snimljene epizode u prve četiri sezone. Priznao je da takav način rada zapravo nije dobar, jer niti jedna epizoda koju je on pisao nikad nije završena na vrijeme.2003. godine, na kraju četvrte sezone, Sorkin i njegov prijatelj i izvršni producent Thomas Schlamme napustili su seriju zbog unutarnjih sukoba s kućom Warner Bros. TV koji nisu uključivali NBC pa je tako John Wells ostao jedini izvršni producent serije. Sorkin se kasnije vratio u posljednjoj epizodi serije kao statist.
Podrobniji članak o temi: Studio 60 na Sunset Stripu2003. godine Sorkin je novinarki Charlie Rose otkrio da radi na novoj televizijskoj seriji čija će se radnja događati iza kulisa kasne noćne zabavne emisije kakva je, primjerice, Saturday Night Live. Početkom listopada 2005. godine scenarij pilot epizode serije nazvane Studio 7 on the Sunset Strip, čiji je autor bio Sorkin, a producent Thomas Schlamme, počeo je kružiti Hollywoodom i zaintrigrirao javnost na internetu. Samo tjedan dana kasnije, NBC je otkupio prava na prikazivanje od Warner Bros. TV za rekordan iznos koji je rezultirao natjecanjem sa CBS-om. Ime serije kasnije je promijenjeno u Studio 60 na Sunset Stripu. Sorkin je priznao da u seriji ima autobiografskih elemenata i likova koji su bazirani na stvarnim ljudima.U rujnu 2006. godine emitirana je pilot epizoda serije koju je režirao Schlamme. Epizoda je bila kritički izrazito hvaljena i imala je veliku gledanost, ali je do sredine sezone gledanost drastično pala. Kasnije epizode serije prema mišljenju kritike i publike nisu ispunile očekivanja pa je u javnosti bilo dosta kritiziranja s obje strane. U siječnju 2007. godine Sorkin je napao novinare za koje je smatrao da su se previše fokusirali na pad gledanosti serije i na blogove u kojima su im nezaposleni scenaristi služili kao izvori. Nakon dvomjesečne stanke, Studio 60 je nastavio s emitiranjem posljednjih epizoda prve sezone koja će na kraju ostati i jedina sezona te serije.
2003. godine Sorkin je pisao scenarij o televizijskom pioniru Philu Farnsworthu, priču s kojom se upoznao još ranih 90-tih kad mu je producent Fred Zollo došao s idejom o adaptaciji memoara Elme Farnsworth u biografski film. Sljedeće godine završio je scenarij naziva "The Farnsworth Invention", a studio New Line Cinema odmah se zainteresirao za isti. Thomasu Schlammeu ponuđeno je da ga režira. Radnja se vrti oko patentne bitke između izumitelja Phila Farnswortha i tajkuna Davida Sarnoffa za tehnologiju koja će omogućiti prve televizijske prijenose u SAD-u.
U isto vrijeme, Sorkina je kontaktirala Jocelyn Clarke, menadžerica povjerenstva u Abbey kazalištu u Dublinu, tražeći od njega da za njih napiše kazališni komad na što je Sorkin i pristao. S vremenom, Sorkin je promijenio scenarij "The Farnsworth Invention" i prilagodio ga kazalištu. Prvu verziju poslao je rane 2005. godine, a produkcija je planirana za 2007. Međutim, kazalište Abbey se 2006. godine, pod vodstvom novih menadžera, povuklo iz projekta. Unatoč tome, La Jolla Playhouse - koji su pomagali u produkciji Abbeyju - ostali su na projektu, a čak je i Steven Spielberg sudjelovao u njemu kao producent. Predstava je prikazivana u La Jolla Playhouse od 20. veljače 2007. do 25. ožujka 2007. Uslijedila je produkcija na Broadwayu, a planirane su predstave u Music Box Theatreu za 14. studenog 2007. Međutim, zbog štrajka na Broadwayu 2007. predstava je odgođena. Ipak, 3. prosinca 2007. godine u Music Box Theatreu je održana predstava koja je označila i kraj štrajka. Predstave su se vrtile do 2. ožujka 2008.2005. godine Sorkin je revidirao kazališni komad Malo dobrih ljudi za London West End. Predstava je prvi put prikazana u Royal Haymarketu u jesen iste godine, a režirao ju je David Esbjornson s Robom Loweom u glavnoj ulozi.
Podrobniji članak o temi: Društvena mreža (2010.)Podrobniji članak o temi: Igra pobjednika (2011.)Sorkinov sljedeći scenaristički izlet bio je povratak na film, kada ga je studio Universal Pictures angažirao da adaptira knjigu producenta Georgea Crilesa Rat Charlieja Wilsona za producentsku kompaniju Playtone Toma Hanksa. Radnja se vrti oko kongresmena iz Teksasa, Charlieja Wilsona koji je financirao tajni rat CIA-e protiv bivšeg Sovjetskog saveza u Afganistanu. Sorkin je napisao scenarij, a film je u kina pušten 2007. godine. U njemu su glavne uloge ostvarili Tom Hanks, Julia Roberts i Philip Seymour Hoffman, a režirao ga je Mike Nichols.U kolovozu 2008. godine Sorkin je najavio da je pristao napisao scenarij za studio Sony Pictures i producenta Scotta Rudina o tome kako je osnovan Facebook. Film Društvena mreža temeljen je na romanu Bena Mezricha The Accidental Billionaires, a u američka kina pušten je 1. listopada 2010. godine. Za scenarij za taj film Sorkin je osvojio Oscara, Zlatni globus i BAFTA-u. Godinu dana poslije Sorkin je zaradio nominacije za iste nagrade za svoj rad na scenariju filma Igra pobjednika.
U ožujku 2007. godine objavljeno je da je Sorkin pristao napisati glazbenu adaptaciju hit pjesme iz 2002. godine "Yoshimi Battles the Pink Robots" u izvedbi psihodelične rock skupine The Flaming Lips, u suradnji s redateljem Desom McAnuffom koji je i radio na razvijanju projekta.12. srpnja 2007. godine Variety je napisao da je Sorkin potpisao ugovor s kućom DreamWorks za koju bi trebao napisati tri scenarija. Prvi scenarij se zove The Trial of the Chicago 7 koji je Sorkin već razvijao sa Stevenom Spielbergom i producentima Walterom Parkesom i Laurie MacDonald. U ožujku 2010. godine Sorkinov agent Ari Emanuel je izjavio da je projekt puno zahtjevniji nego što se mislilo na prvi pogled.U kolovozu 2008. godine redatelj Des McAnuff je objavio da je Sorkin pristao napisati adaptaciju Čehovog Višnjika za Stratford Shakespeare Festival.2010. godine Sorkin je navodno otkupio filmska prava na knjigu Andrewa Younga The Politician (o senatoru Johnu Edwardsu) i najavio da će mu adaptacija te knjige ujedno poslužiti i za redateljski debi.U studenom 2010. godine objavljeno je da trenutno radi na mjuziklu baziranom na životu Houdinija, uz glazbu Dannyja Elfmana. U siječnju 2011. godine, tijekom intervjua za BBC, Sorkin je potvrdio da će se vratiti televiziji i to serijom koja će se bazirati na vijestima kabelske mreže. Rekao je da će seriju producirati HBO, da se pilot epizoda već piše, a audicije održavaju. Radno ime serije je The Newsroom, a scenarij za pilot epizodu procurio je na Internet. Trenutno će od poznatih glumaca u seriji nastupiti Alison Pill, Emily Mortimer, Josh Pence, Jeff Daniels, Olivia Munn, Sam Waterston, John Gallagher Jr. i Thomas Sadoski, dok je za redatelja izabran Greg Mottola. 8. rujna 2011. godine HBO je naručio 10 epizoda serije The Newsroom koja će s emitiranjem započeti u jesen 2012. godine.
Sorkin je pisao za kazalište, film i televiziju i u svakom mediju njegova je suradnja s ostalim kreatorima izrazito varirala. Započeo je u kazalištu gdje je scenarije pisao uglavnom sam, a zatim je prešao na film gdje je surađivao s redateljem Robom Reinerom i scenaristom Williamom Goldmanom te naposljetku i na televiziju gdje je gotovo cijelo desetljeće vrlo usko surađivao s redateljem Thomasom Schlammeom na serijama Sports Night, Zapadno krilo i Studio 60 na Sunset Stripu. Trenutno radi na sva tri medija istovremeno. Navika mu je strastveno pušenje tijekom pisanja scenarija (cigareta za cigaretom) dok bezbrojne sate provodi u svom uredu smišljajući nove ideje za priče. Svoj proces pisanja opisuje kao "fizički rad", budući često zna ustati i izgovarati dijaloge na kojima radi i koje piše.Novinar New York Timesa Peter De Jonge u svom članku napisao je da "Zapadno krilo nikad nema radnju koja se proteže na više od par epizoda i da ne postoji neka velika priča unutar svake sezone". Svoje mišljenje temelji na tome da "ako likovi nemaju mana, nemoguće im je napisati veću priču". Sorkin je na to izjavio: "Vrlo rijetko planiram unaprijed, ne zbog toga što smatram da to nije dobro, nego zbog nedostatka vremena." Također je rekao: "Kao pisac ne volim odgovarati na pitanja prije nego što zbilja moram". Televizijski kritičar John Levesque iz Seattlea komentirao je da Sorkinov proces pisanja može dovesti do nesmotrenog i nelogičnog razvoja radnje. Na televiziji, Sorkin je imao prste u pisanju scenarija doslovno svake epizode, rijetko dajući kredit ostalim kolegama. Peter De Jonge napisao je da su bivši scenaristi Zapadnog krila rekli da Sorkin zbilja nije velikodušan u dijeljenju svog imena na scenariju s nekim drugim. Za GQ magazin 2008. godine, Sorkin je rekao: "Pomaže mi osoblje koje ima fantastične ideje, ali scenarij ne piše čitavi odbor". Skoro puno desetljeće traje kolaboracija na televiziji između Sorkina i redatelja Thomasa Schlammea koja je započela još rane 1998. godine kad su otkrili da dijele vrlo slične kreativne ideje za svoju prvu televizijsku seriju na kojoj su radili - Sports Night. Njihovo uspješno partnerstvo na televiziji bazira se na Sorkinovom pisanju scenarija dok je Schlamme izvršni producent i povremeni redatelj; zajedno su radili na serijama Sports Night, Zapadno krilo i Studio 60 na Sunset Stripu. Schlamme je odgovoran za kreiranje izgleda same serije, rad s drugim redateljima,  diskutiranju oko scenarija sa Sorkinom čim ih ovaj napiše, rad na budžetu kao i scenografiji i audicijama. Sorkin se bavi isključivo pisanjem scenarija.
Sorkin je poznat po pisanju znamenitih i brzih dijaloga, kao što su na primjer "You can't handle the truth!" iz Malo dobrih ljudi te kompletan dijalog napisan na latinskom usmjeren protiv Boga u seriji Zapadno krilo, u epizodi Two Cathedrals. Za televiziju, jedna od Sorkinovih oznaka je i ponavljanje dijaloga likova dok ćaskaju o stvarima koje su vezane za pojedine epizode, a česta pojava je i ubacivanje referenci iz popularne kulture u razgovore.McFarland & Company je objavila kolekciju eseja koji kritiziraju Sorkinov rad, napisanu od strane raznih pisaca, imena Considering Aaron Sorkin: Essays on the Politics, Poetics and Sleight of Hand in the Films and Television Series, kao i knjigu kriticizma autorice Melisse Crawley nazvanu Mr. Sorkin Goes to Washington: Shaping the President on Television's the West Wing. Kolekciju eseja o Zapadnom krilu objavio je Syracuse University Press kao knjigu imena The West Wing: The American Presidency as Television Drama.
Aaron Sorkin je od 1996. do 2005. godine bio oženjen s Juliom Bingham. Imaju jednu kćerku, Roxy, rođenu 2000. Nekoliko godina nalazio se u vezi s glumicom Kristin Chenoweth. Ona je glumila lik Annabeth Schott u seriji Zapadno krilo nakon što je on napustio seriju. Navodno se viđao i s kolumnisticom New York Timesa Maureen Dowd.Kao veliki pristalica demokratske strane, Sorkin je sudjelovao u kontribucijama za političke kampanje demokratskih kandidata od 1999. do 2007. godine. Tijekom izbora za američkog predsjednika 2004. godine, liberalna grupa MoveOn's regrutirala je Sorkina i redatelja Roba Reinera da kreiraju anti-buševski spot za kampanju. U kolovozu 2008. godine Sorkin je bio involviran u događaj Generation Obama na Beverly Hillsu sudjelujući u raspravama nakon prikazanog filma Gospodin Smith ide u Washington.1987. godine Sorkin je postao ovisnik o marihuani i kokainu. Izjavio je da je u kokainu pronašao drogu koja mu je davala oduška od nervoznih tenzija kojima je bio izložen na dnevnoj bazi. 1995. godine prijavio se na rehabilitaciju u Minnesoti na prijedlog svoje tadašnje djevojke i buduće žene Julie Bingham kako bi pokušao pobijediti ovisnost. 2001. godine, Sorkin je zajedno sa svojim kolegama Johnom Spencerom i Martinom Sheenom primio nagradu Phoenix Rising Award koja se dodjeljuje svima koji se uspješno bore protiv ovisnosti. Međutim, dva mjeseca kasnije - 15. travnja 2001. - Sorkin je uhićen na aerodromu u Burbanku nakon što mu je osiguranje u prtljagi pronašlo halucinogene gljive, marihuanu i kokain. Naređeno mu je da se prijavi u program na odvikavanje. Cijeli događaj, koji je medijski bio popraćen, ismijan je u showu Saturday Night Live u skeču koji je ujedno parodirao i Zapadno krilo: američki predsjednik kojeg glumi Darrell Hammond "hoda i priča" dugačkim hodnicima Bijele Kuće, istovremeno se spotičući o velike gljive dok ga prati domaćin showa Pierce Brosnan.Sorkin je nastavio raditi na Zapadnom krilu, a njegove radoholičarske navike i vraćanje drogi smatraju se glavnim razlozima raspada braka.
Sports Night (1998.-2000.), autor, scenarist (40 epizoda), izvršni producent (45 epizoda)
Zapadno krilo (1999.-2006.), autor, scenarist (1999.-2003., 86 epizoda), izvršni producent (1999.-2003., 89 epizoda)
Studio 60 na Sunset Stripu (2006.-2007.), autor, scenarist (22 epizode), izvršni producent (22 epizode)
Društvena mreža, temeljen na knjizi The Accidental Billionaires autora Bena Mezricha; dobitnik nagrada BAFTA, Zlatni globus i Oscar za najbolji (adaptirani) scenarij
Igra pobjednika, ko-scenaristi Stan Chervin i Steven Zaillian; temeljen na knjizi Michaela Lewisa
Schindlerova lista (1993.), autor scenarija Steven Zaillian, temeljen na istoimenoj knjizi autora Thomasa Keneallyja
Bulworth (1998.), autori scenarija Warren Beatty i Jeremy Pikser, prema priči Warrena Beattyja
Aaron Sorkin (July 2002). The West Wing Script Book, Newmarket Press ISBN 978-1-55704-549-2
Aaron Sorkin (February 2004). The West Wing Seasons 3 & 4: The Shooting Scripts: Eight Teleplays, Newmarket Press ISBN 978-1-55704-612-3
Interview with Aaron Sorkin (PDF). On Writing Magazine, Issue 18. The Writers Guild of America, East, Inc. (February 2003) Arhivirano s izvorne stranice 28. siječnja 2007., pristupljeno 10. siječnja 2007.
Aaron Sorkin. Early draft of the Studio 60 on the Sunset Strip pilot script Arhivirano s izvorne stranice 24. listopada 2009., pristupljeno 1. veljače 2007.
Aaron Sorkin and Rob Reiner. From Stage to Screen with Aaron Sorkin and Rob Reiner, A Few Good Men (Special Edition DVD) [Documentary].

AC/DC je australski hard rock sastav koji su 1973. godine u Sydneyu osnovala braća Malcolm i Angus Young. Mnogi ih smatraju pionirima heavy metala uz sastave poput Led Zeppelina, Deep Purplea i Black Sabbatha. Sami su pak članovi svoju glazbu oduvijek svrstavali u rock 'n' roll.Članovi sastava neprestano su se mijenjali do objave prvoga albuma High Voltage 1975. godine, da bi nakon tog albuma jedni te isti članovi radili dvije godine sve dok 1977. godine basist Cliff Williams nije zamijenio Marka Evansa. Prvi veliki komercijalni uspjeh doživjeli su 1979. svojim petim albumom, Highway to Hell. No glavni vokal i jedan od tekstopisaca u sastavu, Bon Scott, preminuo je 19. veljače 1980. godine uslijed posljedica predoziranja alkoholom tijekom samo jedne noći. Preostali članovi razmišljali su o raspuštanju sastava, no pronašli su zamjenu za preminuloga Scotta u Brianu Johnsonu, bivšem glavnom vokalu sastava Geordie. Pet mjeseci nakon Scottove smrti AC/DC su objavili svoj najuspješniji album u karijeri: Back in Black.
Sljedeći album, For Those About to Rock We Salute You, doživio je veliki komercijalni uspjeh kao i prethodni, a ujedno je postao i prvim hard rock-albumom koji je osvojio prvo mjesto na glazbenim ljestvicama Sjedinjenih Američkih Država. No, popularnost sastava naglo je pala nakon odlaska bubnjara Phila Rudda 1983. godine. Slaba prodaja nastavila se i albumom The Razors Edge objavljenog 1990., da bi, nakon Ruddova povratka 1994. godine, sastav doživio svoj ponovni procvat. Albume Ballbreaker (objavljen 1995.) i Stiff Upper Lip (objavljen 2000.) su i kritika i publika ocijenili pozitivno, što se osjetilo na značajnom porastu broja prodanih primjeraka. Black Ice (objavljen 2008.) prodan je u osam milijuna primjeraka, a za 2014. najavljen je novi uradak Rock or Bust.
AC/DC je prodao oko 200 milijuna primjeraka albuma diljem svijeta, uključujući i oko 70 milijuna samo u SAD-u. Album Back in Black iz 1980. prodan je u oko 50 milijuna primjeraka diljem svijeta što ga je svrstalo među 5 najprodavanijih albuma u povijesti glazbe. Na popisu televizijske kuće VH1 AC/DC je svrstan na četvrto mjesto na popisu 100 najvećih hard rock umjetnika. MTV ih svrstava i na sedmo mjesto na popisu Najvećih sastava heavy metal glazbe.
Angus i Malcolm Young došli su na ideju o davanju imena sastavu nakon što su vidjeli kraticu "AC/DC" na pozadini šivaćega stroja koji je pripadao njihovoj sestri Margaret. "AC/DC" je kratica za alternating current/direct current (izmjenična struja/istosmjerna struja), a označava, kod električnih naprava, mogućnost korištenja obje vrste napajanja. Braća su osjetila kako ovo ime odražava energičnost njihovih pjesama te je ime ostalo nepromijenjeno do danas.U nekim kulturama kratica "AC/DC" je označavala biseksualnost; članovi su se izjasnili kako za to nisu znali sve dok im na to pažnju nije skrenuo vozač taksija nakon održanoga koncerta u samim početcima njihove karijere. Pojavila se teorija kako je "AC/DC" kratica za "Anti-Christ/Devil's Child(ren)" (antikrist/vražje dijete, djeca) ili "After Christ/Devil Comes" (poslije Krista dolazi vrag), no svi članovi su odlučno odbili bilo kakvu povezanost s navedenim imenima ponavljajući kako je njihovo ime kratica za izmjeničnu i istosmjernu struju.
"AC/DC" se izgovara slovo po slovo (eɪ-siː-diː-siː), iako je sastav popularan pod imenom "Acca Dacca" u rodnoj Australiji. Ime AC/DC nadahnulo je brojne druge sastave da nadjenu svojim sastavima slična imena, uključujući BC/DC, kanadski sastav, te AC/DShe, američki sastav čiji su članice isključivo žene.
Braća Angus, Malcolm i George Young rođeni su u škotskom Glasgowu da bi 1963. preselili s obitelji u Sydney. George je prvi naučio svirati gitaru, a nedugo potom postao je član sastava The Easybeats, najpopularnijeg glazbenog sastava Australije u šezdesetima prošloga stoljeća. The Easybeats je stvorio i međunarodnu uspješnicu Friday on My Mind. Malcolm je postao zainteresiran za glazbu kratko poslije Georgea, a svirao je u sastavu The Velvet Underground (ne u onom newyorškom, već onom iz Newcastlea u Novom Južnom Walesu).
U studenom 1973. godine Malcolm i Angus formiraju AC/DC. Članovi su, osim Angusa i Malcolma, bili i basist Larry Van Kriedt, vokal Dave Evans, te bubnjar Colin Burgess. Prvi nastup imali su u sydneyskom klubu Chequers na proslavi nove, 1974., godine. Kasnije su potpisali ugovor s diskografskom kućom EMI i njenom podružnicom Albert Productions koja je pokrivala Australiju i Novi Zeland. Članovi su se često mijenjali; bubnjar Colin Burgess prvi je otpušteni član, a još je nekoliko basista i bubnjara protutnjalo sastavom bez značajnoga traga.
Angus je već tada usvojio svoj karakteristični stil odijevanja u školsku odoru. Originalna odora bila je ona iz njegove srednje škole u Sydneyu, a na ideju je došla njegova sestra Margaret. Osim školske odore, na pozornici se pojavljivao i u Spidermanovoj te Zorrovoj odori i u kostimu gorile. Također je parodirao Supermana odjenuvši kostim nazvan Super-Ang. Općenito, čitav se sastav odijevao u razne blještave odore, no taj pristup je odbačen nakon što je sastav iz Melbournea, Skyhooks, već koristio sličan nastup na pozornici.
Braća Young odlučila su kako Evans, glavni vokal, nije dovoljno primjeren frontman zbog ostavljanja dojma da se radi o glam rockeru. Znalo se dogoditi da menadžer sastava, Dennis Laughlin, zamijeni Evansa na pozornici. Bilo je poznato da Laughlin i Evans imaju problema u međusobnom odnosu, a to je pridonijelo i odluci braće da ga zamijene iskusnim pjevačem i Georgeovim prijateljem; bio je to Ronald Belford Bon Scott.
Bon Scott, prijašnji frontman The Spektorsa, The Valentinesa i Fraternityja, zamijenio je Davea Evansa na mjestu glavnoga vokala sastava. AC/DC je izdao samo jednu pjesmu dok je Evans bio vokal, Can I Sit Next to You/Rockin' in the Parlour. Kada je Scott preuzeo mjesto glavnoga vokala sastav je ponovno obradio pjesmu nazvavši je Can I Sit Next to You Girl.
Prvi album, High Voltage, izdan je samo u Australiji u siječnju 1975. godine. Za njegovo stvaranje sastav je potrošio samo deset dana, a zasnovan je na instrumentalnim izvedbama braće Young, dok se za riječi pjesama pobrinuo Scott. Kroz nekoliko narednih mjeseci postava AC/DC-a se ustalila; činili su je braća Young, Bon Scott, basist Mark Evans i bubnjar Phil Rudd. Kasnije te godine izdali su međunarodnu uspješnicu It's a Long Way to the Top (If You Wanna Rock 'n' Roll), pjesmu koja je ostala simbol AC/DC-a sve do danas. Pjesma je uključena na njihovom drugom albumu, T.N.T., koja je izdana diljem Australije uključujući i Novi Zeland.
Zahvaljujući nastupima u Countdownu, australskoj emisiji posvećenoj glazbi, između 1974. i 1977. godine, sastav je postao jedan od najpopularnijih glazbenih sastava u Australiji. Njihov nastup 3. travnja 1977. ostao je jedini nastup prenošen uživo na televiziji idućih dvadeset godina.
AC/DC je 1976. potpisao ugovor s međunarodnom agencijom Atlantic Records što im je donijelo prve nastupe diljem Europe, a pogotovo na Otoku. U ranoj fazi karijere nastupali su kao predgrupa tada puno poznatijim sastavima kao Kiss, Aerosmith ili Blue Oyster Cult.
Prvi međunarodno izdani album doživio je svjetlo dana 1976., a na njemu su se našle pjesme s prva dva albuma koji su izdani samo u Australiji. Pod okriljem agencije Atlantic Records album je doživio velik uspjeh prodavši se u više od tri milijuna primjeraka, poglavito zbog velike popularnosti koju je sastav uživao kod britanske punk scene. Izabrane su uglavnom pjesme s novijeg albuma, T.N.T.-a, dok su s prvoga albuma zastupljene bile samo dvije pjesme. Idući album bio je Dirty Deeds Done Dirt Cheap, a izdan je diljem svijeta iste godine kad i australsko izdanje. Ipak, Dirty Deeds nije izdan u SAD-u sve do 1981., kada se AC/DC konačno probio i tamo.
Nakon snimanja albuma Let There Be Rock 1977., basist Mark Evans je otpušten zbog neslaganja i međusobnih razmirica s Angusom Youngom. Zamijenio ga je Cliff Williams, koji je ujedno bio pomoćni vokal uz Malcolma Younga. Richard Griffiths, izvršni direktor Epic Recordsa i jedan od glavnih agenata AC/DC-a sredinom sedamdesetih kasnije je komentirao: Svi smo znali da Mark neće dugo potrajati, bio je predobar dečko.
AC/DC je imao veliki utjecaj na Novi val britanskoga heavy metala (New Wave of British Heavy Metal) i sastave kao Saxon i Iron Maiden, sastave koji su slavu stekli kasnih sedamdesetih kao znak da odbijaju biti tradicionalni heavy metal sastavi. 2007. godine kritika je napisala da je AC/DC, zajedno s Thin Lizzyjem, UFO-om, Scorpionsima i Judas Priestom predvodnik druge generacije glazbenih zvijezda spremnih da zamijene staru gardu.
19. veljače 1980. u Londonu Bon Scott je preminuo nakon noći u kojoj je konzumirao preveliku količinu alkohola. Ostavljen je u automobilu Alistaira Kinneara sve do idućega jutra kada ga je Kinnear prebacio u bolnicu shvativši da Bon ne reagira. Proglašen je mrtvim odmah po dolasku u londonsku bolnicu Camberwell. Iako se često pogrešno navodi da je umro ugušivši se u svom vomitivu, službeni uzrok smrti je trovanje alkoholom i smrt nesretnim slučajem.Zbog brojnih drugih navodnih uzroka Scottove smrti pojavile su se brojne teorije zavjere, od kojih neke navode da je umro od predoziranja heroinom, ispušnih plinova dok je bio u automobilu, ili čak da Alistair Kinnear nije niti postojao. U prilog teoriji o gušenju ide i činjenica da je Scott astmatičar, te da je temperatura te noći u Londonu bila ispod nule.
Članovi sastava kratko su razmišljali o raspuštanju AC/DC-a nakon Scottove smrti, no na kraju su zaključili kako bi sam Scott vjerojatno htio da sastav nastavi s radom. Među mnogim kandidatima, među kojima je najistaknutiji bio Terry Slesser, na kraju je izabran Brian Johnson, bivši frontman Geordieja. Terry Slesser odbio je pristupiti AC/DC-u jer nije htio pristupiti već afirmiranom sastavu, nego je krenuo vrlo uspješno u samostalnu karijeru.Angus je kasnije ispričao: Sjećam se kako je Bon izvodio pjesme Little Richarda, a potom bi pričao o tome kako je vidio Briana dok pjeva., a o Brianu nastavlja: Ima tamo neki momak koji vrišti iz peta, a iduća stvar koju vidiš je kako udara po bini. Valja se po podu i vrišti. Mislio sam da je to izvrsno, a pogotovo zato što nisi mogao dobiti bolji bis - publika bi ga iznijela na rukama. Nakon toga valjanja, Brianu Johnsonu dijagnosticirana je upala slijepoga crijeva, što je uzrokovano njegovim pretjeranim valjanjem po podu bine.Na audiciji za AC/DC Johnson je otpjevao Whole Lotta Rosie s albuma Let There Be Rock i Nutbush City Limits Ikea i Tine Turner. Ugovor mu je ponuđen nekoliko dana poslije audicije.
AC/DC je s Johnsonom dovršio pjesme na albumu Back in Black započete sa Scottom. Snimanje se odvijalo na Bahamima u Compass Point Studios nekoliko mjeseci nakon Scottove smrti. Back in Black je postao njihov najprodavaniji album i jedno od obilježja hard-rocka. Drugi je najprodavaniji album svih vremena te drugi najprodavaniji album neke grupe dijeleći taj rekord s The Dark Side of the Moon grupe Pink Floyd. Prodao se u više od 50 milijuna primjeraka diljem svijeta postavši tako najprodavaniji hard rock album svih vremena. Časopis Rolling Stone ga je uvrstio na 43. mjesto liste 500 najboljih albuma svih vremena. Na njemu se nalaze pjesme poput Hells Bells, You Shook Me All Night Long i Back in Black. Označen je platinastim godinu dana nakon izdanja, a samo u SAD-u prodano je 21 milijun kopija. U Ujedinjenom Kraljevstvu album je dosegnuo broj 1 na ljestvicama, dok se u SAD-u zadržao 131 tjedan u prvih 10 (gotovo tri godine).
Idući album izdan je 1981. godine zvao se For Those About to Rock We Salute You, a prodavao se gotovo jednako dobro kao i prethodnik. Kritika je također bila naklona prema albumu koji je sadržavao dvije uspješnice: Let's Get It Up i pjesmu For Those About to Rock We Salute You. AC/DC je 1983. izdao samostalan album Flick of the Switch u pokušaju da obnovi izgubljenu jednostavnost pjesama s prijašnjih albuma.
Pojačane glasine o alkoholizmu i paranoji uvjetovanoj drogama postale su nepremostiva prepreka u odnosu bubnjara Phila Rudda i Malcolma Younga. Njih dvoje su se jednom prilikom i potukli, a Rudd je otpušten samo dva sata nakon te tučnjave. Iako je odradio većinu posla oko bubnjeva za idući album, zamijenio ga je Simon Wright nakon gotovo jednoglasne odluke članova AC/DC-a.
No, s novom postavom sastav je samostalno izdao manje uspješan album Flick of the Switch, koji je kritika smatrala nezavidnim i nedorađenim, dok su neki otišli toliko daleko konstatiravši da je AC/DC proizveo jedan te isti album devet puta. 1984. AC/DC je proglašen osmim najvećim razočaranjem godine u anketi provedenoj među čitateljima popularnoga magazina Kerrang!. Usprkos slabim kritikama, album je dosegnuo četvrto mjesto na britanskim ljestvicama i uspješnice Nervous Shakedown te Flick of the Switch. Idući album, Fly on the Wall, producirala je isključivo braća Young, a kritika se ponovno okomila nad sastav nazvavši album neinspiriranim i neusmjerenim.1986. godina donijela je povratak na glazbene ljestvice uspješnicom Who Made Who. Album istoga imena korišten je kao glazbena pozadina (soundtrack) za film Stephena Kinga Maximum Overdrive. Iako AC/DC nikada nije službeno izdao best of kompilaciju, neslužbeno se baš Who Made Who smatra best of albumom. Na njemu su se našle stare uspješnice poput You Shook Me All Night Long i Ride On uz nove pjesme kao Who Made Who,Chase The Ace i "D.T.". 1988. godina donijela je sastavu mjesto u Australskoj glazbenoj Dvorani slavnih (Australian Recording Industry Association's Hall of Fame).
Idući album plasiran je na tržište 1988., a nazvan je Blow up Your Video. Snimanje se odvijalo u francuskom Miraval Studiju u Le Valu. Prilikom snimanja došlo je do ponovnog okupljanja prvobitnih producenata Harryja Vande i Georgea Younga. Snimljeno je devetnaest pjesama od kojih je samo deset prošlo kao dio albuma, dok je devet pjesama otpalo. Album je postao tržišna uspješnica diljem svijeta prodavši se u više primjeraka nego prijašnja dva albuma zajedno dosegavši drugu poziciju na britanskim ljestvicama, što je bila najviša pozicija od albuma Back in Black izdanoga 1980. godine. Sadržavao je uspješnice poput Heatseekera i That's the Way I Wanna Rock and Roll. Svjetska turneja nazvana po albumu, Blow up Your Video, krenula je u veljači 1988. iz australskoga Pertha, da bi do travnja iste godine Malcolm Young najavio privremeno povlačenje ponajviše radi odvikavanja od alkohola. Stevie Young, još jedan od braće Young nakratko je zamijenio Malcolma.
Nakon turneje Wright je napustio grupu kako bi se mogao posvetiti nadolazećem albumu s drugom grupom s kojom je radio istovremeno, Dio. Zamijenio ga je waleski veteran Chris Slade. Glavni vokal Brian Johnson bio je prisiljen nakratko odstupiti zbog procesa rastave, tako da su braća Young za idući album napisala riječi za sve pjesme. Producent je bio Bruce Fairbairn, sposobni čovjek koji je prije AC/DC-a radio i s Aerosmithom te Bon Jovijem. Na tržište je novi album plasiran 1990. godine, a zvao se The Razors Edge. Sadržavao je uspješnice Thunderstruck, Are You Ready, Moneytalks i mnoge druge. Album je završio u prvih deset na američkim ljestvicama.
Mnoge live izvedbe odrađene tijekom turneje Razors Edge korištene su kod novoga albuma sastavljenoga u potpunosti od izvedbi odrađenih po raznim koncertima, a nazvan je jednostavno Live. Producirao ga je opet Brian Fairbairn, na tržište je plasiran 1992., a kritika ga smatra jednim od najboljih live albuma devedesetih godina prošloga stoljeća. Godinu poslije, AC/DC je snimio album Big Gun korišten kao glazbena pozadina za Schwarzeneggerov film Posljednji akcijski junak, a dosegnuo je broj 1 na američkim rock ljestvicama, po prvi put u karijeri sastava.
1994. Angus i Malcolm pozivaju Rudda da se pridruži sastavu za nekoliko improviziranih proba. Na kraju Rudd je ponovno zaposlen nakon prijateljskoga rastanka s tadašnjim bubnjarom Sladeom. Godinu kasnije, povratkom postave koja je svirala od 1980. do 1983., AC/DC je izdao album Ballbreaker. Prva izdana pjesma s tog albuma ujedno je postala uspješnica diljem svijeta uključujući i SAD gdje je postala broj 1.
Godina 1997. donijela je zbirku albuma Bonfire; sastojala se od obrađenih studijskih albuma Back in Black i Volts, te dva live albuma, Let There Be Rock i Live from the Atlantic Studios. Osim paketa CD-ova, AC/DC je odlučio za američko tržište lansirati i poster, naljepnicu, privremenu tetovažu, otvarač za boce te trzalicu za gitaru. Šesnaesti studijski album, Stiff Upper Lip, izdan je 2000. godine, a producent je bio George Young. Album je prihvaćen od kritike bolje nego prijašnji Ballbreaker, no sastavu se zamjerio nedostatak novih ideja.Australsko izdanje sadržavalo je i dodatni CD s tri dodatna videa i nekoliko zabilježenih live pjesama s koncerta u Madridu 1996. godine. Stiff Upper Lip dosegnuo je prvu poziciju u pet država uključujući i Argentinu te Njemačku, dok je drugu poziciju dosegnuo u Španjolskoj, Francuskoj i Švicarskoj. Osim toga, treće mjesto dosegnuo je u Australiji. Prvi objavljeni album s toga albuma, Stiff Upper Lip, ostao je na prvome mjestu američkih ljestvica četiri tjedna. Još su dvije pjesme dosegnule vrh ljestvica, Safe in New York City i Satellite Blues.
AC/DC je 2002. potpisao ugovor sa Sonyjem, japanskim tržišnim gigantom zaduženim za plasiranje novoga albuma na tržište. Svako izdanje nekoga albuma sadržano je u proširenom paketu, a sadrži rijetke fotografije, prisjećanja te bilješke članova sastava. Čitava prijašnja diskografija osim Ballbreakera i Stiff Upper Lip digitalno je obrađena te ponovno izdana 2003. godine, da bi Ballbreaker svoje ponovno izdanje doživio 2005., a Stiff Upper Lip u travnju 2007. godine.
U svibnju 2003. Malcolm je prihvatio Nagradu Teda Alberta za izvanredan doprinos australskoj glazbi. Nagradu je primio na 2003 Music Winners Awards, a tijekom svoga nastupa odao je počast prerano preminulom Bonu Scottu. Kasnije te godine mjerodavna američka tvrtka javno je obznanila da je AC/DC prodao 63 milijuna primjeraka svojih albuma, od čega su prodavaniji samo Beatlesi, Led Zeppelin, The Eaglesi te Pink Floyd, no na kraju 2007. godine poznato je da je sastav pao na desetu poziciju. Naklada Back in Black albuma proglašena je dvostruko dijamantnom, što znači da je prodana u više od dvadeset milijuna primjeraka.
30. srpnja AC/DC je nastupio zajedno s Rolling Stonesima i sastavom Rush u kanadskom Torontu na koncertu sa svrhom pomaganja gradu u svladavanju tegoba prouzrokovanih epidemijom SARS-a 2003. godine. Koncertu je uživo nazočilo pola milijuna ljudi, a ujedno je i najprofitabilniji događaj održan uživo u sjevernoameričkoj povijesti.1. listopada 2004. dio središta Melbournea, Corporation Lane, preimenovan je u ACDC Lane u čast sastava. No, uprava grada zabranila je korištenje kose crte ( / ) u imenima ulica pa se koriste samo četiri slova bez kose crte (ACDC). Ulica je ona ista gdje se snimala većina spota za pjesmu iz 1975., It's a Long Way to the Top (If You Wanna Rock 'n' Roll). No, AC/DC je dobio ulicu i u španjolskom Leganésu; nazvana je Calle de AC/DC. AC/DC je drugi na popisu najbogatijih australskih glazbenika iza nedostižnih Wigglesa, iako od 2000. godine AC/DC nije izdao nijedan album niti održao turneju. Od 2008. postat će moguće downloadati sve albume AC/DC-a i live izdanje Live at Donnington sa stranice Verizon Wireless.
AC/DC je primljen u Dvoranu slavnih Rock 'n' Rolla u ožujku 2003. Tijekom ceremonije sastav je izveo Highway to Hell i You Shook Me All Night Long, a prateći vokal osigurao je Steven Tyler iz popularnoga Aerosmitha. Govor Briana Johnsona sastojao se od riječi njihove pjesme Let There Be Rock i osobnoga dodatka:
Od siječnja 2006. AC/DC radi na novom studijskom albumu. Malcolm Young je rekao da sastav trenutno radi i snima materijal za dugoočekivani novi album, no datum izdavanja još nije objavljen. Brian Johnson je najavio u interviewu 2004. godine da će po prvi puta nakon 1988. i albuma Blow Up Your Video sudjelovati u stvaranju riječi pjesama. Osim toga, najavio je da je Angus stvorio jače riffove nego na albumu Stiff Upper Lip. 2005. je objavljeno kako nitko ne zna kada će album biti objavljen niti tko će ga objaviti, no predviđa se da će izaći početkom 2008. godine.
Johnson i Williams, zajedno sa Steveom Luongom i Markom Hittom, snimili su nekoliko pjesama za turneju u dobrotvorne svrhe Classic Rock Cares, a nove pjesme bit će predstavljene tijekom koncerata. Williams je izjavio da braća Young marljivo rade i stvaraju nove pjesme, ali ne zna se koji će materijal biti zastupljen na albumu.16. listopada 2007. Columbia Records izdala je dvostruko DVD izdanje nazvano Plug Me In. Komplet se sastoji od pet sati rijetkoga video-materijala, kao i prikazivanja nastanka i izvođenja pjesama School Days, T.N.T., She's Got Balls i It's a Long Way to The Top. Na prvom dijelu obrađena je era Bona Scotta, dok je drugi dio posvećen eri Briana Johnsona. Osim 21 rijetkih snimaka nastupa u kompletu dolaze i rijetki interviewi sa svakim važnijim članom sastava..Smatra se jednom od komercijalno najuspješnijih,napopulrnijih i najprodavanijih grupa svih vremena.VH1 ih je stavio na 23.mjesto liste 100 najvećih umjetnika svih vremena i na visko 4.mjesto liste 100 najvećih umjetnika hard rocka u povijesti.Rolling Stone ih je uvrstio na 72.mjesto svoje liste najvećih.
AC/DC je izdao šesnaest različitih albuma, a Dirty Deeds Done Dirt Cheap, High Voltage i Let There Be Rock izdani su zasebno u Australiji te po ostatku svijeta. Komplet Bonfire svrstava se u sasvim drugu kategoriju.
1976.: High Voltage (međunarodna verzija) #146 SAD, trostruka platinasta naklada
1976.: Dirty Deeds Done Dirt Cheap (međunarodno izdanje) #3 SAD, šesterostruka platinasta naklada
1977.: Let There Be Rock (međunarodno izdanje) #17 UK, #155 SAD, dvostruka platinasta naklada
1979.: Highway to Hell #13 Aus, #8 UK, #17 SAD, sedmerostruka platinasta naklada
1980.: Back in Black #2 Aus, #1 UK, #4 SAD, 42 milijuna prodanih primjeraka diljem svijeta
1981.: For Those About to Rock We Salute You #3 Aus, #3 UK, #1 SAD, četverostruka platinasta naklada

Aerobalistika (starogrčki, άήρ, zrak, βάλλειν, balein, baciti), grana opće balistike koja proučava kretanje bombe puštene iz zrakoplova.
Zadaci su joj da postavi matematičke osnove za proračun putanje da bi se dobili podaci za sastavljanje tablica bombardiranja, proračun nišanskih elemenata i konstrukciju nišanskih sprava, kao i za konstrukciju bombi u pogledu njihovog najpovoljnijeg oblika i stabilnosti. Aerobalistika se razvijala usporedo sa razvojem zrakoplovstva i aerodinamike. Prva poznata matematička razmatranja putanje bombe vršio je 1911. u SAD-u por. Scott F. Riley za konstrukciju nišanske sprave za bombardiranje iz zraka. Krajem 1914., u Velikoj Britaniji Harry E. Wimperis je poslije pokusnih bombardiranja i mjerenja vremena pada bombi, uspostavio metodu približnog proračuna putanje i konstruirao je nišansku spravu na kojoj je uveo predstavljanje djelovanje otpora zraka na bombu praktičnim elementima — vremenom pada i zaostajanjem bombe iza zrakoplova.
Znanstvenu osnovu aerobalistike postavili su (do 1915.) u Rusiji A. Gavrilo i A. Fridman uz suradnju čuvenog aerodinamičara Nikolaja Žukovskog. Neposredno poslije Prvog svjetskog rata aerobalistika se vrlo brzo razvija zahvaljujući doprinosima istaknutih balističara Mauricea Garniera, M. D. P. Blocha i Duboisa u Francuskoj, Bruna u Italiji, Dmitrija Alexandroviča Ventguela, Nikolaja Grigorieviča Brueviča , A. Arbuzova i M. Solovjova u SSSR, A. H. Hobleyja i H. Inglisa u SAD, J. Gebauera u Čehoslovačkoj i dr.
Topničko-tehnički bojnik Jovan Marinković u Jugoslaviji je razvio metodu proračuna putanje i organizirao pokusna bombardiranja (1930.—1936.).
Razvoj aerobalistike poslije Drugog svjetskog rata najviše se ogleda u poboljšavanju aerodinamike bombi, u usavršavanju proračuna putanje elektronskim računalima i u gradnji potpuno automatiziranih elektronskih nišanskih sprava.
S obzirom na usvojene glavne načine bombardiranja, u aerobalistici se razmatraju posebno: putanja bombe iz horizontalnog leta, iz obrušavanja i iz propinjanja.
Radi sticanja opće predodžbe i postupnog rješavanja problema, pogodno je da se kretanje bombe razmotri, najprije, bez uzimanja u obzir otpora zraka.
Njeno kretanje svodi se onda na poznati fizički problem horizontalnog hica, gdje tijelo kreće po inerciji, pošto mu je dana izvjesna početna brzina, i na njega djeluje samo jedna sila — sila teža.
U takvom slučaju, ako se iz zrakoplova koji leti horizontalno na visni HO i brzinom VO, otpusti bomba u točki O, ona bi po inerciji produžila kretanje tom brzinom u istom smjeru, padajući istovremeno i povećavajući brzinu svoga padanja u svakoj sekundi za iznos ubrzanja sile teže (g = 9,81 m/s2).
Kada bomba u točki A udari o zemlju, ona je po vertikali prevalila u slobodnom padu put 
  koji se zove teorijski domet. Rezultirajuće kretanje bombe, složeno od ta dva kretanja daje putanju OA koja predstavlja granu parabole sa tjemenom u točki O, te se takvo razmatranje i zove parabolna teorija. Bombarter bi vidio bombu za cijelo vrijeme njezinog kretanja vertikalno ispod sebe.
Konačna brzina Vk bombe u padnoj točki je vektorski zbroj njene stalne horizontalne brzine 
  . Bez djelovanja otpora zraka brzina bombe na putanji neprekidno raste, a pošto prirast potiče jedino od ubrzanja teže, putanja postaje sve strmija. Ona će biti utoliko strmija, ukoliko se bomba otpusti s veće visine, a sa određene visine biti će utoliko položenija, što joj je početna brzina veća.
Otpor koji kretanju bombe suprotstavlja prostor zraka, izražava se aerodinamičkom zavisnošću: 
  , gdje je cx aerodinamički koeficijent čestičnog otpora, S površina najvećeg presjeka bombe, ρ gustoća zraka u okolini bombe, a ν njezina trenutna brzina na putanji. Pošto bomba u svome padu nailazi na sve gušće slojeve zraka, a njezina brzina raste, otpor se duž putanje povećava. Aerodinamički koeficijent otpora je, u osnovi, određen obliko, vitkošću i glatkoćom tijela bombe, ali se znatno mijenja s brzinom. Samo u dijelu brzina ispod brzine zvuka, gdje su za otpor mjerodavni, prvenstveno raspodjela dinamičkog pritiska te viskozno trenje, on se može smatrati trajnim. Pri dozvučnim brzinama, kada se već očituje stišljivost zraka, on počinje rasti, a u dijelu zvučnih brzina, nakon pojave ravnih udarnih valova, njegova se vrijednost naglo poveća za 2—3 puta. Pri nadzvučnim brzinama, kada se ustali režim nadzvučnog strujanja i stvori stabilan čeoni stožasti vjetar, in opet lagano opada. Stoga se koeficijent otpora predstavlja kao funkcija Reynoldsovog i Machovog broja cx (Re, Ma), i određuje pri ispitivanjima u aerodinamičkim tunelima za cjelokupno područje predviđenih brzina. U podzvučnom dijelu vrijednosti cx suvremenih bombi kreću se između 0,1 i 0,2, tj. one su nešto veće od odgovarajućih strujnih tijela, uglavnom zbog stabilizatora. 
Sila otpora dobro stabilizirane bombe djeluje u pravcu njene osi, ali je po smjeru suprotna njezinoj brzini na putanji. Usporavanje J, koje ona prouzrokuje, dobiva se kada se sila otopra podijeli s masom bombe: 
   videći da se na smanjenje usporenja otopra poovoljno utječe poprečno opterećenje 
  , koje ulazi u gornji izraz svojom obratnom vrijednošću. Poprečno opterećenje kod bombi je mahom veliko — od 1500 kod malih do 6000 kp/m2, pa i više kod velikih. Iz toga proizlazi da velike i vitke bombe mogu i pored eventualno nepovoljnijeg cx imati dobre balističke osobine.
  , gdje C označava balistički koeficijent projektila, H (HO — y) odnos gustoće zraka na visini (visina otpuštanja HO manje visina pada y) prema gustoći pri zemlji, a F(ν) takozvani zakon otpora, tj. zavisnost po kojoj se pretpostavlja da brzina utječe na veličinu otpora. Balistički koeficijent je za razliku od cx stalna karakteristika projektila koja se izvodi kao 
   gdje je D najveći promjer koji, u vezi s težinom p, predstavlja mjeru poprečnog opterećenja, a i tzv. koeficijent oblika. Balistički zakoni otpora 
  određivani su pokusnima gađanjem na određena zrna, te k(ν) u njima predstavlja ekvivalent aerodinamičkom koeficijentu otpora dotičnog zrna s jednakom već spomenutom zavisnošću od brzine. Strogo uzevši svaki takav zakon važi samo za ono zrno za koje je uspostavljen, tj. za tzv. etalon. Ako se želi upotrijebiti za neko drugo zrno, u ovom slučaju za određenu bombu, onda se u balistički koeficijent mora uvesti gornja ispravka za različiti oblik i. 
Od mnoogih balističkih zakona otpora u aerobalistici najviše se primjenjivao tzv. opći zakon aerobalistike koji je spoj zakona čiste kvadratične zavisnosti sa stalnim k za brzine do 218 m/s i od Siaccijevog univerzalnog zakona za veće brzine. 
Talijanski balističar Angelo Francesco Siacci objavio je 1896. zakon kojim je objedinio do tada poznate rezultate iskustva sa širokom klasom zrna tupog , pa se kao takav taj zakon dobro prilagođava bombama uz koeficijent i bliskom jedinici. Radi usklađivanja oba ta zakona u opći aerobalistički, za kvadratični se uzima k (ν) iz Siaccijevog zakona koji odgovara brzini 218 m/s, tako da glasi 
  . Balistički koeficijent za aerobalistički zakon uzima se polazeći od aerodinamičkog koeficijenta cx određenog u podzvučnom dijelu kao 
  , uzima se ona atmosfera koja je sa svojim početnim uvjetima u skladu s izabranim zakonom otpora. U aerobalistici se, mahom, uzima normalna balistička atmosfera po prof. Ventcelju čiji su početni uvjeti pri zemlji: pritisak 750 mm Hg, te +15 °C, specifična težina zraka 
  , a temperaturni gradijent —6,3°/1000 m. Radi lakšeg korištenja polaznih podataka leta zrakoplova, vrše se ponekada proračuni također po međunarodnoj standardnoj atmosferi Organizacije međunarodnog civilnog zrakoplovstva (ICAO), koja ima istu polaznu temperaturu, no pritisak 760 mm Hg i 
  . Važan podatak visinske strukture je brzina zvuka (a), koja po ICAO-u, pri zemlji, iznosi 340, na 5000 m je 21, a na 10 000 m je 300 m/s. Iz toga se vidi da se pri istoj brzini povećava Machov broj ν/a tako, da se s jedne strane otpor na visini smanjuje zbog opadanja gustoće zraka, a sa druge povećava zbog ranijeg opadanja u područje zvučnih brzina.
Na kretanje bombe u zraku, koja je otpuštena iz zrakoplova s početnom brzinom ravnom brzini zrakoplova, utječu dvije sile — njezina masa i otpor zraka. Ako se njima odgovarajuća ubrzanja razlože po kordinatnim osima, dobiju se: horizontalna komponenta 
    {\displaystyle {\ddot {x}}=-J\cos \vartheta =-J{\frac {\upsilon _{x}}{\upsilon }}}
    {\displaystyle {\ddot {y}}=g-J\sin \vartheta =g-J{\frac {\upsilon _{y}}{\upsilon }}}
Ovi izrazi predstavljaju sistem osnovnih aerobalističkih jednadžbi, koje opisuju kretanje bombe kroz zrak. Horizontalna komponenta smanjuje vertikalnu komponentu brzine najintenzivnije na samom početku (
  ), a opada sa smanjenjem te a opada sa smanjenjem te brzine i povećanjem kuta nagiba ϑ. Vertikalno usporavanje djeluje suprotno ubrzanju sile teže, zbog čega se usporava prirast vertikalne brzine i produžava vrijeme pada. Pošto otpor raste s povećanjem brzine, razlika između g i usporavanja postepeno se smanjuje; kada se otpor izjednači s masom bombe, ona dostiže najveću brzinu, koja se, zbog daljeg porasta otpora pri nailasku bombe u niže, gušće slojeve zraka, opet smanjuje. Takav proces javlja se pri bombardiranju sa velikih visina iz zrakoplova podzvučne brzine. Pri bombardiranju sa srednjih i malih visina, bomba redovno ne dostigne svoju najveću brzinu, već pada ubrzano sve do zemlje. Međutim, pri bombardiranju iz nadzvučnih zrakoplova se može kretati usporeno duž cijele putanje. U svim tim slučajevima putanja bombe s otporom je strmija, vrijeme pada duže, a domet kraći u usporedbi s putanjom bez otpora. 
  , tako da bombarder vidi iz točke B padnu točku P iza sebe pod kutom usporavanja 
  . Na osnovu tih elemenata, koji za date početne uvjete (C,HO,VO) predstavljaju djelovanje otpora, mogu se izraziti elementi potrebni za ciljanje: domet bombe 
  . Pri ciljanju pod kutom, trenutak otpuštanja bombe određuje se nailaskom cilja na krak nišanskog kuta OP određenog križom končića i otklonjenog od vertikale za φ. Pri ciljanju po vremenu, mehanizam nišanske sprave pruža mogučnost da se bomba otpusti prije cilja u potrebnom vremenu za prelet dometa. (
Sistem osnovnih jednadžbi aerobalistike ne dopušta riješenje u obliku konačnih integrala, tj. nije moguće dati neposredne proračunske obrasce za elemente putanja, jer suštinska zavisnost cx (Re, Ma) nije data u obliku integrabilnog analitičkog izraza, već kao empirijski određena krivulja, koja se, uz to, još i mijenja sa gustoćom i temperaturom zraka. Zbog toga su u aerobalistici, u z korištenje dostignuća i iskustva iz opće balistike, usvojene metode izračuna putanje po lukovima i metoda numeričkog integriranja. Obrasci parabolne teorije sa izvjesnim empirijskim prepravcima mogli su se koristiti samo za kraće putanje u doba sporih zrakoplova. Metoda izračuna putanje u jednom luku daju približne rezultate koji se mogu koristiti pri strmim kratkim putanjama iz obrušavanja, gdje nema velikih promjena brzine, te se osnovni sistem može dovesti u pogodan oblik za integraljenje svođenjem funkcija na linearnu zavisnost od brzine (Metoda Clementi, 1936.) Za precizne proračune jedino odgovaraju metodi numeričkog integraljenja. Njihovoj primjeni znatno je doprinijelo uvođenje elektronskih računara (od 1943.). Mogućnost uvođenja u njihov program toka funkcije cx (Re, Ma), određene za svaki tip bombe mjerenjima u aerodinamičkim tunelima, oslobodila je suvremene metode od nužnosti prilagođavanja etalonskim funkcijama otpora.      
Rezultati proračuna, prvenstveno elementi potrebni za nišanski postupak, daju se posadama u vidu tablica bombardiranja. Najsuvremenije nišanske sprave s računarima toliko su automatizirane, da sa unijetim tabličnim podatcima daju nišanske elemente ispravljane za odgovarajuće uvjete prema uvedenim podacima leta. Radi smanjenja obima tablica, bombe koje se upotrebljavaju razvrstavaju po balističkim klasama. Za to razvrstavanje, međutim, obično se ne primjenjuje proračunska karakteristika (balistički koeficijent), već dvije druge koje su bliže praksi.      
U SSSR-u je uvedeno karakteristično vrijeme pada Θ, tj. vrijeme za koje bomba padne s 2000 m iz zrakoplova koji leti brzinom 40 m/s u normalnoj balističkoj atmosferi, a koja iznosi 20,193 s. Bomba je balistički utoliko bolja, koliko je njezino karakteristično vrijeme pada bliže toj vrijednosti.      
U zapadnim zemljama je kao karakteristika usvojena granična brzina Vgr (terminal velocity), tj. brzina pri kojoj bi se, u prizemnim uvjetima normalne balističke atmosfere, izjednačio otpor bombe s njezinom masom. U SAD-u se ta karakteristika računa po Siaccijevom zakonu.
Pri rješavanju ovoga problema polazi se od pretpostavke da se cjelokupna zračna masa, u kojoj leti zrakoplov i pada bomba, kreće horizontalno i ravnomjerno s vjetrom koji vlada na visini otpuštanja bombe. Zrakoplov i bomba podjednako sudjeluju u tom kretanju. Brzina zrakoplova u odnosu na zemlju, putna brzina W je vektorski zbroj brzine zrakoplova u odnosu na zrak, tj brzine zraka V i brzine vjetra U. Između linije kursa LK zrakoplova i njegove stvarne linije puta LP nastaje, zbog zanošenja, kuta zanosa UZ. Otpor zavisi od brzine koju bomba ima u odnosu na zrak. Zbog toga su balistički elementi koji su zavisni od otpora — vrijeme pada T i duljina usporavanja Δ — pri vjetru iste veličine kao i u mirnom zraku pod jednakim početnim uvjetima (C, HO i VO). Da nema vjetra, zrakoplov koji otpusti bombu O, stigao bi poslije vremena pada u točku A, dok bi bomba pala u točku PO, iza zrakoplova za duljinu usporavanja 
  . Bombu je vjetar odnio za jednaku duljinu POP i ona će pasti u točku P. Zbog usporavanja i vjetra točka P ostaje iza projekcije točke zrakoplova B' u smjeru paralelnom A'PO i nešto niz vjetar od projekcije linije puta OB', a na razmaku 𝛿 koje se zove bočni otklon. Da je zrakoplov odbacio više bombi, one bi sve pale na liniju LE paralelnu liniji LP, nazvanu linija padnih točaka (linija eksplozija). Ravan OO''PB položena kroz točku spuštanja O i liniju LE zove se ravan bombardiranja. U odnosu na vertikalu, ona je nagnuta niz vjetar za kut bočnog otklona 𝛿°. 
  , pošto kut zanosta rijetko prelazi 15°, pa je njegov kosinus približno ravan jedinici. Kuta bombardiranja za taj domet je 
  . Za nišanjenja po tim elementima, nišanska sprava mora omogućavati da se nišanska ravan iskrene iz uzdužne osi zrakoplova za kut zanosa (borbeni kut zaokreta nišana) i nagne prema vertikali za kut bočnog otklona (bočni nagib nišanske ravni). Osim toga sprava mora omogućavati određivanje putne brzine W u pravcu naleta, što se postiže ili mjerenjem vremena preleta poznate baze ili podešavanjem brzine kretanja križa končića tako da stalno pokriva cilj (metoda sinkronizacije). Podešavajući duljinu mjerne baze, odnosno zakon kretanja nišanske oznake u pogodnoj zavisnosti od vremena pada (obično 1/T), automatika nišana, uz uzimanje u obzir i kut usporavanja, ostvaruje kut bombardiranja.
Problem se sastoji u dovođenju padne točke bombe na buduću točku cilja. Radi toga se nišanska točka ispred cilja u smjeru njegovog kretanja za put koji će on preći svojom brzinom Vc za vrijeme pada bombe T. Točnost takvog postupka uvjetovana je pretpostavkom da cilj za vrijeme nišanjenja i pada bombe neće mijenjati elemente svog kretanja — brzinu i kurs. Zbog toga se uspjeh može očekivati samo pri bombardiranju s malih visina i nižeg područja srednjih visina. Gornja granica visine zavisi od manevarskih sposobnosti cilja, tj. efekt manevra cilja za vrijeme pada bombe ne bi smio biti veći od očekivanog vjerovatnog skretanja bombe.
Pri bombardiranju s malih visina, ispravka za put cilja redovno se uzima vektroski, tj. prijenosom nišanske točke ispred cilja za 
  . Pri bombardiranju s srednjih visina i savršenijim nišanskim spravama, pošto se brzina cilja u relativnom kretanju zrakoplov — cilj djeluje kao vjetar iste brzine, ali suprotnog pravca, praćenjem cilja preko nišana određuje se odgovarajući kut zanosa i relativna brzina približavanja 
    {\displaystyle {\vec {W_{C}}}={\vec {W}}-V_{C}={\vec {V}}+{\vec {U}}-V_{C}}
  . Nišanska automatika s tim elementima ostvaruje kut bombardiranja nad relativnim dometom 
Ako se isključi otpor zraka, problem se svodi na kosi hitac, s negativnim polazni kutom. Zrakoplov se obrušava pod kutom obrušavanja λ. U trenutku otpuštanja bombe one se nalazi na visini HO i dostigao je brzinu VO. Produžena tangenta OA na njegovu putanju zove se linija obrušavanja. Početna brzina bombe može se razložiti na dvije komponente horizontalnu 
  koja se povećava zbog ubrzanja sile teže. Put po vertikali može se izraziti kao rezultat kretanja brzinom VOY i slobodnog pada, tj. 
    {\displaystyle T=-{\frac {V_{O}}{g}}\sin \lambda +{\sqrt {({\frac {V_{O}}{g}}\sin \lambda )^{2}+{\frac {2H_{O}}{g}}}}}
To vrijeme je utoliko kraće od odgovarajućeg vremena slobodnog pada s iste visine, ukoliko je vertikalna komponenta početne brzine veća, tj. ukoliko je veća brzina zrakoplova i strmije obrušavanje. Za to isto vrijeme bomba će preći po horizontali domet 
  . Ako se uzme u obzir otpor zraka, stvarno vrijeme pada je duže od gornje teorijske vrijednosti, a domet kraći od puta zrakoplova OB za duljinu usporavanja Δ tako da iznosi 
  , ali se koristi kao nišanski samo izuzetno, i to pri bombardiranju pod vrlo blagim kutom. Pri tom načinu bombardiranja primjenjuje se isti nišanski postupak koji se koristi pri upotrebi nišanskih sprava za čvrsto ugrađena vatrena oruđa koja djeluju u pravcu leta. Radi toga se nišanski kut određuje od osi nišanske sprave, koja je, manje-više, paralelna uzdužnoj osi zrakoplova. Zamišljena točka A u kojoj bi produžena linija obrušavanja OA sjekla horizont cilja, zove se točka preticanja. Bomba će pasti iza te točke na odstojanju 
  nazvanom duljina preticanja. Kut kojim se ta duljina obuhvaća iz točke O, jest kut preticanja i iznosi 
  . Pilot upravlja zrakoplov tako da mu cilj ostane ispod osi nišana za nišanski kut ψN, koji se nešto razlikuje od balističkog zbog napadnog kuta zrakoplova i kuta centriranja nišana. Kos suvremenih uređaja os nišanske sprave može se spustiti iz svog osnovnog centriranog položaja za kut ψN, što omogućava pilotu da nišani neposredno na cilj.  
Pri bombardiranju iz obrušavanja moguće su tri metode nišanjenja za koje treba predvidjeti razne nišanske elemente.  
Pri bombardiranju s proračunatim kutom preticanja pilot obrušava zrakoplov pod postojanim kutom λ prema točki preticanja, a otpušta bombu na zadatoj visini HO za koju je pripremljen kut preticanja. Nišanski automati prate žiroskopom kut obrušavanja i dostignutu brzinu, te za zadatu HO, daju, najčešće, profiliranim kosinusima, odgovarajući ψ.    
Pri bombardiranju sa stalnim kutom preticanja na nišanu je fiksiran jedan stalni kut izabran kao najpogodniji za dati tip zrakoplova i njegovo područje kutova obrušavanja. Pilot navodi zrakoplov držeći cilj stalno na nišanu, zbog čega putanja obrušavanja postaje luk spirale blago zakrivljene prema zemlji, dok se kut obrušavanja i brzina postepeno povećavaju. Bomba se otpušta na visini s koje se, pod ostvarenim elementima, nudi pogodak, a koja je određena zavisnošću: 
    {\displaystyle {\frac {gH_{O}}{2V^{2}}}={\frac {\tan(\lambda +\psi )}{(\cot \psi -\tan \lambda )}}}
   . Trigonometrijski izraz desno može se prikazati u funkciji λ pri konstantnom ψ i zadati nišanskoj spravi, tako da ga ona pri obrušavanju uspoređuje s ostvarenim elementima H i V, i u trenutku izjednačenja proizvede signal ili otpusti bombu. Nišanska sprava A—4 (SAD) ima kao osjetljivi sklop akcelometarski žiroskop sputan pogodnim mehaničkim momentom, koji se mijenja s H i V. Nasuprot njemu, djeluje moment precesije izazvan promjenom kuta obrušavanja.    
Pri bombardiranju pri vađenju it obrušavanja pilot navodi zrakoplov u početku ravno na cilj. Na zadatoj visni početka vađenja on blago izdiže nos zrakoplova i prevodi ga u putanju povijenu blago prema gore. Potrebna promjena kuta obrušavanja od trenutka otpuštanja bombe, je uglavnom, mala, te se može bribližno izraziti kao 
    {\displaystyle \Delta \lambda ={\frac {gH_{V}\cot \lambda }{2V_{O}^{2}}}\cdot {\frac {(N-\cos \lambda )}{N}}}
   , gdje je HV visina početka vađenja, a N činilac preopterećenja u vađenju. Nišanske sprave prate žiroskopom kut obrušavanja i stalno uvode H i V. Kada pilot na visini HV aktivira automatiku, ona preda žiroskopu prema tim elementima proračunati kut Δλ, a kada se pri vađenju kut obrušavanja smanji za tu vrijednost, uključi bacač bombi (švedski nišan SAAB).    
Pri proračunima za takve uvjete uspješno se koriste dijagrami bombardiranja s ucrtanim krivuljama kutova obrušavanja i preticanja potrebnih za ostvarivanje pogotka. Radi omogućavanja njihove upotrebe za razne početne brzine, oni se uopčavaju, tj. svode na bezdimenzionalne koordinate (E. A. Wilkinson, 1947.). Mada su konstruirani po parabolnoj teoriji, njima se mogu izvesti približni proračuni i za stvarne uvjete izborom pogodno određene uvjetovane početne brzine, tj. takve smanjene VO s kojom bi  bomba, bez otpora, imala jednak kao stvarna.    
Zbog vjetra bomba neće pasti u točku PO, već u točku P pomaknutu za put vjetra 
  . Najjednostavniji način uzimanja ispravke za vjetar, a analogno i za kretanje cilja, jest prenošenje nišanske točke od cilja uz vjetar za predviđeno djelovanje vjetra. Pri nišanjenju s proračunatim kutom preticanja, ta se ispravka može uvesti i u nišanske elemente. Rezultirajuće preticanje AP, koje predstavlja vektorski zbroj osnovnog preticanja APO i djelovanja vjetra 
  , razlaže se na uzdužnu komponentu u razini obrušavanja i na bočnu, normalnu na tu ravan. Na taj način dobivaju se i dva kuta preticanja: uzdužni ψ i bočni ψB, koje treba postaviti na nišanu. Slično uvođenje ispravki, zasnovano na praćenju prividnog izmicanja cilja zbog zanošenja zrakoplova vjetrom ili kretanja cilja, omogućavaju, također, i neke automatske nišanske sprave. Njihova primjena međutim, nije praktična, jer se zrakoplov pri takvom navođenju mora uvoditi u zaokret.
Razmatrana po parabolnoj teoriji, ova putanja bombe predstavlja kosi hitac s pozitivnim kutom λ i polaznom točkom O uzdignutom iznad horizonta cilja na visinu otpuštanja HO. Početni dio putanje ima penjajući krak i njeno tjeme nadvisuje polaznu točku za visinu 
  . Ukupni vrijeme pada veće je od vremena slobodnog pada s visine otpuštanja i iznosi 
    {\displaystyle T={\frac {V_{O}\sin \lambda }{g}}+{\sqrt {{\biggl (}{\frac {V_{O}\sin \lambda }{g}}{\biggr )}^{2}+{\frac {2H_{O}}{g}}}}}
Prvi član predstavlja vrijeme penjanja, a drugi vrijeme pada od tjemena. Domet je 
    {\displaystyle \lambda =45^{\circ }-{\frac {1}{2}}\arctan {\Biggl (}{\frac {gH_{O}}{V_{O}{\sqrt {V_{O}^{2}+2gH_{O}}}}}{\Biggr )}}
  , a u okviru njega može se cilj pogoditi s dva polazna kuta koji se međusobno dopunjuju kao 
    {\displaystyle \lambda _{1}+\lambda _{2}=90^{\circ }-{\frac {\arctan H_{O}}{X}}}
  . Bila je predložena primjena kutova propinjanja većih od 90° (prelijetanjem cilja), ali se time ne mijenja balistička suština problema: novi polazni kut postaje 
Klasičnim postupkom nišanjenja po kutu teško se zauzima točan polazni položaj. Suvremeni nišanski sistemi riješavaju problem kompleksno na taj način što od određene dobivene pozicije (pomoćni cilj ili sam cilj pri 
  ) izračunavaju manevar zrakoplova i putanju bombe. U prvom slučaju zadaje se, obično, putanja najvećeg dometa, a u drugom putanja sa što dužim vremenom pada.
Strujna tijela kao bombe prirodno su nestabilna, jer im se napadna točka rezultante aerodinamičkih sila nalazi ispred težišta, a pri napadnom kutu pomiće se još više naprijed. Zato se bombama dodaje stabilizator radi pomicanja aerodinamičkog centra nazad; pri otklonu uzdužne osi bombe od tangente na putanju stvara se stabilizirajući moment koji djeluje u smjeru vraćanja osi u tangentu. Taj moment raste do izvjesne kritične vrijednosti otklona — napadnog kuta α. Stabilizator stvara, također, prigušeni moment čija veličina zavisi od kutne brzine kolebanja (ά).
Otkloni osi bombe nastaju zbog poremećaja pri otpuštanju bombe iz nosača, naročito iz vertikalnih i kaseta. Stoga bomba na početku putanje vrši kolebanja koja se moraju prigušiti stabilizatorom. Svedeno na grubo pojednostavljen vid, tok kolebanja po vremenu može se izraziti formulom: 
    {\displaystyle \alpha ={\biggl (}\alpha _{OZ}\cos 2\pi {\frac {t}{T_{Z}}}+\alpha _{OY}\sin 2\pi {\frac {t}{T_{Y}}}{\biggr )}\cdot e^{-mt}}
  , gdje je α trenutna vrijednost otklona uzdužne osi bombe od tangente, αOZ početna vrijednost otklona u vertikalnoj ravnini položenoj kroz tangentu, αOY početna vrijednost otklona u ravnini okomitoj na prvu, TZ i TY periodi kolebanja određeni odnosom momenta inercije bombe oko poprečne osi i momenta stabilizatora, e baza prirodnih logaritama, a m faktor prigušenog momenta. Poprečni momenti inercije bombe kao rotacijskog tijela su jednaki, a zbog kružno-simetričnog rasporeda peraja stabilizatora trebali bi biti jednaki i stabilizirajući momenti u obje ravnine. Pošto se ti aerodinamički momenti mijenjaju s kutom otklona, od koji je vertikalni αZ redovno nekoliko puta veći od poprečnog αY, periodi kolebanja u obje ravnine nisu jednaki. Bomba vrši složeno kolebanje; vertikalna komponenta ima veće amplitude i kraći period, a poprečna obrnuto. Uzimajući u obzir i prigušenje, vrh bombe pri tome opisuju krivulju sličnu spirali. Pri otklonima, otpor bombe povećava se i javljaju se poprečne sile, od koji prevladava sila uzgona koja s periodom kolebanja mijenja predznak, ali zahvaljujući velikoj inericji bombe, ne izaziva primjetnu valovitost putanje. Bomba se ne stabilizira s osi u tangenti, već pod malim pozitivnim npadnim kutom, tj. os bombe stalno zaostaje za padom tangente. Povećanje otpora zbog kolebanja djeluje u smislu skraćivanja dometa, a uzgon od pozitivnog napadnog kuta u smislu njegovog povećavanja (planiranje), dok oba uzroka povećavaju vrijeme pada. Pri izračunavanju putanje, ti se utjecaji samo izuzetni uzimaju u obzir, a praktična nastojanja više usmjeravaju na suzbijanje uzroka poremećaja.
Za pribavljanje podataka potrebnih pri proračunima putanje i pri razvoju bombi, aerobalistika se obilno služi ispitivanjima u aerodinamičkim tunelima. Pošto se danas raspolaže aerodinamičkim tunelima za cjelokupno područje brzina, ispitivanjima se može odrediti kompletan tok funkcije cx (Re, Ma) i osobine stabilnosti za svaki tip bombe. U pripremi proračuna, u zrakoplovinm eksperimentalnim centrima se vrše, naročito za bombardiranje iz obrušavanja, eksperimenti radi pribavljanja polaznih podataka leta. Rezultati izračuna, prije redakcije tablica, provjeravaju se eksperimentalnim bombardiranjima. Radi točnog određivanja koordinata polazne točke i putne brzine, eksperimentalni zrakoplov se snima najmanje s tri sinkronizirana foto-teodolita, koji, također, prate bombu za vrijeme pada. Na eksperimentalnom zrakoplovu registriraju se na instrumentima svi podatci leta, a bomba snima vertikalno stabilizirano kamerom radi određivanja vremena pada i kuta usporavanja. Tom prilikom određuju se dnevni atmosferski uvjeti, a sondažom i vjetar na visini. Obradom tih podataka može se izvršiti trodimenzionalna rekonstrukcija putanje, koja se uspoređuje s izračunom te se tako dobiju indikacije za dotjerivanje proračunskih elemenata, prvenstveno, balističkog koeficijenta. Pri takvim eksperimentima mogu se pribaviti i drugi nebalistički podatci, npr., o djelovanju bombe. Podatci o raspršivanju bombi dobiveni pod ovim, posebnim uvjetima, ne mogu se preslikati na opće uvjete bombardiranja u jedinicama. Da bi se utvrdile norme vjerojatnog skretanja, statistički se određuju rezultati obučnih i taktičkih bombardiranja vršenih kroz izvjesno razdoblje, koje je reprezentativan za trenutno tehničko stanje naoružanja i obučenosti posada.
”Aerobalistika”, U: Vojna enciklopedija, sv. 1., Beograd: Izdanje redakcije Vojne enciklopedije, 1970., str. 13.-17.
J. Trivunac, Približan proračun putanja avionskih bombi, Bombardovanje iz poniranja sa stalnim uglom preticanja, Bombardovanje pri vađenju iz poniranja, Saopštenja Vazduhoplovnotehničkog instituta, Beograd, 1953.—1965.
J. Trivunac, Proračun nišanskih elemenata za bombardovanje iz poniranja, izd. Vazd. G., Beograd, 1958.
