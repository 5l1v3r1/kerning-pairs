
Mars je četvrti planet po udaljenosti od Sunca, vidljiv sa Zemlje prostim okom i zato poznat od davnine. Po uzoru na stara češka imena planeta, Hrvati kajkavskog narječja jedno su vrijeme upotrebljavali imena Strah, Užas i Ognjenica (Szmertonosz i Ognyenicza po starom kajkavskom pravopisu).
Promjer mu je 6 794 km, masa 0,107 Zemljine mase, srednja gustoća 3,94 ∙ 103 kg/m3, a površinsko ubrzanje sile teže 0,38 ubrzanja sile teže na Zemlji. Ima dva pratioca nepravilna oblika, Deimos (11 km × 12 km × 15 km) i Phobos (19 km × 22 km × 27 km). Sunčev mu dan traje gotovo kao i Zemljin, 24 h i 37 min. Oko Sunca obiđe za 687 zemaljskih dana, od Sunca je prosječno udaljen 228 milijuna km, a zbog nagiba osi vrtnje prema ravnini staze od 25°12′ i izduljenosti staze, pokazuje godišnja doba. Pogled sa Zemlje otkriva na Marsu bijele polarne kape, crvenkastonarančastu površinu s tamnijim i svjetlijim dijelovima te vrlo rijetku atmosferu, koja se sastoji od 95% ugljikova dioksida, 2,7% dušika, 1,6% argona te primjesa. Površinski tlak iznosi oko 700 Pa. U atmosferi se pojavljuju oblaci, a podižu se i pješčane oluje. Temperatura može biti od –140 °C do nešto više od 0 °C, ovisno o dobu dana i godine te o položaju Marsa na stazi. Pojave na površini nazivane su prema kontrastu morima, zaljevima, planinama i slično (albedo), a stvaran reljef ustanovljen je s pomoću međuplanetarnih letjelica.
Polarne se kape sastoje od smrznute vode i ugljikova dioksida. Zimi se ugljikov dioksid djelomice smrzava pa atmosferski tlak pada za 1/3. Sjeverna i južna polutka geološki se razlikuju. Tlo sjeverne polutke geološki je mlađe, reljef mu je nekoliko kilometara niži od reljefa južne polutke; na južnoj polutki prevladavaju udarni krateri od pada meteoroida, a na sjevernoj ugasli vulkani. Na Marsu se nalazi najviši ugasli vulkan u cijelom Sunčevu sustavu, Olympus Mons, visok više od 27 km i promjera većega od 500 km. Marsovo tlo sastoji se od kremena i limonita i slično je Zemljinu tlu, osim velike prisutnosti željeza na njegovoj površini (oko 13,5%) u obliku oksida, što tlu daje crvenkastonarančastu boju. Mars ima ionosferu te vrlo slabo magnetsko polje. Tokovi nekadašnjih rijeka vode od južne na sjevernu polutku. Snimkama na površini ustanovljeno je postojanje sedimenata nastalih taloženjem u vodi. Zbog malene mase Mars je izgubio velik dio nekadašnje atmosfere i većinu vode u slobodnom stanju, osim malih smrznutih količina na polovima. Moguće je postojanje vode u smrznutom stanju ispod površine Marsa. Traga se i za mogućim ostatcima nekadašnjih oblika života, za sada bez pouzdanih podataka. Mars je u mitologiji bio rimski bog rata. Grčko ime za Mars je Ares, pa za pojmove vezane uz Mars koristimo prefiks areo- umjesto geo-, npr. umjesto zemljopisna širina koristimo pojam areografska širina.
Marsova je atmosfera rijetka u usporedbi sa Zemljinom. Tlak u području srednje površinske razine iznosi 7 mbar (oko 150 je manji nego na Zamlji na razini mora). No, u razno doba godine i na raznim mjestima mjeri se od 1 do 10 mbar. Marsova atmosfera se sastoji uglavnom od ugljičnog dioksida (95,32%), uz male primjese drugih elemenata: dušika (2,7%), argona (1,6%), kisika (0,13%) i neona (0,00025%). Također sadrži i vodenu paru (0,03%), a u polarnim krajevima je nađen ozon.
Polarne kape zimi se prošire do 40 - 50° areografske širine (Mars je latinsko ime, Ares grčko). Zato na Zemlji računamo zemljopisne širine i dužine, a na Marsu areografske. Ljeti se južna kapa smanji na 400 km, a sjeverna na 800 km. U atmosferi iznad kapa zna biti povećan sadržaj vodene pare, a one same pokrivene dugotrajnom sumaglicom. Jedan sastojak polarne kape čini voda, jer polarna kapa ne isčezava sublimacijom ugljikovog dioksida, a temperatura se uvijek zadržava ispod ledišta vode. Sonda Viking Lander 2 je na 47° sjeverne širine snimila tanak sloj inja. Sjeverna polarna kapa se za vrijeme sjevernog ljeta smanji na promjer od oko 800 km, a južna za južnog ljeta na oko 400 km. Osim ugljikova dioksida (suhi led), polarne kape sadrže i smrznutu vodu jer je uočeno da sublimacijom CO2 kape ne nestaju, a temperatura je uvijek ispod 273 K (0 °C). Ova smrznuta voda je izmiješana s česticama prašine. Zbog prozirnosti atmosfere, Mars odražava Sunčevu svjetlost dva puta slabije nego Zemlja. To znači da usprkos većoj daljini, površina jednake veličine na Marsu prihvaća samo malo manje topline nego na Zemlji. Temperatura je praktički uvijek ispod 0 °C. Najtoplije je u ekvatorskim područjima i u subsolarnoj točki.
Prosječna izmjerena temperatura na Marsovoj površini je 210 K, s maksimumom od 293 K i minimumom od 130 K. Najtoplija su područja oko ekvatora i u subsolarnoj točki zato što temperatura tla ovisi o kutu upada Sunčevih zraka i često varira jer je rijetka atmosfera slab toplinski spremnik. Na polovima temperatura zimi ne prelazi 160 K, a pada i do 120 K što je dovoljno da CO2 kondenzira. Tada dio atmosferskog CO2 prelazi u polarnu kapu što dovodi do naglog pada tlaka na tom području i zrak s čitavog globusa struji prema tom polu.
Temperaturne razlika između svjetlijih i tamnijih područja, odnosno tla i atmosfere, uvjetuju miješanje atmosfere. Vjetrovi, koji su pri tlu brzine 10 m/s, podižu čestice prašine do 50 km uvis i prenose ih na udaljenosti od više tisuća kilometara. Vjetrovi dostižu brzine do 100 m/s, izazivajući godišnje stotinjak pješčanih oluja koje, kada je Mars u perihelu, a vjetar i temperatura u svom maksimumu, mogu prekriti cijeli planet prašinom. Pokreti atmosferskih masa pokazuju sezonske pravilnosti. Godišnje se javi stotinjak lokalnih pješčanih oluja. Jednom do dvaput u Marsovoj godini, Mars je zaogrnut u globalnu pješčanu oluju; tada ostaju vidljivi samo vrhovi vulkana. Pošto južna polutka dobiva u prosjeku više topline, a pogotovo ljeti, to su klimatske promjene ovdje burnije. Pješčane oluje više zahvaćaju južnu polutku. U atmosferi stalno prisutne čestice prašine daju rasvjeti neba narančastu nijansu. Oblačne pojave u atmosferi zapažaju se sa Zemlje na svojeobrazan način. Pješčane oluje vide se uz upotrebu žutog filtra kao "žuti oblaci". Oblaci koji se sastoje od kapljica vode i ugljikovog dioksida svijetli su; ako se promatraju kroz modri filtar, govori se o "modrim oblacima".
Pješčane oluje dovode do zanimljivog učinka "anti-staklenika" - velike količine prašine u atmosferi ne dopuštaju Sunčevoj svjetlosti da neoslabljena prodre do površine, a propuštaju toplinsko zračenje Marsove površine koja se hladi, dok se viši dijelovi atmosfere zagrijavaju.
Iako atmosfera sadrži samo jednu tisućinu vodene pare koju nalazimo u Zemljinoj atmosferi, voda se uspijeva kondenzirati i stvoriti oblake koji lebde na velikim visinama. Oblaci su redovita pojava na Marsu unatoč maloj količini vodene pare u atmosferi. Promatrani su i sa Zemlje, a sa svemirskih letjelica Mariner i Viking snimljeni su bezbrojni oblici koje možemo svrstati u nekoliko kategorija:
zavjetrinski valovi oblaci su koji se stvaraju u zavjetrini visokih dijelova reljefa poput vulkana, kratera i planina. Zrak u tim područjima kreće se u valovitim oscilacijama.
valovski oblaci doimaju se poput redova paralelnih valova i redovito ih nalazimo nad rubovima polarnih kapa.
magla i jutarnja sumaglica može se stvarati u dolinama, kanjonima i kraterima te je vidljiva sa Zemlje.
paperjasti oblaci su izduženi oblaci koji nastaju podizanjem materijala i najčešće se sastoje od čestica prašine. Nalazimo ih prvenstveno u južnoj polutki, kod visoravni Syrtis Major, ali i na sjeveru, u predjelu Tharsis Montes.Čestice prašine stalno prisutne u atmosferi daju joj narančastu nijansu. Pješčane oluje vide se sa Zemlje kroz žuti filter kao "žuti oblaci". Oblaci koji se sastoje od aerosola vode i CO2 promatraju se kroz modri filter i zovemo ih "modri oblaci".
U odnosu na Zemlju, Marsova atmosfera je vrlo rijetka zbog čega ima niski površinski tlak koji se mijenja od 1 do 10 mbar, ovisno o uvjetima. Prosječan tlak u području srednje površinske razine iznosi 7 mbar. Već spomenuta sublimacija i kondenzacija CO2 mijenja tijekom godine globalni tlak za 20%. Letjelica Viking Lander 1 je izmjerio srednji dnevni tlak od samo 6.8 mbar u trenutku kad je južna polarna kapa bila najveća, a u drugom dijelu godine iznosio je čak 9.0 mbar. Viking Lander 2 izmjerio je najveći tlak od 10,8 mbar. Pronađeni su dokazi da je nekad gušća Marsova atmosfera dozvoljavala postojanje tekuće vode na Marsu. Oblik reljefa koji uvelike podsjeća na kontinente, obale oceana, riječne kanjone, jezera i otoke navodi na pomisao da su velike vode nekad oblikovale taj teren.
Mars odlikuje jedan neobičan mehanizam, koji dovodi do promjene tlaka i prijenosa zračnih masa, a to je prijelaz ugljikovog dioksida iz plinovitog stanja u čvrsto (kondenzacija), koja se odvija na temperaturi od - 123 °C. Kada temperatura u polarnim krajevima padne do te vrijednosti, dio atmosfere pretače se u polarnu kapu. Zbog pada tlaka u polarnom području zrak s čitavog planeta počne strujati prema tom polu. Promjena plinovitog sadržaja ugljikovog dioksida dovodi u toku godine do promjene tlaka od 20%. Pošto Mars prelazi perihelom kada je ljeto na južnoj polutki, a afelom kada je na njoj zima, to je ljeto toplije na južnoj polutki, ali je tu i zima oštrija. Atmosferski je tlak stoga najveći kada na južnoj polutki vlada ljeto, a najmanji kada je tamo zima.
Marsov pejzaž sličan je Zemljinom i Mjesečevu, no ima i svojih posebnosti. Teren je prosječnog nagiba 3°. Površina Marsa je crvene boje zbog velikih količina željeza koje sadrži. Možemo je podijeliti na sjevernu i južnu polutku granicom koja siječe ekvator pod kutem od 35°. Teren južne je u prosjeku 2-3 kilometra viši od sjeverne, uglavnom zbog razlike u gustoći kore. Južna polutka puna je udarnih meteorskih kratera veličine od 3 do 120 km nastalih u doba bombardiranja planetoidima. Manji krateri su malobrojni. Na sjevernom dijelu prevladava bazalt koji je gušći od granita i zato ima niži ravnotežni položaj. To bazaltno područje je zapravo kora prelivena lavom koja je uništila starije kratere, zbog čega je ravnija. Za razliku od Mjesečevih kratera, Marsovi u pravilu nemaju središnju izbočinu i zasuti su izmrvljenim materijalom. Na Marsovoj se površini razlikuje nekoliko oblika reljefa.
Glatke kružne udubine okružene planinskim lancem na rubu nazivaju se bazeni. Najveći su Planitia Argyre (Argirska ravnica) promjera 1 000 km i Planitia Hellas (Grčka ravnica) promjera 1 700 km. Oba bazena su svijetle površine. Dno Planitiae Hellas prekriveno je pješčanim slojem tako da nema nikakvih vidljivih detalja, a od okoline (brdovitog područja Hellespontus - Dardaneli) niže je 6 kilometara. Tlak u toj potolini dovoljan je za ukapljivanje vode (> 6,1 mbar). Okružena je masivnim planinskim prstenom visokim oko 2 km, najvjerojatnije nastalim izbacivanjem materijala iz bazena pri udaru asteroida. Znatno doprinosi visokoj topografiji južne polutke. Manji bazeni promjera nekoliko stotina kilometara, veoma podsjećaju na veće kratere. Među najspektakularnije pojave na Marsovoj površini zasigurno se ubraja i splet kanjona Valles Marineris (Marinerove doline), dug 4 500 km, širok između 100 i 200 km, a dubok 6 - 7 km.
Mineraloški sastav Marsova tla određen je uglavnom kremenom (SiO2) i limonitom (Fe2O3 ∙ x H2O). Limonit daje površini svojstvenu crvenu nijansu. Kemijska analiza pokazala je 50% kisika, 21% silicija, 13% željeza, 5% magnezija, 4% kalcija, 3% aluminija, 3% sumpora, a u tragovima ima titanija, fosfora, kalija, klora i nekih drugih kemijskih elemenata. Sastav je sličan srednjem sastavu Zemljine kore, s tim što Mars ima mnogo više sumpora.
Zemlji slični oblici na Marsovoj površini su ugasli vulkani. Ima ih nekoliko desetaka, a uglavnom su smješteni na sjevernoj polutki. U njih ubrajamo i najveći vulkan u Sunčevu sustavu, Olympus Mons (Olimpska gora). Uzdiže se 27 km nad okolinu, a star je oko 2,5 milijarde godina. Promjera je 600 km, a njegov rub je strma, gotovo okomita litica visoka 4 - 6 km. Iako je vrlo visok, zbog velikog promjera ima prosječni nagib od samo 3° - 5° tako da nije stožastog oblika nego plosnat. Olympus Mons se nalazi zapadno od predjela Tharsis (Tarsej), najvećeg vulkanskog područja. Tharsis je visoravan kraj Marsova ekvatora prosječne visine 7 km i širine 5 000 km. Na njoj se nalaze još tri gigantska vulkana: Arsia Mons (Arsijska gora), Pavonis Mons (Paunova gora) i Ascraeus Mons (Askarska gora). Sva četiri ubrajamo u štitaste ("havajske") vulkane, zbog oblika koji je nastao izljevnom erupcijom, relativno mirnim izlijevanjem bazaltne lave koja je sporo tekla formirajući vulkanski stožac.
Kaldere, velike okruglaste udoline na vrhu, nastale su propadanjem krova ognjišta vulkana izazvanog naglim podzemnim povlačenjem magme. Najveća razlika između havajskih i tarsejskih vulkana je veličina - vulkani na Marsu su 10 do 100 puta veći nego zemaljski. Uzroci tome su najvjerojatnije dugotrajnije i veće erupcije i slabija gravitacijska sila. Takvi golemi vulkani na Marsu uspjeli su nastati zato što su vruća vulkanska područja ostala na istom mjestu u kori tijekom stotina milijuna godina. Nasuprot tome, na Zemlji su vulkanske regije često pomicane zbog tektonike litosfernih ploča. Kako se zemaljske ploče pomiču, niču novi vulkani, a stari se gase. Sjeverno od Tharsis Montes leži Alba Patera, vulkan plosnatog oblika - plitka tanjurasta formacija - patera. Patere nalazimo samo na Marsu. Alba Patera promjera je od čak 2 000 km, ali je visoka "samo" 7 km. Druga najveća vulkanska regija na Marsu je Elysium Planitia (Elizejska ravnica) istočno od Tharsis Montes.
Posebna su pojava na Marsu vijugavi kanali ili meandri, koji se granaju i imaju "pritoke" i posve podsjećaju na vade (usahle rijeke). Nalaze se pretežno u ekvatorskom području. Kako danas tekućine nema, pitanje je kako  su nastali. Ima i drugih pojava koje svjedoče o tokovima, mnogi se krateri nalaze u ravnicama kao da ih je za vrijeme poplava optjecala tekućina. Da bi se riješio taj problem, traže se dokazi da je Marsova klima bila nekada toplija, pa se promijenila (na primjer zbog promjene osi vrtnje i izduženosti staze i zbog promjene u sastavu atmosfere). Budući da je temperatura neposredno ispod površine uvijek niža od 0 °C, vode može biti posvuda, u obliku stalnog zamrznutog tla, permafrosta. Kad se tlo zagrije vulkanskom aktivnošću ili udarom meteora, permafrost se tali. Tako se dadu tumačiti široka i visoka podnožja nekih vulkana. Također, mnogi mlađi udarni krateri stoje na podnožjima koja su mogla nastati taljenjem permafrosta kada je on tekao u nizinu, odnosno blatan sadržaj i ponovo se smrznuo. Taljenjem permafrosta dadu se rastumačiti i mnogi urušeni i kaotični tereni, kao na primjer u Hriska ravnica (Planitiae Chryse). 
Marsovo tlo podliježe jakoj eroziji. Uz vidne posljedice nastale od nepoznate tekučice, učinci vjetrene erozije i gravitacijske erozije vide se posvuda. Mnoga su kraterska dna prekrivena pješčanim dinama, dugim nekoliko kilometara. Nadalje, zbog jakih vjetrova krateri bacaju tamne repove svi u istom smjeru. Debeli sloj prašine prekrio je posebno polarna područja, pa po njima isčezavaju čak i planinske formacije. U područjima polarnih kapa uvjeti su pogodni za slijeganje atmosferskog praha. Prah prestavlja kondenzacijske jezgre za snježne pahulje ugljikovog dioksida. Zamrznute slojevite, ili laminarne, naslage prekrivaju neravnine reljefa u polarnim kapama! Vjerojatno su nastale taloženjem sleđenog praha u više navrata, u toku geoloških doba, kada se klima mogla ciklički mijenjati.
Tektonika Marsa je, za razliku od Zemljine koja se temelji se na pomicanju litosfernih ploča, uglavnom okomita, tj. bila je ograničena na uzlazne tokove lave koja se probijala prema gore kroz koru do površine. Danas na Marsu više nema vulkanizma, kao glavnoga izvora tektonike.
Znanstvenici pretpostavljaju da je prije 3,5 milijarde godina Mars doživio najveće poplave u Sunčevu sustavu jer su se goleme količine vode prelijevale iz višeg područja južne u nižu, sjevernu hemisferu. Postavljaju se pitanja odakle je došla ta masa vode, koliko su trajale poplave i gdje je sad? Podrijetlo vode vjerojatno je jednako kao i kod Zemlje, tj. potječe od kometa i asteroida koji su bili vrlo bogati vodenim ledom te su se kondenzirali prilikom udara u rane planete i planetoide. Na Marsu postoje očiti dokaza vodene erozije, a vjerojatno je najveći dio vode, kada je planet izgubio atmosferu, potonuo u koru i tamo se smrznuo u obliku vodenoga leda. Nadalje, veći dio Marsove atmosfere je (uključujući u vodenu paru), zbog relativno male mase planeta, bio otpuhan Sunčevim vjetrom u međuplanetarni prostor. Također, dokazano je kako je prije otprilike 3,5 milijarde godina u sjevernu Marsovu polutku udario veliki asteroid, koji je izazvao pomicanje mase na razini cijeloga planeta. Općenito je i danas jedan dio planeta uglavnom spušten, a drugi izdignut (ako se promatra prosječna visina površine). Također, ako je do tada i postojala rotacije vanjske jezgre, od tada je ona prekinuta pa Mars nije održao (ili razvio) svoje magnetsko polje koje bi ga štitilo od energetskih čestica Sunčeva vjetra. Takva polja postoje (interesantno) razvijena tek lokalno, što je rezultat pomicanja i okupljanja bliže površine magnetičnih stijena iz dubine.
Trenutno je Mars prehladan i ima prenizak tlak na površini da bi se voda mogla dulje zadržati u tekućem obliku. Količina vode koju nalazimo u obliku leda na polovima te u oblacima vodene pare u atmosferi naravno više nije ni približno dovoljna za stvaranje kanala i kanjona kakvi su otkriveni. Druga značajna vrsta leda na Marsu je suhi led, tj. CO2. Mars Global Surveyor snimio je fotografije koje nagoviještaju postojanje podzemnih spremnika vode iz kojih se povremeno i ponegdje voda probija na površinu u obliku gejzira. Postoje i teorije da su ove brazde na površini Marsa nastale usled kretanja fine prašine, ali su njihov broj na površini prevelik da bi se to moglo ozbiljno razmatrati.
Građa Marsove unutrašnjosti razlikuje se od Zemljine zbog mnogo manje mase. Kora je debela oko 100 km, bogata silicijem i aluminijem, a siromašna magnezijom. Ispod nje je plašt s feromagnetskim silikatima, dok se jezgra, koja ima polumjer od 1 700 km, sastoji vjerojatno od rastaljenog troilita (željeznog sulfida). Magnetsko polje je 500 puta slabije od Zemljinog. Smjer magnetskog polja suprotan je smjeru Zemljinog magnetskog polja, s obzirom na polove vrtnje.
Mars ima primjetno izduženu planetarnu putanju (ekscentricitet 0,093), pa mu se udaljenost od Sunca znatno mijenja tijekom Marsove godine, što bitno utječe na klimu. Marsov siderički period revolucije (zvjezdana godina) traje 687 dana, a period rotacija (siderički dan) 24 h 37 min 23 s. Os rotacije nagnuta je, slično kao i kod Zemlje, 25° prema ravnini revolucije.
Mars posjeduje slabo magnetsko polje. U usporedbi sa Zemljinim, jakost Marsova polja je oko 500 puta slabija. Osim toga, magnetski polovi Marsa su suprotno orijentirani od Zemljinih. Zemljin sjeverni magnetski pol se nalazi blizu južnog areografskog pola, a na Marsu je sjeverni magnetski pol na sjevernom areografskom polu.
Fobos i Deimos su jedini Marsovi prirodni sateliti, a smatra se da potječu iz drugih krajeva sunčeva sustava - asteroidi uhvaćeni Marsovim gravitacijskim poljem. Po sastavu su slični asteroidima tipa C (bogati su ugljikom). Njihova mala gustoća sugerira da nisu sastavljeni od punog kamena, već najvjerojatnije od mješavine kamena i leda. Pretpostavlja se da su ova dva prirodna satelita nastala u vanjskom dijelu Sunčeva sustava (ne u asteroidnom pojasu). Oba su satelita posuta kraterima. Zbog njihove blizine Marsu, ljudi bi ih u budućnosti mogli iskoristiti kao svojevrsne postaje u putanji oko Marsa. 
Satelite Fobos (Strah) i Deimos (Užas) otkrio je Asaph Hall 1877. Fobos je bliži i oko Marsa obiđe za 7 sati i 39 minuta, stoga brže obiđe Mars nego što se sam Mars obrne. Zato on izlazi Marsu na zapadnom obzoru! Oba satelita okreću Marsu uvijek jednu stranu. Oko njega gibaju se gotovo kružnim stazama, u ravnini njegova ekvatora. Prema snimkama iz svemirskih letjelica, Fobos je nepravilna gromada dimenzija 27 km x 21 km x 19 km, a po sebi nosi mnogobrojne kratere i usporedne jarke. Deimos je manji, a jednako nepravilan, s dimenzijama 15 km x 12 km x 11 km, i također je izrovan kraterima. Tlo i manji krateri gotovo su mu izgubljeni pod slojem prašine. Sateliti imaju mali albedo, 0,5. Po svojstvima ta dva mjeseca ulaze u red planetoida.
Planet Mars uvijek je očaravao čovjeka svojom jarkocrvenom bojom na noćnom nebu. Pojavom teleskopa s boljim razlučivanjem početkom 18. stoljeća, Mars je postao poprište polemike zbog otkrića polarnih kapa kao i zbog pogrešnog identificiranja kanala na njegovoj površini. Postojala je pretpostavka da na planetu teče voda, te da prema tome postoji mogućnost života van Zemlje, što se nije slagalo s mišljenjem toga vremena.
Kartografiranje Marsa započeli su Wilhelm Beer i Johann Heinrich von Mädler 1840. Talijanski astronom Giovanni Schiaparelli je 1877. godine otkrio uzdužne i poprečne tanke niti koje je nazvao "kanalima" i za koje se smatralo da ih je izgradila vanzemaljska civilizacija. Dokazano je da je to bila optička varka, kao i sezonske promjene površine koje su viđene u modrozelenkastim nijansama i za koje se pretpostavljalo da su uzrokovane bujanjem vegetacije. Uzrok te iluzije je komplementarnost modrozelene i narančastocrvene (realne) nijanse pa se za mjesta manjeg sjaja čini da su modrozelenkasta. Giovanni Schiaparelli je od 1877. do 1879. položio temelj terminologije na Marsu. Tamniji su objekti prozvani morima i zaljevima, a svijetliji su smatrani kopnima. Površine kopna i mora su u omjeru 2 : 1. Rad je nastavio Eugène Michel Antoniadi od 1909. do 1924. Uočene pojave uzrokovane su kontrastom većih dijelova Marsa (njihovom odraznom moći), pa se stoga nazivaju detaljima albeda. Stvaran reljef u većini slučajeva ne odgovara razdiobi detalja albeda. S udaljenosti Zemlje, Mars je veoma težak objekt za promatranje. Kako slika titra, a ekspozicije fotografija traju duže od vremena koje oku treba za raspoznavanje detalja, prevladavala je vizualna detekcija. No oko nije objektivan prijemnik i mnogi su nalazi iz prošlih vremena danas odbačeni.
Tijekom kratke astronautske ere spoznato je o Marsu mnogo više nego kroz sva stoljeća prije. Prva uspješna sonda Mariner 4 poslala je u srpnju 1965. seriju od 22 fotografije koje su otkrile mnoge kratere i prirodno nastale kanjone, ali ništa što bi navodilo na postojanje umjetnih kanala i tekuće vode. Mariner 4 je 15. srpnja 1965. prošao kraj Marsa na daljini od 10 000 kilometara. Mariner 6 i Mariner 7 prošli su 1969. na daljini od 3 500 km odnosno 3 200 km, a Mariner 9 prvi je ušao 1971. u putanju oko Marsa, s perihelom 1 400 km iznad tla, i djelovao je čitavu godinu. Sonda Mariner 9 prva je uspješno poslala slike s površine Marsa, a ispitivana su i fizička svojstva tla i atmosfere. U srpnju i listopadu 1976. na površinu Marsa sletjele su letjelice Viking Lander 1 i Viking Lander 2 i provele tri biološka eksperimenta kojima je otkrivena neobična kemijska aktivnost, ali ni traga živim mikrobiološkim organizmima. Prema tumačenju biologa koji su sudjelovali u misijama, Mars se samo-sterilizira kombinacijom smrtonosnog ultraljubičastog zračenja, ekstremne sušnosti i oksidirajuće naravi tla.
Sovjetski savez je razvijao program Mars, čije su ekspedicije sadržavale svemirsku letjelicu u putanji i dio za meko spuštanje. Letjelica Mars 3 prva se meko spustila 1971.
Osim dvaju Viking Landera, na Marsovu površinu su uspješno sletjeli samo još Mars Pathfinder 4. srpnja 1997. te roveri-blizanci Spirit i Opportunity (eng. Mars Exploration Rovers ili kraće MER), u siječnju 2004. godine. Oba MERa, koji se nalaze na suprotnim stranama Marsa, pronašla su dokaze da je Mars nekad imao oceane tekuće vode. Roveri više nisu aktivni (2004.- 2018.).
Vodu na Marsu otkrile su i svemirske sonde Mars Odyssey i Mars Express. Mars Express, europska sonda koja je do Marsa donijela i lander Beagle 2 (s kojim je izgubljen kontakt pri spuštanju na Mars), u Marsovoj je orbiti od prosinca 2003. Osim dokaza o postojanju vodenog leda na sjevernoj i južnoj polarnoj kapi, sonda je otkrila i prisustvo metana u atmosferi, koji se obično oslobađa u zrak erupcijama vulkana i biološkim procesima.
5. svibnja 2018. NASA je lansirala raketu koja nosi sondu (lander) čija je zadaća istražiti Marsovo tlo i još dva mala satelita. Lansirana je iz baze Vandenberg u Kaliforniji. Zove se Mars InSight, skraćeno od "Mars Interior Exploration using Seismic Investigations, Geodesy and Heat Transport". Očekuju da će onamo stići 26. studenoga 2018. godine. Pri dolasku raketa će na površinu ispustiti sondu (lander). Sletjet će na odabranu ravnicu malo sjeverno do Marsovog ekvatora. Lander će kopat i istraživati tlo Marsa: slojeve, sastav, geodetsku aktivnost i sl. Senzore može zabiti do 5 metara dubine. Mjerit će temperaturu, vibracije i seizmičku aktivnost općenito. Misija istraživanja je radi stjecanja spoznaja čime će se bolje moći opisati nastanak planeta  Marsa i cijela Sunčevog sustava. Dva mala satelita MarCO-A i MarCO-B (Mars CubeOne, MarCO, Wall-E, EVE) koja nosi sobom ispustit će u svemir. Oni će biti prvi međuplanetni sateliti vrste CubeSat. Uloga im je na putu do Marsa komunicirati s kontrolom misije. Zadaća im je pratiti lander InSight. Oni neće biti jedini način komunikacije landera s NASA-om. Sa Zemljom će InSight kontaktirati preko NASA-inog orbitera Mars Reconnaissance Orbitera. Mali sateliti nastavit će put dalje u duboki svemir.
Planet Mars mnogo puta se pojavljuje kao mjesto radnje ili subjekt u romanima, filmovima, pa i u radio dramama. Najveći šok doživjela je američka publika 30. listopada 1938., kada je Orson Welles izveo radio adaptaciju novele Rat svjetova (roman o napadu  Marsovaca na Zemlju). Interpretacija Orsona Wellsa stvorila je masovnu paniku kod publike toga vremena.

Martin Charles Scorsese (Queens, New York, 17. studenog 1942.) američki je filmski redatelj, scenarist, producent i povjesničar filma. Osnivač je Svjetske filmske zaklade te dobitnik nagrade Američkog filmskog instituta za životno djelo za svoj doprinos filmu te Zlatnog globusa, BAFTA-e i nagrade Ceha američkih redatelja. Scorsese je predsjednik Filmske zaklade, neprofitne organizacije posvećene očuvanju filma i prevenciji propadanja filmskog materijala.
Scorseseovo djelo obrađuje teme kao što su identitet talijanskih Amerikanaca, katolički koncept krivnje i iskupljenja, mačizam i nasilje. Scorsese se smatra jednim od najznačajnijih i najutjecajnijih američkih redatelja svoje generacije, pogotovo zbog režije filmova kao što su Taksist, Razjareni bik i Dobri momci; na sva tri je surađivao s jednim od svojih najvjernijih suradnika, glumcem Robertom De Nirom. Za film Pokojni osvojio je Oscar za najboljeg redatelja te zaradio titulu magistra primijenjenih umjetnosti u filmskoj režiji na Tisch School of the Arts.
Martin Scorsese rođen je u New York Cityju. Njegov otac, Luciano Charles Scorsese (1913.–1993.), i majka, Catherine Scorsese (1912.–1997.), radili su u njujorškoj tvornici odjeće. Kao dječaka roditelji su ga često vodili u kino; u tom je razdoblju svog života razvio svoju strast za film. U ranoj dobi opsjednut povijesnim spektaklima, čini se kako su bar dva filma tog žanra, Zemlja faraona (1955.), i El Cid (1961.), ostavili snažan i trajan utjecaj na njegovu filmsku tehniku. Kasnije se prisjetio tog utjecaja u dokumentarcu o talijanskom neorealizmu te komentirao kako su ga Kradljivci bicikla zajedno s filmovima Paisà, Rim, otvoreni grad inspirirali te kako je to utjecalo na njegov pogled i prikaz njegova sicilijanskog nasljeđa. U svojem dokumentarcu, Moje putovanje u Italiju, Scorsese je istaknuo da je sicilijanska epizoda Paise Roberta Rossellinija kao prvo što je vidio na televiziji zajedno sa svojim rođacima, koji su sami bili sicilijanski doseljenici, izvršilo veliki utjecaj na njegov život. Kao još jedan veliki utjecaj na svoju karijeru naveo je indijski neorealizam redatelja Satyajita Raya. Njegova prvotna želja da postane svećenik dok je pohađao Cardinal Hayes High School u Bronxu, zamijenjena je ono za film - sjemenište je zamijenio za Njujoršku školu filma, gdje je 1969. stekao magisterij.
Iako je Vijetnamski rat počeo u to vrijeme, Scorsese je uspio izbjeći vojnu službu. Pohađao je filmsku školu u sklopu njujorškog sveučilišta, snimajući kratkometražne filmove Što tako lijepa djevojka radi na ovakvom mjestu? (1963.) i Nisi samo ti, Murray! (1964.). Njegov najpoznatiji kratki film iz ovog perioda bio je crnohumorni The Big Shave (1967.), u kojem se nepoznati čovjek brije sve dok ne počne obilno krvariti, režući vlastiti vrat britvicom. Film je bio svojevrsna optužba američke vojne intervencije u Vijetnamu, a alternativni naziv filma bio je Viet '67.Iste godine, Scorsese je snimio svoj prvi dugometražni film, crno-bijeli Tko to kuca na moja vrata, s kolegom studentom, glumcem Harveyjem Keitelom i montažerkom Thelmom Schoonmaker, s kojima će dugo i uspješno surađivati. Film je bio preteča kasnije snimljenog filma Ulice zla. Iako nedovoljno razvijen, već je tada bio evidentan "Scorseseov stil": osjećaj za ulični život talijanskih Amerikanaca, dinamična montaža, eklektična rock glazba za film i problematični muški protagonist.
Početkom desetljeća postaje prijatelj i znanac sa takozvanim "filmskim balavcima" sedamdesetih: Francisom Ford Coppolom, Brianom De Palmom, Georgeom Lucasom i Stevenom Spielbergom. De Palma ga je upoznao s glumcem Robertom De Nirom, koji mu postaje veliki prijatelj i suradnik na mnogim projektima. Tijekom ovog perioda radio je kao jedan od montažera na filmu Woodstock i upoznao glumca i redatelja Johna Cassavetesa, koji će mu također postati veliki prijatelj i mentor.
Scorsese je 1972. snimio gangsterski film Boxcar Bertha, radnjom smješten u doba Velike depresije, za producenta B-filmova Rogera Cormana, koji je lansirao karijere redatelja kao što su Francis Ford Coppola, James Cameron i John Sayles. Iako je smatran manje vrijednim djelom, nedvojbeno je naučio Scorsesea kako snimiti film jeftino i brzo, te ga pripremio za prvi film s De Nirom, Ulice zla.
Ulice zla je bio film koji se pokazao kao prekretnica u karijerama za Scorsesea, De Nira i Keitela. Sad se već dobro osjetio Scorseseov rukopis: macho držanje, krvavo nasilje, katolički osjećaj krivnje i iskupljenje, dinamična montaža i rock glazba za film. Iako je film bio inovativan, njegova napeta atmosfera, skoro pa dokumentaristički stil i "ulična" režija najviše su dugovali redateljima Cassavetesu i ranom Jean-Luc Godardu.1974. je glumica Ellen Burstyn izbabrala Scorsesea da režira film Alice više ne stanuje ovdje, za kojeg je osvojila Oscar za najbolju glumicu. Iako dobro prihvaćen, film ostaje anomalija u redateljevoj ranoj karijeri budući da se fokusira na središnji ženski lik. Vrativši se u Malu Italiju kako bi istražio svoje etničke korijene, Scorsese je snimio Italianamerican, dokumentarac u kojem su se pojavili i njegovi roditelji, Charles i Catherine Scorsese.
Podrobniji članak o temi: TaksistDvije godine poslije, 1976., Scorsese je šokirao kino publiku diljem svijeta kad je režirao kultnog Taksista, mračni i nasilni prikaz čovjeka koji lagano tone u ludilo u paklenoj viziji Manhattana.
Film je važan iz niza razloga. Prije svega, Scorsese je s njim stekao reputaciju kompletnog redatelja koji djeluje na visokoj razini zajedno sa snimateljem Michaelom Chapmanom čiji stil teži izrazitim kontrastima, snažnim bojama i složenim pokretima kamere. Osim toga, bila je to izvedba prekretnica Roberta De Nira u ulozi poremećenog i psihotičnog Travisa Bicklea, te je isti trenutak film postao jedan od najlegendarnijih filmskih prekretnica. U filmu su nastupili i Jodie Foster u izrazito kontroverznoj ulozi maloljetne prostitutke, te Harvey Keitel kao njezin svodnik, Matthew ili "Sport."
Taksist je označio i početak suradnje sa scenaristom Paulom Schraderom. Film dijeli tematske veze s radom francuskog redatelja Roberta Bressona, ponajviše s filmom Pickpocket (u smislu "dnevnika" osamljenika i opsjednutog čovjeka koji traži iskupljenje). Scenarist/redatelj Schrader često se vraćao Bressonovim radovima u svojim filmovima kao što su Američki žigolo i Light Sleeper i u Scorseseovom kasnijem filmu, Između života i smrti.Kontroverzan od samog objavljivanja, Taksist se našao na naslovnicama ponovno pet godina kasnije, kad je John Hinckley Jr. pokušao ubiti tadašnjeg predsjednika Ronalda Reagana. Nekoliko puta se opravdavao svojom opsesijom likom Jodie Foster (u filmu, lik kojeg glumi De Niro, Travis Bickle, pokušava ubiti senatora).Taksist je osvojio Zlatnu palmu na Filmskom festivalu u Cannesu, te zaradio četiri nominacije za Oscara, uključujući onu za najbolji film, međutim nije osvojio nijednu nagradu.
Scorseseu je nakon toga ponuđena uloga Charlesa Mansona u filmu Helter Skelter i epizodna uloga u ratnom filmu Velika prva divizija, ali je odbio obje ponude. Međutim, prihvatio je ulogu gangstera u filmu Cannonball redatelja Paula Bartela. U to se vrijeme govorilo i o nekoliko nikad snimljenih redateljskih projekata kao što su Haunted Summer, o Mary Shelley i film s Marlonom Brandom o masakru nad Indijancima kod Wounded Kneeja.
Kritički uspjeh Taksista ohrabrio je Scorsesea da krene sa svojim prvim visokobudžetnim projektom: raskošnim mjuziklom New York, New York. Počast Scorseseovom rodnom gradu i klasičnim holivudskim mjuziklima bio je veliki neuspjeh na box-officeu i kod kritike.
New York, New York je bila treća redateljeva suradnja s Robertom De Nirom, uz kojeg je nastupila Liza Minnelli (počast i aluzija na njenog oca, legendarnog redatelja mjuzikala Vincentea Minnellija). Unatoč vizualnoj raskoši i stilskim bravurama, mnogi kritičari zamjerili su filmu na dosta olovnoj studijskoj atmosferi u odnosu na ranije Scorseseove projekte. Gledano s današnjeg stajališta, film ostaje jedna od redateljevih ranih studija muške paranoje i nesigurnosti (koja dijeli dosta toga s njegovim drugim filmovima kao što su Ulice zla, Taksist, Razjareni bik i Pokojni).
Razočaravajući prijem filma bacio je Scorsesea u  depresiju. Do tada je već postao ozbiljan ovisnik o kokainu. Međutim, našao je dosta kreativne snage da snimi visoko cijenjeni Posljednji valcer, dokumentirajući posljednji koncert grupe The Band. Koncert je održan u dvorani Winterland u San Franciscu, a na njemu je nastupila jedna od najširih postava poznatih glazbenika koji su gostovali na jednom koncertu kao što su Eric Clapton, Neil Young, Neil Diamond, Ringo Starr, Muddy Waters, Joni Mitchell, Bob Dylan, Paul Butterfield, Ronnie Wood i Van Morrison. Međutim, Scorseseve obveze drugim projektima odgodile su izlazak filma sve do 1978.
Još se jedan Scorseseov dokumentarac pojavio 1978., nazvan American Boy, s fokusom na Stevena Princea, drskog prodavača oružja koji se pojavio u Taksistu. Slijedio je period divljih tuluma, koji su naštetili ionako slabom Scorseseovu zdravlju.
Podrobniji članak o temi: Razjareni bikPrema mnogim izvorima (uključujući Scorsesea), Robert De Niro praktično mu je spasio život kad ga je uvjerio da se mora skinuti s kokaina da bi mogao snimiti, za većinu svoj najbolji film, Razjareni bik (1980.). Uvjeren da više neće snimiti nijedan drugi film, usmjerio je svu energiju u stvaranje nasilne priče o boksačkom prvaku u srednje teškoj kategoriji, Jakeu La Motti, nazivajući to "kamikaza metodom" snimanja filma. Film je posvuda smatran remek-djelom te je u glasovanju engleskog prestižnog magatina Sight & Sound proglašen najboljim filmom osamdesetih. Zaradio je osam nominacija za Oscara, uključujući onu za  najbolji film,  najboljeg glumca Roberta De Nira i prvu Scorseseovu za najboljeg redatelja. De Niro je osvojio, kao i Thelma Schoonmaker za montažu, ali Oscar za najboljeg redatelja otišao je Robertu Redfordu za Obične ljude.
Razjareni bik, snimljen u izrazito kontrastnoj crno-bijeloj tehnici, označio je trenutak kad je Scorseseov stil dosegao svoj zenit: Taksist i New York, New York rabili su elemente ekspresionizma kako bi naglasili psihologiju, ali ovdje je stil doveden do novih ekstrema, uvodeći duge usporene snimke, kompleksne snimke, ekstravagantno iskrivljenje perspektive (primjerice veličina boksačkog ringa mijenja se iz borbe u borbu). Tematski također jer su teme prenešene iz Ulica zla i Taksista: nesigurni muškarci, nasilje, krivnja i iskupljenje.
Iako je scenarij za Razjarenog bika pripisan Paulu Schraderu i Mardiku Martinu, konačni scenarij dosta se razlikovao od Schraderove originalne verzije. Nekoliko puta su ga prepravljali pisci kao što je Jay Cocks (koji je surađivao na pisanju scenarija za kasnije Scorseseove filmove Doba nevinosti i Bande New Yorka). Veći dio završne verzije napisali su Scorsese i Robert De Niro.
Podrobniji članak o temi: Kralj komedije (1983)Scorseseov sljedeći projekt bila je peta suradnja s Robertom De Nirom, Kralj komedije (1983.). Bila je to apsurdna satira svijeta medija i zvijezda, odstupanje od emocionalno intenzivnih filmova s kojima je najčešće dovođen u vezu. Vizualno je bio mnogo manje pokretljiv za razliku od stila koji je redatelj postigao do tada, često upotrebljavajući statičnu kameru i duge snimke. Ekspresionizam iz njegovih prijašnjih radova ustupio je mjesto gotovo totalnom nadrealizmu. Međutim, bio je to očito Scorseseov rad i odmak od New Yorka. Zaradio je mnoge usporedbe s Taksistom, najviše zato što se bavi nezadovoljnim samcem koji ironično zarađuje status ikone nakon kriminalnog čina (ubojstva i otmice).Kralj komedije nije najbolje prošao u kinima, ali je dobio dobre ocjene kod kritičara u godinama nakon objavljivanja. Možda je tematika o ispraznom šoubiznisu i opsjednutošću zvijezdama mnogo aktualnija za današnje prilike nego za doba kad je film objavljen.
1983. je Scorsese počeo raditi na dugo pripremanom projektu, Posljednje Kristovo iskušenje. Film je trebao financirati Paramount Studios, ali neposredno prije početka snimanja, studio je odustao od projekta pod pritiskom religijskih skupina. U ovoj nedovršenoj verziji iz 1983., Isusa je trebao glumiti Aidan Quinn, Poncija Pilata Sting. (U verziji iz 1988., ove uloge odigrali su Willem Dafoe i David Bowie).
Podrobniji članak o temi: U sitne sate (1985)Nakon kolapsa ovog projekta Scorsese je opet osjetio da mu se karijera nalazi na kritičnoj točki. Primjetio je da u komercijalnom svijetu osamdesetih visoko stilizirani i osobni filmovi iz sedamdesetih, na kojima su on i drugi izgradili svoje karijere, nisu više uživali isti status, te se odlučio na gotovo potpuno novi pristup svom radu. S filmom U sitne sate (1985.) vratio se na gotovo "underground" stil snimanja filmova - njegov način da ostane živ. Sniman s vrlo malim budžetom, na lokaciji i noću u Sohou, film je crna komedija o jednoj nesretnoj noći u životu prijaznog njujorškog službenika (Griffin Dunne). Iako stilska anomalija za Scorsesea, film se dobro uklopio s popularnim niskobudžetnim "kult" filmovima osamdesetih, kao što su Divlja djevojka Jonathana Demmea i Repo Man Alexa Coxa.
Podrobniji članak o temi: Boja novca (1986)Zajedno s videospotom  Michaela Jacksona za pjesmu "Bad", Scorsese je 1986. snimio Boju novca, nastavak cijenjenog filma Hazarder s Paulom Newmanom iz 1961. Iako vizualno dopadljiv, Boja novca bio je prvi Scorseseov izlet u snimanje komercijalnih mainstream filmova. Paul Newman je osvojio Oscara za najboljeg glumca, a Scorsese je konačno osigurao financije za svoj dugo pripremani projekt: Posljednje Kristovo iskušenje.
Podrobniji članak o temi: Posljednje Kristovo iskušenje (1988)Nakon koketiranja s komercijalnim Hollywoodom sredinom osamdesetih, Scorsese se 1988. vratio snimanju više osobnih filmova sa scenarijem Paula Schradera za Posljednje Kristovo iskušenje. Temeljen na kontroverznoj knjizi Nikosa Kazantzakisa iz 1951., film prepričava priču o Isusovu životu na humaniji način za razliku od dotadašnjeg prikazivanja Isusa kao božanstva. I prije samog objavljivanja film je izazvao masovni bijes, demonstracije diljem svijeta protiv navodnog bogohuljenja te tako od niskobudžetnog filma postao medijska senzacija. Najviše kontroverzi odnosilo se na kraj filma u kojem Krist na križu pod utjecajem Sotone halucinira kako je oženio Mariju Magdalenu i podigao obitelj.
Prevladavši kontroverze, Posljednje Kristovo iskušenje zaradio je dobre kritike i ostao važan dio Scorseseova rada. Zaradio je drugu nominaciju za najboljeg redatelja, ali i ovaj put neuspješno. Oscar je otišao Barryju Levinsonu za Kišnog čovjeka.
Nakon desetljeća manje-više uspješnih komercijalnih rezultata, mafijaški ep Dobri momci iz 1990. bio je povratak u formu za Scorsesea i njegov vizualno najvjerodostojniji film još od Razjarenog bika. Vrativši se Maloj Italiji, De Niru i Joeu Pesciju, Dobri momci su ponudili virtuozan prikaz redateljeve vještine i ponovno ga etablirali kao jednog od vodećih redatelja u Hollywoodu. Film se smatra jednim od redateljevih najvećih postignuća.Međutim, Dobri momci su označili pomak u redateljevu radu, inaugurirajući eru u njegovoj karijeri koja je tehnički bila potpuna, ali neki su prigovarali da je bila i emocionalno hladna. Unatoč tome, mnogi su vidjeli film kao Scorseseov arhetip – najviše dostignuće u njegovim redateljskim vještinama.
Scorsese je zaradio svoju treću nominaciju za najboljeg redatelja, ali je opet izgubio, ovaj put od Kevina Costnera (koji je režirao svoj prvi film Ples s vukovima). Osim toga, Joe Pesci  je dobio Oscar za najboljeg sporednog glumca.
1990. se pojavio u cameo ulozi kao Vincent van Gogh u filmu Snovi legendarnog japanskog redatelja Akire Kurosave.
Podrobniji članak o temi: Rt straha (1991)1991. je donijela Rt straha, obrada istoimenog kultnog filma iz 1962., i sedmu suradnju s De Nirom. Bio je to još jedan izlet u mainstream, film je stilizirao Grand Guignol obilno preuzimajući atmosferu filma Alfreda Hitchcocka i  Charlesa Laughtona Noć lovca iz 1955. Rt straha zaradio je podijeljene kritike, a prigovarano mu je zbog ženomrzačkih scena nasilja. Međutim, mračna tema filma dala je Scorseseu priliku da iskoristi niz blistavih vizualnih trikova i efekata. Film je zaradio dvije nominacije za Oscara. Zaradivši osamdeset milijuna dolara samo u Americi, ostat će najveći Scorseseov komercijalni uspjeh sve do filma Pokojni iz 2006.
Podrobniji članak o temi: Doba nevinosti (1993)Raskošno namješteni film Doba nevinosti (1993.) bio je neobičan projekt za Scorsesea jer je morao adaptirati roman Edith Wharton o konzervativnom visokom društvu New Yorka u kasnom 19. stoljeću. Kritičari su pisali hvalospjeve o filmu, ali je podbacio u kinima. Kako je u dokumentarcu Scorsese on Scorsese naglasio montažer/intervjuer Ian Christie, Scorsese je bio privučen likovima i pričom Whartonina teksta te je htio da njegov film bude emocionalno iskustvo kao što je to njemu bila knjiga, a ne klasična adaptacija književnog djela. Kako bi to postigao, Scorsese je tražio inspiraciju iz različitih povijesnih filmova koji su ostvarili emocionalni utisak na njega. U Scorsese on Scorsese, on navodi utjecaje filmova kao što su Senso i Gepard Luchina Viscontija kao i Veličanstveni Ambersonovi Orsona Wellesa te La Prise de Pouvoir par Louis XIV Roberta Rossellinija. Iako se Doba nevinosti od ovih filmova prvenstveno razlikovalo u pogledu naracije, priče i tematike, prisutnost izgubljenog društva, izgubljenih vrijednosti kao i detaljiziranih oživljavanja društvenih običaja i rituala nastavljaju tradiciju ovih filmova.
Film je na veći odaziv naišao u europskim zemljama, pogotovo u Ujedinjenom Kraljevstvu i Francuskoj, nego u Americi. Film je zaradio pet nominacija za Oscare (uključujući onu za Scorsesea za najbolji adaptirani scenarij), osvojivši onaj za kostimografiju. Ostvario je i značajan utjecaj na redatelje kao što su kineski autor Tian Zhuangzhuang, i britanski redatelj Terence Davies koji su naveli film kao jedan od deset najomiljenijih.
Bila je ovo prva Scorsesova suradnja s Danielom Day-Lewisom, s kojim će opet surađivati na Bandama New Yorka.
Podrobniji članak o temi: Casino (1995)Kao i Doba nevinosti, i raskošni Casino iz 1995. je usko fokusiran na povrijeđenog muškarca čiji je dobro organizirani život poremećen dolaskom nepredvidljivih nepogoda. Činjenica da je to bio nasilni gangsterski film oduševila je one Scorseseove obožavatelje koji su se osjećali prevarenima njegovim zadnjim filmom. Kritike, međutim, nisu bile tako jednoglasne. Većina kritičara zamjerila je filmu da je presličan Dobrim momcima. I doista, mnogi su vizualni izrazi i trikovi podsjećali na raniji film, a preneseni su dosta netaktično. Najočitija sličnost bio je lik psihopata kojeg glumi Joe Pesci. Neki su Casino smatrali njegovim najnasilnijim filmom, a neke uvodne scene podsjećale su na dokumentarce. Ipak, film je tehnički bilo izvanredno postignuće, a trajao je skoro tri sata. Sharon Stone nominirana je za Oscara u kategoriji za najbolju glumicu.
U izdanju časopisa Film Comment za siječanj 2000., posvećenom najboljim filmovima devedesetih, Thierry Fremaux iz Instituta Lumière izjavio je: "Najbolji film desetljeća u isto je vrijeme najpodcjenjeniji film desetljeća: Casino", dok je Michael Wilmington Dobre momke i Casino nazvao "Sjajnim kasnim vrhuncima noira".
Scorsese je 1995. snimio četverosatni dokumentarac ponudivši iscrpno putovanje kroz američku kinematografiju. Pokrio je eru nijemog filma do 1969., godinu kad je Scorsese počeo svoju profesionalnu karijeru, izjavivši: "Ne bi bilo u redu da komentiram sebe ili svoje suvremenike."
Podrobniji članak o temi: KundunAko je Doba nevinosti odvratio i zbunio neke obožavatelje, onda je Kundun (1997.) otišao nekoliko koraka dalje, prikazujući rani život  Tenzina Gyatsoa, 14. Dalaj Lame, kinesku invaziju na Tibet i Dalaj lamin progon u Indiju. Tematski odmak nije bio jedini vidljiv u Scorseseovu radu, nego i novi pripovjedački i vizualni pristup. Tradicionalna dramatska sredstva zamijenjena su zadivljujućim slikovitim vizualnim predodžbama.Film je izazvao uzbunu u uredima svog distributera, Disneyja, koji je u to vrijeme planirao ekspanziju na kinesko tržište. Studio je isprva prkosio kineskim vlastima, a onda se distancirao od projekta, ostavljajući Kundun na nemilost tržišta.
Podrobniji članak o temi: Između života i smrtiIzmeđu života i smrti bio je povratak na domaći teritorij i nova suradnja s redateljom i scenaristom Paulom Schraderom. Ovaj put radilo se o mračnom djelu koje po atmosferi podsjeća na Taksista. Kao i prijašnje suradnje između Scorsesea i Schradera, zadnje scene prikazivale su iskupljenje koje su opet prizvale filmove Roberta Bressona. Kritike su većinom bile pozitivne, iako se nije radilo o apsolutnom priznanju kao kod njegovih drugih filmova.
Podrobniji članak o temi: Bande New Yorka1999. je Scorsese producirao dokumentarac o talijanskim redateljima nazvan Moje putovanje u Italiju. Dokumentarac je nagovijestio redateljev sljedeći projekt, epske Bande New Yorka (2002.), inspirirane (između ostalog) velikim talijanskim redateljima kao što su Luchino Visconti. Film je u cijelosti sniman u Rimu, u glasovitom filmskom studiju Cinecitta.
Uz budžet za koji se govorilo da je prešao 100 milijuna dolara, Bande New Yorka bio je Scorseseov vjerojatno najveći mainstream projekt. Kao i Doba nevinosti, radnjom je bio smješten u New York 19. stoljeća, iako se fokusirao na ljude s druge strane društvene ljestvice. Produkcija je bila ometana glasinama da se redatelj sukobio sa šefom Miramaxa Harveyjem Weinsteinom. Unatoč demantijima o umjetničkom kompromisu, Bande New Yorka postale su redateljev najkonvencionalniji film. Originalna glazba koju je skladao redoviti Scorseseov suradnik Elmer Bernstein odbijena je potkraj produkcije u zamjenu za onu konvencionalniju Howarda Shorea i mainstream rock glazbenika U2 i Petera Gabriela. Konačna verzija filma trajala je 168 minuta, dok je redateljeva verzija bila duža od tri sata.
Bez ikakve sumnje, središnje teme filma bile su u skladu sa Scorseseovom tradicionalnom problematikom: New York, nasilje kao kulturna posebnost i supkulturne podjele po etničkoj pripadnosti.
Originalno sniman za objavu zimi 2001. (da se natječe za Oscare), Scorsese je odgodio konačnu produkciju filma sve do početka 2002.; studio je neprestano odgađao film sve do izlaska u sezoni Oscara, krajem 2002.Bande New Yorka donijele su Scorseseu njegov prvi Zlatni globus za najboljeg redatelja. U veljači 2003., film je dobio nekoliko nominacija, među kojima su bile one za najbolji film, redatelja i najboljeg glumca Daniela Day-Lewisa. Bila je to Scorseseova četvrta nominacija za Oscara te su mnogi mislili kako bi konačno mogao pobijediti. Ipak, film nije odnio nijednu nagradu, a Scorseseu je pobjedu odnio Roman Polanski s filmom Pijanist.
2003. je objavljen The Blues, dugi dokumentarac u sedam dijelova o povijesti bluesa od afričkih korijena, preko delte Mississippija i dalje. Sedam filmaša, među kojima su bili Wim Wenders, Clint Eastwood, Mike Figgis i sam Scorsese, snimili su svaki svoj dio filma od po 90 minuta. (Scorseseov dio zvao se Feel Like Going Home).
Scorseseov film Avijatičar (2004.) raskošna je i opsežna priča o redatelju, producentu, ekscentriku, multimilijunašu i pioniru avijacije Howardu Hughesu. Kao i Bande New Yorka, te posebno New York, New York prije toga, film je bio još jedan pokušaj da spoji vlastiti kreativni senzibilitet s konvencijama zlatnog doba Hollywooda. Film je zaradio odlične kritike, iako je manji broj kritičara zamjerio filmu da mu nedostaje nešto "Scorseseova potpisa". Pobrao je uspjeh u kinima diljem svijeta i dobio priznanja od Akademije.
Avijatičar je bio nominiran za šest Zlatnih globusa, uključujući one za najbolju dramu, režiju, scenarij i najboljeg glumca u drami –  Leonarda DiCapria. Osvojio je tri, uključujući one za najbolju dramu i glumca u drami. U siječnju 2005., Avijatičar je zaradio najviše nominacija na 77. dodjeli Oscara, čak 11, između kojih i onu za najbolji film. Ostale nominacije su bile gotovo u svim glavnim kategorijama: po peti put Scorsese je nominiran za režiju, a osim njega film je nominiran u kategorijama za najboljeg glumca (Leonardo Di Caprio), najbolju sporednu glumicu (Cate Blanchett) i za najboljeg sporednog glumca (Alan Alda). Iako je bio glavni favorit po broju nominacija, film je dobio svega pet Oscara: za najbolju sporednu glumicu, scenografiju, kostimografiju, montažu i fotografiju. Scorsese je opet izgubio, ovaj put od Clinta Eastwooda za film Djevojka od milijun dolara (koji je proglašen i za najbolji film).
No Direction Home je dokumentarac Martina Scorsesea koji prati život Boba Dylana i njegov utjecaj na popularnu glazbu i kulturu 20. stoljeća. Film ne pokriva cijelu Dylanovu karijeru, nego se fokusira na njezine početke, put do slave u šezdesetima, njegovu kontroverznu transformaciju s akustične gitare na električni zvuk i "povlačenje" s turneje 1966. zbog pada s motocikla. Film je premijerno prikazan u SAD-u i Velikoj Britaniji 26. i 27. rujna 2005. Osvojio je nagradu Peabody.
Podrobniji članak o temi: PokojniScorsese se vratio kriminalističkom žanru svojim zadnjim filmom, trileru radnjom smještenom u Boston, Pokojni, temeljen na kriminalističkoj drami Pakleni poslovi iz Hong Konga. Film je opet ujedinio redatelja s Leonardom Di Capriom, glumcem s kojim je već radio na dva projekta. Pokojni su isto tako doveli do suradnje Scorsesea i Jacka Nicholsona.
Pokojni su oduševili kritiku, a neki su tvrdili kako je to jedan od Scorseseovih najboljih radova od filma Dobri momci iz 1990., a neki su ga stavljali u rang s najslavnijim klasicima, Taksistom i Razjarenim bikom. Sa zaradom od oko 130 milijuna dolara samo u Americi, Pokojni su komercijalno dosad najuspješniji Scorseseov film.
Scorseseova režija Pokojnih donijela mu je drugi Zlatni globus za režiju, kao i nagradu kritičara i, konačno, nakon pet neuspješnih nominacija, Oscar za najboljeg redatelja. Tu nagradu mnogi su smatrali kao zaostali dug, a neki kritičari su napisali kako je to Oscar Scorseseu za "životno djelo", ili "Taksist/Razjareni bik/Dobri momci Oscar". Nagradu su mu uručili dugogodišnji prijatelji i kolege Steven Spielberg, Francis Ford Coppola i George Lucas, svi članovi generacije Novog Hollwooda. Akademija je reagirala na Scorseseov uspjeh zaglušujućim ovacijama. Pokojni su osvojili i Oscara za najbolji film 2006. godine, najbolje adaptirani scenarij i najbolju montažu dugogodišnje Scorseseove montažerke Thelme Schoonmaker. Bio joj je to treći Oscar za neki Scorseseov film.
Vječni sjaj je dokumentarac koji opisuje karijeru rock sastava The Rolling Stones. Film uključuje i snimke s nedavno završene turneje A Bigger Bang iz 2006.
Scorsese je snimao Stonese dvije noći u New York City's Beacon Theatreu, 29. listopada i 1. studenog 2006. Materijal s ta dva koncerta iskombiniran je sa snimkama iza kulisa, povijesnim isječcima i intervjuima s bendom.
Često za svoje filmove angažira Roberta De Nira, Harveya Keitela, Joe Pescija, svoju majku Catherine Scorsese prije njezine smrti 1997., a u nekoliko posljednjih godina, i Leonarda Di Caprija.
Počinje filmove sa segmentima uzetima iz sredine ili s kraja priče. Primjeri su Razjareni bik (1980.), Dobri momci (1990.), Casino (1995.) i Posljednji valcer (u kojem je prva izvedena pjesma zapravo bis s koncerta).
Često koristi usporene snimke, npr. u Ulicama zla, Taksistu  i Razjarenom biku.
Glavni junaci u njegovim filmovima često su sociopati i/ili žele postati prihvaćeni u društvu.
Plavuše u naslovnim ulogama obično se u očima glavnog junaka smatraju anđelima i božanstvenima; nose bijelo u svojoj prvoj sceni te su snimane usporenom snimkom (Cybill Sheperd u Taksistu, Cathy Moriarty nosi bikini u Razjarenom biku, Sharon Stone nosi bijelu minicu u Casinu).
Koristi montažne sekvence s agresivnim pokretima kamere i dinamičnom montažom, uz popularnu glazbu.
Često surađuje sa skladateljom Elmerom Bernsteinom i, puno češće, s Howardom Shoreom.
Prije njihove smrti, angažirao je svoje roditelje, Charlesa i Catherine, za manje uloge, slučajne prolaznike ili sporedne uloge.
Nekad se sam pojavljuje nakratko u svojim filmovima (Ulice zla, Taksist, Kralj komedije, U sitne sate, Posljednje Kristovo iskušenje (u kojem je skriven pod kapuljačom), Doba nevinosti, Bande New Yorka). Osim toga, često koristi vlastiti glas u filmovima bez osobnog pojavljivanja ili pripovijeda priču u Ulicama zla i Boji novca, a u Razjarenom biku pojavljuje se u svlačionici u zadnjoj sceni filma. U filmu Između života i smrti posudio je glas dispečeru hitne pomoći koji se u filmu ne vidi.
Kao mjesto radnje često koristi New York, npr. u filmovima Bande New Yorka, Taksist, Doba nevinosti, U sitne sate i New York, New York.
Nekad koristi kružni efekt iz filmova o Jamesu Bondu kako bi istaknuo likove. Ovaj efekt može se vidjeti u Casinu (Sharon Stone) i u Pokojnima (Matt Damon).
Često je izjavljivao kako misli da su najbolje uloge Roberta De Nira pod njegovom redateljskom palicom bile one Jakea La Motte u Razjarenom biku ili Jimmyja Conwaya u Dobrim momcima.
U zadnje vrijeme, u njegovim filmovima se pojavljuju korumpirani likovi, kao što su policajci u Pokojnima i Bandama New Yorka i političari u Bandama New Yorka i Avijatičaru.
Scorsese je bio poznat po angažiranju istih glumaca u svojim filmovima, posebno Roberta De Nira, koji je surađivao s njim na 8 filmova. Scorsese je često govorio kako je najbolja De Nirova izvedba pod njegovom režijom bila u Kralju komedije u ulozi Ruperta Pupkina. Osim toga, u njegovim filmovima često su se pojavljivali i Harvey Keitel (5), Joe Pesci (3), Frank Vincent (3) te Leonardo DiCaprio (4, uključujući najnoviju suradnju). Prije njihove smrti, u manjim ulogama su se pojavljivali i Scorseseovi roditelji, Charles i Catherine.
Od svoje ekipe, Scorsese je često radio s montažerkom Thelmom Schoonmaker, snimateljima Michaelom Ballhausom i Robertom Richardsonom, kostimografkinjom Sandy Powell, scenografom Danteom Ferrettijem i skladateljima Elmerom Bernsteinom i Howardom Shoreom. Schoonmaker, Richardson, Powell i Ferretti su osvojili Oscare u svojim kategorijama za njihove suradnje sa Scorseseom. Elaine i Saul Bass, od kojih je potonji bio Hitchcockov dizajner špice, dizajnirali su uvodnu špicu za Dobre momke, Doba nevinosti, Casino i Rt straha.
Scorsese je od 1999. u braku s Helen Morris; ona mu je peta žena. Imaju kćer, Francescu, koja se pojavila u Pokojnima i Avijatičaru. Iz prvog braka s Laraine Brennan ima kćer Catherine, a iz drugog braka s Juliom Cameron ima kćer glumicu Domenicu Cameron-Scorsese. Scorsese je od 1979. do 1983. bio u braku s Isabellom Rossellini. 1985. je oženio producenticu Barbaru De Finu; i njihov je brak završio razvodom.

Mass Effect je akcijska znanstvenofantastična role-playing video igra koju je razvio BioWare za Xbox 360 i potom ju je Demiurge Studios prebacio na Microsoft Windows. Xbox 360 verzija je diljem svijeta puštena u prodaju u studenom 2007., a izdavač je bio Microsoft Game Studios. Windows verzija je puštena u prodaju 28. svibnja 2008., a izdavač je bio Electronic Arts (EA).
Igra se odvija 2183. godine, a igrač preuzima ulogu elitnog ljudskog vojnika zvanog Shepard, koji dobiva zadatak uhvatiti zločinca Sarena Arteriusa, istražujući galaksiju na svemirskom brodu SSV "Normandy".
Uz dva nastavka igre, BioWare planira pustiti online sadržaj kako bi popunio priču između dva dijela, iako te epizode nisu obavezne za razumijevanje glavne priče.  Prvi DLC (downloadable content, hrv. sadržaj dostupan za skidanje s Interneta) paket je bio "Bring Down the Sky", pušten u prodaju 10. ožujka 2008. (dok je PC verzija puštena 29. srpnja 2008. ) Drugi DLC paket, "Pinnacle Station" je pušten u prodaju 25. kolovoza 2009 za PC i Xbox 360.
Nastavak igre, Mass Effect 2, je pušten u prodaju 26. siječnja 2010. i odvija se dvije godine nakon događaja prve igre. Mass Effect 2 koristi mnogo varijabli i informacija iz spremljenih podataka u prvom dijelu trilogije, kako bi odluke igrača iz prve igre utjecale na događaje i priču u drugoj igri i time igrač sam stvara svoju vlastitu priču. Treći dio, Mass Effect 3, u prodaju je pušten 9. ožujka 2012. u Europi.
Iako većina screenshotova i koncepta iz igre pokazuju "zadanog" muškog zapovjednika Sheparda, igrač može potpuno podesiti izgled, spol, sposobnosti i vojnu pozadinu lika. U igri postoji šest karakternih klasa. Svaka klasa sadrži nekoliko "talenata"; kako se svaki talent povećava, igrač može: dobiti dodatno zdravlje, izdržljivost, itd., otključati nove sposobnosti (npr. povećavanje sačmarice na najveći nivo otključava "Carnage" (hrv. "pokolj") sposobnost, koja igraču omogućava da ispuca koncentriranu eksploziju iz sačmarice) ili otključati druge talente. Svaka klasa ima još jedan poseban talent koji druge nemaju; likovi mogu imati talente ovisno o njihovoj pozadini u priči. Igrači koji dosegnu 20 nivo otključat će "Rouge VI" sporednu misiju na Luni (Zemljinom mjesecu) u Sol sustavu, nakon koje igrači mogu izabrati novu specijalističku klasu, koja onda otključa novi talent. Specijalistička klasa ovisi o osnovnoj klasi.
Kas su likovi napravljeni, postoji šest klasa za izbor: vojnik (eng. Soldier), inženjer (eng. Engineer), ekspert (eng. Adept), infiltrator (eng. Infiltrator), stražar (eng. Sentinel) i avangard (eng. Vanguard). Vojnici su najvještiji s oružjem, inženjeri koriste omni-tool i tech-sposobnosti, eksperti koriste biotičke moći (slične magiji u drugim RPG-ovima). Sljedeće tri klase su kombinacije prethodne tri: infiltratori su kombinacija vojnika i inženjera, stražari su kombinacija inženjera i eksperta, a avangardi su kombinacija vojnika i eksperta. Iako kombinacijske klase nemaju fokus glavnih klasa, svestrane su i prilagodljive te nude posebne mogućnosti igranja. (Avangardi, na primjer, imaju pristup polovici vojnikovih vještina i polovici ekspertovih vještina).
Igrači imaju kontrolu nad pozadinskom pričom svog lika. Mogu izabrati da su bili "spacer" (rođeni u svemiru), "colonist" (rođeni na Zemljinoj koloniji) ili "Earthborn" (potekli s ulica nekog od gradova na Zemlji). Mogu i izabrati hoće li biti jedini preživjeli strašne bitke, ratni heroj ili vojnik bez milosti. Pozadinska priča nema velike posljedice u igri, iako će mnogi likovi pričati o pozadini koju je igrač izabrao prilikom pričanja sa zapovjednikom Shepardom. O pozadini može ovisiti hoće li neke sporedne misije biti dostupne. Sa samo par iznimaka, pozadina lika ne utječe direktno na izbore lika u dijalozima.
Prijašnji BioWareovi naslovi poput "Star Wars: Knights of the Old Republic" i "Jade Empire" su koristili konverzacijski sustav u kojem bi igrač izabrao između nekoliko odgovora nakon što bi neigrivi lik (eng. NPC, non-player character) prestao govoriti. "Mass Effect" ima sustav u kojem su ponuđeni odgovori NPC-ovima u tonu onoga što lik kaže, što znači da odgovor nije od riječi do riječi (npr. ako igrač odabere "Previše brineš.", Shepard bi mogao reći: "Uvijek očekuješ najgore.")
Izbornik za odgovore izgleda poput tortnog grafikona, podijeljen na šest jednakih dijelova, a prikazan je u dnu ekrana kad se pokrene razgovor. Pokraj svakog dijela piše kratki opis odgovora, obično kratka fraza poput: "Što se događa?" Odgovor se odabire pomicanjem "gljive" na gamepadu (ili miša u Windows verziji) u smjeru željenog odgovora na krugu i pritiska na dugme. Izbornik je složen tako da je svaka sekcija namijenjena određenom tonu (pristojnom, agresivnom, itd.), tako da se igrači upoznaju s izbornikom i ne moraju ga više čitati, nego mogu odmah prikladno odgovoriti, ako žele. BioWare je napravio ovaj sustav kako bi igra postala više dinamičnija i poput filma te kako bi oslobodio igrače od čitanja velikih količina dijaloga. Dijalog je važan zbog sustava moralnosti u igri. Na sporedne priče i izbore za interakciju s likovima u "Mass Effect"-u utječe igračeva izabrana moralnost. Za razliku od BioWareovih prijašnjih naslova, smanjen je naglasak na postajanju potpuno "dobrim" ili "zlim" likom. Općenito, osobni izbori igrača utječu na priču. Direktor projekta Casey Hudson iz BioWarea je rekao da "(igračev) stil igre kroz igru će rezultirati raznim završetcima koji će odlučiti o samoj sudbini čovječanstva", i time neće utjecati samo na prvi dio, već i na druga dva dijela.  Moralnost se određuje izborima igrača tijekom razgovora s ostalim likovima.Hudson je rekao da umjesto "dobar" i "zao" pristupa u prošlim BioWareovim igrama, moralnost u "Mass Effect"-u je bazirana na davanju "Paragon" (hrv. uzor) bodova za pristojnije i profesionalnije vojne postupke ili "Renegade" (hrv. odmetnik) bodova za nemilosrdan i "bez zarobljenika" pristup. "Paragon" i "Renegade" bodovi se mjere u dva različita stupca (To jest, poduzimanje "Paragon" akcije ne poništava "Renegade" akciju i obratno.), za razliku od KOTOR-a, u kojem su moralni bodovi bili u jednom stupcu, tako da je izbor za "svijetlu stranu" poništavao moralni izbor za "mračnu stranu". U Mass Effectu, NPC-ovi reagiraju drugačije ovisno o prošlim moralnim izborima.
Borba u "Mass Effect"-u odvija se u stvarnom vremenu, no igrač može bilo kada pauzirati igru kako bi promijenio oružje timu, odabrao različite sposobnosti kako bi ih članovi tima upotrijebili ili kako bi dali općenite zapovijedi timu. Igrač i njegovi saveznici koriste oružje (koje se kroz cijelu igru može unaprijeđivati), tech sposobnosti (kako bi pokvario neprijateljsku opremu i sposobnosti) i biotiku (slično čarobnim napadima u drugim RPG-ovima) kako bi se borili protiv neprijatelja. Igrač direktno kontrolira svog lika, kao i napade saveznika, iako saveznike ne može direktno kontrolirati. Pa ipak, igrač može izdavati naredbe pomoću strelica, što dopušta igraču da se sakriju iza zaštite, regrupiraju, napadnu određenu metu ili izvide naprijed. Oružje i sposobnosti odabiru se pomoću dva "kotač" sučelja: jedno  za oružje, a drugo za sposobnosti. Zapovjedno sučelje za Windows verziju bilo je prerađeno u dva sučelja na svakoj strani HUD-a (head-up display, indikator koji pokazuje koliko igrač ima zdravlja, municije, itd.).
Sposobnosti i specijalne moći koje likovi imaju na raspolaganju određuju skup vještina dodijeljen njima na početku igre i dodjeljivanje iskustvenih bodova u međuvremenu. Neke specijalne sposobnosti uključuju biotičko podizanje koje može služiti kako bi se podigli predmeti i neprijatelji i tech sposobnost koja smanjuje štitove neprijatelju. Još dvije sposobnosti, Charm (hrv. šarmirati) i Intimidate (hrv. zastrašiti), ovise o bodovima, priči i količini Paragon i Renegade bodova koje igrač sakupi; povećanje tih opcija otvara nove opcije dijaloga u igri.
Specijalne moći koje igrač može iskoristiti u igri su tech sposobnosti i biotičke sposobnosti. Tech sposobnosti su moći koje služe za podršku igraču te se koriste protiv neprijateljskih oružja i tehnologije, kao i biotike. Aktiviraju se pomoću omni-toola, kojeg mogu koristiti inžinjeri, infiltratori i stražari. Te sposobnosti uključuju micanje neprijateljskih štitova, sabotaža neprijateljskog oružja i hakiranje neprijatelja robota da pucaju na vlastite saveznike. Tech sposobnosti imaju i pasivnu upotrebu, poput talenta "elektronika" (eng. Electronics), koji omogućava igraču da otključa zaključane kovčege ili spasi korisne materijale iz olupina. Biotičke moći likovi dobiju tako da si upgrade implantate koji pospješuju prirodnu sposobnost manipuliranja tamnom energijom uz pomoć polja efekta mase (eng. mass effect). Te moći uključuju bacanje neprijatelja umom, štitove koji su otporni na neprijateljsku paljbu, no ne i na paljbu saveznika, te stvaranje singularnosti koje omogućavaju da neprijatelji bespomoćno lebde u zraku oko jedne točke. Biotičke moći mogu koristiti eksperti, avangardi i stražari.
U Mass Effectu postoje četiri vrste konvencijalnog vatrenog oružja: pištolji, sačmarice, automatske puške i snajperi i granate, kao i mnogo nadogradnji oružja i oklopa. Igrač može zamrznuti igru bilo kad i promijeniti opremu koju koriste on i njegovi saveznici. Ovo je veliki strateški aspekt igre, jer biranje točne opreme može značiti razliku između brze pobjede i poraza. Predmeti koji se koriste su vidljivi na likovima; oklopi drugačije izgledaju, a sva se oružja sklope u kompaktne verzije koje igrač nosi poput ruksaka na leđima. Oružje se mijenja ondje gdje se odabiru talenti za korištenje.
Za razliku od Mass Effecta 2, municija je neograničena, ali se oružje pregrijava te kad se pregrije, iz njega se ne može pucati dok se djelomično ne ohladi. S obzirom da se igra odvija u budućnosti, same čahure su veličine "zrnca pijeska" i lansiraju se kroz akcelerator mase pri izuzetno visokim brzinama. Automatsko pucanje ili neisternirano oružje rezultirat će smanjenom preciznošću, koja se manifestira ciljnikom koji se povećava. Što se više talent bodova potroši na oružje, to će preciznost i šteta nanesena tim oružjem biti veća.
Likovi nose dvoslojne oklope koji služe kao borbena odijela. Postoje tri vrste oklopa: laki (eng. light), srednji (eng. medium) i teški (eng. heavy). Ova odijela pružaju neograničenu količinu kisika, kao i privremenu zaštitu od topline, hladnoće i radijacije na nekim planetima. Teški oklopi su otporniji, no likovi se kreću sporije. Odijela imaju i kinetičke barijere, koje služe za štit protiv dolazne vatre. Osim Liare, koja može nositi ljudski oklop, svaki drugi vanzemaljski lik zahtijeva različitu vrstu oklopa ovisno o svojoj rasi. Biotički i tech likovi mogu ažurirati biotičke ampove ili omni-toolove kako bi unaprijedili svoj napad ili smanjili period hlađenja.
Oprema koju igrač nađe se povećava u jačini i cijeni, onako kako igrač dobija nivoe, tj. što je igrač veći nivo (eng. level), to je oružje skuplje. Jačina oružja označava se rimskim brojevima I do X. Jače oružje i oklopi imaju više mogućnosti za unaprijeđivanje od svojih slabijih duplikata. Unaprijeđivanje ima četiri kategorije: nadopune za oružja, nadopune za oklop, nadopune za municiju i nadopune za granate. Nadopune za oklope i oružja poboljšavaju određene učinke tih oklopa/oružja, poput preciznosti ili štitova, dok nadopune za municiju ili granate daju stvari poput zapaljive municije ili smanjene brzine prilikom pogotka neprijatelja. Problem koji u BioWareu nisu primijetili je taj da igrači često na kraju igre imaju više od milijun creditsa (valute u igru), što je pomalo nerealno.
SSV "Normandy" (hrv. Normandija), svemirski brod igrača, tehnološko čudo u okružju igre, služi kao primarni način transportacije.
S obzirom da je igra kroz cijelu galaksiju, mnoga su putovanja od planeta do planeta. Igrač bira odredište na način da ih odabere na galaktičkoj mapi Mliječne Staze Galaksija je organizirana u određene sektore, koji od najvećih prema najmanjim idu ovako: sazviježđa, zvjezdani sustavi te planeti.
Putovanje kroz Mass Effect svemir obavlja se uz pomoć tzv. mass relays (hrv. releji mase), što su tehnološki artefakti koji mogu gotovo odmah prebaciti letjelicu između sazviježđa i sustava, a podsjećaju na spoj Kardanovog ovjesa s dva prstena i pincete. Postoje dvije vrste releja mase - primarni i sekundarni - primarni imaju blizanca, te tako imaju samo jedan smjer, no on može biti dugačak sto tisuća svjetlosnih godina, prema Kodeksu (eng. Codex) u igri. Sekundarni releji su višesmjerni i mogu slati brodove prema bilo kojem drugom releju u granici od sto svjetlosnih godina.
Kad igrač odluči koji će sustav posjetiti, dostupno je više opcija. Neki planeti postoje samo zato da bi nadopunili sustav. Drugi sadrže vrijedne minerale. Neki asteroidi, mjeseci i svemirski tegljači su dostupni za slijetanje. Na neke se planete može sletjeti i istraživati ih. Igrač se može kretati pješke ili uz pomoć sveterenskog oklopljenog prijevoznog sredstva zvanog M35 Mako. Neki dijelovi igre sadrže borbu u ovom vozilu. Većina glavnih misija (i mnogo sporednih) su okrenute prema hodanju pješice i pucanju.
Iako igra slijedi glavnu priču, Mass Effect uključuje velik broj sporednih misija i "neobilježenih" svjetova koji mogu biti dostupni uz pomoć mape galaksije. Gotovo svaki svijet je dio sporedne misije, nebitno je li ju je igrač otkrio ili nije. Obično će Sheparda pri ulasku u zvjezdani sustav kontaktirati Admiral Hackett, iz pete flote Savezništva (eng. System Alliance, Savezništvo Sustava, naziv za predstavničko tijelo zemlje i svih ljudskih kolonija u Citadel svemiru), koji će ga obavijestiti ukoliko postoji sporedna misija u tom zvjezdanom sustavu.  Admiral Hackett nije viđen u jedinici, nego mu se samo čuje glas. Tek ga se u četiri oka može upoznati u DLC-u za Mass Effect 2 zvanom "Arrival".
Direktor projekta Casey Hudson je pojam "Mass Effect" (hrv. efekt mase) opisao ovako: 
"U svemiru igre, efekt mase je novootkriveni (za ljude) fizički fenomen koji ima mogućnosti poput gravitacije i elektromagnetizma. To je ono što fizičari u stvarnom životu trenutno zovu "tamnom energijom", kao objašnjenje za ubrzano širenje svemira - koja je tek nedavno otkrivena i prkosi prijašnjem mišljenju da bi se širenje svemira trebalo usporavati zbog gravitacije."Hudson objašnjava da su određena bića evoluirala na način da mogu osjetiti i manipulirati efektom mase kao što neka stvarna bića kao morski psi i električne jegulje mogu osjetiti i manipulirati elektromagnetizmom na čudne načine. Neki ljudi u igri imaju sposobnosti kontrole efekta mase od rođenja, dok se efekt može pojačati ugrađivanjem implantata u mozak, a trenirano korištenje efekta mase u igri se naziva biotika.
U igri detaljnije objašnjeno, polja efekta mase stvaraju se upotrebom elementa nula (eng. Element zero), protonskog broja 0 i simbola Ez, koji pri podražaju električnom strujom ispušta tamnu energiju, koja može povećavati ili smanjivati masu prostorvremena. Laički rečeno, ako je struja pozitivna, masa predmeta raste, a ako je negativna, masa se smanjuje. U svemiru, niska polja efekta mase omogućavaju putovanje brže od brzine svjetlosti i jeftino slijetanje i uzlijetanje na i s planeta. Visoka polja efekta mase omogućavaju stvaranje umjetne gravitacije u svemirskim brodovima i odbijaju otpad u svemiru od brodova, dok u industriji niska polja efekta mase omogućavaju stvaranje jednako raspoređenih legura, dok visoka polja stvaraju guste i čvrste konstrukcijske materijale.
Ta polja stvaraju i štitove u igri, no njihova upotreba stvara statički elektricitet, pa se brod mora s vremena na vrijeme uzemljiti, ili dirajući površinu planeta ili ulazeći u geomagnetsko polje planeta.
Radnja Mass Effecta se odvija godine 2183. Prije trideset pet godina, čovječanstvo je otkrilo tehnologiju na Marsu, koju je navodno izgradila tehnološki napredna, no davno izumrla rasa zvana Proteanci (eng. Protheans). Proučavajući i prilagođavajući tu tehnologiju, čovječanstvo se oslobodilo iz sunčevog sustava i uspostavilo mnoge kolonije te susrelo razne vanzemaljske vrste u galaksiji Mliječni Put. Koristeći vanzemaljske artefakte poznate kao releji mase (eng. Mass Relays), razne svemirske rase mogu trenutno putovati preko velikih udaljenosti u galaksiji. U igri, čovječanstvo je formiralo Ljudsko savezništvo sustava (eng. Human System Alliance), jedno od mnogo neovisnih tijela koje čine kolektiv poznat kao "Citadel svemir".
Savezništvo sustava je sila u usponu u galaksiji. Jedini rat u kojem su sudjelovali je "Rat prvog kontakta" (eng. First Contact War), 2157. Ljudska istraživačka ekspedicija je aktivirala neaktivne releje mase (što su Citadel rase smatrale nesigurnim). Turijanci (eng. turians) su napali malu flotu i zarobili najbliži ljudski svijet, koloniju Shanxi. Potom su izgladnjivali preostale zarobljenike i okupirali planet. Zbog gladi, ljudi su se predali Turijanskoj Hijerarhiji (Turijanci imaju meritokraciju). Mjesec dana kasnije, ljudska Druga Flota je odgovorila tako što je napala Turijance i potpuno im uništila flotu oko Shanxija. Turijanci su reagirali na način da su se spremili za totalni rat. Citadel vijeće je uvidjelo da bi čovječanstvo bilo ili uništeno ili pripojeno od strane Turijanaca, pa su se umiješali. Ljudi su potom dobili veleposlanstvo u Citadel Vijeću.
Tri rase koje prije događaja igre Mass Effect čine Citadelsko Vijeće su Asari, Salarijanci i Turijanci.
Citadel svemir, kao cjelina, je pod vlasti tijela poznatog pod nazivom "Vijeće" (eng. The Citadel Council), koje je tročlano i sastoji se od članova tri bitne vanzemaljske rase: Asari, jednospolni vanzemaljci koji liče na ljudske žene s plavom kožom, koji žive 1000 godina; Salarijanci, koji kratko žive (40 godina je duboka starost) i izuzetno su inteligentni, te izgledom podsjećaju na vanzemaljce kakvi se obično vide u filmovima; i Turijanci, koji podsjećaju na raptore, imaju visoko razvijen osjećaj časti i dužnosti i prema Codexu su na svom planetu nastali od ptica, te žive otprilike koliko i ljudi. Druge vanzemaljske vrste u igri, koje nemaju predstavnike u Vijeću, su Kroganci, koji podsjećaju na reptile i vrlo su agresivni i borbeni, četverooki humanoidni Batarijanci, koji ne vole ljude (DLC BDtS), vodeni Hanari, koji su iznimno pristojni, zatim metodični i četveronogi Elcori, koji zbog drukčijeg sustava sporazumijevanja prije svake rečenice kažu osjećaje i ton te rečenice , i Quarijanci, koji nose kacige koje im skrivaju lica te Volusi, koji nose zaštitna odijela i imaju talent za bankarstvo. Navodno postoje još deseci rasa, no nisu viđeni ili spomenuti u igri.
Mnogi "povijesni" događaji su objašnjeni u "Kodeksu", enciklopediji u igri, čija se baza podataka nadopunjava kako igrač istražuje nove lokacije i postavlja pitanja. Tri povijesna rata, prije ljudskog prisustva u Citadel svemiru, su važna za igrače (i čitatelje Wikipedije) koji žele razumjeti događaje u igri.
"Rachni ratovi" su počeli oko 1. godine nove ere; ovi insektoidni vanzemaljci otkriveni su kad su istraživači Citadela otvorili napušteni relej mase i slučajno ih doveli u galaksiju. Tijekom skoro cijelog stoljeća sukoba, Rachni su skoro brojem i snagom premašili Citadel rase, dok Salarijanci nisu otkrili Krogance, borbenu vrstu koja je razvila dodatne organske sustave, tendenciju prema agresiji i izuzetno veliki natalitet, kako bi preživjela teške uvjete na njihovom matičnom planetu, Tuchanki. Salarijanci su "kulturno podigli" Krogance, davši im naprednu tehnologiju, lijekove i pristup planetima koji nisu bili uništeni nuklearnom zimom, otrovima ili opakim predatorima (što će se Salarijancima kasnije obiti o glavu). Kroganci su ušli u rat protiv Rachnija i potpuno ih istrijebili oko 3. stoljeća.
"Kroganska pobunjeništva" su počela oko 7. stoljeća, a uzrok im je direktno bilo to što su Salarijanci Krogancima dali naprednu tehnologiju, za koju Kroganci još nisu bili spremni. Kroganci su proveli agresivnu politiku koloniziranja, čak i uzimajući svjetove koji su već bili naseljeni od strane drugih Citadel rasa. Diplomatsko rješenje nije uspjelo, te su Kroganci doslovno izazivali Vijeće da ih zaustavi; čak su i Turijanci (tad novopridošlice na Citadel) bili na strani Kroganaca pa se Vijeće još jednom našlo na gubitničkoj strani rata. Konačno rješenje došlo je u obliku genofaga (eng. genophage), umjetno inducirane genetičke mutacije koju su zajedno razvili Salarijanci i Turijanci. Sada je statistička učestalost živorođenih Kroganaca bila 1:1000, što znači da je na 1000 mrtvorođenčadi rođeno 1 novorođenče. Te prenatalne neuralne smrti je uzrokovao genofag virus, koji je doveo do mrtvorođenčadi i pobačaja. Iako su Kroganci zaraženi njime prije 800. g. nove ere, kroganska kultura se još uvijek u "sadašnjosti" (2183.) ne može prilagoditi.
Napokon, "Geth ratovi" su rezultat pokušaja Quarijanaca da sagrade robote za rad i vojnu upotrebu. Gethi su namjerno dizajnirani da svaki pojedinac ima ograničenu hardware platformu, te su se oslanjali na bežičnu umreženost kako bi dobili veću mogućnost procesuiranja, no Quarijanci su im jako poboljšavali programe, zbog čega su Gethi evoluirali u stvarnu svjesnu umjetnu inteligenciju. Prestravljeni Quarijanci su naredili uništenje svakog Getha kad su shvatili što su učinili, a Gethi su, u samoobrani, proglasili rat protiv svojih tvoraca. Gethi su pobijedili: 1895., Quarijanci su odlučili napustiti svoj matični planet i otad žive na "Migracijskoj floti" (eng. The Migrant Fleet), floti koja se sastoji od 50000 svemirskih brodova. Gethi nisu viđeni od kraja rata.Igra se primarno odvija na dvije lokacije: prototip frigati SSV "Normandy" i Citadelu, divovskoj, drevnoj svemirskoj stanici koju su navodno izgradili Proteanci i koja trenutno služi kao sjedište galaktičkih civilizacija. Međutim, tijekom igre, igrač može posjećivati razne planete, njihove satelite i druga odredišta.
Igrač preuzima ulogu zapovjednika Sheparda, veteranskog vojnika, kojeg igrač može podešavati. Izgled varira ovisno o oružju i oklopu.  Osim što igrač može odabrati spol i mijenjati izgled svog lika, može izabrati i pozadinsku priču za lika, koja utječe na dijaloge kroz igru, kao i na sporedne misije koje će biti dostupne. Igračevog lika skoro uvijek prate još dva lika, koji pružaju podršku tijekom borbe i sudjeluju u dijalogu.  Ove likove ne stvara igrač, a kontrola nad njima je ograničena - igrač im može zapovijedati kuda da idu tijekom borbe i koristiti tech/biotičke sposobnosti. Dok je na "Normandy", Shepard može pričati s tim likovima, i na taj način potencijalno otključati neke sporedne misije. Postoji šest likova u igri koji se će boriti uz igrača; svaki ima detaljnu pozadinsku priču i osobne razloge za pomoć. Dva su lika ljudi, ostala četiri vanzemaljci.
Ali Hillis kao Dr. Liara T'Soni, dok je Jillian Murray poslužila kao model za njezinu tjelesnu strukturu
24. svibnja 2010., EA su rekli da su Legendary Pictures studija Warner Brothers stekli prava na snimanje Mass Effect filma, te da će izvršni producenti filma biti izvršni producent igre Casey Hudson, kao i Ray Muzyka i Greg Zeschuck iz BioWarea. Legendary Pictures je kao producente uzeo Thomasa Tulla, Jona Jashnija i Avija Arada. Producenti su u pregovorima sa scenaristom Markom Protosevichem (Ja sam legenda, Thor) o pisanju scenarija. Prema informacijama na stranicama Legendary Picturesa, objavljenim krajem ljeta 2011., zasad se zna da će se film snimati prema priči prve igre, Shepardove odluke kroz film će biti donesene na način koji najbolje prikazuje priču i motivacije likova u filmu, još se ne zna hoće li biti trilogija, a odluke o davanju glumačkih uloga nisu još donesene. Na IMDb-u piše da film izlazi 2012. godine, no Legendary Pictures to još nisu potvrdili. Obožavatelji igre imaju podvojeno mišljenje o kvaliteti filma, s obzirom da su filmovi snimljeni prema videoigrama obično nekvalitetni.
Igra započinje na eksperimentalnoj SSV "Normandy" (hrv. Normandija), kojom zapovijeda kapetan Anderson i njegov izvršni poručnik, zapovjednik Shepard. Normandy je poslana na ljudsku koloniju Eden Prime kako bi vratila iskopanu proteansku antenu (eng. beacon). Kako bi pomoglo u vraćanju antene, Citadelsko vijeće, glavno vladajuće tijelo galaksije, je poslalo jednog od svojih najboljih agenata, turijanskog Spectrea (Spectre, skraćenica za "special tactics and reconnaissance", hrv. specijalne taktike i izviđanja - posebni agenti koji ne moraju poštovati zakone i ne odgovaraju nikome osim citadelskom Vijeću) zvanog Nihlus Kyrik.
Maleni tim koji se sastoji od Nihlusa, Sheparda, biotika Kaidana Alenka i Jenkinsa (koji ubrzo pogiba), kojeg zamijeni Ashley Williams, otkriju da je kolonija Eden Prime pod napadom od strane sintetičkih vanzemaljaca poznatih pod nazivom Gethi, koje vodi odmetnuti turijanski Spectre Saren Arterius, koji se odmetnuo i koji ubije Nihlusa. Nakon kraja borbe, Shepard nađe antenu i doživi viziju. Dok u početku ne shvaća što vizija predstavlja, ispostavlja se da su to prikazi kako strojevi uništavaju biološka bića.
Normandy i posada potom lete na Citadel (hrv. citadela), gdje ih je pozvao veleposlanik Udina, kako bi podnijeli izvještaj. Nažalost, Shepard ne može uvjeriti Citadelsko vijeće da ih je Saren izdao bez čvrstih dokaza. Poručnik Citadel osiguranja (eng. Citadel Security, u igri skraćeno C-Sec) Garrus Vakarian, Turijanac, i kroganski plaćenik Urdnot Wrex dovedu Sheparda do quarijanske mehaničarke Tali'Zorah nar Rayya, koja ima snimljen razgovor između Sarena i Asari matrijarha zvane Benezia, kako pričaju o pobjedi na Eden Primeu. Snimka spominje i povratak "Reapera" (hrv. kosci), kao i artefakt zvan "provodnik" (eng. Conduit). Zbog ovog dokaza, Vijeće Sarenu ukine status Spectrea. Potom Sheparda imenuju prvim ljudskim Spectreom, kako bi mogao legalno uloviti Sarena sa svojom ekipom, koja se sastoji od Kaidana, Ashley, Garrusa, Wrexa i Tali. Ovdje se vidi sloboda izbora igrača, jer on može npr. odbiti Garrusa kad ga ovaj zamoli da mu se pridruži u privođenju Sarena pravdi.
Normandy postaje Shepardov brod, kojeg on koristi kako bi pratio par tragova koje su mu ostavili Anderson i Udina. Sljedeće tri misije nisu linearne i Shepard ih može obaviti u bilo kojem redoslijedu. Na Therumu u Artemis Tau sazviježđu Shepard nađe i spasi Dr. Liaru T'Soni, kćer matrijarha Benezije. Liara je ekspertica u polju Proteanaca i postaje član Shepardove ekipe. Na Ferosu, Shepard se bori protiv vojske Getha i uništi drevni oblik života zvan Thorian, inteligentnu biljku koja ima mogućnost kontrolirati bilo koga tko joj udahne spore. Shepard dozna i za Sarenov svemirski brod zvan Sovereign (hrv. vladar), koji ima mogućnost kontroliranja uma. Na Noveriji, Shepard nađe matrijarh Beneziju, tijekom čega se brani i od Getha i od Rachnija. Benezia je, nakon nekog vremena, poražena i otkriva da njen um ne kontrolira Saren, već da i njen i Sarenov um kontrolira Sovereign. Uskoro opet padne pod kontrolu Sovereigna i nastavi napadati Sheparda pa je on primoran ubiti ju. Potom može odlučiti hoće li ubiti kraljicu Rachnija, drevne vanzemaljske rase koja je od 1. do 300. godine nove ere sijala strah galaksijom.
Nakon što završi dva od prethodna tri planeta, Shepard dozna da je salarijanska infiltracijska jedinica otkrila jednu od Sarenovih baza na planetu Virmireu. Igrač ne mora ići odmah, već može završiti treći planet, pa tek onda ići na Virmire. Kad stigne, Shepard dozna da se baza koristi kako bi se izgradila vojska kroganskih vojnika. Kada Wrex dozna da je Saren našao lijek za genofag, a da ga Shepard želi uništiti, razljuti se, jer bi taj lijek značio spas za njegovu rasu. Ovisno o izboru igrača, Shepard u razgovoru s njime ga može ili smiriti uz pomoć šarmiraj/zastraši izbora (ako igrač ima dovoljno visok paragon/renegade rezultat) te ga smiriti ako je Shepard prije toga otišao na planet Tuntau u sustavu Phoenix u sazviježđu Argos Rho, jer ondje može u skrivenoj bazi vratiti Wrexov obiteljski oklop (eng. family armor), nakon čega će Wrex vjerovati Shepardu, te će se smiriti. Alternativno, igrač ga može upucati ili narediti Ashley da ga upuca. Ashley će ga sama upucati ako će igrač predugo razgovarati s njim. U svakom slučaju, uz pomoć Salarijanaca, Shepard napadne bazu kako bi u njoj detonirao nuklearnu bombu. Unutra otkrije još jednu Proteansku antenu koja mu da još informacija.
Sheparda tada kontaktira sam Sovereign, koji otkrije da je ono što su Proteanci i Gethi nazivali "reaper" (hrv. kosac). Sovereign otkrije strašnu prirodu Reapera i njihovog dizajna. Oni su strpljivi predatori koji miruju tisućljećima dok se organski život razvija, do točke kad organske vrste otkriju releje mase (koje su Reaperi izgradili) i prošire se po galaksiji. Kad te rase dođu do određene točke razvoja, Reaperi se probude i počiste galaksiju detaljno, a njihov ih plijen otkrije prekasno da bi se mogao braniti. Proteanci nisu bili izumitelji međuzvjezdanog putovanja i galaktičkih civilizacija, već samo još jedni u nizu bespomoćnih rasa koje su Reaperi posijali i požnjeli kao dio neizbježnog ciklusa koje bez prestanka traje eonima. Sovereign smatra da Shepard i njegova vrsta nisu drukčiji od ostalih.
Nakon što postavi nuklearnu bombu i pokuša pobjeći, tim je napadnut od strane Sarena. Shepard mora žrtvovati ili Kaidena ili Ashley. Saren objasni da je sklopio savez s Reaperima kako bi spasio organski život na način da ga učini "korisnim" za Reapere. Shepard odbija prihvatiti Sarenov plan i pobjegne s Virmirea prije eksplozije.
S novim informacijama, Liara može odrediti lokaciju provodnika na proteanskom svijetu zvanom Ilos, planetu dostupnom samo s davno izgubljenog releja mase duboko u neprijateljskim Terminus sustavima. Shepard se vrati na Citadel kako bi zamolio Vijeće da mu dopusti da uhvati Sarena, no ne dopuštaju mu ulazak u Terminus sustave. Veleposlanik Udina Shepardu onemogući pristup na Normandy, ali kapetan Anderson se umiješa i pomogne Shepardu ukrasti brod.
Na Ilosu, Shepard slijedi Sarena u drevni bunker duboko u planetu i susretne se s proteanskim kompjuterom zvanim Vigil, koji mu objasni metodologiju Reapera. Vigil objasni da su se Proteanci na Ilosu zaključali u podzemne hibernacijske komore kako bi izbjegli uništenje od strane Reapera. Vigil objasni i da je Citadel svemirska stanica zapravo jedan ogromni relej mase kojeg su sagradili Reaperi kako bi došli iz tamnog svemira izvan galaksije. Proteanski istražitelji na Ilosu su stvorili provodnik, minijaturni relej mase, koji im je omogućio da otputuju na Citadel. Kad su stigli, pokvarili su proces koji bi pozvao Reapere. Sovereign planira da Saren upotrijebi provodnik da izvede iznenadni napad na Citadel s vojskom Getha i ručno aktivira citadelski relej mase.
Shepard slijedi Sarena kroz provodnik. Istovremeno, Sovereign i velika gethska flota napadnu Citadel. Sovereign sleti na središnji toranj Citadela i počne aktivirati relej, dok Saren upotrijebi obrambene sustave Citadela kako bi ga zaštitio. Shepard se bori kroz vojsku Getha i potom napadne Sarena. U tom susretu, Saren objasni kako je dao da mu Sovereign ugradi implantate. Igrač može ubiti Sarena u borbi ili (ako ima dovoljno velik charm) ga uvjeriti da griješi, nakon čega Saren shvati da griješi, zahvali Shepardu što mu je to pokazao i počini samoubojstvo. Ljudsko Savezništvo Sustava (eng. Systems Alliance) potom stigne kao pojačanje te napadnu Sovereigna. Sada, Shepard može birati hoće li spasiti Citadelsko Vijeće (paragon) ili napasti Sovereign (renegade). Sarenovo truplo se potom reanimira pod direktnom kontrolom Sovereigna i uz pomoć kibernetičkih implantata počne napadati Sheparda dok Savezništvo ili napada Sovereigna ili brani veliki drednot Asarija Destiny Ascension i time Vijeće. Joker napadne Sovereigna glavnim topom Normandy te Sovereign biva uništen, a Sarenovo reanimirano tijelo se dezintegrira.
Kraj ovisi o više faktora, uključujući je li Shepard spasio Vijeće te ima li veći Paragon ili Renegade rezultat. Ako Shepard spasi Vijeće, Vijeće zahvali ljudima što su žrtvovali mnogo života da ih spase i dopušta čovječanstvu mjesto u Vijeću. Ako igrač pusti da Vijeće pogine, ljudska rasa će, zbog svoje hrabrosti, biti uzor drugima i, zbog oslabljenog stanja Citadela, čovječanstvo će postati nova vlast svemira. Ako igrač odabere "Concentrate on Sovereign" (hrv. koncentrirajte se na Sovereign), Vijeće će umrijeti, iako će igrač dobiti paragon bodove. Na kraju igre, igrač može između veleposlanika Udine i kapetana Andersona izabrati novog vođu galaksije ili člana vijeća (ovisno o tome je li Vijeće preživjelo). Međutim, Shepard zna da su Reaperi još uvijek prijetnja i da ih se mora zaustaviti. Igra završava tako što Shepard odlazi dok Anderson ili Udina drže govor.
Priča Mass Effecta pada u žanr svemirske opere i obuhvaća teme kao što su sloboda razmišljanja, svemirska kolonizacija, intolerancija, uzimanje zakona u svoje ruke i opasnosti umjetne inteligencije. Priča, s elementima čovjeka protiv strojeva, je slična Saberhagenovim "Berserker" romanima i seriji Battlestar Galactica, kao i Pohlovim "Gateway" romanima. Elementi u kojima strojevi istrebljuju organski život su slični Reynoldsovom "Revelation Space". Prema Caseyju Hudsonu, direktoru projekta, na igru su utjecali sljedeći filmovi: "Aliens", "Blade Runner", Ratovi Zvijezda, Zvjezdane staze 2: Khanov bijes i "Starship Troopers".
BioWare je Mass Effect najavio 4. listopada 2005. kao igru isključivo za Xbox 360.  Kasnije je ipak prerađena za PC.
Mass Effect u prodaju je pušten sa Standardnim i Limited izdanjem igre. Limited izdanje je bilo moguće dobiti samo naručivanjem unaprijed preko interneta u SAD-u i u dućanima u Europi. Limited edition uključivalo je navedene stvari:
Knjigu zvanu "Galactic Codex: Essentials", enciklopediju Mass Effecta s 36 stranicaKnjigu konceptualne umjetnosti (koju crtaju slikari kako bi programeri u igri znali napraviti izgled likova i mjesta) zvanu "A Future Imagined".Bonus DVD o ekskluzivnom pozadinskom materijalu igre Mass Effect, što uključuje:Dokumentarac "The Vision of Mass Effect"Dokumentarac "The Making of Mass Effect"Dokumentarac "Interactive Storytelling"Dokumentarac "Inside BioWare"Osamnaest slika s tematikom Mass EffectaDeset pjesama iz Mass Effect SoundtrackaPet starih trailera (hrv. reklama) sa X05 s E3-ja 2007. i službeni TV trailer.Demo igrice Blue Dragon i traileri za Lost Odyssey, Halo 3 i Halo Wars.Galerije dizajnera s 600 koncept slika s audio komentarima umjetničkog direktora igre.Platinum Hits izdanje je pušteno u prodaju u Sjevernoj Americi 10. veljače 2009. i uključuje Limited Edition, kao i DLC Bring Down the Sky, te dodatne dokumentarce, videe i muziku. .
aerodinamično upravljanje opremom i skupljenim predmetimanovi HUD za lakše upravljanje mišemmogućnost davanja zapovijedi objema članovima timasustav brzog odabira za biotičke i tech moćismanjenje iznenadnog učitavanja teksturanaprijed i nazad gumbi su zamijenili kretanje Mako-a ovisno o pogledu kamerenove mini-igre za dekripciju(u Europi) prijevod igre na njemački, francuski, talijanski i poljski
Mass Effect je originalno zamišljen kao trilogija, no EA su potvrdili da će "Mass Effect biti serijal (za EA) koji će trajati jako dugo", što bi moglo značiti da će biti više od tri igre.
Drugi dio u serijalu, Mass Effect 2, koristi mehaniku sličnu kao i prva igra. Prva stvar koja se znala o Mass Effect 2 jest bila da će igrači moći ubaciti save-file (hrv. spremljene datoteke) u nastavak igre i da će odluke koje je igrač napravio u prvoj igri utjecati na njihove likove u nastavku. Mass Effect 2 u prodaju je pušten 26. siječnja 2010. u Sjevernoj Americi i 29. siječnja 2010. u Europi. Reklama za igru je puštena 20. veljače 2009.
Postoji i igra za iPhone zvana Mass Effect Galaxy, čiji je glavni lik Jacob, koji se pojavljuje u Mass Effect 2 kao član posade. Chris Priestly iz BioWarea je potvrdio da igra nije prethodnik , već plan BioWarea da proširi serijal.
Prvi DLC, dodatak za skidanje s interneta, "Bring Down the Sky", pušten je u prodaju 10. ožujka 2008. za Xbox 360, dok je za Windows pušten besplatno 29. srpnja 2008. Korisnici Windowsa Viste i 7 znali su imati problema s instalacijom DLC-a.
"Bring Down the Sky" uvodi novu vrstu u svemir Mass Effecta, Batarijance, humanoidnu vrstu s četiri oka. Grupa batarijanskih ekstremista je otela pokretnu stanicu na asteroidu u sustavu Asgard i namjestila je na sudarnu putanju s kolonijom Terra Nova. Shepard može spasiti milijune nevinih prije no što asteroid udari u planet. Ovaj DLC traje oko 90 minuta. Dodatno, u PC verziji igre, poruka može biti pročitana u malom mjestu na asteroidu gdje ako se kompjuter u igri dvaput pročita, igrač može pročitati poruku koja je duhoviti odgovor koji je razvojni tim namjerno napisao nakon što je igra izazvala kontroverze zbog romantičnih scena.
Drugi DLC, "Pinnacle Station", uvodi stanicu na kojoj igrač može vježbati razne tipove misija. Kritike su ovog DLC-a većinom bile osrednje i negativne zbog nedostatka sadržaja i originalnosti.
Verzija Mass Effecta za Xbox 360 primila je mnoge pohvale kritičara. Na Game Rankings igra je imala prosječan rezultat od 90.71% u 86 kritika. Na Metacriticu igra je imala prosječan rezultat 91 od 100, prema 74 kritike.Game Informer dao je Mass Effect ocjenu 9.75 od 10 i nazvao igru "velikom franšizom za ljubitelje znanstvene fantastike... veliki korak naprijed u svijetu video igara", i da "uvodi novo doba interaktivnog pričanja priča." Negativni aspekti bili su problemi balansiranja i problematična umjetna inteligencija u mehanici borbe u igri. Official Xbox Magazine je dao Mass Effectu ocjenu 10 od 10, hvaleći igru kao "veliki ZF roman u obliku video igre. Što znači, najveći kalibar čiste priče s odlukama i akcijom najboljih video igara." Kritičar je rekao da "je to najbolja igra koju je ikad igrao" i "da je to najbolja priča ikad ispričana u video igri. Točka."  Electronic Gaming Monthly je igri dao Zlatnu medalju s ocjenama 9, 9.5 i 9, doduše spominjući negativne aspekte kao problem balansiranja klasa likova i problematično voženje Mako-a. Gamespy i X-Play su oboje dali igri ocjenu 5 od 5 i "preporučuju je svim srcem. Ovo je jedna od najboljih igara godine i bez sumnje će bit upamćena kao jedna od najvećih igara ikad napravljenih." GameTrailers je igri dao ocjenu 9.6 od 10, jednu od najvećih ikada.  PC verzija je dobila još i višu ocjenu i rekli su da "je to najbolji izbor za uživanje u ovoj izvrsnoj igri." IGN je dao ocjenu 9.4 od 10, s pohvalama, ali spominjući i već spomenute nedostatke, dok je GamePro dao Mass Effectu nagradu "Najbolji RPG 2007.". Oni su, međutim, spomenuli da vožnje u dizalu traju smiješno dugo.  U listopadu 2008., IGN je proglasio Mass Effect najboljom igrom za Xbox 360.  Igra je u 6 tjedana nakon puštanja u prodaju bila prodana u 1.6 milijuna kopija.
Igra je primila mnogo nagrada, većinom za Najbolji RPG i Igru godine.The New York Times je nagradio Mass Effect kao Igru godine.
Nagrada: Najbolji RPGGameTrailers NagradeNagrada: Najbolji RPG, Najbolja nova igra.TeamXbox NagradeNagrada izbora čitatelja: Najbolji RPG, Najbolja priča.
Nagrada: Igra godine, Najbolji RPG, Najbolja priča.GameSpot Nagrade za 2007.Nagrada: Najbolji glas, Najbolja originalna glazba.IGN Nagrade za 2007.Nagrada: Najbolji RPG, Najbolja originalna glazba, Najbolja priča.X-Play Nagrade za 2007.Nagrada: Najbolji RPG.The New York TimesNagrada: Igra godineIGN Nagrade za 2008.Nagrada: Najbolja priča, Najbolja originalna glazba
Mass Effect ima romantični zaplet koji igrač može i ne mora slijediti, s ljudima (Kaidan Alenko ili Ashley Williams) ili Asari (Liara T'Soni). Pri kraju igre par može spavati zajedno. Sekvenca pritom prikaže par brzih isječaka susreta, iako se seks kao takav nigdje ne prikazuje. New York Times je usporedio sadržaj sekvence s večernjim programom kabelske u SAD-u.
Scenu je prvi kritizirao konzervativni bloger Kevin McCullogh.  On je tvrdio lažne izjave da se u igri odvija sodomija, što nije istina.
Njegove su tvrdnje izazvale bijes zajednice gamera, kojima se ispričao, no rekao da sadržaj smatra uvredljivim.
Aktivist Jack Thompson je rekao da "frajer koji je počeo dramatizirati o tome nije imao pojma o čemu priča. Ova izmišljena kontroverza je potpuno smiješna."
21. siječnja 2008., dio Fox News-a je raspravljao o toj sceni u igri, dok je voditeljica, koja nije prethodno igrala igru, rekla da se u igri prikazuje seks u kojem se sve vidi, te je rekla da za igru koju će igrati tinejdžeri to nije prikladno. Geoff Keighley, novinar, se usprotivio, govoreći kako Mass Effect ima kratku seksualnu situaciju koja služi kao kulminacija romantične veze u igri s 30 i više sati, te da tu scenu igrač može i ne iskoristiti, te je pobio tvrdnje o "seksu u kojem se sve vidi". Voditeljica je priznala da zapravo nije igrala igru.
Voditeljica vijesti je poslije intervjua gledala kako ljudi igraju igru 2 i pol sata i povukla svoje tvrdnje. Rekla je kako joj je rečeno da je igra slična pornografiji, a ona je primijetila kako je "vidjela epizode Izgubljenih koje su prikazivale više seksa". Zajednica gamera se za intervju osvetila tako da su na stranici za prodaju knjiga Amazon.com glasali nisko za njezinu novu knjigu, primjećujući s ironijom kako je nisu zapravo pročitali, nego su čuli od nekog drugog da je loša.
Mass Effect je bio zabranjen u Singapuru kratko vrijeme, a potom dozvoljen s ocjenom M18 (eng. mature, za zrelu publiku, 18+). Cenzura je bila obavljena zbog u igri moguće ljubavi između čovjeka i vanzemaljke.
Igra je na nekim mjestima puštena ranije u prodaju zbog ljudske pogreške. Neki su kritizirali i to što se igrači moraju spojiti s internetom kad prvi put pale igru.

Mastodon je američki heavy metal sastav iz Atlante. Osnovanu 2000. godine, grupu čine basist Troy Sanders, gitaristi Brent Hinds i Bill Kelliher te bubnjar Brann Dailor, od kojih svi pjevaju u studiju (osim Kellihera). Svi članovi pjevaju na nastupima. Glazbeni stil skupine specifičan je po progresivnim konceptima i jedinstvenoj instrumentaciji. Mastodon je objavio ukupno sedam studijskih albuma. Debitantski album grupe, Remission, objavljen 2002. godine, zadobio je pohvale recenzenata zbog svojeg unikatnog zvuka. Drugi album grupe, Leviathan, konceptualan je album baziran na romanu Moby-Dick Hermana Melvillea. Tri su časopisa proglasila navedeni nosač zvuka Albumom 2004. godine: Revolver, Kerrang! i Terrorizer.
Skladba "Colony of Birchmen", s trećeg albuma skupine, Blood Mountain, godine 2007. bila je nominirana za nagradu Grammy za najbolju metal izvedbu. Nasljednici Blood Mountaina bili su Crack the Skye, album iz 2009., te The Hunter, album iz 2011. godine koji je postigao značajan komercijalni uspjeh u SAD-u, popevši se na deseto mjesto ljestvice Billboard 200. The Hunter sadrži pjesmu "Curl of the Burl", koja je 2012. godine bila nominirana za nagradu Grammy za najbolju hard rock/metal izvedbu. Mastodonov album iz 2014., Once More 'Round the Sun, popeo se na šesto mjesto ljestvice Billboard 200 te sadrži njegovu treću pjesmu nominiranu za Grammy,  "High Road". Sedmi album skupine, Emperor of Sand, bio je objavljen 31. ožujka 2017. godine te sadrži njenu komercijalno najuspješniju skladbu do danas, "Show Yourself", koja se u lipnju 2017. našla na četvrtom mjestu Billboardove ljestvice Mainstream rock skladbi.
Mastodon je bio osnovan 13. siječnja 2000. godine, nakon što su se bubnjar Brann Dailor i gitarist Bill Kelliher iz Victora preselili u Atlantu i na koncertu grupe High on Fire upoznali basista Troya Sandersa i gitarista Brenta Hindsa. Primijetili su kako jednako cijene sludge metal grupe Melvins i Neurosis, kao i Thin Lizzy, hard rock skupinu iz 1970-ih, te su ubrzo osnovali Mastodon. U intervjuu iz 2009. godine, Kelliher je otkrio da se Hinds, kad je prvi put došao na probnu svirku grupe, "pojavio toliko pijan da nije mogao svirati".
Skupina je 2000. godine snimila demo uradak na kojem je pjevao prvi glavni vokalist skupine, Eric Saner. Saner je napustio sastav nakon samo par mjeseci zbog privatnih razloga. Nakon što je snimio demo uradak od četiri skladbe te sedmoinčni  EP koji je objavila diskografska kuća Reptilian Records, Mastodon je 2001. godine potpisao ugovor s Relapse Records. Mastodon je potom iste godine objavio EP Lifesblood te godinu dana kasnije svoj debitantski studijski album, Remission, koji je sadržavao singlove "March of the Fire Ants" i "Crusher/Destroyer" (koji se našao i u videoigri Tony Hawk's Underground). Na svakom od prva tri studijska albuma skupine zadnja je pjesma bila instrumentalna skladba čije bi ime bilo povezano s Čovjekom slonom.
Drugi studijski album sastava, Leviathan, bio je objavljen 2004. godine. U pitanju je konceptualni album djelomično temeljen na romanu Moby-Dick Hermana Melvillea. Skupina je za Leviathana dobila pozitivne kritike te su navedeni nosač zvuka časopisi Kerrang! i Terrorizer proglasili albumom godine. Skladbu "Blood and Thunder", na kojoj se pojavio i pjevač grupe Clutch, Neil Fallon, National Public Radio je u studenom 2009. godine proglasio jednom od najbitnijih snimki desetljeća te je izjavio da cijeli album sažima "fenomenalno desetljeće za metal". Leviathan se usto našao i na drugom mjestu ljestvice najboljih albuma 2004. godine časopisa Metal Hammer.Grupa je otišla na turneju kako bi poduprijela album, nastupajući širom Sjeverne Amerike i Europe kao dio turneje The Unholy Alliance čiji su članovi bili i Slayer te Lamb of God, a kasnije i Slipknot."Iron Tusk", peta skladba s albuma, pojavila se u glazbenoj podlozi za skateboarding videoigru Tony Hawk's American Wasteland te u 2K Sports videoigri NHL 2K9. "Blood and Thunder" našla se na videoigrama Need for Speed: Most Wanted, Project Gotham Racing 3 te Saints Row. "Blood and Thunder" kasnije je bila dodana kao igriva skladba na svim instrumentima u videoigri Guitar Hero: Metallica te se pojavila i u japanskim glazbenim videoigrama Drummania V2 i Guitarfreaks V2. Također je bila objavljena u formatu za preuzimanje u sklopu videoigre Rock Band 3, uz podršku Pro Guitara koji se dodatno naplaćivao.Leviathana su 2006. godine nasljedili Call of the Mastodon, remasterirana kolekcija prvih devet pjesama skupine, te DVD The Workhorse Chronicles, koji je sadržavao intervjue i koncertne snimke iz doba dok je sastav još bio peteročlan. Grupa je izjavila kako je "Call of the Mastodon" njen treći studijski album iako je u pitanju kompilacija. Ova su dva izdanja bila posljednja koja je grupa objavila putem izdavača Relapse Records te je kasnije potpisala ugovor s diskografskom kućom Warner Bros. Mastodon je također snimio i obradu Metallicine skladbe "Orion" za Kerrang!-ov počasni album iz 2006. godine koji je označio dvadesetu godišnjicu objave albuma Master of Puppets.
Treći studijski album skupine, Blood Mountain, bio je objavljen 12. rujna 2006. godine, nakon čega je sastav otišao na turneju kako bi podržao album zajedno s Toolom u Europi te Slayerom u Australiji i Novom Zelandu. Frontmen grupe The Mars Volta, Cedric Bixler-Zavala, pojavio se kao gostujući pjevač na skladbi "Siberian Divide", dok je pjevač Queens of the Stone Agea, Josh Homme, pjevao na skladbi "Colony of Birchmen".
Sastav je 1. studenog 2006. godine nastupio s pjesmom "Colony of Birchmen" na NBC-evoj emisiji Late Night with Conan O'Brien, što je bilo njegovo prvo pojavljivanje na televizijskoj mreži pred publikom od oko 2,4 milijuna ljudi. Ova se pjesma pojavljuje i u videoigrama Saints Row 2 i Rock Band 2.
Prvi singl s albuma Blood Mountain, "Capillarian Crest", našao se na dvadeset i sedmom mjestu ljestvice Top 100 pjesama iz 2006. godine časopisa Rolling Stone, dok se sam album našao na devetom mjestu njegove liste 50 najboljih albuma godine. Britanski ga je Metal Hammer izabrao za najbolji album 2006. godine u kritičarskoj anketi provedenoj krajem navedene godine. U Kerrang!-ovoj se godišnjoj listi album našao na petom mjestu. Blood Mountain također je bio postavljen i na šesto mjesto PopMattersove ljestvice Najboljih albuma iz 2006. te na prvo mjesto njegove ljestvice Najboljih metal albuma iz 2006. About.com ga je također nazvao metal albumom godine 2006. Blood Mountain usto je bio izabran za metal album godine 2006. u rođendanskoj inačici časopisa Bizarre (broj 119) koji je slavio deset godina postojanja. Na ljestvici top albuma 2006. godine časopisa Revolver nosač zvuka našao se na drugom mjestu. Mastodon je bio proglašen izvođačem mjeseca ožujka 2007. godine na stranici Gametap.com.U to je vrijeme sastav bio na turneji te je svirao na mnogo koncerata. Mastodon se na sjevernoameričkoj turneji pridružio skupinama Against Me! i Cursive te je grupa Planes Mistaken for Stars bila predgrupa na jednom dijelu, a These Arms Are Snakes na drugom dijelu turneje. Koncert u Milwaukeeu bio je otkazan zbog bolesti Brenta Hindsa. Mastodon je kasnije nastupio na Hove Festivalu u Norveškoj, glavnoj pozornici na Download Festivalu te na koncu na Pitchfork Music Festivalu. Tijekom ovog je vremena sastav bio predgrupa Metallici na turneji Sick of the Studio. Skupina je nastupila i na festivalima Dubai Desert Rock 2007., Bonnaroo Music 2008. godine te inauguralnom Mayhem Festivalu. Mastodon je potom otišao na turneju sa Slayerom, Triviumom, Lamb of Godom te nekolicinom drugih metal grupa u sklopu turneje The Unholy Alliance za 2008. godinu.Skupina je, zajedno s Joshom Hommeom, izvela skladbu "Colony of Birchmen" na MTV-evoj dodjeli nagrada za najbolji glazbeni spot 2007. godine. Nakon ekranizirane izvedbe bilo je prijavljeno kako je član Brent Hinds zadobio ozbiljnu ozljedu glave. Blabbermouth.net je izvorno izvijestio kako je ona bila rezultat brutalnog napada, ali je policijski izvještaj kasnije sugerirao kako se Hinds u alkoholiziranom stanju sukobio s basistom System of a Downa, Shavom Odadjianom, i pjevačem Williamom Hudsonom, također znanog kao Reverend William Burke iz grupe Achozen."Sleeping Giant" bila je objavljena u digitalnom formatu za preuzimanje za videoigru Guitar Hero III: Legends of Rock, "Colony of Birchmen" našla se u videoigrama Rock Band 2 i Saints Row 2, a "Divinations" se pojavila u videoigrama Madden NFL 10 i Saints Row: The Third. Mastodon je za reklamu videoigre Army of Two obradio skladbu "One" Harryja Nilssona. Članovi sastava obožavatelji su Aqua Teen Hunger Forcea te je 2007. godine Mastodon izveo uvodnu skladbu u filmu Aqua Teen Hunger Force Colon Movie Film for Theaters, "Cut You Up with a Linoleum Knife".
Crack the Skye bio je objavljen 24. ožujka 2009. u normalnoj i deluxe inačici (od kojih potonja sadrži sve skladbe u instrumentalnom obliku, kao i njihove normalne inačice) te se tjedan dana kasnije pojavio na jedanaestom mjestu ljestvice Billboard 200. Producent albuma bio je Brendan O'Brien te se Scott Kelly iz grupe Neurosis ponovno pojavio kao gostujući glazbenik na naslovnoj pjesmi. 
U intervjuu s MusicRadarom, gitarist Bill Kelliher potvrdio je da album govori o "izvantjelesnom iskustvu" te da proučava koncepte astralnog putovanja, crvotočina, teorija Stephena Hawkinga i duhovnog carstva.
Album prati kvadriplegičara koji nauči kako postići astralnu projekciju. Na svojem putovanju doleti preblizu Suncu, spaljujući svoju pupčanu vrpcu koja ga povezuje s tijelom i odleti u zaborav. U isto vrijeme u Ruskom Carstvu Rasputin i njegov kult prizivaju duhove te tako dovedu kvadriplegičara u svoje vrijeme. On objašnjava svoju situaciju i predvidi atentat na Rasputina. Rasputin je na koncu ubijen te ga Rasputin vodi nazad do njegova tijela. Sastav je prvi put izveo tri nove skladbe na festivalu Bonnaroo Music Festival, ali nije nastupao ni na kojim drugim koncertima prije objave albuma zbog straha od internetske distribucije i zbog želje za sviranjem pjesama pravoj publici. Bubnjar Brann Dailor pjeva glavne vokale na stihovima pjesme "Oblivion". Mastodon je bio glavni sastav na festivalu Scion Rock Fest 28. veljače 2009., svirajući tri skladbe s Crack the Skyea, što je bio prvi put da su te skladbe bile svirane nakon što su bile snimljene i dorađene. Dana 15. svibnja 2009., Mastodon je na emisiji Late Show with David Letterman izveo skraćenu inačicu skladbe "Oblivion".
Kako bi podržao novi album, Mastodon je otišao na turneju s Metallicom na kasnijoj dionici njenog europskog dijela turneje World Magnetic Tour za 2009. godinu. U jesen 2009. godine sastav je s Dethklokom, Convergeom i High on Fireom otišao na turneju "Adult Swim Presents". Dana 17. listopada 2009. godine snimio je DVD koji je dokumentirao turneju u Aragon Ballroomu u Chicagu. Mastodon je naknadno nastupio na festivalu alternativne glazbe Big Day Out te je u siječnju i veljači 2010. otišao na turneju širom Australije i Novog Zelanda.
Dana 29. listopada 2009., sastav je u emisiji Late Night with Jimmy Fallon izveo skladbu "Divinations".
Mastodon je 4. studenog 2009. objavio EP pod imenom Oblivion.Pridružujući se grupama Deftones i Alice in Chains, Mastodon je u rujnu 2010. godine otišao na turneju širom SAD-a i Kanade. Turneja je bila nazvana Blackdiamondskye, što je portmanteau naziva nedavnih albuma grupa (Black Gives Way to Blue, Diamond Eyes i Crack the Skye).
Filmski redatelj Jimmy Hayward kontaktirao je skupinu tijekom njene europske turneje 2009. godine, izjavio koliko je slušanje Blood Mountaina pomoglo njegovom kreativnom procesu tijekom završavanja scenarija te im je ponudio šansu za skladanje glazbe za film na kojem je radio - Jonah Hex. U intervjuu s časopisom Paste, basist Troy Sanders izjavio je da ih je Hayward "iznenada nazvao kao obožavatelj. Bio je to najljepši, najautentičniji način za suranju." Mastodon je iskoristio filmske scene za inspiraciju tijekom skladateljskog i snimateljskog procesa te je EP instrumentalne filmske glazbe, Jonah Hex: Revenge Gets Ugly EP, 29. lipnja 2010. godine objavio Reprise Records.Sastav je 2010. potvrdio svoje sudjelovanje u stvaranju glazbe za preradu igre Splatterhouse izdavača Namco Bandai Games. Protagonist igre u određenim retrospektivnim scenama nosi Mastodonovu majicu.
Mastodon je 15. ožujka 2011. objavio svoj prvi koncertni DVD/CD pod imenom Live at the Aragon. Snimka sadrži izvedbu svih pjesama s Crack the Skyea, kao i skladbi s prethodnih albuma sastava.
The Hunter, Mastodonov peti studijski album, bio je snimljen u studiju Doppler Studios u Atlanti te je njegov producent bio Mike Elizondo. Sastav je na svojoj službenoj Facebook stranici u siječnju 2011. godine dao prve nagovještaje o novom albumu. Bubnjar Brann Dailor u raznim je intervjuima otkrio ime novog albuma te je izjavio kako novi materijal nije toliko progresivan koliko je okrenut rifovima i "malo više ogoljen".U međuvremenu je skupina nastupila na mnogim poznatim ljetnim festivalima. Mastodon je pomoću stranice Adultswim.com 28. lipnja 2011. objavio "Deathbound", preostalu skladbu nastalu tijekom snimateljskog procesa za album "Crack the Skye".
Mastodon je u srpnju 2011. na YouTubeu objavio prvu skladbu s The Huntera, "Black Tongue", koju je pratio videozapis umjetnika A. J. Fosika kako stvara skulpturu za naslovnicu albuma. Dana 12. kolovoza sastav je otkrio popis pjesama koje će se naći na nosaču zvuka te "Curl of the Burl", prvi službeni singl s albuma. Mike Elizondo producirao je album, što je označilo njegovu prvu suradnju sa skupinom. Grupa je također najavila kako će biti objavljena i deluxe inačica albuma koja će sadržavati dvije bonus pjesme, "The Ruiner" i "Deathbound", te različitu naslovnicu.
Dana 6. rujna Mastodon je objavio treću skladbu s The Huntera, "Spectrelight", na kojoj se kao gostujući glazbenik pojavio Scott Kelly iz skupine Neurosis.
Sastav je 16. rujna objavio 53-minutni prilagođeni vizualizator na kojem su se našle sve skladbe s The Huntera, 11 dana prije objave  samog albuma. Kako bi podržao album, sastav je najavio sjevernoameričku turneju. Mediji i obožavatelji dobro su prihvatili album. Također se našao na desetom mjestu ljestvice Billboard 200. Skupina je 5. listopada 2011. izvela skladbu "Curl of the Burl" u emisiji Late Show with David Letterman, a 18. listopada je u emisiji Later... with Jools Holland uz skladbu "Curl of the Burl" izvela i "Black Tongue".
Dana 12. listopada bila je najavljena turneja po Ujedinjenom Kraljevstvu koja je trajala do veljače 2012. te su tijekom nje nastupale i prateće grupe The Dillinger Escape Plan i Red Fang. Bila je najavljena i europska turneja u trajanju od sedamnaest dana s koncertima na području Skandinavije, Njemačke, Francuske, Španjolske, Belgije, Portugala, Italije, Nizozemske i Latvije.
Dana 1. prosinca skladba "Curl of the Burl" bila je nominirana za nagradu Grammy za najbolju metal/hard rock izvedbu. Ovo je bila druga nominacija skupine u toj kategoriji, a prva je bila za skladbu "Colony of Birchmen" 2007. godine.
Časopisi Metal Hammer, Classic Rock i Rock Sound proglasili su The Hunter "albumom godine".
U siječnju 2012. godine bilo je najavljeno kako će Mastodon i švedski progresivni metal sastav Opeth ići na zajedničku turneju širom Sjeverne Amerike. Navedena je turneja bila nazvana "Heritage Hunter Tour" po imenima posljednjih albuma grupa, The Hunter i Heritage. Sastavi su se izmjenjivali na mjestu predvodeće grupe. Kao prateća skupina bio je odabran heavy metal sastav Ghost. Mastodon je 11. veljače 2012. nastupio u Akademiji Brixton u Londonu; bio je to najveći nastup grupe kao glavnog sastava. "Dry Bone Valley" bila je objavljena 13. veljače 2012. kao treći singl s albuma; za pjesmu je bio objavljen i glazbeni spot.
Dana 21. travnja 2012., kako bi proslavio Dan prodavaonica albuma, Mastodon je objavio dvije različite gramofonske ploče. Prva je bila sedmoinčni split album s pjevačicom Feist pod imenom Feistodon. Na njemu je Mastodon obradio Feistinu skladbu "A Commotion", a ona Mastodonovu "Black Tongue". Ovaj je duo za skladbu "A Commotion" objavio i interaktivni, prijelazni glazbeni spot. Druga je gramofonska ploča sadržavala obradu skladbe "A Spoonful Weighs a Ton" skupine The Flaming Lips.
Sastav je proveo ljeto 2012. svirajući na europskim i južnoameričkim festivalima. Bila je to posljednja turneja podrške za The Hunter.
Mastodon je počeo sa snimanjem novog materijala početkom 2013. Gitarist Brent Hinds opisao je novu glazbu "vrlo jezivom" i "zastrašujućom" te je izjavio da je napisao tri nove pjesme. Sastav je 3. prosinca 2012. putem svojeg službenog Twitter profila objavio da sklada pjesmu za film Čudovišta sa sveučilišta. Međutim, pjesma iskorištena za film bila je prethodno objavljena "Island" s albuma Leviathan.
Skupina je također 2013. godine nastupila na festivalu Rockstar Energy Mayhem. Grupa je 6. svibnja 2013. izjavila kako je "...VRLO zaposlena skladajući i slažući pjesme zajedno za sljedeći MASTODONOV studijski album..." U intervjuu koji se održao 26. srpnja 2013. godine Brann Dailor je komentirao kako će sastav "vjerojatno [ući u studio] krajem rujna". Mastodon je naknadno 2014. nastupio na festivalu Bonnaroo Music and Arts.
Dana 27. veljače Brann Dailor je u intervjuu izjavio kako će šesti album skupine biti objavljen u ljeto 2014. te da će grupa objaviti  EP tijekom zime 2014. Neke od potvrđenih skladbi bile su: "Tread Lightly", "Buzzard's Guts", "Scent of Bitter Almonds", "High Road" i "Aunt Lisa".U intervjuu koji je 3. travnja objavio časopis Paste Magazine, Troy Sanders otkrio je da je ime albuma Once More 'Round the Sun te da se sastoji od 15 pjesama. Također je potvrdio da je Mastodon snimio 90 minuta glazbenog materijala, ali da će samo 60 minuta biti prisutno na nosaču zvuka te da bi neobjavljeni materijal mogao biti objavljen u obliku EP-a krajem 2014. Među još nekolicinom potvrđenih skladbi našle su se "Diamonds in the Witch House" (na kojoj gostuje pjevač Scott Kelly iz Neurosisa) i "Ember City".Dailor je u intervjuu održanom 11. travnja najavio kako će album biti objavljen u lipnju.Prvi je singl, "High Road", 17. travnja bio objavljen u streaming inačici.
Bill Kelliher je 26. travnja otkrio kako će ime drugog singla biti "Chimes at Midnight".Cijeli je album 16. lipnja 2014. bio objavljen u streaming formatu na stranici iTunes.Album je 24. lipnja 2014. objavila diskografska kuća Reprise Records. U svojem je prvom tjednu objave album u SAD-u bio prodan u više od 34.000 primjeraka te se našao na šestom mjestu ljestvice Billboard 200. Budući da je njegov prethodni album, The Hunter, zauzeo deseto mjesto ljestvice nakon što je 2011. godine u svom prvom tjednu objave bio prodan u više od 39.000 primjeraka, ovo je Mastodonov prvi uzastopni ulazak u top 10.
Dana 18. siječnja 2015. bilo je objavljeno kako Brent Hinds radi na novom Mastodonovom albumu te je uz tu informaciju bila priložena njegova slika na kojoj svira pedal steel gitaru od trinaest žica. Istu je reportažu kasnije potvrdio Troy Sanders, koji je izjavio: "Svaki album koji ćemo snimiti zvučat će drugačije jer uvijek želimo evoluirati i stvoriti vlastiti glazbeni put. Svaki će album biti različit. Nećemo skladati isti album dva puta."Mastodon je 12. ožujka 2015. godine objavio novu skladbu pod imenom "White Walker", koja se pojavila na kompilaciji Game of Thrones: Catch the Throne Vol. 2, objavljenoj kako bi reklamirala petu sezonu HBO-ove televizijske serije Igra prijestolja. Dailor, Hinds i Kelliher također su se pojavili u osmoj epizodi sezone kao wildlinzi. Na ovoj su se kompilaciji pojavili i mnogi drugi glazbenici, poput Killswitch Engagea i Snoopa Dogga. Hinds i Kelliher ponovno su se pojavili u Igri prijestolja kao utvare unutar vojske Bijelih šetača u konačnoj epizodi sedme sezone pod imenom "Zmaj i vuk".Sedmi studijski album sastava, Emperor of Sand, bio je objavljen 31. ožujka 2017. Glavna tematika albuma je rak; inspirirali su ju Troyeva supruga kojoj je bio dijagnosticiran rak te Billova majka koja je od njega i preminula. Album govori o putniku kojeg je car protjerao u pustinju, što mu zauzvrat daje smrtnu presudu. Priča je metafora za nekoga kojem je dijagnosticiran završni stadij raka. Prvi singl s albuma, pod imenom "Sultan's Curse", bio je objavljen 27. siječnja 2017. Drugi singl, "Show Yourself", bio je objavljen u veljači te se u lipnju našao na četvrtom mjestu Billboardove ljestvice Mainstream Rock pjesama, čineći ju Mastodonovom pjesmom koja se našla na najvišoj poziciji ljestvice do danas.Mastodon je usto 22. rujna iste godine objavio i EP Cold Dark Place. U pitanju je EP od četiri pjesme, od kojih su tri bile snimljene tijekom snimateljskog procesa za Once More 'Round the Sun, a jedna u vrijeme snimanja Emperor of Sanda. Prvi singl s EP-a, "Toe to Toes", bio je objavljen 1. rujna 2017. Brent Hinds izjavio je kako je inspiracija za neke snimljene pjesme za Cold Dark Place proizašla iz gadnog prekida koji je doživio. Opisujući zvuk nosača zvuka, Hinds je komentirao da je "skladao vrlo mračnu, prekrasnu, jezivu, otkačenu, eteričnu, melankoličnu glazbu koja k tome pomalo podsjeća na Bee Gees." Sastav je 1. prosinca na svojem službenom YouTube kanalu objavio prerađenu inačicu dvanaestodijelnog dokumentarnog filma "The Making of Emperor of Sand". Mastodon će tijekom ljeta 2018. godine s Primusom biti glavni izvođač na američkoj turneji koja će trajati od svibnja do srpnja.
Mastodon glazbeno spaja više žanrova heavy metala, kao što su progresivni metal, sludge metal, alternativni metal, stoner rock, eksperimentalni metal i groove metal. James Christopher Monger sa stranice Allmusic opisuje Mastodon kao "jednu od uočljivijih New Wave of American Heavy Metal grupa (NWOAHM je žanr koji je nastao sredinom 1990-ih)" te komentira kako je "Mastodonov inovativan, tekstualno mudar spoj progresivnog metala, grindcorea i hardcorea pomogao postaviti sastav na mjesto jedne od nadmoćnijih metal skupina s početka 21. stoljeća."Basist Troy Sanders komentirao je o glazbenom stilu skupine:
Scott Kelly iz sastava Neurosis pojavio se kao gostujući pjevač po pjesmi na svakom Mastodonovom albumu osim Remissionu.
Mastodonov je glazbeni stil uvelike evoluirao između njegovih glazbenih izdanja koja su prethodila Remissionu i Emperor of Sanda. Njegov je rani rad znatno žešći i abrazivniji od njegovog kasnijeg rada, karakterizirajući ga uglavnom ili u potpunosti grubi vokali, distorziraniji instrumenti i netipičnije strukture skladbi; ovakav je stil pogotovo prisutan u njegovom najranijem glazbenom radu. Objava trećeg Mastodonovog albuma, Blood Mountain, koji sadrži i čiste i grube vokale, označio je prijelaz u pogledu korištenih vokalnih stilova te se naknadni albumi gotovo isključivo oslanjaju na čiste vokale.
Za svoja je prva četiri albuma Mastodon planirao specifične koncepte, naročito klasične elemente vatre, vode, zemlje i etera. Remission se ne oslanja na neku određenu tematiku, ali je labavo baziran na temi vatre. Skladbe poput "Crusher Destroyer", "Where Strides the Behemoth" i "Ol'e Nessie" bave se tematikom izmišljenih likova.
Leviathan govori o romanu Moby-Dick. Usredotočuje se na glavne likove i njihove misli tijekom priče.Blood Mountain govori o čovjeku koji traga za "kristalnom lubanjom" koja se nalazi na vrhu "Krvave planine". Prema riječima basista Troya Sandersa, album govori "o penjanju na planinu i različitim stvarima koje vam se mogu dogoditi kada ste nasukani na planini ili u šumi i kad ste izgubljeni. Umirete od gladi, halucinirate te nailazite na čudna stvorenja. Love vas. Govori o cijeloj toj borbi."Crack the Skye bavi se različitim temama. Naziv albuma, kao i dio tekstualnog sadržaja, posvećeni su Skye, mlađoj sestri bubnjara Branna Dailora, koja je počinila samoubojstvo s četrnaest godina. Ostale tematike na albumu uključuju "crnu magiju, astralno putovanje te ulogu Rasputina u padu Ruskog Carstva".The Hunter nije posvećen cjelokupnom konceptu poput ranijeg rada skupine. Naziv je posveta Hindsovom bratu, Bradu Hindsu, koji je umro od srčanog udara 4. prosinca 2010. za vrijeme lova.Once More 'Round the Sun, kao i njegov prethodnik, nije konceptualni album. Sadrži teme kao što su veze, sukobi i teškoće. Album je baziran na višestrukim događajima koji su se dogodili u životu svakog člana skupine godinu dana prije njegove objave.Emperor of Sand uglavnom se posvećuje temama smrti i preživljavanja te govori o pustinjskoj lutalici kojoj prijeti smrtna kazna. Tekstovi pjesama bili su inspirirani prijateljima i članovima obitelji članova sastava kojima je bio dijagnosticiran rak.
Umjetnik Paul Romano bio je zaslužan za sve naslovnice albuma i kulise sastava do 2011. godine. Naslovnicu za peti album skupine, The Hunter, načinio je A. J. Fosik, rezbar drva koji je također načinio i kulisu koju je grupa u to vrijeme koristila na koncertima. Skinner, umjetnik iz Oaklanda koji se, prema njegovim riječima, specijalizira u "psihodeličnim i košmarnim slikama", načinio je naslovnicu za Once More 'Round the Sun. "To će zasigurno biti umjetničko djelo. Otvorit će vam oči", rekao je basist Troy Sanders prije objave albuma. "Vrlo je upečatljivo. Iz druge je dimenzije i dosta naše glazbe usmjerena je ka toj ideji–vodeći vas na drugi planet preko pjesama. Nekonvencionalno je i mislim da je to nevjerojatno."
Tijekom prvih turneja sastava početkom 2000-ih, Mastodon je nastupao na mnogim popularnim glazbenim festivalima kao što su Download, Roskilde, Coachella, Bonnaroo, Big Day Out, Rock Werchter, Pinkpop, Metaltown, Ottawa Bluesfest, Sonisphere i Soundwave. Tijekom koncerata skupina uglavnom ima niskobudžetnu vizualnu prezentaciju. Međutim, tijekom turneje "Crack the Skye Tour" (2009. – 2010.), koristila je veliki ekran koji se nalazio iza bubnjarskog seta te koji je prikazivao vizualnu predstavu.
"Sludge/stoner/alternativni metal sastav" Mastodon, kako ga je opisao AllMusic, "jedna je od nadmoćnijih metal grupa s početka 21. stoljeća". BBC je o Mastodonu izjavio: "Možda im se tekstovi sastoje od ludih, fantastičkih koještarija, ali se sastav besramno posvećuje svojem kompozicijski složenom glazbenom tijelu te su rezultati često zapanjivali još od njegovog debitantskog albuma iz 2002., Remissiona. On je najambiciozniji, najhrabriji i najzabavniji heavy metal sastav koji je ušao u glavnu struju od izlaska žanra iz Midlandsa tijekom 1970-ih." Alternative Press komentirao je: "Mastodon je jedna od najboljih hard rock grupa svih vremena." Rolling Stone opisao je skupinu: "Mastodon čini hrpa suštinski južnjačkih opakih momaka koji su opsjednuti mitovima i usudom te koji su postali najbitnija nova skupina u metal glazbi."

Mauna Loa najveći je vulkan na Zemlji s obzirom na obujam i jedan od pet vulkana koji sačinjavaju otok Hawaiʻi u američkoj saveznoj državi Havaji. Tipično za područje sjevernog Pacifika, Mauna Loa je aktivni vulkan u obliku štita, čija se zapremina procjenjuje na 75.000 km3. Visina mu iznosi 4169,40 m, a od podmorskog podnožja 10.099 m. Ipak, susjedni vulkan Mauna Kea viši je za 37 metara.
Havajsko ime Mauna Loa znači "duga planina". Lava koju vulkan erumpira siromašna je silicijevim dioksidom te se stoga sporo kruti pa Mauna Loa ima blage padine. To također znači da erupcije nisu eksplozivnog karaktera. Premda se procjenjuje da vulkan erumpira preko 700.000 godina i da se uzdigao iznad morske razine prije 400.000 godina, starost stijena na planini iznosi oko 200.000 godina. Magma mu dolazi iz havajske vruće točke, koja je tijekom desetaka milijuna godina stvorila Havajsko otočje. Tektonika ploča predviđa da će se pomicanjem Pacifičke ploče vremenom i Mauna Loa udaljiti od vruće točke te da će za 500.000 do milijun godina postati ugasli vulkan.
Posljednja erupcija vulkana dogodila se 1984. godine. Premda u zadnjih dvjestotinjak godina nisu zabilježene ljudske žrtve, erupcije iz 1926. i 1950. godine uništile su neka sela na obroncima, a grad Hilo je dijelom izgrađen na okamenjenoj lavi nastaloj nakon erupcije s kraja 19. stoljeća. S obzirom na potencijalnu opasnost koju predstavlja za okolna urbana područja, Mauna Loa je dijelom programa Decade Volcanoes, koji proučava najopasnije svjetske vulkane, a prati se od 1912. iz Havajskog vulkanskog opservatorija. Blizu vrha vulkana su još dva opservatorija, od kojih jedan proučava atmosferu, a drugi Sunce. Područje nacionalnog parka Havajski vulkani obuhvaća vrh te jugoistočni obronak Mauna Loe, kao i susjedni vulkan Kīlaueu.
Kako je istaknuto, Mauna Loa je najveći svjetski vulkan prema zapremini. Gledano iz daljine vulkan ima oblik štita, odnosno duge i blage padine zbog niskog viskoziteta lave. Erupcije su rijetko eksplozivne, što znači da lava teče uz vrlo malo eruptivnog dima i kamenja. Takve se erupcije nazivaju "havajskim". Uobičajeno erupcija počinje otvaranjem procijepa dugog i po nekoliko kilometara kroz koji se pomalja lava. Ova se pojava naziva "vatrenom zavjesom". Nakon nekoliko dana istjecanja lave, vulkanska se aktivnost obično svodi na samo jedan dio pukotine.Erupcije su se dosad događale u tri područja planine: pri vrhu te u dvije pukotine koje se od vrha protežu u smjeru sjeveroistoka, odnosno jugozapada. Oko 38% erupcija u posljednjih dvjesta godina izbilo je na vrhu vulkana, 31% u području sjeveroistočne pukotine i 25% u području jugozapadne pukotine. Ostalih 6% zbilo se sjeverozapadno od vrha.Kaldera vrh Mauna Loe naziva se Mokuʻāweoweo. Promjer mu je od 3 do 5 km. Procjenjuje se da je kaldera nastala prije 1000 do 1500 godina, kada je velika erupcija u području sjeveroistočne pukotine ispraznila svu magmu ispod vrha, koji se zatim urušio.Seizmološki podaci mogu otkriti položaj aktivnih komora magme ispod vulkana. Neke vrste seizmičkih valova (S-valovi) ne mogu putovati kroz tekuće stijenje pa komore magme stvaraju sjene na dobivenim podacima. Poznato je da postoji velika komora s magmom oko 3 km ispod vrha, kao i manje količine magme duž dviju pukotina.Pasati pušu na Havajima od istoka prema zapadu, a Mauna Loa snažno utječe na lokalnu klimu. Na nižim obroncima, posebice na istoku, padaju velike količine kiše, tako da grad Hilo ima najveću količinu oborina po metru četvornom u SAD-u, a obronci su prekriveni gustom šumom. Nasuprot tome, zapadni su obronci mnogo suši. Na većim se visinama količina oborina smanjuje ili se zbog niskih temperatura pojavljuje u obliku snijega.
Mokuʻāweoweo je krater (kaldera) na vrhu Mauna Loe, čija se posljednja erupcija dogodila 1984. godine. Iako put do vrha postoji od pamtivijeka, uspon nije lagan te je predstavljao problem za sve koji su podcijenili njegovu težinu. Primjerice, američki je uspon iz 1840., isprva zamišljen kao kraći izlet, potrajao punih mjesec dana. Masa Mauna Loe lako zavara, jer su padine vrlo blage (nigdje ne prelaze 12°), zbog čega je jako teško predvidjeti stvarno vrijeme potrebno za uspon. 
Krater je dug 4800, a širok 2400 metara. Dva pokrajna kratera, nazvana North Pit ("Sjeverna jama") i South Pit ("Južna jama"), djelomice su spojena s Mokuʻāweoweom, dok se jugozapadno nalaze manji krateri Lua Hou ("Nova jama") te Lua Hohonu ("Duboka jama").
Ime kratera dolazi od naziva crvene havajske ribe ʻāweoweo (Priacanthus meeki), na čiju je crvenu boju lokalno stanovništvo asocirala boja eruptivne lave.Mokuʻāweoweo je danas u području Havajske vulkanske divljine (Hawaii Volcanoes Wilderness area), dijelu nacionalnog parka Havajski vulkani.
Smatra se da je Mauna Loa počela erumpirati prije 700.000 do milijun godina. Od tada je konstantno rasla zbog okamenjene lave. Kao i svi otoci u sklopu Havajskog otočja, i Mauna Loa potječe iz Havajske vruće točke, izvora magme koji se uzdiže iz dubina Zemljina plašta. Vruća točka je nepomična, dok se Pacifička ploča iznad nje pomiče oko 10 cm godišnje. Uzdizanje vrele magme stvara vulkane, koji onda erumpiraju nekoliko milijuna godina prije nego ih pomicanje Pacifičke ploče udalji od najintenzivnije vulkanske aktivnosti.
Havajska vruća točka postoji barem 80 milijuna godina, a od nje se proteže lanac starih vulkana dug gotovo 5800 km. Vruća točka danas lavom napaja pet vulkana: Mauna Lou, Kīlaueu i Hualālai na otoku Hawaiʻi, Haleakalu na otoku Maui te Loʻihi, podmorski vulkan južno od otoka Hawaiʻi, ujedno i najmlađi havajski vulkan. Mauna Loa je najveća od navedenih, a Kīlauea ima najintenzivniju vulkansku aktivnost.
Pretpovijesne erupcije Mauna Loe pomno su istražene metodom 14C datiranja (pomoću radioaktivnog izotopa ugljika 14C) tako da su se analizirali fragmenti ugljena pronađenog u lavi. Pretpovijesna je aktivnost planine među najbolje istraženim uopće. Studije su pokazale da se u početku (nekoliko stotina godina) događa aktivnost u vrhu, nakon čega su aktivne bočne pukotine, da bi se nakon toga aktivnost ponovo vratila na vrh vulkana. Prepoznata su dva ciklusa, svaki po 1500-2000 godina, što je jedinstveno za Mauna Lou u okviru havajskih vulkana.Prije 6000-7000 godina Mauna Loa bila je uglavnom neaktivna, čemu je uzrok još nepoznat - sličan slučaj nije pronađen kod drugih havajskih vulkana, osim kod onih danas ugaslih. Prije 8000-11000 godina vulkanska aktivnost Mauna Loe bila je žešća no danas. Procjenjuje se da se rast planine usporio u posljednjih 100.000 godina. Moguće je da se vulkan bliži kraju razdoblja formiranja svoje bazaltne baze.
Planinarski put ʻAinapō utaban je u prapovijesti. Počinje u selu Kapāpala te se uzdiže 3400 metara do vrha. Put je dug 56 km. Domoroci su put koristili kako bi prinosili žrtve božici vatre Pele tijekom erupcija vulkana. Uspon bi obično potrajao nekoliko dana pa je usput osnovano nekoliko postaja u kojima bi se putnici snabdijevali hranom i vodom.
Američki istraživač John Ledyard poveo je u siječnju 1779. ekspediciju na Mokuʻāweoweo tijekom trećeg putovanja kapetana Jamesa Cooka. Pokušali su teški uspon izravno iz zaljeva Kealakekua, no odustali su nakon prijeđenih 38 kilometara misleći kako do vrha imaju još 20-ak km. Zapravo je najkraći put iz zaljeva Kealakekua dug 33 kilometra.
Škotski prirodoslovac Archibald Menzies, tada u službi britanskog pomorca i istraživača Georgea Vancouvera, predvodio je 1794. prvu skupinu za koju postoji pisani dokument o uspješnom usponu na Mokuʻāweoweo. Godinu prije pokušao je uspon sa zapada, ali je odustao, no sljedeće se godine uspješno popeo na vulkan Hualālai na sjeverozapadnom dijelu otoka. Bezuspješno je pokušao prijeći unutarnji plato između Hualālaija i Mauna Loe.
Menzies je za savjet upitao kralja Kamehamehu I., koji mu je objasnio da se čamcima može prebaciti do južne strane otoka i potom slijediti domorodački put ʻAinapō. To je Menzies i napravio te se na Mokuʻāweoweo uspeo 16. veljače. Na vrhu Mauna Loe barometrom je procijenio visinu na 4156 metara, što je odstupanje od svega 13 metara od danas izmjerene visine (4169 m). Iznenadio ga je snijeg na vrhu planine i temperature ispod nule. Također je ponovo krivo procijenio vrijeme potrebno za uspon tako da je iscrpio sve zalihe hrane ekspedicije.
Dana 29. siječnja 1834., 40 godina nakon Menziesa još se jedan Škot, botaničar David Douglas uspeo do vrha, također ʻAinapō putem. Misionar Joseph Goodrich navodno se na Mauna Lou popeo negdje u isto ovo vrijeme, premda on sam to nikada nije potvrdio. Poznato je da se popeo na Mauna Keu, odakle je teleskopom promatrao i opisao Mokuʻāweoweo.
Isidor Löwenstern se u veljači 1839. uspeo na Mauna Lou, što je bio tek treći uspješan zabilježeni uspon u 60 godina.
Američka ekspedicija koju je predvodio admiral (tada poručnik) Charles Wilkes imala je od 1838. za zadaću istražiti područje Tihog oceana. U rujnu 1840. pristigli su u Honolulu, gdje su brodski popravci potrajali dulje od planiranog te je Wilkes odlučio zimu provesti na Havajima i istražiti vulkane. Kralj Kamehameha III. dodijelio je ekspediciji kao prevoditelja liječnika Gerrita P. Judda.Odlučivši da će se prvo penjati na Mauna Lou, što je izgledalo kao lakši uspon u odnosu na Mauna Keu, Wilkes je poveo ekspediciju u Hilo, gdje je 14. prosinca unajmio oko 200 nosača, što se ispostavilo nedovoljnim za količinu opreme i namirnica koje je ekspedicija nosila. Stoga je naknadno unajmljeno još nosača. Nakon što su dospjeli do Kīlauee, Wilkes je odbio ići ʻAinapō putem te je umjesto toga naredio da se počne krčiti put kroz gustu vegetaciju, što je naišlo na neodobravanje domorodaca koji su šumu smatrali svetom.
Na otprilike 1800 metara ekspedicija je na rubu šume podigla logor kojeg su nazvali Sunday Station ("Nedjeljna postaja"). Tu su im se pridružila još dva vodiča, koji su Wilkesu objasnili da je do vrha još jako daleko i da nisu prešli ni polovicu puta. Nosači su tada poslani 15 km natrag do početka ʻAinapō puta po vodu, pošto u samom Sunday Stationu vode nije bilo. Nakon što je obnovila zalihe, ekspedicija je nastavila uspon do sljedećeg logora (Recruiting Station) na oko 3000 metara visine. Sljedećeg su dana došli na ʻAinapō put i osnovali treći logor, Flag Station. Većinu je nosača Wilkes poslao po namirnice, a preostali su članovi ekspedicije sagradili sklonište od vulkanskog stijenja i prekrili ga šatorskim krilima, no ona su te noći popustila pod težinom snijega.
Konačni je uspon započeo 23. prosinca i sljedećeg je dana devetoročlana skupina dosegla rub kratera Mokuʻāweoweo. Na koordinatama 19°27′59″N 155°34′54″W podigli su šator, osiguran blokovima vulkanskog stijenja. Sljedeće jutro nisu uspjeli upaliti vatru zbog manje količine kisika na toj nadmorskoj visini, a mnogi su oboljeli od visinske bolesti. Prošao je cijeli tjedan dok sva oprema nije donešena do vrha, uključujući i njihalo za mjerenje sitnih odstupanja u gravitaciji.Do 31. prosinca 1840. izgrađena je baza za njihalo, a za tri dana su počeli i eksperimenti, koji su većinom bili neuspješni zbog buke jakih vjetrova i razlika u temperaturi koje su oni stvarali. Dana 11. siječnja 1841. Wilkes je obišao krater. Tada je golim okom procijenio da je Mauna Kea viša za 60 metara (moderna mjerenja kažu da je razlika 37 metara). Za dva dana je ekspedicija napustila vrh, a otok 5. ožujka. Unatoč velikim naporima, Wilkes nije dobio nikakve značajnije rezultate u mjerenju gravitacije. Ipak, uspon na Mauna Lou je od povijesnog značaja jer su ruševine logora danas jedini poznati fizički dokaz Wilkesove ekspedicije u Tihom oceanu.
Planinarska kućica na vrhu Mauna Loe izgrađena je 1934. godine od vulkanskog stijenja i žbuke, a u gradnji su korištena i neka kamenja iz Wilkesovog logora.
Godine 1916. Mokuʻāweoweo je uvršten u područje nacionalnog parka Havajski vulkani, a nova je staza spojila vrh sa sjedištem nacionalnog parka na Kīlauei, što je još izravnija ruta od one koju je probio Wilkes. Ovaj je put, koji do vrha stiže s istočne strane, postao glavni put uspona zbog lakšeg pristupa i blaže padine. Povijesni je put ʻAinapō obnovljen tijekom 1990-ih, a postoji i treći put do vrha, onaj koji vodi od Saddle Roada do opservatorijâ.
Prva zabilježena erupcija datira od 1832. godine, a od tada se pamte 32 erupcije. Uobičajeno erupcije Mauna Loe počinju na Mokuʻāweoweou i kasnije se premjeste na jednu od pukotina na nižim nadmorskim visinama. Često većoj pukotinskoj erupciji godinu dana prije prethodi manja erupcija vrha, što se dogodilo 1880., 1940. i 1949., prije masivnih bočnih erupcija iz 1881., 1942. i 1950. godine. Ukupno su ove erupcije prekrile lavom preko 800 km2 padina, a obično su bile kratke, no intenzivne, s oko 0,25–0,5 km³ erumpirane lave tijekom par tjedana.Najistaknutije povijesne erupcije Mauna Loe, s istjecanjem velikih količina lave u šume i u poljoprivredna područja zbile su se 1855., 1881., 1935., 1942. i 1950. na području sjeveroistočne pukotine, a 1887., 1907., 1916., 1919., 1926. i 1950. na području jugozapadne pukotine. Također je 1859. bila značajna erupcija u nižem području vulkana.Godine 1935. kretanje lave prema Hilu pokušalo je spriječiti Ratno zrakoplovstvo SAD-a. Pet bombardera iz 23. i 72. bombarderske eskadrile bacilo je bombe na put lavi kako bi je skrenulo od Hila. Premda se taj potez isprva činio uspješnim, erupcija je prestala šest dana poslije pa je efekt bombardiranja ostao nepoznat.
Erupcija iz 1950. izbacivala je lavu iz pukotine duge 20 km, u smjeru od kratera Lua Hou prema jugozapadu. Prvi je istjek bio dug 24 km, od pukotine na 2800 m visine do oceana, a zbio se u samo tri sata tijekom noći. Drugi je istjek slijedio neposredno za prvim i odrezao je odstupnicu stanovnicima sela Hoʻokena . Srećom se istjek lave nastavio južnije prema oceanu i zaobišao je selo.
Zasad posljednja erupcija Mauna Loe dogodila se 25. ožujka 1984. godine. Počela je manjom erupcijom Mokuʻāweowea, koju je slijedilo veliko istjecanje lave s manje nadmorske visine, koje je čak zaprijetilo i Hilu. Otvorile su se sjeverozapadna i jugoistočna pukotina od vrha do 2900 metara nadmorske visine. Istjek lave ipak se zaustavio 4 km od Hila, tri tjedna nakon početka erupcije.Trenutačno je razdoblje neaktivnosti vulkana najduže otkad se bilježe njegove erupcije.
Od 2002. seizmička se aktivnost vulkana povećava. Zidovi kratera razmiču se stopom od 5 cm godišnje, što se tumači kao znak da se magmom puni komora smještena oko 5 km ispod vrha. Ova se povećana aktivnost pažljivo promatra i bilježi se njeno povremeno usporavanje pa čak i prestanak, no uvijek počne iznova. Iz svega ovoga znanstvenici tumače da je povećana vjerojatnost nove erupcije Mauna Loe u narednih nekoliko godina.
Također su od srpnja do prosinca 2004. zabilježeni brojni dubinski potresi. Isprva samo jednom dnevno, potresi su vremenom narasli do petnaestak dnevno. Nakon što su u prosincu potresi prestali, ne bilježi se značajnije podrhtavanje tla.
Vulkan Kīlauea leži jugoistočno od Mauna Loe. Isprva je smatran njenim dijelom, no istraživanja su pokazala da ima vlastitu komoru magme te je postalo jasno da se radi o zasebnom vulkanu. Ipak, postoji značajna povezanost među njima, kao što je bilo u razdobljima između 1934. i 1952. godine, kada je samo Mauna Loa bila aktivna te između 1952. i 1974. godine, kada je samo Kīlauea bila aktivna. Erupcija Mauna Loe iz 1984. zapravo je počela za vrijeme erupcije Kīlauee, ali nije imala primjetnog odjeka na erupciju manjeg vulkana, što se kroz povijest znalo događati.
Zanimljivo je i da je širenje kratera Mokuʻāweoweo počelo isti dan 2002. kada se zbio veliki istjek lave iz kratera Kīlauee. Geolozi smatraju da je taj istjek izazvan pulsom magme Mauna Loe.
Kako erupcije havajskih vulkana u većini slučajeva nisu eksplozivnog karaktera, rijetke su i ljudske žrtve, od kojih je posljednja zabilježena prilikom erupcije Kīlauee 1924. godine. Puno su veće materijalne štete koje nastaju pri istjeku lave na poljoprivredne površine, ceste i sl. S obzirom da je otok Hawaiʻi najveći u saveznoj državi, na obroncima Mauna Loe je i najveći prostor za širenje ljudskih nastambi. Populacija tu raste stopom od 3% godišnje, čime se potencijalna opasnost neke nove erupcije za ljudske živote stalno povećava.
Istjek lave predstavlja najveću opasnost kod havajskih vulkana. Premda lava obično napreduje brzinom hoda (nekakvih 3 km/h), pri erupciji Mauna Loe zna se dogoditi istjek enormnih količina lave koja onda dobiva na brzini. Primjerice, erupcija iz 1984. izbacila je u tri tjedna količinu lave koju Kīlauea izbaci za tri godine.Dvije zabilježene erupcije Mauna Loe uništile su naselja, 1926., kada je selo Hoʻōpūloa Makai u potpunosti prekrila lava te 1950., kada je stradalo selo Hoʻokena Mauka. Grad Hilo je dijelom izgrađen na lavi iz erupcije 1880.-1881. i na putu je budućim istjecima.
Havajska riječ Pāhoehoe označava "glatku" lavu, zapravo bazaltnu lavu s glatkom ili valovitom površinom. Takva površina nastaje zbog kretanja vrlo fluidne lave ispod same stvrdnute kore. Termin potječe od američkog geologa Clarencea Duttona.
Potencijalno veća opasnost od samih erupcija je moguće urušavanje bokova Mauna Loe. Duboki rasjedi omogućavaju bočnim dijelovima havajskih planina da skliznu u more, što bi, ukoliko se takvo urušavanje dogodi odjednom, moglo izazvati potres magnitude 9 na Richterovoj ljestvici, nakon čega bi slijedio katastrofalni cunami. Najpoznatiji je primjer područja Hilina na južnim obroncima vulkana Kīlauea, koje se pažljivo promatra od početka 1990-ih iz bojazni od urušavanja. Smatra se da je zaljev Kealakekua na zapadnom obronku Mauna Loe nastao jednim takvim urušavanjem. Podmorsko je istraživanje otkrilo brojna klizišta uzduž Havajskog lanca i dokaze o dva divovska cunamija: jedan se zbio prije 200 tisuća godina, s valovima visokim 75 m, a onaj od prije 100 tisuća godina, koji je pogodio otok Lānaʻi, imao je valove visoke čak 325 m.Primjer opasnosti iz moderne povijesti dogodio se 1975. godine, kada se područje Hilina iznenada pomaknulo za nekoliko metara što je izazvalo potres magnitude 7,2 po Richteru, koji je za posljedicu imao manji cunami. Pritom je poginulo nekoliko izletnika.
Mauna Loa je vulkan koji je pod stalnim nadzorom. Havajski vulkanski opservatorij (Hawaiian Volcano Observatory - HVO) osnovan je 1912. godine s ciljem promatranja svih havajskih vulkana i vremenom je razvio brojne tehnike kojima se može predvidjedi neposredna erupcija Mauna Loe i drugih vulkana. Od tih je tehnika najčešće upotrebljavana seizmometrija. Samo na otoku Hawaiʻi postoji preko 60 seizmometara, što znanstvenicima omogućava mjerenje intenziteta i položaja stotina malih potresa svakoga tjedna. Često se dogodi da intenzitet broja potresa poraste pred erupcije, kako je bio slučaj prije erupcija 1975. i 1984. Tada je zabilježena povećana seizmička aktivnost na dubinama manjim od 13 km.
Druga vrsta seizmičkih aktivnosti događa se nekoliko sati prije erupcije. Takozvano "harmonijsko podrhtavanje" zapravo je neprekidna trešnja koja ne nalikuje na uobičajenu seizmičku aktivnost, a vjeruje se da ju uzrokuje brzo podzemno kretanje magme. Trešnja vulkana obično znači neposrednu blizinu erupcije, premda može biti prouzročena i kretanjem magme na manjim dubinama, bez njenog izbijanja na provršinu.
Još jedan važan indikator događanja unutar vulkana je oblik planine. Uređaj nazvan tiltmetar mjeri veoma male promjene u obliku planine, a osjetljiva oprema mjeri udaljenosti između dvije točke. Kada magma počne puniti komore ispod vrha i pukotine, planina se poveća za 7-8 cm, što je zabilježeno prije erupcija 1975. i 1984. i smatra se gotovo sigurnim načinom predviđanja skore erupcije.
Položaj Havaja unutar Tihog oceana i visina Mauna Loe pogodni su za promatranje atmosfere, nebeskih tijela i druga slična istraživanja. Solarni opservatorij (Mauna Loa Solar Observatory - MLSO), izgrađen na sjevernom obronku na 3440 metara, već je dugo vremena značajan u promatranju Sunca.U blizini se nalazi Mauna Loa Observatory (MLO). S obzirom na njegov povoljan položaj iznad svjetlosnog zagađenja, znanstvenici iz MLO-a promatraju Zemljinu atmosferu, uključujući i kretanje stakleničkih plinova ugljikova(IV) oksida. Prilikom mjerenja u obzir se uzima utjecaj vulkana na koncentraciju CO2.Od listopada 2006. na Mauna Loi se nalazi i radio teleskop AMiBA (Array for Microwave Background Anisotropy), koji istražuje podrijetlo svemira promatranjem kozmičkog mikrovalnog pozadinskog zračenja.
Havajski vulkanski opservatorij ima na Mokuʻāweoweu seizmičke senzore i web kameru.
Havajska je mitologija bogata i kreativna i iz nje se može doznati mnogo o havajskoj domorodačkoj kulturi. Mnoge pripovijesti za temu imaju božanstva koja su, prema domorocima, nastanjivala otok Hawaiʻi i Mauna Lou.
Papahanaumoku, poznata i kao Papa, božica je zemlje i majka svih božanstava Mauna Loe dok je Wakea, bog neba, njihov otac. Neki od starosjedilaca još štuju ovaj par, posebice Papu, koja ima poseban status među domorodačkim ženama s područja Mauna Loe. Kao što je slučaj i u antičkim mitologijama, rodbinski povezana božanstva ponekad su međusobno sklapala brakove. Tako jedan mit navodi da su Papahanaumoku i Wakea imali kćer Hoʻohokukalani, s kojom je Wakea kasnije spavao. Njihova se kćer smatra majkom svih ljudi na Mauna Loi.
Jedno od četiri glavna božanstva u havajskoj mitologiji, Kanaloa je bog mora. Obično ga se prikazuje u obliku hobotnice. Uz to što nadzire ocean, koji je oduvijek imao važno mjesto u havajskoj kulturi, Kanaloa je također uputio drevne duhove u vještinu magije. Jedan mit kaže da je Kanaloa bio predvodnik pobune protiv ostalih bogova, a predvodio je vojsku duhova. Neki ga mitovi navode kao gospodara podzemnog svijeta, po čemu je dosta sličan Hadu iz grčke mitologije. Doduše, postoji mogućnost da su mu ovu ulogu dodijelili rani europski misionari na Havajima.
Pele je možda i najpoznatije božanstvo Mauna Loe. Božica je vatre, munje i vulkanâ, divlja i neukrotiva žena žestoke prirode i vatrene naravi. Legenda kaže da je Pele živjela u vatrom ispunjenom krateru vulkana Kīlauea, odakle je upravljala svim vulkanima na Havajima. Ispočetka je bila božica vodâ, no kasnije je promijenila element te se počela bojati oceana pa je za svoje stanište izabrala otok Hawaiʻi i Mauna Lou, jer je jedino tu snažni oceanski valovi nisu mogli doseći. Pele je imala mnoštvo ljubavnika, a većinu je njih ubila erupcijom lave. Drugi mit kaže da su stupovi od vulkanskog kamenja razbacani po Mauna Loi zapravo tijela nesretnih ljubavnika vatrene božice.Pele je bila izuzetno štovana, a žrtve su joj se prinosile na vrhovima svih vulkana na otoku, posebice tijekom erupcija kako bi se odobrovoljila. Smatrana je vrlo ljubomornim božanstvom i vjerovalo se da kažnjava one koji bi se drznuli krasti kamenje s njenih oltara. Kaže se da njeno pojavljivanje u crvenoj odjeći predskazuje erupciju vulkana.
Riječ Kupua u havajskoj mitologiji označava skupinu nestašnih varalica, duhova koji su imali sposobnost promjene oblika. Pojavljivali su se kao cvijeće, drveće, oblaci, morski psi, školjke, često samo kao vjetar, a ponekad bi poprimili i ljudsko obličje. Česti su u pričama iz havajske mitologije. Prevrtljivi su i zli, premda ne uvijek. Prema predanju, Kupua po imenu Mamala poprimila bi oblik krokodila ili lijepe i zavodljive žene te se pojavljivala na morskim valovima u podnožju vulkana.
Maui je junak iz mitologije Mauna Loe. Pripisuje mu se stvaranje Havajskog otočja. Prema toj je priči Maui sa svojom braćom krenuo jedno jutro u ribolov te mu je udica zapela za dno mora. Prevario je braću rekavši im da je uhvatio divovsku ribu, a oni su mu povjerovali i pomogli mu vući. Tako su jako vukli da su na površinu izvukli oceansko dno, stvorivši tako otoke Havajskog arhipelaga.
Mauiju se pripisuje i da je jednom lasom uhvatio sunce i natjerao ga da se kreće sporije, čime su dani ljeti postali duži.
Mauna Loa je bio naziv nekoliko američkih brodova od kojih je najpoznatiji SS Mauna Loa, teretni parobrod potopljen u japanskom bombardiranju Darwina u veljači 1942. godine.
Najveća svjetska tvrtka za preradu australskog oraha (makadamije) zove se Mauna Loa Macadamia Nut Corporation i nalazi se blizu Hila u podnožju planine. Biljka Argyroxiphium kauense iz reda Asterales, koja raste na obroncima planine, na engleskom se naziva Mauna Loa silversword ("Srebrni mač s Mauna Loe").
Brojni su restorani, noćni klubovi i barovi dobili ime po divovskom vulkanu, od kojih je onaj otvoren 1967. u Detroitu stajao 1,6 milijuna USD.

MBT-70 (eng. Main Battle Tank 70, Glavni borbeni tenk)  ili KPz 70 (njem. Kampfpanzer 70, Borbeni tenk) je bio zajednički vojni projekt SAD-a i SR Njemačke za razvoj novog glavnog borbenog tenka. Suradnja na projektu je započeta 1965. kao odgovor na sve brojnije sovjetske tenkove koji su predstavljali veliku prijetnju Zapadnoj Europi, sa SR Njemačkom kao prvom crtom obrane. Za rad na projektu je bilo angažirano oko 400 stručnjaka s obje strane, a bila su osigurana i velika financijska sredstva (320 milijuna tadašnjih njemačkih maraka). Zbog neslaganja u konceptu i prevelikih zahtjeva američke strane (od kojih su neke planirane tehnologije bile čak 50 godina ispred svog vremena) i velikog prekoračenja planiranog proračuna, njemačka strana se 1969. godine povukla iz projekta čime je on okončan.
Iako je mišljenje nekih stručnjaka da je MBT-70/KPz 70 bio veliki promašaj, on je bez sumnje donio neka tehnička i dizajnerska rješenja koja su kasnije primijenjena na većini modernih tenkova. Na temelju iskustva iz projekta MBT-70/KPz 70 nastali su njemački Leopard 2 i američki M1 Abrams tenkovi koji su danas pravilo i uzor za sve moderne borbene tenkove.
Početkom pedesetih godina prošlog stoljeća zapadnim je zemljama postalo jasno da Sovjetski Savez nakon završetka II. svjetskog rata ne samo što neće smanjiti intenzitet proizvodnje tenkova već da će ga i povećati. Postalo je jasno i kako će svakih desetak godina proizvesti tenk nove generacije, znatno boljih borbenih mogućnosti. Jasno im je bilo i kako će većina tih tenkova završiti na područjima država članica Varšavskog ugovora, spremnih da doslovno u nekoliko dana pregaze Zapadnu Europu. Jedini pravi odgovor na tu oklopnu prijetnju bio je razvoj naprednih protutenkovskih oružja velike preciznosti, koja će biti dovoljno ubojita da u kratkom vremenu zaustave stotine tenkova.Jedno od tih novih oružja bili su protutenkovski vođeni projektili koji su trebali ući u najširu primjenu od razine skupine vojnika koji bi ih sami prenosili, preko najrazličitijih terenskih vozila, oklopnih vozila, pa do borbenih aviona i helikoptera. Kombinacija koja je trebala biti najubojitija za sovjetske tenkove bilo je spajanje tenka i vođenog protutenkovskog projektila koji će se lansirati iz cijevi tenkovskog topa. Vođeni projektil bio bi MGM-51 Shillelagh, a tenkovi (u početku) M60A2 Starship i MBT 70. Ova je kombinacija trebala donijeti borbeno vozilo koje će uništavati sve buduće sovjetske tenkove.
Od 1955. do 1959. američka kopnena vojska obavljala je intenzivna istraživanja na eksperimentalnom tenku T95 koji je trebao poslužiti kao osnova za budući srednji borbeni tenk što će zamijeniti M48 i M60. Na T95 su uglavnom isprobane tehnologije i podsustavi koje su namjeravali rabiti na novom tenku. Među ostalima isprobana je mogućnost uporabe plinske turbine umjesto Dieselova motora. Isprobani su i novi sustavi hodnog uređaja izmijenjeni torzijski štapovi i još napredniji hidraulički sustav. Ugrađen je i top T208 kalibra 90 mm koji je ispaljivao potkalibarni penetrator stabiliziran krilcima (APFSDS) brzine na ustima cijevi 1525 metara u sekundi. Kasnije je ugrađena kupola s topom kalibra 105 mm i topom-lanserom kalibra 152 mm za vođeni projektil Shillelagh. Kako bi se povećala paljbena preciznost (pogađanje cilja u pokretu prvom granatom) ugrađen je i najnapredniji ciljnički sustav T53 Optical Tracking, Acquisition and Ranging (OPTAR) s pasivnim infracrvenim sustavom motrenja. Zbog teškoća određivanja udaljenosti cilja po lošoj vidljivosti (posebno tijekom jake kiše) OPTAR je odbačen 1957., a kao bolje rješenje odabrana je uporaba laserskih daljinomjera. Sve je to smješteno u tenk mase 30 tona. Iako je T95 donio neka napredna rješenja 1957. je zaključeno kako nije postignut dostatan napredak koji bi jamčio prednost u odnosu na nove sovjetske tenkove. Zbog toga je program obustavljen, a kao privremeno rješenje odlučeno je da se tenkovi M48 i M60 naoružaju topom kalibra 105 mm (nastao na osnovi britanskog topa L7).
Donesena je odluka da se odmah pokrene i novi program razvoja naprednog tenka. Kako bi se smanjili troškovi razvoja potražen je strani suradnik, pronađen u Zapadnoj Njemačkoj. Iako je SR Njemačka u to vrijeme završavala razvoj svog tenka Leopard 1 (serijska proizvodnja krenula je 1965.) već je tada bilo jasno da će vrlo brzo trebati njegovu zamjenu, kako bi svojim oklopnim snagama pružila tehnološki superiornije borbeno vozilo u odnosu na sovjetske tenkove. Pošto su se potkraj 1962. sporazumjeli oko svih glavnih odrednica novog projekta bilateralni ugovor o početku razvoja MBT-a 70/KPz-a 70 potpisan je 1. kolovoza 1963. Skraćenica MBT označavala je Main Battle Tank, a KPz Kampfpanzer.Iako je projekt imao snažnu političku potporu s obje strane Atlantika, od samog početka pratili su ga problemi. Već prije početka rada na projektnoj dokumentaciji izbio je "sukob" oko toga hoće li se rabiti metrički ili anglosaski mjerni sustav. Debata je okončana odlukom da će istodobno rabiti oba, bez obzira na povećanje cijene projekta i dodatne tehničke probleme.
Svi suvremeni tenkovi imaju jedinstvenu koncepciju s tijekom i okretnom kupolom u koje se ugrađuje top. Većina ima motor smješten u stražnji dio tijela, osim izraelske Merkave kod koje je motor u prednjem dijelu.Kod MBT 70/KPz 70 projektanti su htjeli odabrati najnapredniju koncepciju koja će sama po sebi tenku dati prednost na bojištu. Vrlo ambiciozan projekt tražio je od projektanata da stvore sasvim nov koncept vozila koji će po svim važnim značajkama biti iznad tadašnjih i budućih tenkova do kraja XX. stoljeća. Na temelju prethodnih analiza odlučeno je da se za cijeli projekt potroši 320 milijuna tadašnjih njemačkih maraka, a da cijena serijskog primjerka 1973. ne bude veća od milijun maraka.Od početka je odlučeno da tenk mora imati samo tri člana posade koja bi trebala sjediti zajedno u posebno zaštićenom prostoru. Prva predložena opcija bila je tenk bez kupole s kazamatskom ugradnjom topa u tijelo. To rješenje poticala je američka strana koja je u budući tenk namjeravala ugraditi top/lanser iz kojega bi lansirala protuoklopni vođeni projektil. Zbog toga im nije bila toliko važna kupola jer su procjenjivali da će potrebnu preciznost postići projektilom. Kako su Nijemci na svoj KPz 70 namjeravali ugraditi klasični top, takvo rješenje, bez obzira na sve njegove prednosti (među ostalim mala silueta vozila, vrlo visok stupanj oklopne zaštite pri maloj masi i jednostavnost konstrukcije) nije dolazio u obzir.Na njemačko inzistiranje napravljen je novi prijedlog u kojem je zadržano rješenje smještaja tročlane posade u tijelo tenka na koje bi se postavila lagana kupola bez posade. To je bilo koncepcijski iznimno napredno rješenje, ali daleko ispred svog vremena. No, to ja značilo da se moraju uporabiti još neka napredna rješenja, kao što je automatski punjač granata u top i najsuvremeniji elektrooptički motrilački i ciljnički sustav koji bi svoje podatke prenosio na ekrane ispred zapovjednika i ciljatelja. Početkom šezdesetih godina prošlog stoljeća tehnologija nije omogućavala takva rješenja. Zapravo će se prve operativne tenkovske kupole bez posade pojaviti pedeset godina kasnije. Tako je i taj prijedlog otpao iako je koncepcijski bio prihvatljiv za obje strane.
Kao jedino ostvarivo rješenje u okviru zadanih mjerila prihvaćena je koncepcija smještaja sva tri člana posade u kupolu. Prva koncepcija bila je smještaj sva tri člana u lijevi dio kupole dok bi se desni iskoristio za smještaj tenkovskih granata. Kako je takvo rješenje zahtijevalo uporabu automatskog punjača, na kraju se odustalo i od njega, pa je primijenjena "klasična" koncepcija u kojoj su zapovjednik i ciljatelj smješteni u desni dio kupole (ciljatelj ispred zapovjednika), a vozač u lijevi. Kako bi se vozaču omogućilo nesmetano motrenje terena i upravljanje vozilom tijekom zakretanja kupole, postavili su ga u posebnu okretnu kabinu, a kako bi tijekom okretanja kupole vozač i dalje ostao usmjeren u smjeru vožnje primijenjen je poseban zupčani prijenosnik. On bi pokretao kabinu unutar kupole i tako održavao vozača usmjerenog u smjeru vožnje. Zbog toga vozač nije mogao rabiti klasične sustave za upravljanje tenkom, pa su projektanti razvili složen sustav elektrohidrauličkog upravljanja. Teoretski ovo je rješenje imalo znatne prednosti. Najveća prednost bila je mogućnost izrade znatno nižeg tijela vozila, što je rezultiralo i manjom visinom vozila u cjelini. To je pak dovelo do ukupnog smanjenja mase vozila, unatoč masi vozačeve kupole. Druga prednost bila je jednostavnije rješenje kolektivne zaštite posade, naročito ABKO (skraćenica od Atomsko Biološko Kemijsko Oružje). Smještaj posade u isti prostor omogućavao je i lakšu međusobnu pomoć, što je pozitivno utjecalo na psihičko stanje posade.Testiranja su pokazala da takvo rješenje ima još veće nedostatke. Najveći je bio prevelika kupola čije su velike bočne površine bile "kao stvorene" za sve vrste protutenkovskog oružja. Podjednako velik, ako ne i veći nedostatak bila je složenost konstrukcijskog rješenja upravljanja vozilom. Osim što je cijeli sustav bio zahtjevan za proizvodnju, ugradnju i održavanje (stoga i skup) još je veći problem bio njegova kronična nepouzdanost. Uz to sustav za motrenje vozača često bi se našao u mrtvom kutu zbog poklapanja pojasa motrenja s motrilačkim spravama zapovjednika (pri oštrijem zaokretanju kupole ulijevo). Odluka da se sva tri člana posade obvezno smjeste u kupolu i svi problemi koji su nastali zbog toga presudno su utjecali na neuspjeh cijelog projekta.
Osnovu paljbene moći MBT 70 činio je top/lanser XM-150E5 kalibra 152 mm iz kojeg se lansirao protutenkovski vođeni projektil MGM-150 Shillelagh. Iako se kombinacija topa/lansera i Shillelagha pokazala neuspješnom na lakom tenku Sheridan, američka kopnena vojska i dalje je inzistirala na njezinoj uporabi. Nakon neugodnih iskustava s topom/lanserom M81 koji je zbog prekratke cijevi bio gotovo neuporabljiv, za MBT 70 razvijen je top/lanser XM-150E5 duže cijevi. Osim Sheridana XM-150E5 je mogao ispaljivati potkalibarnu granatu XM578E1, kumulativnu M409, XM617 ili M625 "canister" granata (svojevrsni šrapnel s kartečnim djelovanjem) i XM410E1 za stvaranje dimne zavjese. Iako je duža cijev dala veće početne brzine projektila, XM-150 pokazao se jednakim promašajem kao i M81. Bez obzira na povećanje dužine cijevi na dvanaest kalibara, početna brzina potkalibarnog projektila granate XM578E1 bila je dovoljna tek da se suvremeni sovjetski tenkovi uništavaju na malim udaljenostima. Nešto veću učinkovitost imala je kumulativna granata M409 čija učinkovitost nije ovisila o brzini leta. Zbog svih teškoća, XM-105E5 je doživio jednako loš završetak kao i M81 na Sheridanu i M60A2. Top/lanser XM-105E5 zajedno s cjelokupnim sustavom potrebnim za navođenje projektila MGM-150 Shillelagh pokazao se složenim i skupim sustavom. Kako je u vrijeme njegovog razvoja i testiranja učinjen znatan napredak u razvoju streljiva za tenkovske topove, a započinje razvoj i uporaba suvremenih sustava za usmjeravanje paljbe koji su znatno povećali preciznost pogađanja ciljeva prvom granatom, od XM-105E5 i ideje topa/lansera naposljetku se definitivno odustalo 1970. Tome je pridonijela i činjenica da je cijena jednog Shillelagha bila čak deset puta veća od potkalibarne granate koja je bila neusporedivo pouzdanija. Uz to praksa je pokazala da pri masovnoj uporabi tenkova na bojištu (kakva se očekivala u Zapadnoj Europi) tenkovi svoje ciljeve gađaju pretežno na malim udaljenostima, i pritom se brzo kreću kako bi sami izbjegli pogađanje i došli u bolji položaj u odnosu na protivnika.
Znatno bolje rješenje za svoj KPz 70 odabrali su Nijemci koji su odustali od skupog i neuspjelog eksperimenta s topom/lanserom i umjesto toga započeli s razvojem tenkovskog topa nove generacije. Preciznije rečeno, tvrtka Rheinmetall je 1968. riješila sve probleme oko razvoja tenkovskog topa velikog kalibra s glatkom cijevi, pa i onaj najveći odvajanje nosača potkalibarskog projektila po napuštanju cijevi. Od 1968. do 1974. Rheinmetall je intenzivno razvijao top kalibra 120 mm i odgovarajuće streljivo. Osim toga, primjenom naprednih konstrukcijskih i tehnoloških rješenja stručnjaci njemačke tvrtke postigli su znatan uspjeh i time što su osnovne protežnosti i karakteristike topa kalibra 120 mm prilagodili ležištu topa u kupoli kalibra 105 mm i tako omogućili zamjenu topa bez izmjene kupole. Razvoj i ispitivanje djelomično se obavljalo i na prototipovima tenka KPz 70 koje su opremili novim topom. Nakon propasti projekta MBT 70/KPz 70, novi je top ugrađen u tenk Leopard 2. Zanimljivo je da je, osim što je postao standardom za suvremeni tenkovski top, Rheinmetallov top kalibra 120 mm ugrađen i u američki tenk M1A2 Abrams. Bojni komplet za top/lanser od 152 mm bio je 46 granata/projektila, a za top kalibra 120 mm 48 granata. I američki i njemački top dobili su automatske punjače koji se baš i nisu pokazali pouzdanima, pa su odbačeni kao rješenje za tenkove M1 Abrams i Leopard 2.
Spregnutu s cijevi glavnog topa oba modela dobila su strojnicu 73 kalibra 7,62 mm sa 6000 komada streljiva. Zanimljivije rješenje bilo je na krovu kupole gdje su projektanti postavili daljinski upravljiv protuzrakoplovni top Rh202 kalibra 20 mm. Top je postavljen u posebnu kupolicu koja se pokretala neovisno u odnosu na glavnu kupolu. Ostvarena je mogućnost elevacije cijevi od -10 do +65 stupnjeva. Kad nije bio u uporabi top se uvlačio u kupolicu. Za Rh202 osigurali su 750 granata.Osim Rheinmetallovog topa od 120 mm, koji bi ta njemačka tvrtka razvila i da nije bilo projekta KPz 70, najveća korist bila je razvoj suvremenog sustava za usmjeravanje paljbe (skraćeno SUP). Zapravo je MBT 70/KPz 70 bio prvi tenk koji je imao SUP u današnjem smislu te skraćenice. Naime, MBT 70/KPz 70 dobili su potpuno stabiliziran SUP po dvije osi koji se sastojao od laserskog daljinomjera koji je MBT 70 istodobno rabljen i za lakše navođenje projektila MGM-51A Shillelagh. Jedini veći odmak od suvremenih SUP-ova bila je uporaba noćnog aktivnog infracrvenog sustava motrenja s reflektorom XSW30 jer su sredinom šezdesetih pasivni infracrveni motrilački sustavi bili tek u fazi ulaska u širu operativnu uporabu.Sastavni dio SUP-a bio je balističko računalo koje je obrađivalo podatke o brzini cilja, udaljenosti (dobivenu od laserskog daljinomjera), temperaturi zraka i brzini vjetra. U osnovi to su elementi (podsustavi) koji i danas čine svaki suvremeni SUP.
Iako neki izvori navode kako je MBT 70/KPz 70 imao višeslojni "sendvič" oklop ipak se radio o dvoslojnom oklopu s razmaknutim stjenkama. Naime, prvi pravi višeslojni "sendvič" oklop razvili su britanski stručnjaci potkraj šezdesetih godina prošlog stoljeća, a kako je razvijen u engleskom gradu Chobhamu po njemu je i dobio ime. Navodno su Britanci svoje američke i njemačke saveznike o postojanju nove, daleko učinkovitije vrste oklopa obavijestili tek potkraj 1973. Na osnovama britanskog Chobham oklopa naknadno su razvijeni "sendvič" oklopi za američki M1 Abrams i njemački Leopard 2 (Leopard 1A4 je dobio kupolu od te vrste oklopa).Dvoslojni oklop na MBT 70/KPz 70 sastojao se od homogenog valjanog čelika s vanjske strane i ploča mekanog (žilavog)  oklopa s unutarnje strane. U početku razvoja MBT 70/KPz 70 ta se vrsta oklopa smatrala najučinkovitijom u obrani od potkalibarnih i HESH (High-Explosive Squash-Head) projektila. Pojava kumulativnih bojnih glava (naročito na vođenim protutenskovskim projektilima) učinili su dvoslojni oklop zastarjelim pa ga je na tenkovima četvrtke generacije zamijenio "sendvič" oklop.
Osim najnaprednijeg sustava naoružanja MBT 70/KPz 70 je trebao imati i najbolju pokretljivost od svih tenkova. Za postizanje tako napredne pokretljivosti trebala je poslužiti kombinacija snažnih Dieselovih motora, najsuvremenijeg prijenosa snage i hidraulični ovjes.Posebno zanimljiv je hidraulični ovjes koji je omogućavao ne samo podizanje i spuštanje vozila (promjenu klirensa), već i podizanje samo prednjeg ili stražnjeg dijela te nivelaciju vozila u odnosu na teren. Uz to, hidraulični je ovjes znatno pridonosio stabilizaciji vozila tijekom vožnje izvan puteva. Regulaciom tlaka u hidraulici ovjesa klirens se mogao smanjiti na samo 170 mm ili povećati na čak 635 mm. Standardna visina klirensa bila je 450 mm. Iako je, bar teoretski, hidraulični ovjes MBT-u davao superiornu pokretljivost i stabilizaciju tijekom vožnje izvan puteva u praksi se pokazao neuporabljivim. I poslije više ispitivanja i poboljšanja sustav nije mogao osigurati istu pouzdanost i izdržljivost kao ovjes koji je rabio klasične torzijske štapove (poluge). Pri ukupnom hodu pojavljivao se pritisak od 800 do 900 bara, dok je kod japanskog tenka Tip 74 pri hodu od 450 mm pritisak bio samo 300 bara. Kako je na tenku bolje imati manje savršen, ali pouzdan sustav od onog koji se često kvari, tako su i Amerikanci i Nijemci odustali od daljnjeg razvoja tog sustava i nisu ga ugradili na M1 Abramse i Leoparde 2.Razlike između MBT 70 i KPz 70 bilo je i u pogonskom sustavu. Američki MBT 70 rabio je dva nešto različita V-12 Dieselova motora, oba tvrtke Continental. Prvi je bio AVCR-1100-2 zapremine 18 353 ccm i najveće snage 1096 kW pri 2800 okretaja u minuti. Naknadno je ugrađen motor AVCR-110-3 zapremine 22 309 ccm, koji je zadržao istu najveću snagu. Oba su motora imala zračno hlađenje. Neki izvori navode da su Amerikanci za MBT 70 pripremili i plinsku turbinu AGT-1500 snage 1100 kW, koja je kasnije ugrađena u tenk M1 Abrams. Ti su motori pokretali posebnu automatsku transmisiju tvrtke Alison Division of General Motors koja je poslužila kao osnova za razvoj transmisije za tenk Abrams.Nijemci su za svoj KPz 70 odabrali Dieselov motor MTU (Daimler-Benz) MB873 snage 1103 kW pri 2600 okretaja u minuti. Motor je pokretao transmisiju u bloku Renk HSWL 354. Kako se to rješenje pokazalo uspješno, kombinacija se, tek malo izmijenjena, našla i u Leopardu 2. Odlika transmisije HSWL 354 su hidrodinamički prijenosnici, planetarni automatski mjenjač, hidrostatski uređaj za zakretanje vozila i retarder za kočenje. Pomoću retardera tenk KPz 70, krećući se vršnom brzinom od 65 km/h, mogao se zaustaviti za svega 3,5 sekunde. Druga odlika transmisije bila je što je dopuštala istu vršnu brzinu pri kretanju vozila prema naprijed ili nazad.
Danas je jasno da je program razvoja naprednog tenka MBT 70/KPz 70 bio velik i skup promašaj. Postavljajući zahtjeve (uglavnom američka strana) koji su bili daleko ispred svog vremena, a većinu ni danas ne bi bilo lako zadovoljiti, cijeli je projekt ubrzo zapao u veliku krizu. Odlučeno je da se za cijeli projekt potroši 320 milijuna tadašnjih njemačkih maraka, a da cijena serijskog primjerka 1973. ne bude veća od milijun maraka. No, već 1969. troškovi razvoja dostigli su milijardu i dvjesto milijuna američkih dolara uz procijenjenu pojedinačnu cijenu od 1,2 milijuna dolara. Uz to, obje su strane morale na projektu neprestano upošljavati 400 stručnjaka. Zbog toga je te godine njemačka strana odlučila povući se iz projekta. Službeni razlozi bili su: različita shvaćanja koncepcije, problemi prednosti u vezi s prioritetom podsustava koji su istodobno razvijani, (pre)veliki troškovi razvoja i neprestane teškoće u koordinaciji rada i međusobne suradnje stručnjaka. Nijemci su nakon napuštanja KPz 70 započeli razvoj tenka Leopard 2.Nakon njemačkog povlačenja Amerikanci su nastavili samostalni razvoj tenka, ali je američki kongres počeo "gunđati" zbog velikih troškova. Kako uložen trud i novac ne bi propao, američka vojska predložila je razvoj novog tenka XM803 jeftiniju inačicu MBT 70. Kako se ni razvoj XM803 nije pokazao uspješnijim i jeftinijim od MBT 70, kongres je u studenom 1971. prekinuo razvoj i tog tenka te odobrio novac za potpuno nov projekt XM815, koji će kasnije dobiti oznaku XM1 i na posljetku postati M1 Abrams.
Sveukupno je izrađeno 14 prototipova i probnih vozila, od kojih su dva bila načinjena od "mekog" čelika. Neki od primjeraka su sačuvani u muzejima:
Dva prototipa se nalaze u SAD-u, od kojih se jedan nalazi u "Muzeju američke borbene tehnike" (eng. US Army Ordnance Museum) u Aberdeenu, Maryland, dok je drugi prototip čiji je oklop izrađen od mekog čelika, u vrlo lošem stanju, a nalazi se u "Vojnom muzeju Južne Nove Engleske" (eng. Military Museum of the Southern New England) u Danburyu, Connecticut.
U Njemačkoj se mogu naći dva primjerka, jedan se nalazi u "Njemačkom muzeju tenkova" u gradu Munsteru (njem. Deutsches Panzermuseum Munster), a drugi u "Kolekciji obrambene tehnologije" Bundeswehra (njem. Wehrtechnische Studiensammlung) u Koblenzu.
 Napomena: Ovaj tekst ili jedan njegov dio je preuzet iz internetskog izdanja časopisa  Hrvatski vojnik. Vidi Dopuštenje Hrvatskog vojnika za Wikipediju na hrvatskome jeziku.
(hrv.) Internet izdanje Hrvatski vojnik br. 140, lipanj 2007. Pristupljeno: 25.08.2012.

Med je sladak i gust sok što ga pčele medarice tvore od nektara koji skupljaju na cvjetovima ili slatkim izlučevinama (medene rose)  nekih kukaca. Med je i najsavršeniji proizvod prirode, u njemu se nalaze gotovo svi sastojci koji grade ljudski organizam.
Nektar koji pčele skupljaju iz cvijeća glavni je izvor ugljikohidrata koje pčele pretvaraju u lako probavljivi slador – glukozu i fruktozu, koji je glavni sastojak meda.
Zreli med ne sadrži više od 15% vode, a pčele ga u saću pokrivaju voštanim poklopcima i tako čuvaju od upijanja vlage i kvarenja. U medu se nalaze minerali, aminokiseline, visoko vrijedne organske kiseline kao što su mravlja, jabučna, limunska, octena, jantarna kiselina, pigmenti, razni derivati klorofila, vosak, inulin te elementi kompleksa vitamina B.
Med medljikovac sadrži 13 puta više mineralnih tvari od cvjetnog meda, a osobito željeza.
Svi dosadašnji pokušaji miješanja industrijske proizvodnje meda usprkos silnoj tehnologiji i uloženim ogromnim sredstvima dali su poražavajuće rezultate.
Tajnu proizvodnje pravog prirodnog pčelinjeg meda pčele nose u svom tijelu i organima za probavu koji taj proizvod pretvaraju u lijek gotovo nezamjenjiv u ljudskoj prehrani.
Nema na svijetu pčele koja proizvodi loš med, loš med rezultat je industrijskog punjenja meda ili lošeg nesavjesnog i neobrazovanog pčelara.
Ako med uzimate u raznim napicima (čajevima i sl.) morate paziti da čaj nije prevruć jer se prevelikim zagrijavanjem gube ljekovita svojstva meda. Med treba biti potpuno otopljen u tekućini, jer samo će ljudski organizam potpuno iskoristiti njegove ljekovite tvari. Uzimamo li med bez tekućine, poželjno ga je držati u ustima sve dok se ne otopi. Zbog lake probavljivosti trenutno vraća izgubljenu energiju, a dugotrajnom primjenom osigurava fizičku izdržljivost i psihičku stabilnost. Njegova ga svojstva čine nezaobilaznom namirnicom u zdravoj prehrani. Konzumacijom meda na pravilan način taj proizvod pretvaramo u lijek.
Med se preporučuje konzumirati kovanom kuhinjskom žlicom, iako neki pčelari tvrde da će se korištenjem drvene žlice bolje sačuvati njegova svojstva, ta tvrdnja nije znanstveno dokazana
Glavni sastojci meda jesu ugljikohidrati i oni čine 95-99% suhe tvari ovisno o vrsti. Zatim u medu nalazimo vodu, bjelančevine, vitamine, enzime te razne minerale, odnosno mineralne tvari.
Primjenom različitih znanstvenih metoda utvrđeno je da su šećeri u medu sastavljeni od:
fruktoza ili levuloza – monosaharid je koji je vrlo sladak i dobro topljiv u vodi.
Maltoza, turanoza, izomaltoza, saharoza, maltuloza, izomaltuloza, nigeroza, trehaloza, glutiloza, lami-narbioza, entibioza.
Zakonski omjer vode u medu ovisi od vrste i iznosi od 15-20%. Količina vode nazočne u medu utječe na njegovu viskoznost, gustoću i kristaliziranje.
Med pčele medarice sastavljen je i od niza organskih kiselina. Mravlja kiselina npr. prisutna je sa 10% količine u medu iako se nekad smatralo da je ima više i da je jedna od glavnih prisutih kiselina. Med pored mravlje sadrži i oksalnu, jantarnu, limunsku, vinsku, mliječnu, glukonsku, piroglutaminsku, maleinsku, valerijansku i benzojevu kiselinu.
Bjelančevine u medu sastavljene su od albumina, globulin i pepotona koji zajedno čine polovinu koloidnih tvari u medu.
Proteini većim dijelom prelaze u med iz pčelinjih žlijezda slinovnica kada prerađuju nektar i medljiku, u pčelinjem mednom želucu.
Vitamini su između ostalog sastavni dio meda, međutim, njih nalazimo u vrlo malim količinama, nedovoljnim za potrebe ljudskog organizma. Tako u medu nalazimo vitamin C, B kompleks, niacin, pantotensku kiselinu, biotin i folnu kiselinu. Količina vitamina u medu prije svega ovisi iz kojeg cvijeća pčele prikupljaju nektar, prisutnosti peludi, stanju i zrelosti meda te o njegovu načinu čuvanja.
Med sadrži: silicij, aluminij, željezo, kalcij, magnezij, natrij, kalij, mangan, bakar, krom, nikal, cink, kobalt, antimon, olovo, fosfor. Količine mineralnih tvari ovise o vrsti meda i podrijetlu.
U IBRA knjižnici pronađeni su zapisi gdje se zaključuje da je med visoko koristan u konvencionalnoj medicini.
Časopis Journal of the Royal Society of Medicine 230 godina poslije u medicinskoj školi Hammersmith Hospital u Engleskoj govori o terapeutskim kvalitetama meda koje su ponovno otkrivene i protubakterijskim osobitostima meda koji nisu potpuno razumljive.
viskozne prepreke koja sprečava gubitak tekućine i onemogućava pristup bakterija i razvoj infekcije
poticanja angiogeneze (proces nastanka novih krvnih žila koje opskrbljuju stanice kisikom i hranom te sprečavaju njihovo propadanje) i zacjeljivanja rana.
aktiviranje makrofaga te oslobađanja čimbenika rasta koji stimuliraju epitelne stanice na regeneraciju i zacjeljivanje rane
smanjenja formiranja nastanka štetnih slobodnih radikala koji mogu biti odgovorni za probleme tijekom prihvaćanja kožnih presadaka na kožne lezije prouzročene meningokoknom septikemijom.
Amorfin med (amorfa, Amorpha fruiticosa) – med je karakteristično crvenkast, blaga mirisa i okusa. Zbog specifična sastava cijenjen je u prehrani. Područje amorfe jest duž Save i Odre te između Novske i Okučana, Jasenovca i Stare Gradiške. Cvjeta početkom lipnja, a rijetko kad dobro zamedi, možda jednom u deset godina. Opuštajuće i umirujuće djeluje nakon svakog napornog dana. Crvenkasta boja upućuje na bogatstvo mineralnih sastojaka, koji ugrađuju novu snagu u iscrpljeni ljudski organizam.
Bagremov med (bagrem, Robinia psedoacacia) – izrazito je svijetle žute boje, blaga ugodna mirisa i okusa, lagan i ukusan, preporučuje se djeci i rekonvalescentima. Bagrem potječe iz Sjeverne Amerike, a njegove se šume prostiru na području panonske regije. U nas su poznatija područja Podravine, Hrvatskog zagorja i Moslavačke gore. Voli pjeskovita tla. Šumari ga koriste u zasadima za zaštitu od erozija. Cvjeta u prvoj polovini svibnja. Ovisno o reljefu i klimatskim prilikama može cvjetati i mediti do kraja svibnja. Zbog svojih osobina ubraja se u najcjenjenije vrste meda. Pomaže kod nesanice, umiruje previše nadraženi živčani sustav i otklanja posljedice nagomilanog stresa. Mjesecima ostaje u tekućem stanju i jedan je od vrsta meda koji vrlo sporo kristalizira zato što u sastavu sadrži više fruktoze od glukoze. Same pčele dobro i uspješno prezimuju ako im se osigura zimovanje na bagremovu medu. Bagremov med dobar je za umirenje, kod vrtoglavice, nesanice i sličnih smetnji. Preporuča se uzimanje s čajem od kamilice jer se tako pojačava djelovanje meda i čaja. Također je preporučljivo uzimanje navečer prije spavanja. Jakih i obilnih bagremovih paša za pčele nalazimo gotovo u svim kopnenim krajevima Hrvatske u kojima je nekad sađen ili se proširio prirodnim putem kao vrlo prilagodljiva biljka.
Dračin med (drača, Paliurus spina-christi) – žut je ili zatvoreno žut, bez mirisa, slatka, blagog, te malo opora okusa. Kristalizira u krupne kristale, a nekad dugo ostaje u tekućem stanju. Kod nas je dračin med specifičan za područje Dalmacije na kojem ta biljka i raste. Budući da se medenje drače često preklapa sa medenjem kadulje, onda dobijemo vrhunski i jako cijenjen med. Drača kao biljka od davnina je poznata po svojim ljekovitim svojstvima, pa tako i med od drače. Preporučuje se za jačanje imuniteta, snižavanje kolesterola, prevenciju bolesti kardiovaskularnog sustava i odličan je za crijevnu floru i probavu.
Facelijin med (facelija, Phacelia tanacetifolia) – svijetložut je ili bijel, ugodna mirisa i okusa. Spada u bolje vrste meda. Facelija cvate 16-20 dana.
Heljdin med (heljda, Fagopyrum esculentum L.) – najtamniji je med među cvjetnim vrstama, vrlo oštra mirisa i okusa. Kristalizira u srednje krupne kristale, ali ne potpuno. Heljdina meda ima u vrlo malim količinama i specifičan je za područje Hrvatskog zagorja i Međimurja. Područja izvan Hrvatske poznata po proizvodnji heljdina meda jesu Minnesota, New York, Ohio, Pennsylvania i Wisconsin, a proizvodi se i u istočnom dijelu Kanade.
Kaduljin med – rabi se protiv prehlada jer omogućuje lakše izbacivanje sluzi iz dušnika i bronhija, pa i iz želuca i jednjaka. Tako se bolesnik bolje osjeća te mu se vraća apetit. Čaj s medom od kadulje ne smije se uzimati vruć, već mlačan. Hrvatski kaduljin med svjetski je priznat zbog svoje izuzetne kvalitete što možemo zahvaliti još uvijek očuvanoj prirodi osobito na području velebitskih pašnjaka. Ljekovitost kaduljina meda ubrajamo u vodeću grupu meda za liječenje respiratornih organa i putova, kao i za jačanje imuniteta.
Kestenov med – taman je, a tamna boja varira mu ovisno o podneblju i godini, prepoznatljivog je mirisa i izrazito karakterističnog, pomalo gorkog okusa. Snagom svojih osebujnih svojstava povoljno djeluje na cjelokupni probavni sustav. Potiče rad crijeva, olakšava rad preopterećene jetre i žuči te štiti želučanu i crijevnu sluznicu. Kestenov med preporučuje se protiv bolesti probavnih organa: želuca, dvanaesnika, žuči i jetre. Med kestena ima izvanredno djelovanje u oporavku kod žutice, poslije operacije žuči i sl. Preporučuje se još uzimanje s čajem od stolisnika, kamilice, šipka i majčine dušice.Čajeve s medom od kestena treba uzimati nekoliko puta na dan i to 1-2 sata nakon jela.Lavandin med - bogata i ugodna okusa, može biti tamniji ili svjetliji. Posebno se preporučuje da ga skloni peludnim alergijama uzimaju svaki dan, da organizam pripreme za veliku proljetnu izloženost peludu. Ovaj se med dobiva od tisuća raznih cvjetova livadnog i grmolikog bilja. Specifična struktura biljnih vrsta, posebno planinskih gdje klima i paša čine med prepoznatljivim, može obilježiti i ravničarski med.
Lipov med - bistar, gotovo proziran, ugodna mirisa i vrlo blaga okusa. Konzumiranje lipova meda donosi olakšanje kod prehlada, upala dišnih i probavnih organa te nekih bubrežnih oboljenja. Neizmjerno značenje ima u izbacivanju štetnih tvari iz organizma jer pospješuje metabolizam. Med od lipe smiruje grčeve, primjenjuje se protiv bubrežnih bolesti. Protiv prehlade, pomaže pri iskašljavanju.Mora se uzeti u obzir da se med od lipe ne smije davati osobama koje pate od bolesti srca i krvnih žila, što isto tako vrijedi i za čaj od lipe.Livadni med – pčelinjom strpljivošću sakupljeno bogatstvo cvjetne livade. Snagom raznovrsnih sastojaka povoljno utječe na djecu u razvoju, starije osobe, kao i sve one kojima je potreban oporavak i dodatna energija.Preporučuje se svakodnevna primjena. Livadni med jest med od raznog livadnog cvijeća pa mu je prema tome i djelovanje široko. Rabi se u dnevnoj prehrani, djece i starijih osoba. Sudeći prema količinama livadnog meda, livade su značajna paša za sve pčele iako i "prave" livade gube bitku pred svakim danom sve jačom industrijom.Malinov med
Med od bjelogorične medljike – bogati su željezom i drugim mineralima. Potječu najčešće iz šuma blizu Jasenovca i Siska (područja Turopolja i Lekenika) gdje obitavaju lisne (Lachnideae) i štitaste uši (Coccidae). Uši rilcem sišu sok biljaka i posebnim organima proizvode medljiku koju pčele unose u košnicu gdje se pretvori u vrlo ukusan med. Medljika se javlja u intervalima od sedam godina koliko je potrebno da se namnoži dovoljno uši za veće količine meda.Med od hrastove medljike – tamnocrvenkast je, gust i rastezljiv, slaba mirisa po hrastu, opora okusa, pali u grlu. U nas je manje cijenjen, ali je traženi izvozni artikl.Med od bukove medljike – ima slične ali blaže izražene karakteristike.Med od crnogorične medljikeMed od jelove medljike – više je cijenjen, zelenkaste je nijanse, ugodna okusa i mirisa. Spada u najcjenjenije europske medove. Skuplja se s lisnatih uši (lachnidae) od polovine lipnja do, ovisno o klimi i specifičnom položaju, kasne jeseni. Jelove šume na području Gorskog kotara i Kapele sve do Plitvičkih jezera europska su jelova oaza.Med od smrekove medljikeMed od matičnjaka
Metvičin med (metvica, Mentha) – tamnocrvenkast je, jaka i oštra slatkokisela okusa. Poslije vrcanja brzo se kristalizira i mijenja boju u tamnožutu.
Planičin med (planika, Arbutus unedo L.) – žut je, gorka okusa. Planika je rasprostranjena u Sredozemlju, a u nas posebno uspijeva na Pelješcu.
Repičin med (repica, Brassica napus var. oleifera L.) – svijetložut je. Nakon vrcanja odmah se kristalizira. Med repice sadrži velik broj cvjetne peludi.
Ružmarinov med (ružmarin, Rosmarinus Officinalis L.) – svijetao je, proziran i bistar, bez mirisa, ugodna i blaga okusa. Nakon vrcanja pretvara se u fine sitne kristale. Kristalizacijom med ružmarina postaje potpuno bijel.
Suncokretov med (suncokret, Helianthus annuus L.) – jantarnožut je, slaba mirisa po biljci, slatka do malo trpka okusa. Poslije vrcanja brzo kristalizira u krupne kristale i stvrdne. Suncokret je poznata uljarica. U nas uspijeva u Slavoniji. Medenju pogoduje stalno, lijepo vrijeme s dovoljno vlage u zraku. Kad cvate, prvo mede krajnji cvjetovi, pa tek nakon 5-6 dana središnji.
Vrbov med – Vrbov med (vrba, Salix L.) u tekućem je stanju zatvorenožut s malo zelenkasta preljeva, okusa vrbova soka. Čim se izvrca, kristalizira u sitne kristale i poprimi sivkastu boju.
Vrijeskov med (vrijesak, vrišt, Calluna vulgaris) – žut je do tamnožut, slaba mirisa, ugodna specifična okusa. Kristalizira se nakon 2-3 mjeseca. Vrijeska ima na području Gorskog kotara, Like (okolica Gospića), oko Duge Rese i na Kordunu.
Vrijesov med (vrijes, Erica L.) – žut je med, bez mirisa, mutna izgleda, manje-više gorkasta okusa. Kristalizira se već par dana nakon vrcanja. Vrijesa ima na priobalnom području i otocima.
Zlatošipkin med crvenkastobakrene je boje, vrlo ugodna te prepoznatljiva okusa i mirisa. Zlatnožuti cvjetovi zlatošipke u vrijeme najvećih ljetnih vrućina sakupljaju energiju i toplinu sunca, koji u medu ostaju sačuvani za duge i hladne zimske dane.
Nektarni med – Hrvatska je bogata biljnim vrstama koje su medonosne, prema nekim istraživanjima postoji oko 100-tinjak biljnih vrsta koje su posebno zanimljive pčelama. Iako je to mali broj u odnosu na ukupno biljno carstvo koje inače posjećuju pčele, u njima se nalaze najznačajnije kultivirane biljne vrste.
Med medljikovac – prema porijeklu medljikovac potječe od crnogoričnog (jela, smreka, bor, ariš) i bjelogoričnog (hrast, bukva, lipa) bilja. Medljika je proizvod kukaca iz reda jednakokrilaca (Homoptera), od kojih su za pčelarstvo najznačajnije lisne i štitaste uši. U odnosu na nektarni med medljikovac ima veću obojenost te veći sadržaj mineralnih tvari.
Kremasti med – 100%-tni je prirodni med, bez dodataka stranih tvari. Dobiva se kontroliranom kristalizacijom tekućeg meda. Kremasta se konzistencija postiže jednostavnim miješanjem, čime su očuvana sva prirodna svojstva. Postignuta konzistencija uvijek ostaje takva što olakšava korištenje jer med ne curi te se kao takav koristi kao namaz.
Ekspresni med – poznat je u zapadnim zemljama i u EU. Proizvodnja ekspresnog meda u Hrvatskoj nije dopuštena. Prema hrvatskim zakonima pčela med mora proizvesti posjećujući medonosno bilje ili lisnih uši (medljikovac). Ekspresni med dobiva se hranjenjem pčela određenim sirupom.
S vremenom prije ili kasnije svaki med mora kristalizirati. Kristalizacija je prirodno svojstvo svakog meda. Brzina same kristalizacije ovisi o vrsti meda, a može biti za nekoliko tjedana do nekoliko godina. To je sasvim prirodan proces koji ne utječe na kvalitetu meda.
Med možemo lako vratiti u tekuće stanje, međutim treba imati u vidu da med ne podnosi visoke temperature. Zagrijavanjem na visokim temperaturama med gubi svoja prirodna svojstva i zato je maksimalna temperatura zagrijavanja meda 41 °C. Med se dekristalizira stavljanjem staklenke u posudu s toplom vodom na štednjaku olabavivši poklopac. Temperatura se drži na minimumu jednu ili dvije minute te se pričeka da med postane tekući.
Drugi je način stavljanje staklenke s kristaliziranim medom u mikrovalnu pećnicu. Maknite poklopac, stavite staklenku u mikrovalnu i za 1-2 minute med će postati tekući. Med nemojte pregrijati.
Mikrovalovi imaju ograničen energetski potencijal pa ne uzrokuju promjene u strukturi tvari – njihove molekule titraju i međusobno se taru što uzrokuje samo porast temperature, a taj je efekt iskorišten u mikrovalnim pećnicama za kuhanje i sušenje. Molekule vode, masti i ugljikohidrata apsorbiraju energiju mikrovalova tijekom dielektričnog zagrijavanja.
Vrcani – dobiva se vađenjem meda iz saća koje su sagradile pčele centrifugalnom silom.
Muljani – dobiva se hladnim gnječenjem saća u kojima je smješten i spada među najzdravije vrste meda.
Med treba čuvati u čistim, suhim i tamnim prostorijama s dobrim provjetravanjem. Prostorija ne smije biti vlažna jer med lako upija vlagu te stoga lako prihvaća druge mirise. Relativna vlažnost zraka trebala bi biti između 60% do najviše 80%.
Med ne treba čuvati na niskim temperaturama, a do temperatura od 15°C kristalizacija mu je mnogo brža. Najpovoljnija mu je temperatura za čuvanje u skladištima oko 17-19 °C. U medu koji je proizveden prema pravilima struke vlaga ne smije prelaziti 20% vlage što između ostalog ovisi o vrsti meda. U tim uvjetima opstanak bakterija i gljivica gotovo je nemoguć.
Med ne treba držati u prostorijama s lukom, kiselim kupusom, naftom, benzinom, plinom i ostalim proizvodima intenzivnog mirisa, kao ni u vlažnim prostorijama.
Metalne posude koje nisu posebno pripremljene za med ne treba rabiti, jer u njima može doći do reakcije organskih kiselina i metala. I pri uzimanju meda nije preporučljivo koristiti metalni pribor, već npr. plastični, drveni, porculanski. Za skladištenje meda koriste se inox posude za prehrambenu industriju.
konzumacijom meda 120 grama dnevno tijekom dvadesetak dana smanjuje se kolesterol za oko 20% i povećava aktivnost leukocita za otprilike 7% i hemoglobina za 10-20%.
redovita konzumacija meda uzrokuje poboljšanje krvne slike zbog sadržaja malih količina soli, željeza, mangana, bakra i kobalta.
Podrobniji članak o temi: ApiterapijaMed je u životu ljudi uvijek predstavljao zdravu i dostupnu namirnicu koja se održala usprkos pojavi jeftinijeg industrijskog šećera. U svim narodnim medicinama na svim krajevima svijeta bilježimo brojne recepte s više ili manje meda. Genetski modificirana moderna hrana, pušenje, stres, onečišćenost vode i neki lijekovi pogoduju nakupljanju štetnih tvari u organizmu, ali propolis uspješno sprečava pojavu bolesti. Njegova je ljekovitost odavno poznata i u narodnoj se medicini med rabio za osnaživanje organizma, prije svega djece i starijih. I znanstvenici mu pripisuju antibakterijska, antiseptička i antioksidacijska svojstva. Med je iznimno koristan za zdravlje, a jača, tvrdi se, funkciju rada srca i krvotoka. Znanstvenici još istražuju koliko je ljekovit, ali o tome ne dvoje.
Kvantitativnim istraživanjima utvrđeno je da se med može svrstati u 5 kategorija prema omjeru biljnih čestica:
I. kategoriju čine peludom siromašan med. U ovu vrstu spadaju npr. lavandin med, lipov med, narančin med i lucerkin med.
II. kategoriju predstavlja srednja količina biljnih partikula. Ta kategorija obuhvaća većinu na higijenski način dobivenih vrsti vrcanog meda raznih cvjetnih pčelinjih paša, ali i većina meda od medljike. U ovoj kategoriji med ima 20.000-100.000 biljnih čestica na 10 grama meda.
III. kategoriju predstavljaju vrste ekstremno bogate biljnim česticama na 10 grama od 100.000-500.000.
IV. kategoriju predstavljaju vrste sa 500.000-1.000.000 biljnih čestica na 10 grama meda. To je na primjer kestenov med, neke voćne vrste šumskog meda i sl. U njima je količina peludnih zrnaca određene vrste 90 i više posto.
V. kategoriju predstavljaju ekstremno bogati medovi koji se dobivaju postupkom prešanja.
hidroskopnost meda – sposobnost je upijanja vlage iz zraka pa dolazi do povećanja količine vode u površinskom sloju meda.
prisutnost osmofilnih i ostalih kvasaca u medu koji podnose visoke koncentracije šećera u medu.Fermentaciji je podložniji med u fazi prije i u tijeku kristalizacije jer dolazi do stvaranja kristala glukoze uz izdvajanje tekuće simpaste faze na površini koju čini fruktoza, koja tako izdvojena sadrži veću količinu vode nego u normalnim uvjetima. Fermentacija meda slična je kao i alkoholno vrenje, a prepoznaje se pojavom stranih mirisa u medu.
albanski: mjaltiSama riječ med dolazi od praindoeuropskog medhu što je u staroslavenskom dalo medъ, u litavskom – medus, u engleskom – mead (medovina), u sanskrtu – madhu, u grčkom – μεθυ (vino), a u staroirskom – mid. Tako su nastali odrazi u ostalim indoeuropskim jezicima, a katkad je naziv dobiven sličnošću s nečim drugim (u germanskim jezicima označava nešto zlatnožuto) ili pak zamjenom značenja.

Medijsko Carstvo (perz. Māda, grč. Mēdía, akad. Mādāya) bilo je prvo iransko carstvo koje je od kraja 8. do sredine 6. stoljeća pr. Kr. obuhvaćalo prostore Velikog Irana, sjeverne Mezopotamije i istočne Male Azije. Prije osnutka Medijskog Carstva iranski narodi živjeli su u manjim plemenskim zajednicama i nije postojala hijerarhija vladavine, no ratovi s Asircima doveli su do njihovog ujedinjenja odnosno stvaranja moćne monarhije koja je postala temeljem za sve kasnije iranske dinastije.
Osnivačem Medijskog Carstva smatra se Dejok, plemenski vođa kojeg su medijski plemići izabrali za arbitra u rješavanju sporova, a potom i medijskim kraljem. Prilikom stvaranja medijske države ona je obuhvaćala samo manje teritorije jugozapadno od Kaspijskog jezera, no u doba najvećeg medijskog vladara Kijaksara proširena je na većinu azijskog dijela Bliskog istoka. Ta područja prostirala su se na 2.8 milijuna km², što je Mediju činilo dotad najvećim carstvom u povijesti. Granice carstva bile su rijeke Kizil u Anatoliji i Tigris u Mezopotamiji na zapadu, Kavkaz i Sogdijana na sjeveru, te Indija na istoku.
Značaj medijske države u starovjekovnoj povijesti je višestruk. Iranski narodi po prvi puta u povijesti se ujedinjuju i time stvaraju političku protutežu Babiloniji i Asiriji, glavnim silama na zapadu. Medijci u savezu s Babiloncima pokoravaju Novoasirsko Carstvo, dotad najjaču vojno-političku silu u regiji. Također, sukob Medijaca s Lidijom u Maloj Aziji predstavlja prvi kontakt drevnog Irana s grčkim svijetom. Vjerojatno najveći značaj predstavlja sam pad Medijskog Carstva 550. pr. Kr., budući kako je na njegovim temeljima perzijski vladar Kir Veliki stvorio Ahemenidsko Perzijsko Carstvo, najveću i najmoćniju iransku državu u povijesti starog vijeka.
Danas gotovo i ne postoje povijesni dokumenti pisani medijskim jezikom, a nije poznato ni kakvim su pismom pisani. Iz doba Medijskog Carstva pronađena je samo jedna brončana plaketa koja datira ranije od ahemenidskog razdoblja, a radi se o zapisu na klinastom pismu pisanom na akadskom jeziku koji datira iz 8. stoljeća pr. Kr., ali ne spominje medijske nazive. Neka moderna istraživanja pokazuju kako je tzv. linearno elamsko pismo (koje još nije dešifrirano) možda pisano na medijskom jeziku, pretpostavljajući kako je Kutik-Inšušinak originalno iransko ime medijskog vladara Kijaksara, a ne mnogo ranijeg elamskog kralja.
Problem nedostataka autohtnonih medijskih dokumenata kompenziraju povijesni dokumenti drugih drevnih naroda, kao što su asirske i babilonske kronike, biblijske knjige o knjige o Nahumu i Danielu iz Starog zavjeta, Behistunski natpisi iz doba Perzijskog Carstva, te djela grčkih povjesničara Herodota i Ktezija, odnsono babilonskog povjesničara Berosa. Budući kako svi navedeni strani izvori potječu iz zemalja zapadno od Medije, o povijesti istočnih medijskih pokrajina kao što su Baktrija, Arija, Sagartija, Drangijana ili Arahozija zna se gotovo ništa.
Većina vladara Novoasirskog i Novobabilonskog Carstva bilježila je dokumente pisane na klinastom pismu u kojima se spominju razna politička, vjerska i društevna zbivanja. Budući kako su obje države bile u posrednoj interakciji s Medijskim Carstvom, navedeni povijesni zapisi koji datiraju iz prve polovice 1. tisućljeća pr. Kr. predstavljaju značajan izvor informacija o Medijcima. Medijski politički odnosi s dvjema mezopotamskih država se razlikuju; Asirci su bili njihovi veliki neprijatelji, dok su im Babilonci bili saveznici. Najstariji dokumenti koji spominju Medijce datiraju iz doba vladavine asirskog kralja Sargona II. iz 8. stoljeća pr. Kr., gdje se osnivač Medijskog Carstva Dejok spominje nekoliko puta kao Daiukku. Prema istima, on je bio pokrajinski vladar (šaknu) teritorija zvanog Maneja uz granicu s Asirijom. Ostali mezopotamski povijesni dokumenti uključuju kronike babilonskih vladara Nabopolasara i Nabukodonosora II., te kronike iz doba babilonskog vladara Nabonida koje spominju Kirovo svrgnuće posljednjeg medijskog vladara Astijaga, odnosno pad Medijskog Carstva.
Biblijske priče iz Starog zavjeta koje spominju Medijce uključuju knjige o Nahumu i Danielu. Knjiga o Hahumu detaljno opisuje pad asirskog grada Ninive kojeg je osvojio medijski vladar Kijaksar u savezu s babilonskim vladarom Nabopolasarom. U knjizi o proroku Danielu spominje se pregled viđenja o četiri zvijeri koje predstavljaju drevne monarhije Starog Istoka koje su vladale gradom Babilonom:
Zvijer s deset rogova i željeznim zubima - Makedonsko CarstvoInterpretacija koji opisuje Novobabilonsko Carstvo je ispravna budući kako su takvi prikazi (tzv. lamassus) karakteristični za babilonsku umjetnost. Također, leopardi su česti motivi u perzijskom zlatarstvu, dok se Aleksandar Makedonski često opisuje s ovnovim rogovima njegovog mitološkog oca Amona. Ono što pak predstavlja problem starozavjetne interpretacije jest upravo Medijsko Carstvo, koje prema svim ostalim povijesnim izvorima nikada nije osvojilo Babilon. Autor knjige o Danielu vladara koji je pokorio Babilon spominje kao Darija Medijskog, no radi se o osobnom imenu isključivo perzijskih vladara (Darije I. Veliki, Darije II., Darije III.). Budući kako je navedena biblijska knjiga pisana oko 165. pr. Kr., pretpostavlja se kako su na njenog autora utjecali grčki povjesničari poput Herodota (koji je inače poistovjećivao Asirce i Babilonce), zbog čega je najvjerojatnije kako je medijski značaj preuveličan. Drugo objašnjenje jest kako se medijska interpretacija odnosi na medijskog uzurpatora Gaumatu koji se 522. pr. Kr. proglasio velikim kraljem na uštrb Kambiza II. i nekoliko mjeseci vladao Perzijskim Carstvom dok ga nije svrgnuo Darije I. Veliki. Ovo priča je detaljnije objašnjena na Behistunskim zapisima i u Herodotovim djelima, a odnosi se na razdoblje nakon pada Medijskog Carstva odnosno na ahemenidsko razdoblje kada je Medija bila dijelom Perzijskog Carstva.
Behistunski natpisi su višejezični dokumenti koji uključuju tekstove pisane na klinastom pismu na tri jezika; perzijskom, elamskom i babilonskom. Datiraju iz kraja 6. stoljeću pr. Kr., a dao ih je urezati Darije I. Veliki, vladar Perzijskog Carstva. Ovi povijesni dokumenti govore uglavnom o povijesti ahemenidske dinstije koja je od 550. pr. Kr. ovladala Medijom, odnosno na razdoblje Darijeve vladavine (552.-486. pr. Kr.). Ipak, u zapisima se spominje ustanak Medijaca iz 522. pr. Kr. čiji je vođa Khšathrita tvrdio kako potječe iz loze medijskog kralja Kijaksara (625.-585. pr. Kr.), što znači kako se behistunski natpisi dijelom nadovezuju na povijest Medijskog Carstva.
Medijsko Carstvo je tijekom Perzijskog ustanka (552.-550. pr. Kr.) pokorio Kir Veliki, osnivač Perzijskog Carstva. Dok je njegov sin i nasljednik Kambiza II. vodio pohode u Egiptu, godine 522. pr. Kr. na perzijsko prijestolje stupa uzurpator Gaumata iz medijske svećenićke kaste koji se predstavljao kao Kambizov brat Smerdis. On je oslobodio sve satrapije od plaćanja poreza na tri godine, te proglasio medijsku citadelu Sikayauvatiš njegovom prijestolnicom. Ovaj potez izazvao je osudu kod perzijske elite, pa je sedam plemića predvođenih Darijem I. Velikim zbacilo Gaumatu s prijestolja nakon svega sedam mjeseci vladavine. Nakon ovog događaja uslijedilo je nekoliko ustanaka u Babiloniji i Mediji, gdje je spomenuti medijski vođa Khšathrita tvrdio kako pripada lozi Kijaksara, nakon čega je dobio potporu satrapija Sagartije, Partije i Hirkanije. Ipak, pobunu je 521. pr. Kr. ugušio perzijski general Hidarn Stariji, dok je sam Khšathrita zarobljen pokraj grada Raja u ekspediciji koju je vodio sam Darije Veliki. Ustanak je nastavio Sagartijac Tritantah koji je također tvrdio kako potječe od medijskog kralja Kijaksara, no i on je poražen prilikom pohoda Darijevog medijskog generala Takhmaspada. Gušenjem potonje pobune završavaju priče o događajima koje se barem dijelom odnose na nekadašnje Medijsko Carstvo odnosno na njegove vladare.
Ostali perzijski izvori o Medijcima uključuju i reljefe iz Perzepolisa koji prikazju njihov izgled. Ti reljefi datiraju iz 515. pr. Kr. (doba vladavine Darija Velikog) odnosno samo 35 godina nakon pada Medijskog Carstva, pa se mogu smatrati relevantnim dokumentom.
O medijskoj dinastiji pisali su i grčki povjesničari Herodot i Ktezije koji su živjeli u 5. stoljeću pr. Kr., odnosno 100 godina nakon pada Medijskog Carstva. Herodot je rođen 484. pr. Kr. u Halikarnasu, glavnom gradu tadašnje perzijske satrapije Karije, a njegova djela „Povijesti“ (grč. Historia) pisana između 440. i 430. pr. Kr. predstavljaju najopširniji a time i gotovo najvažniji izvor informacija o medijskom razdoblju. Ona su svojevrsni roman i imaju sasvim novi pristup u pisanju povijesti, no Herodot je u zapadnom svijetu prihvaćen je kao tvorac povijesti kakvu danas poznajemo pa ga se često naziva i „ocem povijesti“. Bio je veliki putnik i tokom svog života obišao je Perzijsko Carstvo, Egipat, Libiju, Siriju, Babiloniju, Suzu, Lidiju, Frigiju, Bizantij, Trakiju, Makedoniju i Italiju gdje je slušao i bilježio priče lokalnog stanovništva. Unatoč tome što su ga kritizirali i antički i moderni povjesničari, od 19. stoljeća Herodotova reputacija dramatično se popravila budući kako su brojna arheološka nalazišta potvrdila mnoge njegove priče. Moderni pogled na Herodota jest kako je napravio izuzetan posao u svome djelu „Povijesti“, no njegovu kronologiju i numeriku gleda se sa skepticizmom. Za razliku od ostalih povijesnih izvora koja su najčešće sačuvana samo u fragmentima, Herodotovo djelo „Povijesti“ koje se odnosi na Medijce (I. knjiga; 95.-144.) sačuvano je u cijelosti.
Ktezije je pak bio grčki liječnik i povjesničar koji se rodio u gradu Kindu u pokrajini Kariji. Radio je kao liječnik u službi perzijskog velikog kralja Artakserksa II., kojeg je pratio tokom njegovog pohoda protiv pobunjenog brata Kira Mlađeg. Ktezije je pisao o Perzijskom Carstvu i Asiriji u svome djelu „Persica“ koje se sastoji od 23 knjige, a za koje se pretpostavlja kako se temelji na perzijskim kraljevskim arhivima. Budući kako je živio na perzijskom kraljevskom dvoru, njegova djela predstavljaju najobjektivniji osvrt na povijest drevne Perzije i Medije, i stoga su često kontradiktorna s Herodotovom zbirkom „Povijesti“. Ipak, njegova djela o Medijskom Carstvu (knjige 4.-6.) sačuvana su samo u fragmentima.
Od ostalih povjesničara valja spomenuti i Berosa, babilonskog svećenika, pisca i astronoma iz helenističkog doba koji je živio u 3. stoljeću pr. Kr., a pisao je na grčkom jeziku. On u svojim djelima (Babyloniaca) uglavnom piše o povijesti Babilonije, pa spominje diplomatske brakove između kraljevskih obitelji Medijaca i Babilonaca. Kao što je slučaj i s Ktezijem, problem kod njegovih osvrta je neusklađena kronologija s ostalim povijesnim dokumentima, zbog čega se smatraju manje pouzdanima.
Podrobniji članak o temi: Iranski narodiDolazak iranskih naroda kao što su Medijci, Perzijanci i Parti na teritorij Velikog Irana odigrao se u 2. tisućljeću pr. Kr., neposredno nakon svršetka brončanog doba. Iranski narodi pripadaju široj porodičnoj skupini indoeuropskih naroda (čiju pradomovinu povjesničari smještaju u Središnjoj Aziji), odnosno njenoj podskupini indoiranskih naroda kojoj osim iranskih pripadaju još i indoarijski narodi. Potonji su približno u isto vrijeme naselili sjever Indije.
U 1. tisućljeću pr. Kr. iranski narodi Medijci, Perzijanci, Parti i Baktrijanci naseljavali su iransku visoravan sve do Zagrosa, dok su se ostali poput Skita, Sarmata, Kimerijaca i Alana smjestili na stepama sjeverno od Crnog mora. Plemena Skita i Saka boravila su uglavnom na južnom dijelu, a naseljavala su prostrana područja od Balkana do Xinjianga.
Podijela protoiranskih plemena na „zapadna“ i „istočna“ ovjerena je u najstarijim iranskim jezicima; staroperzijskom i avestanskom jeziku.
Shematski prikaz obiteljskog stabla Medijaca i njihovih rodbinskih veza s Babiloncima, Lidijcima i Perzijancima:
Podrobniji članak o temi: DejokOsnivačem Medijskog Carstva smatra se Dejok, kojeg spominje Herodot. On tvrdi kako se Dejokov otac zvao Fraort (kao i Dejokov sin), te kako je Dejok bio „mudar čovjek velikih mogućnosti i političkih ambicija“ u doba kada u regiji nije bilo zajedničke vlade. Stanovnici su ga proglasili arbitrom lokalnih plemenskih sporova, a kasnije i medijskim kraljem. Pretpostavlja se kako su stvaranje medijske države najviše uzrokovale kontinuirane invazije Asiraca i Babilonaca sa zapada, zbog čega su se iranska plemena ujedinila pod vodstvom Medijca Dejoka. U Dejokovo doba izgrađena je i palača, oko koje je podignuta prijestolnica Ekbatana (moderni Hamadan). Dejok je također uspostavio pravosudnu mrežu diljem zemlje, a organizirao je i jedinicu špijuna koji su kontrolirali svaki dio Medijskog Carstva.
Ime Daiukku spominje se nekoliko puta u zapisima koji datiraju iz doba vladavine asirskog kralja Sargona II. iz 8. stoljeća pr. Kr. Dejok se spominje kao pobunjenički pokrajinski vladar (šaknu) teritorija zvanog Maneja uz granicu s Asirijom. Njegov sin zarobljen je u kraljevstvu Urartu, a Dejok je podržavao urartuskog kralja Rusa I. protiv manejskog vladara Ullusunua. Sargon II. zarobio je Dejoka i prognao ga zajedno s njegovom obitelji u sirijski grad Hamu. Ipak, moderni povjesničari dvoje jesu li Daiukku iz asirskih zapisa i Dejok iz Herodotovih djela ista osoba. Dejok je umro nakon 53 godine vladavine, a naslijedio ga je sin Fraort.
Podrobniji članak o temi: FraortPoput njegova oca Dejoka, Fraort je također proveo većinu svog života u ujedinjavanju medijskih plemena i ratovima protiv Asirije. Danas nije poznato jesu li postojale ikakve prijetnje Mediji na istočnim granicama budući kako Medijci o tome nisu ostavili nikakve dokumente, dok Asirci izgleda nisu bili zainteresirani što se događalo istočno od Medije. Ono što je najviše zabrinjavalo i Medijce i Asirce u to vrijeme bila je prijetnja sa sjevera, koju je predstavljao nomadski narod Kimerijci (najvjerojatnije jedan od iranskih naroda). Oni su početkom 7. stoljeća pr. Kr. napadali i Medijsko i Novoasirsko Carstvo, no zbog rodbinskih veza s Medijcima odlučili su sklopiti savez protiv Asirije. Nedugo kasnije uslijedio je napad na tu državu, no moćni asirski vladar Asarhadon uspio je odbaciti njihovu invaziju. U borbama asirsku prijestolnicu Ninivu protiv njegovog sina Asurbanipala pogiba i sam Fraort, a nedugo kasnije Medijci će se naći pred invazijom još jednog moćnog plemena sa sjevera - Skita.
Podrobniji članak o temi: MadijePolitičku slabost Medijskog Carstva nakon Fraortove pogibje i odsutnost medijske vojske u osvetničkom pohodu protiv Asiraca koje je predvodio Fraortov sin Kijaksar iskoristili su Skiti koji su predvođeni Madijem provalili u Medijsko Carstvo, porazila Medijce koji su im se pokušali suprostaviti, te prema Herodotu ovladali njime 28 godina. Grčki povjesničar tvrdi kako su Skiti tada ovladali većim dijelom (njemu poznate) Azije, a napredovanje prema Egiptu spriječio je faraon Psamtik I. koji im je poklonio pregršt darova. Nakon 28 godina skitske dominacije nad Medijskim Carstvom koju su obilježili brutalnost i visoki porezi, Kijaksar je 625. pr. Kr. podigao ustanak i porazio Skite. Herodot navodi kako je Kijaksar namamio skitske vođe na banket, napio ih a potom pogubio. Preživjeli su pobjegli u maloazijsku Lidiju, što je dovelo do medijsko-lidijskih političkih tenzija.
Kijaksar je zapamćen kao vojskovođa iznimnih sposobnosti; bio je prvi vladar u povijesti koji je vojsku podijelio na posebne jedinice pješaka-kopljanika, strijelaca i konjanika, budući kako su pomiješani rodovi vojske prethodno dovodili do meteža na bojištu. Godine 614. pr. Kr. Kijaksar je pokušao ostvariti naum svog oca i konačno ukloniti asirsku opasnost sa zapada. Medijsko Carstvo sklopilo je savez s babilonskim kraljem Nabopolasarom te su zajedničkim snagama napali Novoasirsko Carstvo na dva fronta. Već krajem godine Medijci su prisvojili asirsku provinciju Arrapkhe (područje oko današnjeg grada Kirkuka), a potom i Tarbis koji se nalazio uz rijeku Tigris sjeverno od Ninive. Iste godine palo je i asirsko religijsko središte Ašur što je Medijcima donijelo golema bogatstva i time ojačalo njihovo carstvo. U međuvremenu su na jugu napredovali i Babilonci, koji nisu stigli sudjelovati u bitci za Ašur a time ni u podijeli plijena. Ipak, diplomatske veze Medije i Babilonije ojačane su Kijaksarovom ženidbom Nabopolasarove kćeri (prema Berosu).
Medijci i Babilonci ponovo su udružili snage 612. pr. Kr. kada su krenuli u napad na asirski glavni grad Ninivu, čiji je pad detaljno opisan u biblijskoj Knjizi o Nahumu. Ostaci asirske vojske predvođeni njihovim posljednjim vladarom Ašur-ubalitom II. uspjeli su se probiti kroz linije opsade i pobjeći u Haran gdje su poraženi 609. pr. Kr. Ova medijsko-babilonska pobjeda označila je konačan pad Novoasirskog Carstva, odnosno njegovu podijelu između dva osvajača. Nedugo nakon ratova protiv Asiraca Medijsko Carstvo pripojilo je i kraljevstvo Urartu na sjeveru, a granica između Medijskog i Babilonskog Carstva određena je južno od Ašura i Harana.
Krajem 7. stoljeća pr. Kr. u Maloj Aziji raste utjecaj Lidije, koju su povoljan geostrateški položaj i trgovina pretvorili u jednu od najbogatijih država tog doba. Prema Herodotu, Kijaksar je pokrenuo rat protiv Lidije zato što je ta zemlja prihvatila skitske bjegunce koji su prevarili Medijce na način da su na jednom banketu umjesto lovine poslužili medijskog dječaka. Lidijski kralj Alijat II. odbio je izručiti bjegunce Kijaksaru, što je dovelo do petogodišnjeg rata.
Antički izvori govore kako se na dan odlučujuće bitke kod Halisa dogodila pomrčina Sunca što su i lidijske i medijske snage protumačile kao znak nadnaravne sile koja ih želi primiriti. Budući kako se datumi pomrčine astronomski mogu odrediti, bitka kod Halisa predstavlja jedan od najstarijih precizno određenih povijesnih događaja (28. svibnja 585. pr. Kr.). Mir je sklopljen uz posredništvo Babilonaca i Cilicijanaca, a sklopljen je i diplomatski brak između Kijaksarovog sina Astijaga i Alijatove kćeri Arijene čime je ojačan njihov savez. Granica između dvije moćne države određena je rijekom Halis (Kizil).
Podrobniji članak o temi: AstijagGodine 585. pr. Kr., neposredno nakon sporazuma s Lidijcima medijski kralj Kijaksar umire, a na prijestolje dolazi njegov sin Astijag. On se oženio Arijenom, sestrom lidijskog kralja Kreza, dok se Astijagova sestra Amitis udala za babilonskog kralja Nabukodonosora II. Ovim diplomatskim brakovima Astijag postaje rodbinski povezan s najbogatijim i najmoćnijim državama Bliskog istoka, što omogućava njegovom Medijskom Carstvu dug period mira i blagostanja. U to doba diljem Medijskog Carstva cvate zoroastrizam, u Lidiji uspjevaju slavni znanstvenici i književnici poput Solona, Ezopa i Talesa, dok Nabukodonosor II. pretvara Babilon u metropolu kakvu svijet dotad još nije vidio. Astijagova kćer Mandana udala se za perzijskog vazalskog vladara Kambiza I. s kojim je imala sina Kira Velikog, koji će kasnije svrgnuti svog djeda s prijestolja.
Perzija je bila vazalna kraljevina Medijskog Carstva od kraja 7. stoljeća pr. Kr., kada su Medijci u savezu s Babilonijom pokorili Novoasirsko Carstvo te prigrabili njene vazalne teritorije, među kojima je bila i Perzija. Tokom medijske dominacije postojale su dvije perzijske kraljevine Anšan i Parsumaš, no bile su jako povezane u političkom i rodbinskom smislu. Godine 559. pr. Kr. na anšanski (perzijski) tron dolazi Kir II. Veliki, sin Kambiza I. Budući kako je prijenos krune Parsumaša s Arsama (Arijaramnov sin) također prešao na Kira Velikog, on je objedinio dva perzijska kraljevstva pa ga se smatra prvim pravim perzijskim kraljem. Ipak, u početku Kirove vladavine Perzija je i dalje imala vazalni status pod dominacijom moćnog Medijskog Carstva kojim je vladao Astijag. 
Godine 553. pr. Kr. zbog neslaganja s Astijagovom politikom Kambiz I. i Kir Veliki podižu perzijski ustanak protiv medijske dominacije nad Perzijom. Prema Nikolaju iz Damaska, pobunu je započeo Kirov otac Kambiz, dok je 24-godišnji Kir istovremeno boravio kod djeda na kraljevskom dvoru u Ekbatani. Astijag je višestruko odbijao unukove zahtjeve da posjeti roditelje u Perziji, no na nagovor perzijskog podanika Oebara ipak je Kiru dozvolio petomjesečno putovanje na jug. Prema Herodotu, odmah nakon Kirovog puta roditeljima u Perziju medijski general Harpag mu je u utrobi zeca poslao tajnu poruku o planu zavjere za svrgavanjem Astijaga, koju je Kir nosio predati svome ocu Kambizu. Astijaga su navodno prilikom zabave uznemirile riječi jedne pjesme koja je govorila o „divljoj zvijeri s juga koja kreće u rat“, što ga je podsjetilo na Kira. Na nagovor dvorskih savjetnika, odlučio je poslati 300 konjanika za zadatkom da vrate Kira na kraljevski dvor živog ili mrtvog. Medijski konjanici sustižu Kira i predaju mu kraljevu zapovjed kako se mora vratiti u Ekbatanu, na što on prividno pristaje i poziva konjanike na banket. Idućeg jutra Kir je pobjegao i požurio se u do grada Hirbe gdje ga je čekao Oebar s 5.000 perzijskih pješaka koje je Kiru postao otac Kambiz I. U bitci kod Hirbe perzijska vojska predvođena Kirom pobjeđuje medijsku konjicu pri čemu pogiba 250 Medijaca, dok se ostali požuruju informirati Astijaga o događaju. Bitka kod Hirbe bila je prvi veliki udarac Medijcima, te prvi njihov vojni poraz nakon dugo vremena. Također, bitka je nagnala medijskog kralja Astijaga da pokrene veliki vojni pohod protiv Perzijanaca, dok je Kir Veliki istovremeno pokušavao nagovoriti sjeverne satrapije na pobunu, odnosno na savez s Perzijom.
Nakon btike kod Hirbe Kir Veliki povukao se do granice s Medijom, dok je medijski vladar Astijag odlučio napasti Perziju s više od 1.205.000 vojnika. Ipak, od tog golemog broja trupa samo je manji dio sudjelovao u bitkama, dok su Perzijanci koristili sve zaspoložive snage koje su imali. Nakon neuspješnih pregovora, došlo je do glavne bitke. U bitci kod perzijske granice Astijag je predvodio 20.000 svojih osobnih čuvara, dok je nasuprot njemu stajala perzijska vojska s Atradatom na desnom krilu, Oebarom na lijevom, te Kirom na središtu koji je predvodio najhrabrije perzijske ratnike. Perzijanci su se hrabro obranili i pobili mnogo Medijaca, pa je Astijag navodno zaplakao na svom tronu i zavapio: „Kako se hrabro bore ti proždrljivci pistaccija“. Ipak, Perzijanci su bili neusporedivo brojčano nadjačani pa su se povukli u obiližnji utvrđeni grad. Kir i Oebar predložili su evakuaciju žena i djece na jug u Pasargad, te nastavak bitke sljedećeg dana. Idućeg jutra vrata grada su otvorena i svi Perzijanci su krenuli u ofenzivu, dok je Atradat (Kambiz I.) zajedno sa starcima ostao čuvati gradske zidine. Dok su se Kir i Oebar borili na bojištu, Astijag je poslao 100.000 vojnika da ih napadnu s leđa, što je prisililo Perzijance na povlačenje. Kambiz I. je nakon bitke bio teško ranjen pa ubrzo umire, a Astijag ga je dostojno pokopao.
Nakon herojskog otpora u bitci kod perzijske granice, Kir Veliki i Oebar povukli su se u planine kod Pasargada, gdje su blokirali sve uske klance koje vode u Perziju. Sa sobom su poveli i sve perzijske muškarce, žene, djecu i starce. Oebar je odlučio branili prolaze s 10.000 teških pješaka, a postavio je snage i na ceste koje su vodile u Perziju što je trebalo onemogućiti medijsko napredovanje. Istovremeno, medijski kralj Astijag odlučio je pronaći prolaz kroz planine i tako okružiti Perzijance, no to je bilo vrlo teško budući kako je planina visoka, litice strme, a prolazi blokirani velikim kamenim zidovima. Oko 100.000 Astijagovih medijskih vojnika odlučilo se penjati uz strmu planinu i tako iznenaditi Kira i perzijske civile. Medijci su potom okružili uzvisinu, nakon čega su napali prolaze koje su čuvali teško naoružani Perzijanci. Ipak, konfiguracija terena onemogućila je da medijska brojčana prednost dođe do izražaja. Istovremeno, ostatak medijskih trupa probijao se kroz gustu šumu hrastova i divljih maslina, te su nakon mukotrpnog proboja uspjeli dosegnuti perzijsku vojsku. U opsadi pasargadskog brda 10.000 vojnika (Perzijski besmrtnici) predvođenih Kirom i Oebarom uspješno se suprostavilo deseterostruko većoj medijskoj vojsci, pri čemu je navodno poginulo čak 60.000 medijskih vojnika. Perzijanci su potukli i ostatak medijskih trupa u bitci kod Pasargada, što je označilo kraj Astijagove dominacije carstvom. Nedugo kasnije pada i medijski glavni grad Ekbatana, a Kir Veliki zarobljava Astijaga.
Prevrat nakon perzijskog ustanka uzrokovao je prijenos političke moći s prije dominantnih Medijaca, na drugi iranski narod - Perzijance, koji su sada dominirali nad Medijcima. Kao jedan od razloga koji su uvjetovali usponu Perzijanaca odnosno padu Medijskog Carstva spominje se tada sofisticirana tehnologija navodnjavanja kanatima koju su razvili Perzijanci, dok je Medijci nisu poznavali. Kir Veliki velikodušno se ponio prema bivšem medijskom kralju Astijagu; ostavio ga je na životu, uzeo ga za osobnog savjetnika, te obećao kako će se ponašati kao njegov legitimni nasljednik. Prema Kteziju i Ksenofontu, Kir se oženio Astijagovom kćeri Amitisom što se čini nelogičnim jer bi tada ona bila i njegova supruga i tetka. Vjerojatno objašnjenje jest da se Astijag prethodno oženio još jednom ženom koja mu je rodila Mandanu, dok je Amitis bila kćer Kijaksara, odnosno Astijagova sestra. Ekbatana, dojučerašnji glavni grad Medije, zbog svoje velike strateške važnosti kontroliranja Središnje Azije postala je glavnim gradom novog, Ahemenidskog Perzijskog Carstva.
Nakon Astijagova svrgnuća, njegov šurjak Krez (kralj Lidije) krenuo je u obračun protiv Kira Velikog u nadi da osveti poraz svog zeta odnosno da proširi svoje Lidijsko Carstvo na istok, što 547. pr. Kr. završava katastrofalnim porazom i padom Lidije pod Perzijsko Carstvo. Za Astijaga se pretpostavlja kako je umro 540-ih pr. Kr., a jedna od verzija smrti (prema Kteziju) govori kako ga je politički oponent Oebar prilikom putovanja iz Partije ostavio da umre u pustinji, no nakon što je Kir otkrio njegovo nedjelo general Oebar počinio je samoubojstvo kako bi izbjegao osvetu Astijagove sestre Amitise.
Neki elementi medijskog administrativnog sustava zasigurno su preuzeti od asirskog modela vladavine, pod čijim je okriljem bila i sama Medija dugi niz godina. Povjesničar János Harmatta na temelju lingvističkih dokaza tvrdi kako su Medijci imali vrlo razvijen birokratski sustav, kojeg su kasnije preuzeli i Perzijanci. Pretpostavlja se kako su u medijskom razdoblju postojale i upravne jedinice satrapije, no ta perzijska titula postojala je i prije osnutka medijske države pa se teza ne može sa sigurnošću potvrditi. Jona Lendering pretpostavlja kako je Medijsko Carstvo uključivalo satrapije Perziju, Armeniju, Kapadociju, Partiju i Ariju, no naglašava kako je u pitanju primitivni oblik satrapije koju su kasnije usavršili perzijski vladari Kir Veliki i Darije Veliki. Herodot pak spominje kako je osnivač Medijskog Carstva Dejok uspostavio pravosudnu mrežu diljem zemlje, te organizirao jedinice špijuna koji su kontrolirali svaki dio zemlje.
Medijska vojska igrala je važnu ulogu u povijesti te države, budući kako su Medijci živjeli na relativno nezaštićenom teritoriju zbog čega su bili u neprestalnim sukobima s okolnim narodima poput Asiraca, Skita, Lidijaca, te kasnije Perzijanaca. Tradicionalna medijska vojska temeljila se na konjici, što je karakteristika ne samo ostalih iranskih naroda već i brojnih drugih plemena Središnje Azije. Uzgoj konja bila je višestoljetna medijska tradicija o čemu su pisali Asirci i Herodot, a vojska sastavljena od konjice bila je neophodna za kontroliranje njihovog golemog carstva koje se prostiralo tisućama kilometara. Budući kako je udaljenost najistočnije i najzapadnije točke carstva približno bila jednaka kraljevskoj cesti iz kasnijeg perzijskog razdoblja, procijenjuje se kako bi takvo putovanje pješice trajalo puna tri mjeseca.
Dolaskom medijskih plemena uz istočne obronke masiva Zagros počinje se razvijati rudarstvo a time i obrada kovina, zbog čega dolazi do znatnog tehnološkog napretka u medijskoj vojsci. Primjer su medijska bojna kola, koja su se smatrala najjačim i nabržim u to doba. Velikim vojnim reformatorom smatra se medijski kralj Kijaksar, budući kako je bio prvi vladar u povijesti koji je podijelio vojsku na posebne jedinice pješaka-kopljanika, strijelaca i konjanika jer su ranije pomiješani rodovi vojske dovodili do pomutnje na bojištu. Glavne karakteristike medijske vojske bile su mobilnost i velika mogućnost manevriranja, zbog čega su vojnici imali slab ili nikakav oklop. Ova mana pokazala se kobnom prilikom borbi s Kirovim teško oklopljenim pješaštvom (Perzijski besmrtnici) u bitci kod pasargadskog brda. S obzirom kako je Medijsko Carstvo bilo kontintentalnog tipa, medijska mornarica prema svemu sudeći uopće nije ni postojala.
Medijska vojska imala je veliki utjecaj na formiranje perzijske vojske o čemu svjedoče Herodotova djela i reljefi iz Perzepolisa, kao i činjenica da su u perzijskoj vojci služili mnogi medijski generali i admirali kao što su Harpag, Mazar i Datis. Svi navedeni služili su perzijske kraljeve Kira i Darija Velikog koji su vladali prvih pola stoljeća nakon pada Medijskog Carstva, pa se može pretpostaviti kako se u tom razdoblju medijska vojska, strategija i ratna vještina nisu bitnije mijenjali. Herodot spominje kako se u doba grčko-perzijskih ratova medijski vojnici nisu bitnije razlikovali od perzijskih. O tome svjedoče i reljefi iz Perzepolisa (prikazani dolje) koji prikazuju četiri medijska i perzijska kopljanika. Smatra se kako su medijski kopljanici imali veliku reputaciju u perzijskoj vojsci, odmah nakon Besmrtnika.
Prilikom stvaranja medijske plemenske konfederacije, Medija se kao zemljopisni pojam odnosila na područje sjeverozapadnog Irana. Granice u to vrijeme nisu bile utvrđene, pa se Medija odnosi na onaj teritorij okružen ostalim narodima kao što su Perzijanci na jugoistoku, Parti na istoku, Elamiti na jugu, Asirci na zapadu, te Urartu na sjeveru. U doba medijskog kralja Kijaksara svi navedeni narodi bili su pokoreni, a Medijsko Carstvo prostiralo od središnje Male Azije, do Hindukuša na istoku. Zapadne granice formirale su rijeke Kizil i Tigris koje su dijelile Medijsko Carstvo od Lidije odnosno Babilonije, te Cilicija. Sjeverna granica bili su gorje Kavkaz, Kaspijsko jezero, te rijeka Amu Darja iza koje se nalazila Sogdijana. Granice na istoku je nemoguće točno utvrditi budući kako ne postoje pouzdane informacije o prodorima medijske vojske, no smatra se kako je Medijsko Carstvo uključivalo Sagartiju, Drangijanu, Arahoziju, Ariju i Baktriju. Prema odokativnom određivanju najširih medijskih granica preslikanih preko deset modernih država, površina Medijskog Carstva iznosila je nešto više od 2.8 milijuna km² što tu monarhiju čini dotad najvećim najvećim carstvom u povijesti.
Medijci su kao i druga iranska plemena koja su naselila na zapad Iranske visoravni živjeli su pastirskim načinom života. Njihova glavna gospodarska djelatnost još od vremena kada su zajedno s indoarijskim rođacima živjeli u stepama istočno od Kaspijskog jezera bilo je stočarstvo, odnosno uzgoj konja, goveda, ovaca, te rjeđe domaćih koza. Bili su poznati kao najbolji uzgajivači konja svog vremena; čak i prije njihovog naseljavanja planina Zagrosa njihovi konji bili su poznati u Mezopotamiji. Bili su vješti i u metalurgiji, posebno u obradi željeza, pa su izrađivali najjača i najbrža bojna kola tog doba.
Neposredno nakon nasljevanja Medijaca na zapad Velikog Irana, bili su svjedoci uspješnog gospodarstva temeljenog na trgovini kositra, bakra i željeznih ruda. Ovu granu trgovine kontrolirali su Babilonija i Asirija, budući kako je dominacija tim tržištem bila neophodna njihov vojni uspjeh i bogatstvo. Zbog ovih razloga oba mezopotamska carstva vodila su stoljetne ratove u pokušajima da pokore plemena i države na zapadu Irana. Među njima je bila i civilizacija Elam, čije je širenje na zapadne padine masiva Zagrosa i jug Mezopotamije dovelo do uspostave kontrole nad trgovačkim rutama koje su vodile u Ur, Sumer, Babilon i Nirmud, a time i do sukoba s Novoasirskim Carstvom. Plemenski osnivači Medijskog Carstva nisu uzimali u obzir važnost trgovine kovinama, već se njihova strategija uglavnom temeljila na uspješnoj obrani lokalnih plemena koje su konstantno napdali Babilonci i Asirci. To su ostvarili zahvaljujući posjedovanju sofisticiranih vojnih uređaja čime su uspjeli parirati superiornijoj asirskoj vojsci, a koristili su ih i da steknu naklonost i zemlju od domorodačkih plemena. Dokumenti iz asirskog razdoblja spominju kako su od Medijaca primali danak u konjima, domaćim ovcama, baktrijskim devama, u kovinama poput bronce, zlata i srebra, te platnima i vunenim proizvodima. Ovi podaci daju uvid o ranoj medijskoj ekonomiji odnosno gospodarskim granama.
Nakon što su pokorili Novoasirsko Carstvo i proširili svoju državu na zapad, Medijci su preuzeli i kontrolu nad trgovačkim putevima čime su ostvarili golemo bogatstvo. Trgovina doživljava pravi procvat, a većina robe bile su lokalne kovine, drago kamenje iz Središnje Azije, te odjeća i razni alati. Medijsko plemstvo bilo je izuzetno bogato, no lokalno stanovništvo uglavnom nije ostvarivalo korist od budući kako su većinu trgovine vodili Asirci, Babilonci, te razni trgovci iz sirijskih gradova.
Lokalna ekonomija temeljila se uglavnom na tradicionalnim medijskim gospodarskim granama kao što su poljoprivreda i stočarstvo. Spomenuti uzgoj konja sigurno je odigralo najvažniju ulogu u lokalnom gospodarstvu, trgovini ali i vojsci, budući kako su Medijci bili poznati po svojoj konjici. Ovisno o različitim okruženjima, određena naselja diljem carstva razvila su neke lokalne običaje poput ribarstva, ručnog obrta i lončarstva. Metalurgija je razvijana i u vojne i dekorativne svrhe, o čemu svjedoče rukotvorine od zlata i srebra iz medijskog razdoblja. U kratkim crtama, medijsko gospodarstvo može se opisati kao orijentirano vanjskoj trgovini sa zapadnim susjedima u čemu su prednjačile kovine, dok je domaća proizvodnja bila uglavnom poljoprivredna.
Budući kako je Medijsko Carstvo (kao i kasnije Perzijsko Carstvo) bilo podijeljeno na satrapije kojima su vladali pokrajinski vladari, pretpostavlja se kako su podređeni narodi poput Armenaca, Parta, Arijaca i Perzijanaca plaćali propisani porez. S obzirom kako tada nije postojao novac, najvjerojatnije se skupljao u stoci i kovinama, no standardizirane mjerne jedinice za masu ili obujam nisu poznate. Prometni značaj Medije uglavnom se odnosi na kontrolu velikog dijela Puta svile koji je povezivao istočni i zapadni svijet. Prema svemu sudeći, Medijci za razliku od Perzijanaca nisu poznavali sustav kanata (za navodnjavanje) što je jedan od glavnih razloga pada Medijskog Carstva, odnosno prijenosa dominacije na perzijsku stranu.
Društveni život Medijaca i ostalih iranskih naroda temeljio se na patrijarhalnom plemenskom poretku. Mnogi povjesničari i arheolozi ukazuju na moguće dokaze kako je prije dolaska iranskih plemena postojao matrijahalan društevni poredak, pozivajući se na centralizirani poljoprivredni ustroj starosjedilaca. Ipak, danas je poznato kako je prilikom osnivanja Medijskog Carstva društvo bilo patrijahalno. Na razvoj medijskog društva utjecale su demografske promjene, odnosno porast iranskih populacija na uštrb lokalnih zajednica koje su tu ranije živjele.
Iransko društvo sastojalo se od više plemena, usko povezanim zajedničkim podrijetlom, kulturom i poviješću, zbog čega su postojale i plemenske konfederacije. Najznačajniji među njima svakako su bili Medijci, Perzijanci i Parti. Pouzdano nije moguće utvrditi kada su se iranska plemena podijelila na Medijce, Perzijance, Parte i vjerojatno proto-Sogdijance. Pretpostavlja se kako su se ove razlike pojavile nakon njihovih migracija na zapad u Veliki Iran, ili kako su postojale i ranije. Te razlike očituju se u njihovim jezicima odnosno dijalektima, a njima su kumovale i geografske razlike teritorija na kojima su boravili.
Svako od navedenih plemena bilo je podijeljeno na klase, a istovrsni poredak postojao je i u globalnom smislu u kontekstu njihovih plemenskih konfederacija. Spomenute klase koje se danas mogu identificirati bile su vojničke odnosno vladarske, umjetničke i zemljoradničke. Društvena mobilnost tih klasa nije poznata ali se smatra kako je bila prilično kruta, no poznato je kako podijele među njima nisu bile izražene kao kod indijskog sustava kasti. Naime, proces ograničavanja statusa pojedinaca na „izagnane“ odnosno unapređenje istog na „nedodirljive“ nije se pojavljivao kod iranskih plemena, vjerojatno zbog činjenice kako oni za razliku od indoarijskih naroda nisu napadali i podčinjavali lokalno stanovništvo. Prilikom dolaska Indoarijaca u dolinu rijeke Ind susreli su naprednu civlizaciju Harappa koju su morali pokoriti u cilju da se nasele na njenim teritorijima, dok se iranska plemena tokom migracija na zapad nisu susrela s takvim problemom. Naprotiv, lokalno stanovništvo poput Elamita bilo je ugroženo od strane vanjskog neprijatelja (Babilonci i Asirci) na zapadu, što je dovelo do njihovog saveza. Dakle, dok su Indoarijci morali nadvladati lokalno stanovništvo kako bi jamčili svoj opstanak, Iranci su svoj opstanak pronašli u ujedinjenju sa starosjediocima.
Drevni Medijci prikazani su na reljefima Darijeve apadane u Perzepolisu, koji datira iz 515. pr. Kr. odnosno svega 35 godina nakon pada Medijskog Carstva, što podrazumijeva kako ti prikazi mogu biti relevantni u kontekstu predočavanja medijskog izgleda ili odijevanja. Reljefi s Medijcima pojavljuju se na tri mjesta, a prikazuju medijske stražare, plemiće i njihovu delegaciju. Razlozi njihovog čestog prikazivanja leže u činjenici kako su Medijci u doba Perzijskog Carstva imali povlašten status koji ih je izjednačavao s Perzijancima, a njega je uveo sam osnivač carstva Kir Veliki. Prvi reljef na središnjem panelu istočnog stubišta prikazuje četiri medijska i perzijska kopljanika. Na tom reljefu Medijci nose kratke kapute, hlače i okrugle kape, ispod kojih je kovrčava kosa, ponekad s repom. Drugi reljef smješten je na južnom panelu istog stubišta, a prikazuje medijsku delegaciju u posjetu Perzepolisu. Ovdje Medijci nose karakteristične nošnje, narukvice i mačeve, a darovi perzijskom vladaru uključuju lonce i vaze. Treći reljef nalazi se na sjevernom panelu stubišta, gdje su prikazani medijski šef kraljevske staje i konji urezani do najsitnijih detalja.
Informacije o religijskim običajima u doba Medijskog Carstva vrlo su oskudne. Između 1967. i 1977. arheološka istraživanja predvođenja Davidom Stronachom otkrila su građevinu iz oko 750. pr. Kr. koja je bila prvenstveno vjerskog karaktera. Smještena je u Tape Nuš-e Janu, oko 60 km južno od Hamadana odnosno drevne Ekbatane. Zdanje je podignuto na stijeni visine od oko 30 m, a sastojalo se od središnjeg hrama, zapadnog hrama, tvrđave i hipostila (dvorane sa stupovima), oko kojih se nalazio kružni potporni zid izgrađen od opeke. Središnji hram imao je oblik tornja s unutrašnjim svetištem u obliku trokuta. Zauzimao je prostor od 11 x 7 m, dok su zidovi bili visine od 8 m. Na zapadnom uglu ovog svetišta nalazio se stepenasti oltar, izgrađen od glinene opeke. Kao što je poznato, kult vatre bilo je zajedničko indoiransko nasljeđe, a hram u Tape Nuš-e Džanu smatra se najstarijom vjerskom građevinom u Iranu.
Ostali izvori o religiji u medijsko doba uglavnom se temelje na Herodotovim djelima i osobnim imenima Medijaca. Prema Herodotu, Medijci u bili jedina iranska plemenska konfederacija koja je imala i svećenićko pleme. Magi ili morg (perz. Magu-) bili su pripadnici plemena koje se tradicionalno sastojalo od mudraca i svećenika koji su čuvali mitološku i duhovnu tradiciju medijskog društva. Ona se u plemenu prenosila s koljena na koljeno, odnosno s oca na sina. U doba vladavine Astijaga na njegovom dvoru magi su služili kao religijski stručnjaci, osobni savjetnici, vračevi, proroci i tumačitelji snova. Funkcija tog plemena vjerojatno datira prije podijele iranskih plemena na invidualne konfederacije, i govori nam kako su takvi klanovi postojali u najranijim iranskim ili čak indoiranskim društvima. Ovo se može potkrijepiti činjenicom kako je pleme magi imalo jednaki status i u doba Perzijskog Carstva, što svjedoči o njihovom kontinuiranom utjecaju u iranskom društvu. 
Podrobniji članak o temi: ZoroastrizamOrijentolog I. M. Diakonoff tvrdi kako su medijski vladari Astijag i možda Kijaksar prihvatili religiju koja potječe od zoroastrijskog učenja proroka Zaratustre, iako ta vjerovanja nisu bila identična s njegovom doktrinom. Ipak, većina povjesničara ne slaže se s njegovim mišljenjem. Mary Boyce tako tvrdi kako su magi i njihove vjerske tradicije predstavljale prepreku prilikom prelaska stanovništva na zoroastrizam. Pretpostavlja se kako su od 8. stoljeća pr. Kr. u Mediji prevladavali mazdaizam i indoiranske vjerske tradicije, dok se zoroastrizam kao Zaratustrina religijska reforma proširio u prvoj polovici 6. stoljeća pr. Kr., odnosno za vrijeme vladavine dva posljednja medijska kralja.
Zoroastrizam se proširio u doba vladavine medijskog kralja Kijaksara, a načela i svjetonazori te religije postati će određujućim elementom medijske, te kasnije perzijske i iranske kulture općenito. Pretpostavlja se kako je postojao i sinkretizam s drugim religijama i mitologijama, posebno mezopotamskom. Dobro u Zoroastrizmu je štovni bog Ahura Mazda. Predstavljala ga je vatra, kao simbol čistoće i moći. Zlo je prirodna sila odvojena od Ahure Mazde i suprostavljena njemu i njegovu djelu, a egzistira samo na duhovnom planu, za razliku od duhovne i fizičke egzistencije onog što je stvorio Ahura Mazda. Napad zla, odnosno zloduha Ahrimana događa se između tih dviju krajnih točaka na vremenskoj traci. Zoroastrizam se zadržao do današnjeg dana pa je njegova povijest relativno dobro očuvana, unatoč tome kako u starom vijeku zoroastrijci nisu gradili hramove već isključivo žrtvenike, zbog čega ne postoji bogata arheološka ostavština.
Podrobniji članak o temi: Medijski jezikMedijci su govorili medijskim jezikom, koji zajedno s gilačkim, mazanderanskim, kurdskim i beludžijskim jezikom spada u skupinu sjeverozapadnih iranskih jezika. Medijski jezik spominje se isključivo u zapisima na staroperzijskom jeziku; o njegovoj gramatici se ne zna gotovo ništa. Prema Prodsu Oktoru Skjærvøu sa sveučilišta Harvard „medijski jezik značajne fonološke izoglose više dijeli s avestanskim nego staroperzijskim jezikom“. Također, spominje i kako je „medijski jezik bio u određenoj mjeri službenim jezikom u zapadnom Iranu“.
Ne postoje sačuvani dokumenti koji datiraju iz medijskog razdoblja, a nije poznato ni kakvim su pismom pisani. Do danas je na teritoriju drevne Medije pronađena samo jedna brončana plaketa koja datira prije ahemenidskog razdoblja, a radi se o zapisu na klinastom pismu pisanom na akadskom jeziku koji datira iz 8. stoljeća pr. Kr., ali ne spominje medijske nazive. Neka moderna istraživanja pokazuju kako je tzv. linearno elamsko pismo (koje još nije dešifrirano) možda pisano na medijskom jeziku, pretpostavljajući kako je Kutik-Inšušinak originalno iransko ime medijskog vladara Kijaksara, a ne mnogo ranijeg elamskog kralja.
Različitost od ostalih etnolingvističkih skupina (poput Perzijanaca) očita je uglavnom iz stranih izvora kao što su asirski zapisi na klinastom pismu (sredina 9. stoljeća pr. Kr.) ili Herodotova djela iz sredine 5. stoljeća pr. Kr. koja opisuju medijsko-perzijski sukob. Ipak, mjesni naziv medijskog jezika nije poznat (kao što je slučaj i s većinom drevnih iranskih jezika), kao ni detaljne razlike od jezika kojim su govorili ostali iranski narodi. Medijski jezik je „vjerojatno“ osnova staroperzijskom jeziku. Medijski identitet očituje se zato što nije dijelio jednake elemente razvoja specifične za staroperzijski jezik. Medijske forme mogu se pronaći isključivo u osobnim i geografskim nazivima, a neke su tipične i za religijski rječnik pa se može govoriti i o avestanskom utjecaju. Ponekad postoje i medijske i staroperzijske forme određenih riječi koje potonji jezik čine nedosljednim, primjerice naziv „konj“ se u zapisima na staroperzijskom jeziku spominje i u izvornom perzijskom obliku „asa“, i u medijskom „aspa“.
Koristeći se usporednom fonologijom mjerodavnih imena ovjerenih na staroperzijskom jeziku, Roland Kent primjećuje kako neke staroperzijske riječi potječu od medijskog jezika; npr. „taksma“ (hrabrost) iz osobnog imena „Taksmaspada“. Diakonoff navodi i primjere termina poput „paridaiza“ (raj), „vazraka“ (veliki) i „xshayathiya“ (kraljevski). Sredinom 5. stoljeća pr. Kr. grčki povjesničar Herodot spominje kako je „spaka“ medijska riječ za kuju. Ovaj naziv i njegovo značenje očuvan je u današnjim iranskim jezicima kao što je tališki. U 1. stoljeću pr. Kr. povjesničar Strabon (64. pr. Kr. - 24.) primjećuje poveznice između brojnih iranskih naroda i njihovih jezika: „Od Inda na istoku (...) Iran se proteže preko Perzije i Medije na zapadu, te Baktrije i Sogdijane na sjeveru; svi ti narodi govore gotovo istim jezikom“. 
Budući kako je Medijsko Carstvo objedinjavalo većinu iranskih naroda, diljem zemlje govoreno je većinom lokalnim iranskim jezicima (npr. perzijskim). Ostali korišteni jezici uključuju elamski, akadski i lidijski.
Danas postoji vrlo malo umjetničkih ostataka iz razdoblja Medijskog Carstva, pa je medijska umjetnost i dalje predmet špekulacija. Neki povjesničari poput Bruna Genita čak su negirali postojanje iste, dok Oscar Muscarella piše kako „ne postoje primjeri medijske umjetnosti i nisu pronađeni arheološki artefakti iz tog razdoblja“. Ipak, drugi istraživači tvrde kako gradovi Tape Nuš-e Džan i Godin-Tape koji datiraju iz 8. i 7. stoljeća pr. Kr. potječu iz medijskog razdoblja. Utjecaj ostalih arheoloških nalazišta kao što su Baba Jan III. na medijsku kulturu je upitan.
Unatoč oskudnim arheološkim nalazištima iz medijskog razdoblja, njihove gradove opisivali su starogrčki povjesničari poput Herodota i Polibija, a umjetnički doprinosi medijskih majstora spominje se i u perzijskim kraljevskim zapisima. U Herodotovoj povijesti opisane su gradske zidine medijske prijestolnice Ekbatane u sedam različitih boja, što svjedoči kako su Medijci razvili bogatu polikromiju. Budući kako su rudarstvo i obrada kovina imali primarnu ulogu u medijskoj trgovini sa susjedima, Medijci su bili i vrsni kovači. O tome svjedoči i podatak kako je većina ukrasa od zlata i srebra koji datiraju iz kasnijeg ahemenidskog razdoblja pronađena upravo u okolici Ekbatane, nekadašnjeg glavnog grada Medijskog Carstva koji je imao važnu ulogu i kao grad Ahemenidskog Perzijskog Carstva. Reljefi u Perzepolisu prikazju kako medijska delegacija kao darove perzijskom kralju nosi lonce i vaze, što podrazumijeva kako je u medijsko doba bilo razvijeno i lončarstvo. Spomenuti ukrasi pak uglavnom prikazuju animalističke oblike, karakteristične za iransku umjetnost tog razdoblja. Kraljevski zapisi u Perzepolisu spominju kako su medijski zlatari ukrasili gradske zidine Darijeve kraljevske palače u Suzi.
Iz medijskog razdoblja poznata su tri značajnija grada; prijestolnica Ekbatana, religijski centar Raj i Hirba. O Ekbatani postoji dosta pisanih dokumenata budući kako se radi o jednom od najstarijih kontinuirano naseljenih gradova u svijetu (današnji Hamadan), dok s druga dva grada to nije slučaj. Naime, ograničena arheološka istraživanja grada Raja započela su tek 1997., a otežavaju istraživanja pridonosi i činjenica kako je grad postao dijelom šireg područja iranskog glavnog grada Teherana na kojem se nalazi industrijska zona. Grad Hirba pak do danas nije ni pronađen, no kod povjesničara je prihvaćeno da je grad zaista postojao. Hirba se spominje i kao perzijski grad uz granicu s Medijom u djelima Nikolaja iz Damaska, a pretpostavlja se kako se grad nalazio negdje na potezu od Ekbatane na sjeveru do Pasargada na jugu.
Ekbatana u doslovnom smislu znači „Mjesto okupljanja“. Starogrčki izvori govore kako je Ekbatana bila glavni grad Medijskog Carstva, a njenu gradnju pripisuju Dejoku (Daiukku prema klinastom pismu), koji je oko grada dao izgraditi sedam koncentričnih gradskih zidina u različitim bojama.
Medijci su sagradili grad Ekbatanu, s jakim zidinama velikih dimenizija, koji su u krugovima opasavali grad. Nacrt palače je takav da svaki zid natkriva onaj prethodni pomoću grudobrana. Priroda okolice ima oblik blagog brežuljka što odgovara navedenom razmještaju obrane, no položaj je uglavnom produkt ljudskog umijeća. Broj obrambenih zidina je sedam, a unutar zadnjeg i najmanjeg nalazi se kraljevska palača i riznica. Vanjski opsadni zid bio je podjednakih dimenzija zidina u Ateni. Na tom zidu grudobrani su bijele boje, na sljedećem crne, trećem crvene, četvrtom plave, petom narančaste; zidovi su ličeni bojama. Zadnja dva grudobrana bila su srebrne, odnosno zlatne boje. Sve navedene fortifikacije građene su za Dejoka i za obranu njegove palače.
Povjesničar Polibije također opisuje veličanstvene fortifikacije 1300 metara dužine koje su opasavale kraljevu palaču no ne i grad, a Ekbatanu naziva najbogatijim i najljepšim gradom svijeta. Danas se pretpostavlja kako su sedam navedenih zidina zapravo stepenasti zigurat. Arheološka istraživanja Ekbatane i brda Hagmatana oskudijevaju pronalascima iz medijskog doba, dok obiluju onim iz perzijskog i partskog razdoblja. Također, Ekbatana se uopće ne spominje u asirskim zapisima. Neki povjesničari tvrde kako je Sagbita ili Sagbat iz asirskih zapisa raniji oblik naziva Ekbatana ili Hagmatana iz kasnijih grčkih i ahemenidskih izvora. Prema njihovim tvrdnjama, slovo „S“ postalo je slovom „H“ u mnogim iranskim jezicima. Sagbita iz asirskih zapisa bila je smještena nedaleko od gradova Kishesim (Kar-Nergal) i Harhar (Kar-Sharrukin).
Unatoč tome kako nedavno otkriveni grad Tape Nuš-e Džan nije bio glavni grad, prema Davidu Stronachu taj religijski centar ima veliki značaj za medijsku arhitekturu, kao i za razvoj drugih orijentalnih civilizacija. Arhitektonski stilovi u Tape Nuš-e Džanu i Godin-Tapeu sadrže elemente iz drugih kultura. Asirski utjecaj očituje se u tlocrtu tvrđava, dok se elementi civilizacije Urartu nalaze u metodama podizanja građevina: tuneli u stijeni, korištenje slijepih prozora i niša, te vodospremika. Hipostili ili dvorane sa stupovima karakteristični su za arhitekturu sjeverozapadnog Irana i Urartua, no u Tape Nuš-e Džan i Godin-Tapeu oni nemaju manje prostorije koje se nadovezuju na glavnu dvoranu. Takve građevine bez stambene i gospodarske funkcije postale su prototipom za perzijske reprezentativne dvorane za prijem poznatije kao apadane. „Središnji hram“ Tape Nuš-e Džana hljebastog je oblika, dok ostale prostorije ne prate simetriju. Medijci očito nisu samo preuzeli strane arhitektonske elemente okolnih civilizacija, već su ih i koristili za stvaranje novog, autohtonog medijskog oblikovanja. Također, istom metodom kasnije su se koristili i Perzijanci, koji su kombinirali stilove većine civilizacija Bliskog istoka.
653. pr. Kr. - pogibja Fraorta u opsadi asirske prijestolnice Ninive; provala Skita predvođenih Madijem.
612. pr. Kr. - Kijaksar i njegov babilonski saveznik kralj Nabopolasar osvajaju Ninivu što je označilo kraj Novoasirskog Carstva.
585. pr. Kr. - nakon bitke pomrčine sklopljen medijsko-lidijski mirovni sporazum.
576. pr. Kr. - rođenje Astijagovog unuka, odnosno Kambizovog i Mandaninog sina Kira Velikog.
552. pr. Kr. - neuspješni Astijagov pokušaj da spriječi Kira na njegovom putu iz Ekbatane u Perziju; pobjeda Perzijanaca u bitci kod Hirbe.
551. pr. Kr. - Astijag osobno kreće u gušenje perzijskog ustanka, no Kir odolijeva medijskim napadima u bitci kod perzijske granice.
550. pr. Kr. - poraz Astijagove vojske u opsadi pasargadskog brda i kod Pasargada.
550. pr. Kr. - pad medijske metropole Ekbatane; Kir Veliki osniva Ahemenidsko Perzijsko Carstvo, pošteđuje Astijagov život i uzima ga kao osobnog savjetnika.
Igor M. Diakonoff: „Medija“ (Media), Ilya Gershevitch, Cambridge History of Iran, 2. svezak, London: Cambridge University Press, 1985.
Bruno Genito: „Medijci - slaganje arheoloških dokaza“ (The Medes: A Reassessment of the Archaeological Evidence), Istok i Zapad 36/1-3, 1986., str. 11.
Peter Calmeyer: „Medijska umjetnost i arhitektura“ (Median Art and Architecture), Enciklopedija Iranica, II. svezak, 1987.
David Stronach: „Medijsko naselje Tape Nuš-e Džan“, Cambridgeova povijest Irana II., Acta Iranica, 1985., str. 832.-837.
Charles M. Laymon: The Interpreter's One Volume Commentary on the Bible: Introduction and Commentary, izdavač: Abingdon Press, 1971.
Gunnar Heinsohn: „Kijaksar - medijski veliki kralj u Egiptu, Asiriji i Iranu“ (Cyaxares: Media’s Great King in Egypt, Assyria & Iran), Sveučilište u Bremenu, 2006.
Max Duncker: „Povijest antike“ (The History of Antiquity), Richard Bentley, London, 1881.
Robert Anderson Edward: „Povijest nestalih civilizacija Istoka“ (The Story of Extinct Civilizations of the East), izdavač: Phillips McClure, 1904.
George Rawlinson: „Sedam velikih monarhija Starog Istoka“ (The Seven Great Monarchies of the Ancient Eastern World), New York, izdavač: John B. Eldan Press, 1885. (reizdanje 2007.) (2003) Ókori keleti történeti chrestomathia., Szerk.: Harmatta János, Budapest: Osiris. ISBN 963 389 425 5, ISSN 1218 9855
Povijest Irana, III. poglavlje - Medijci, prvo (zapadno) iransko kraljevstvo (Iranologie.com)
