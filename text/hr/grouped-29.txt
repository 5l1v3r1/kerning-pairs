
Grb Republike Hrvatske povijesni je hrvatski grb, koji se nalazi na hrvatskoj zastavi. Ima oblik štita te je dvostruko podijeljen vodoravno i okomito u dvadeset pet crvenih i bijelih (srebrnih) polja, tako da je prvo polje u gornjem lijevom kutu štita crvene boje.
Iznad glavnog štita nalazi se kruna s pet manjih štitova, koja se u blagom luku spaja s lijevim i desnim gornjim dijelom štita.
U krunu je smješteno pet manjih štitova s povijesnim hrvatskim grbovima, koji su poredani od lijeve na desnu stranu štita ovim redom: najstariji poznati grb Hrvatske, grbovi Dubrovačke Republike, Dalmacije, Istre i Slavonije. Omjer visine polja na glavnom štitu i visine manjih štitova u kruni je 1 : 2,5, a omjer širine polja na glavnom štitu i širine manjih štitova u kruni 1 : 1.
Grb je u službenoj uporabi od donošenja Zakona o grbu, zastavi i himni Republike Hrvatske, te zastavi i lenti Predsjednika Republike Hrvatske, 21. prosinca 1990. (NN 55/90).
Šahirani grb pojavljuje se od kraja 15. stoljeća, isprva kao pretenzijski grb Habsburgovaca, a potom i kao zemaljski grb Kraljevine Hrvatske, u okviru javne heraldike dinastije Jagelovića. Diplomatsku potvrdu dobio je 1. siječnja 1527. godine u povelji o izboru nadvojvode  Ferdinanda I. za hrvatskoga kralja. Tom prilikom, otisnut je na pečatu s 8 × 8 srebrno-crvenih kvadrata s natpisom Sigillum Regni („Pečat Kraljevstva“). Koristio se povremeno sve do posljednjeg samostalnoga zasjedanja Hrvatsko-dalmatinskog sabora, koji je održan 1557. godine u Steničnjaku, da bi se kasnije koristio kao „neslužbeni“ grb uz službeni grb Slavonije.
Najstariji do sada poznati šahirani grb prikazan je na freski s motivom heraldičkog „Davidova tornja“, koja se nalazi u dominikanskom samostanu u tirolskom gradu Bozenu, a datira se između 1490. i 1494. godine. Iz 1495. godine datira šahirani grb oslikan na svodu kuće gradskog suca Waltera Zellera u Innsbrucku, da bi se takav grb pojavio oko 1498. godine u insbruškom grbovniku Jörga Rugena, koji je bio u službi cara Maksimilijana I. Šahirane grbove nalazimo i kao dio dva najveća Maksimilijanova grafičko-propagandna projekta, Trijumfalnoj povorci i Trijumfalnome luku (između 1507. i 1518.). Također, šahirani hrvatski grb u rasporedu kvadrata 5x6 s početnim srebrnim poljem, nalazi se među trideset i šest grbova habsburških zemalja, uz znamenja Bosne i Dalmacije, na mramornom epitafu cara Maksimilijana I. U tom razdoblju su Osmanlije i Mlečani zauzeli značajan dio teritorija srednjovjekovnog Hrvatsko-dalmatinskog kraljevstva, zbog čega su Habsburgovci, kao pretendenti na hrvatsku krunu, najvjerojatnije oko 1493./1494. godine, razvili novi zemaljski grb Hrvatske kao posebnog političkog entiteta, odvojenog od Dalmacije. Naposljetku su pretenzijski šahirani grb Habsburgovaca prihvatili i hrvatski velikaši te ga iskoristili na spomenutoj Cetingradskoj ispravi o izboru novog kralja iz 1527. godine.
Simbolika hrvatskog šahiranog grba može se objasniti u kontekstu značaja koje je tadašnje Hrvatsko-dalmatinsko kraljevstvo imalo kao zadnja linija obrane habsburških nasljednih zemalja pred nadiranjem osmanskih osvajača. Već neposredno nakon Krbavske bitke 1493. godine neki krugovi hrvatskog plemstva predstavljali su Hrvatsku Habsburgovcima, odnosno Maksimilijanu, simbolom posljednjeg bastiona, odnosno predziđa kršćanstva pa je sukladno takvoj ulozi Hrvatske, car Maksimilijan I., kao znamenje te kraljevine, počeo koristiti stilizirani prikaz bedema, koji je heraldičkom redukcijom dobio izgled šahiranog polja s naizmjeničnim srebrnim i crvenim kvadratima, odnosno u tradicionalnim bojama Habsburgovaca kao austrijskih nadvojvoda, čime je nastao pretenzijski grb Kraljevine Hrvatske.U historiografiji nedavno izneseni zaključak Mate Božića i Stjepana Ćosića o simbolici koja stoji iza hrvatskog grba sa šahiranim poljima (od zida - Antemurale Christianitatis do šahiranih polja) prihvaćaju kako neki hrvatski historiografi i heraldičari (Nikša Stančić i Dubravka Peić Čaldarović), tako i inozemni (Amer Sulejmanagić), iako se ističe kako zaključivanje te dvojice autora “nema izravnu potvrdu u izvorima već je zasnovano na analogiji s heraldičkim postupcima (slučajevima preoblikovanja gradskih, obiteljskih i dr. grbova na europskom prostoru) i njihovu povezivanju s ideološkom predodžbom o Hrvatskoj kao antemurale christianitatis. Zbog toga će vjerojatno u historiografiji i javnosti izazvati nove kontroverze.” - kako smatra N. Stančić.
Najstariji poznati grb Hrvatske sadrži u štitu na plavom polju žutu (zlatnu) šesterokraku zvijezdu (zvijezdu Danicu s bijelim (srebrnim) mladim mjesecom (tzv. "Leljiva")).
Dalmatinski grb sadrži u štitu na plavom polju tri žute (zlatne) okrunjene leopardove (ili lavlje ili risje) glave. U jednom razdoblju hrvatske povijesti i ovaj je grb rabljen kao hrvatski grb. 
Istarski grb sadrži u štitu na modrom polju žutu (zlatnu) kozu okrenutu u lijevo s crvenim papcima i rogovima. 
Slavonski grb sadrži u štitu na plavom polju dvije poprečne bijele (srebrne) grede, u nekim knjigama to se spominje kao dvije rijeke koje ograđuju Slavoniju, Drava i Sava, a između greda je crveno polje po kojem lagano hoda kuna na lijevo. U gornjem plavom polju je žuta (zlatna) šesterokraka zvijezda. Grb je obrubljen crvenom crtom.
u sastavu pečata i žigova državnih organa i drugih javnih tijela prema republičkim propisima o pečatima i žigovima s grbom Republike Hrvatske;
u službenim natpisima organa društveno-političkih zajednica istaknutim na zgradama u kojima su smješteni u Republici Hrvatskoj, u uredima Vlade Republike Hrvatske u inozemstvu;
na zgradama u kojima su smješteni državni organi druga javna tijela u Republici Hrvatskoj, te u svečanim prostorijama tih zgrada;
na službenim aktima i sličnim aktima kojima se služe zastupnici i članovi Predsjedništva Republike Hrvatske, predsjednik Sabora Republike Hrvatske, predsjednik Vlade Republike Hrvatske i drugi ovlašteni predstavnici Predsjedništva Republike Hrvatske, Sabora i Vlade Republike Hrvatske, te u ministarstvima i drugim republičkim državnim organima uz uvjete i na način koji su utvrđeni njihovim aktima;
u drugim prilikama utvrđenim zakonom.Terminologija je iz 1990. godine, prije promjene Ustava (zakon je usvojen dan prije Ustava), kad je još postojalo Predsjedništvo Republike Hrvatske, te se govorilo društveno-političkim zajednicama i o Saboru Republike Hrvatske, a ne o Hrvatskom saboru.
Člankom 9. istoga zakona propisuje se i način izrade svih grbova: "Izvornik grba Republike Hrvatske čuva se u Saboru Republike Hrvatske i prema njemu se oblikuju grbovi."
Kasna legenda, vjerojatno iz 19. stoljeća, govori o tome kako je hrvatski kralj Držislav (spominje se i ime kralj Suronja), zarobljen od Mlečana, igrao šahovski meč u kojem mu je protivnik bio dužd Petar II. Orseolo. Dobio je sve tri partije i time zadobio slobodu, a po nekim verzijama i vlast nad dalmatinskim gradovima. Nakon toga je stavio šahovsku ploču u svoj grb.
U nekim navodima se spominje da bijela boja označava Bijelu Hrvatsku, a crvena Crvenu Hrvatsku.
Postoji također vjerovanje o značenju boje prvog polja u grbu, prema kojem bi prvo bijelo polje označavalo samostalnost Hrvatske, a prvo crveno polje njezin podređen položaj, no ni ovo vjerovanje novijeg datuma nema svoje potvrde u starijoj predaji. U heraldici kod šahiranih štitova nije bitno koliko polja štit ima niti kojom bojom počinje. Jedno od heraldičkih pravila određuje da boja ne smije ići uz boju, a metal (srebrno ili zlatno) uz metal. To znači da u raznim kombinacijama s drugim grbovima u prošlosti ovisilo o boji ili metalu drugog grba koje će biti prvo polje hrvatskoga. Isto tako, boju prvoga polja kroz povijest su mogli odlučivati i estetski čimbenici. Usto, hrvatski je grb kroz povijest prikazivan u brojnim kombinacijama poljâ: 4x4, 4x5, 4x6, itd, ponekad s prvim crvenim, ponekad s prvim srebrnim poljem. Također su i neke plemićke obitelji uključivale hrvatski grb u svoj obiteljski grb. Crveno i srebrno prvo polje bilo je podjednako zastupljeno, a dvije obitelji, Majlath i Matejković, imaju jednake grbove, samo s različitim prvim poljem uključenog hrvatskog grba. Tek će Zakonom donesenim u NDH prvi puta biti određeno koje boje mora biti prvo polje, kao i raspored polja od 5x5 (ukupno 25).
Zakon o upotrebi sjedinjenog grba zemaljah krune ugarske i posebnoga zemaljskoga grba po privatnih osobah i korporacijah poduzeći i zavodih privatnoga značaja,Sbornik zakonah i naredabah valjanih za Kraljevinu Hrvatsku i Slavoniju, 1883. kom. I-XIII. str. 297-300, Zagreb 1883.
Naredba bana Kraljevine Hrvatske, Slavonije i Dalmacije glede porabe grba Kraljevina Hrvatske, Slavonije i Dalmacije po privatnih osobah, korporacijah, poduzećih i zavodih privatnoga značaja, Sbornik zakona i naredaba valjanih za Kraljevine Hrvatsku i Slavoniju, 1910. kom. I-XVI. str.21, Zagreb 1910.
Naredba bana kraljevina Hrvatske, Slavonije i Dalmacije o uporabi zastava i emblema (1914.) [1], Sbornik zakona i naredaba valjanih za Kraljevine Hrvatsku i Slavoniju, 1915. kom. I-XX. str. 146-147, Zagreb 1916.
Obznana c. kr. ministra predsjednika od 27. aprila 1916., da je u novom obliku utvrđena mala kategorija zajedničkoga grba, određenoga za upotrebu kod zajedničkih uredaba Austro-Ugarske monarhije, List državnih zakona za kraljevine i zemlje zastupane u carevinskom vijeću, LXI. komad. str. 279-284. 1916. Beč
Okružnica Kabineta bana Banovine Hrvatske, br. 64178-1940. od 10. rujna 1940. HPM/PMH 6387a, b
Zakonska odredba o državnom grbu, državnoj zastavi, Poglavnikovoj zastavi, državnom pečatu, pečatima državnih i samoupravnih ureda, 28. travnja 1941, Broj: XXXVII-53-Z. p.-1941, 30. travnja 1941..
Zakon o grbu, zastavi i himni Republike Hrvatske, te zastavi i lenti Predsjednika Republike Hrvatske, 21. prosinca 1990, Narodne novine, br. 55/90.
Brajković, Vlasta. Grbovi, grbovnice, rodoslovlja, Hrvatski povijesni muzej, Zagreb 1995.
Benažić, Aleksandar. Polumjesec sa zvijezdom kao zemaljski simbol na hrvatskom novcu // Numizmaticke vijesti, XXXIX, 1 (50), 1997., str. 76-87. 136. [2]
Bonacci-Skenderović, Dunja; Jareb, Mario. Hrvatski nacionalni simboli između negativnih stereotipa i istine, Časopis za suvremenu povijest, vol. 36., god. 2004., br. 2, str. 731-760.
Božić, Mate i Ćosić, Stjepan, Nastanak hrvatskih grbova: Podrijetlo, povijest i simbolika, od 13. do 16. stoljeća, u Gordogan br. 35.-36., Zagreb, 2017. ISSN 0351-1758McAdams, Michael C. Croatia: Myth and reality, Croatian Information Service, Arcadia [CA], USA, 3rd ed., 1997., str. 34-36., ISBN 0-9633625-3-4 (2nd ed., 1994., ISBN 0963362526; 1st ed., 1992., ISBN 0963362518), potpuna inačica dostupna na piščevomu mrežnom mjestu
Jareb, Mario. Hrvatski nacionalni simboli, 1. izd., Alfa, Hrvatski institut za povijest, Zagreb, 2010., 472 str., ISBN 978-953-297-230-6, (NSK)
Mate Božić piše o svom otkriću - Grb Hrvatske ne predstavlja šahovnicu nego tvrđavu i simbolizira sintagmu o predziđu kršćanstva - dalmatinskiportal.hr
Mate Božić piše o svom otkriću - Današnji grb Dalmacije bio je od 13. do kraja 14. stoljeća osobno znamenje hrvatskih hercega - dalmatinskiportal.hr
Mate Božić piše o svom otkriću - Kuna u grbu Slavonije bila je - lav - dalmatinskiportal.hr
Bijelo ili crveno polje? Stručnjaci složni: Obje varijante su povijesne, ali… - tportal.hr
Grčko-perzijski ratovi ili Perzijski ratovi su serija vojnih sukoba između grčkih polisa i Perzijskog Carstva koji počinju 499. pr. Kr. i traju punih 50 godina, sve do 449. pr. Kr. Termin Perzijski ratovi odnosi se na ekspedicije Darija Velikog (490. pr. Kr.) i njegova sina Kserksa I. (480.-479. pr. Kr.) koje su unatoč pojedinim uspješnim grčkim otporima završile razaranjem grada Atene što je bila odmazda za atensko poticanje Jonskog ustanka u Maloj Aziji. Glavni perzijski protivnici bili su Atena i Sparta, dok su brojni grčki polisi bili na strani Perzije; Tesalija, Beotija, Teba i Makedonija. Sukobi su se nastavili i nakon Kserksove ekspedicije i trajali su do 449. pr. Kr. kada je potpisan Kalijin mir.
Gotovo svi izvori o grčko-perzijskim ratovima su grčki, dok perzijskih zapisa ima jako malo budući kako ih je većina uništena u brojnim povijesnim razaranjima. Najvažniji izvor o njihovim ratovima je svakako grčki povjesničar Herodot kojeg se često naziva „ocem povijesti“. Herodot je rođen 484. pr. Kr. u Halikarnasu, glavnom gradu tadašnje perzijske satrapije Karije. Između 440. i 430. pr. Kr. napisao je djelo „Povijest“ (grč. Historia) koje prati korijene grčko-perzijskog sukoba, koji su završili 449. pr. Kr. Herodotovo djelo predstavlja svojevrsni roman i ima sasvim novi pristup, no u zapadnom svijetu prihvaćen je kao tvorac povijesti kakvu danas poznajemo.
Mnogi kasniji antički povjesničari unatoč tome što su slijedili njegov način rada ismijavali su Herodota, posebno Tukidid. Ipak, Tukidid je odlučio započeti svoj rad tamo gdje je Herdot stao (opsada Sesta), što je značilo kako je morao pomno proučiti Herodotov rad. Plutarh je navelike kritizirao Herodota u svome eseju „Na pakost Herodotu“ u kojem je tvrdio kako je Herodot barbarofil i kako nije dovoljno progrčki nastrojen, što se pripisuje Plutarhovoj pristranosti odnosno grčkom nacionalizmu. Negativan pogled na Herodota nastavio se i u doba europske renesanse, no njegova djela i dalje su bila vrlo popularna. Unatoč tome, od 19. stoljeća Herodotova reputacija dramatično se popravila budući kako su brojna arheološka nalazišta potvrdila mnoge njegove priče. Moderni pogled na Herodota jest kako je napravio izuzetan posao u svome djelu „Povijesti“, no njegovu kronologiju i numeriku gleda se sa skepticizmom. Ipak, postoje brojni povjesničari koji vjeruju kako je Herodot izmislio vlastite verzije događaja u brojnim svojim pričama.
Tukidid je pisao uglavnom Peloponeskom ratu, no nije spominjao događaje između kraja Herodotovih priča i početka Peloponeskog rata. Tukididov rad je glavni izvor za događaje grčko-perzijskog sukoba od 479. pr. Kr. nadalje. Od ostalih djela važno je spomenuti Eforovu opću povijest iz 4. stoljeća pr. Kr. koja uključuje događaje svih spomenutih sukoba. Diodor sa Sicilije u 1. stoljeću piše knjigu povijesti koja također obuhvaća grčko-perzijske ratove. Najvažniji izvori o Perziji u grčkoj literaturi pripisuju se Kteziju koji je služio kao osobni liječnik Artakserksa II. i koji je u 4. stoljeću pr. Kr. pisao povijest prema perzijskim izvorima. U svojim se djelima Ktezije također ismijava Herodotu i proziva ga za pristranost i krive informacije. Nažalost, djela zadnje spomenutih povjesničara nisu u potpunosti sačuvana. Pojedini njihovi dijelovi spomenuti su u „Myriobiblon“ kojeg je u 9. stoljeću sastavio Focije I. (kasnije patrijarh Carigrada), zatim u knjizi „Eklogai“ bizantskog cara Konstantina VII. Porfirogeneta, te u bizantskoj enciklopediji „Suda“ iz 10. stoljeću. Pretpostavlja se kako je većina tih izvora izgubljena prilikom uništavanja carske knjižnice u Carigradu za vrijeme četvrtog križarskog rata 1204. godine.
Moderni povjesničari su stoga prisiljeni nadopunjavati Herodotova i Tukididova djela s ostacima kasnijih autora kao što su Plutarhove biografije ili radovi geografa Pauzanija (kojeg ne valja miješati s istoimenim spartanskim generalom). Neki rimski povjesničari također u svojim djelima spominju grčko-perzijske ratove. Među njima su Justin i Kornelije Nepot, poznat po svojim biografijama.
Tijekom mračnog doba nakon raspada mikenske kulture, znatan broj Grka naselio se u Maloj Aziji. Te doseljenike činili su Grci iz tri plemenske skupine: Eoljana, Jonjana i Dorana. Jonjani su se naselili uz obale Lidije i Karije, te su podigli dvanaest gradova koji su kasnije postali Jonijom. Ti gradovi bili su Milet (glavni grad), Priena i Myus u Kariji; Efez, Kolofon, Lebed, Teo, Klazomena, Fokeja i Eritrija u Lidiji; te otoci Samos i Hios. Iako su jonski gradovi bili međusobno nezavisni, dijelili su isto podrijetlo i kulturu, te su imali slične hramove i mjesta okupljanja; tzv. panionione. Zbog velikih sličnosti gradovi su osnovali „kulturni savez“ kojem nisu mogli pristupiti drugi gradovi, pa čak ni ostala jonska plemena.
Gradovi u Joniji ostali su nezavisni sve dok ih nisu pokorili Lidijci iz zapadne Male Azije. Lidijski kralj Alijat II. napao je grad Milet, a sukob je završio sporazumom o savezništvu između Mileta i Lidije, što je značilo kako će grad imati unutrašnju autonomiju no slijediti će lidijsku vanjsku politiku. Istovremeno, Lidijci su bili u sukobu s Medijcima pa je Milet poslao vojsku da pomogne Lidiji. Na posljetku je potpisan mirovni sporazum između Lidije i Medijskog Carstva prema kojem je rijeka Kizil postala granicom dviju zemalja. Slavni lidijski kralj Krez naslijedio je svoga oca Alijata II. oko 560. pr. Kr., a nedugo poslije osvojio je preostale grčke gradove u Maloj Aziji.
Perzijski princ Kir Veliki godine 553. pr. Kr. pokrenuo je Perzijski ustanak protiv medijskog kralja Astijaga. Iako je u to doba Perzija bila nevažan dio Medijskog Carstva, Kir Veliki je bio Astijagov unuk koji je dobio potporu dijela medijske aristokracije. Do 550. pr. Kr. pobuna je završila a Kir je izašao iz nje kao pobjednik, te je osnovao Ahemenidsko Perzijsko Carstvo na temeljima Medijskog Carstva. Krez je medijsko-perzijski sukob vidio kao priliku da proširi svoje carstvo, pa je pitao proroka iz Delfija za savjet na što mu je ovaj odgovorio: „ako Krez prijeđe rijeku Kizil, osvojiti će veliko carstvo“. Krez potom lakomisleno kreće u rat protiv Perzijskog Carstva no Kir Veliki ga teško poražava pa cijela Lidija pada pod perzijsku kontrolu.
Za vrijeme borbi protiv Lidijaca, Kir Veliki poslao je poruku Jonjanima i zatražio od njih da se pobune protiv lidijske vladavine, što su oni odbili. Nakon što je Kir Veliki završio osvajanje Lidije, jonski gradovi ponudili su mu isti status koji je imao i svrgnuti lidijski kralj Krez, no Kir ih odbija jer mu prethodno nisu htjeli pomoći. Jonjani su se tada pripremali za obranu, a Kir je poslao medijskog generala Harpaga da osvoji Joniju. Perzijski vojskovođe Mazar i Harpag osvajaju cijelu Malu Aziju; Liciju, Ciliciju i Feniciju, uključujući grčke polise pomoću opsadnih tehnika koje su bile nepoznate Grcima. Harpag je prvo napao Fokeju, čiji su stanovnici odlučili napustiti grad i pobjeći na Siciliju, no mnogi su se kasnije vratili. Dio stanovnika grada Tea također je emigrirao prilikom Harpagovih napada, dok su ostali Jonjani odlučili ostati u svojim gradovima ali su ubrzo pokoreni.
Neposredno nakon pokoravanja Jonije, Perzijanci su shvatili kako je uprava nad Jonjanima vrlo komplicirana. Diljem Perzijskog Carstva Kir Veliki imao je saveznike koji su mu pomagali u upravljanju carstvom (npr. židovsko svećenstvo u Judeji), no takvih u Joniji nije bilo već je gradovima vlada svojevrsna aristokracija. Perzijanci su stoga u Joniji koristili metodu „podijeli pa vladaj“; sponzorirali su razne jonske tiranine koji su često međusobno ratovali. Vladari jonskih polisa imali su težak zadatak udovoljavanja perzijskim zahtjevima i željama svojih stanovnika, što je kasnije kulminiralo sveopćim nezadovoljstvom i konačno jonskim ustankom.
Pod jonskim ustankom podrazumijeva se vojna pobuna Eoljana, Dorana, Karijaca i Ciprana u Maloj Aziji protiv perzijske vladavine, koja je trajala od 499. do 493. pr. Kr. Jedan od glavnih razloga pobune je vladavina jonskih tiranina (npr. miletski Histiej i Aristagora) koje je sponzoriralo Perzijsko Carstvo. Godine 499. pr. Kr. miletski vladar Aristagora zajedno s perzijskim satrapom grada Sarda Artafernom kreće u zajednički pohod protiv dobro utvrđenog Naksosa čiji bi pad osvajačima donio veliki financijski profit i vojno-politički prestiž. Pohod završava neuspjehom, a osjećajući kako će izgubiti vladarsko mjesto Aristagora podiže cijelu Joniju na ustanak protiv perzijskog kralja Darija Velikog.
Godine 498. pr. Kr. Jonjani uz potporu grčkih polisa Atene i Eretrije kreću u pohod na grad Sard kojeg ubrzo poražavaju i spaljuju. Ipak, na putu natrag u Joniju sustiže ih perzijska vojska i katastrofalno ih poražava u bitci kod Efeza. Ovaj pohod predstavljao je jedinu jonsku ofenzivu tijekom ustanka, koji se narednih godina zasnivao na defenzivi protiv perzijske vojske. Perzijanci su odgovorili 497. pr. Kr. s tri paralelna napada na vanjska područja pobune koja ponovno zauzimaju, no pobuna se proširuje i na Kariju što otežava perzijske planove. Unatoč početnim uspjesima u gušenju pobune u Kariji, perzijski general Dauris u bitci kod Pedasa upada u zasjedu i biva poražen, nakon čega je pobuna tokom 496. do 495. pr. Kr. bila u pat poziciji.
Godine 494. pr. Kr. perzijska vojska i mornarica se pregrupiraju, i kreću u odlučno suzbijanje pobune u Miletu. Jonska mornarica pokušava im se suprotstaviti no u bitci kod Lade bivaju katastrofalno poraženi nakon što je Samos prešao na perzijsku stranu. Milet je tada opkoljen i zauzet, a njegovo stanovništvo zarobljeno. Ovaj dvostruki jonski poraz označio je kraj pobune, nakon čega su se predali i susjedni Karijci. Perzijanci su 493. pr. Kr. čistili ostatke pobune u grčkim gradovima uz egejsku obalu, a zatim su Jonjanima nametnuli mir koji se smatrao pravednim i poštenim.
Jonski ustanak predstavlja prvi veći sukob između Grka i Perzijskog Carstva, te općenito početak grčko-perzijskih ratova. Iako je Mala Azija vraćena pod perzijsku kontrolu, Darije Veliki odlučio je kazniti Atenu i Eretriju zbog njihove potpore jonskom ustanku, i time oslabiti svoje neprijatelje koji su ugrožavali stabilnost njegovog zapadnog dijela carstva. Godine 492. pr. Kr. Perzija pokreće prvu ekspediciju protiv kopnene Grčke koja se smatra izravnom posljedicom jonskog ustanka.
Nakon smirivanja jonskog ustanka perzijski kralj Darije Veliki počinje kovati planove za uklanjanje grčke prijetnje sa zapada, odnosno na kažnjavanje Atene i Eretrije zbog potpore jonskom ustanku. Za vrijeme vladavine Darija Velikog pokrenute su dvije veće ekspedicije protiv neprijateljskih polisa.
Prva perzijska kažnjenička ekspedicija pokrenuta je 492. pr. Kr. a predvodio ju je Mardonije, zet Darija Velikog. On ponovno osvaja europsku pokrajinu Trakiju koja je nominalno bila dijelom Perzijskog Carstva od 513. pr. Kr. Mardonije potom priključuje Makedoniju pod perzijsku upravu, iako je ona prethodno bila nezavisni saveznik Perzijanaca. Njegovi daljnji pohodi zaustavljeni su kod poluotoka Atosa gdje mu je većina mornarice stradala u velikoj oluji. Nakon toga vodio je bitku protiv tračkih plemena gdje pobjeđuje unatoč ranjavanju. Ipak, gubitak flote prisilio ga je da se vrati u Malu Aziju.
Sljedeće godine Darije Veliki šalje veleposlanike u sve grčke polise od kojih traži odanost perzijskoj kruni. Većina grčkih polisa prihvaća perzijske uvjete, dok dvije glavne grčke sile Atena i Sparta odbijaju perzijsku ponudu. Iduće godine Darije počinje spremati vojnu ekspediciju protiv Atene i Sparte.
Godine 490. pr. Kr. perzijski vojni zapovjednici Datis i Artafern Mlađi zaduženi su od Darija Velikog da pripreme kombinirane kopnene i pomorske snage protiv Atene i Sparte. Njihova flota isplovila je iz Cilicije prvo do otoka Roda gdje je prema kronikama lindskog hrama Datis neuspješno pokušao opkoliti grad Lind. Perzijska mornarica potom nastavlja pohod prema otoku Naksos kojem se osvećuju za neuspješnu ekspediciju njihovih jonskih saveznika desetljeće ranije. Flota je potom nastavila s ekspedicijom protiv drugih grčkih polisa u Egejskom moru.
Perzijska borbena grupa je konačno došla do Eubeje gdje se nalazio jedan od glavna dva cilja, grad Eretrija. Stanovnici Eretrije nisu ni pokušavali spriječiti pristajanje ili napredovanje, već su se zatvorili u gradske zidine i počeli se spremati za opsadu. Perzijanci su šest dana napadali gradske zidine uz velike gubitke na obje strane, dok su sedmi dan dva ugledna Eretrijca izdala grad i otvorila vrata Perzijancima. Grad je potom razoren što je bila osveta za eretrijsku potporu opsadi i razaranju grada Sarda.
Nakon što je Eretrija bila razorena, perzijske snage okrenule su se konačnom preostalom cilju, gradu Ateni. Perzijska mornarica pristala je uz obalu Atike odnosno u Maratonskom zaljevu; oko 40 km od Atene. Atenjani su bili pod zapovjedništvom Miltijada Mlađeg| koji je imao najviše iskustva o borbama protiv Perzijanaca, a njegove snage zauzele su dva prolaza na Maratonskoj ravnici. Protivničke snage mirovale su pet dana, nakon čega je Artafern Mlađi odlučio povesti cijelu konjicu i dio pješaštva u direktni napad na Atenu. Kada su Atenjani vidjeli da su Perzijanci raspolovili snage, kako nema opasnosti od konjice za hoplite i kako je Atena u opasnosti, odlučili su u praskozorje šestog dana napasti ostatke perzijskih snaga. Unatoč brojčanoj inferiornosti, teško oklopljeni atenski hopliti uspjeli su poraziti perzijsku vojsku napadajući ih s bokova. Perzijanci su potom brodovima napustili bojište. Herodot spominje kako su Perzijanci imali 6.400, Atenjani 192, a Platejci 11 gubitaka, no njegovi podaci ne smatraju se pouzdanima.
Nakon što su Perzijanci napustili bojište, Atenjani su marširali što je brže moguće prema Ateni da je spase od ostatka perzijske vojske. Uz obalu pokraj Pireja stigli su na vrijeme i time spriječili iskrcavanje Perzijanaca pokraj Atene, nakon čega se Artafern odlučio povući u Malu Aziju.
Bitka kod Maratona bila je prekretnica u grčko-perzijskim ratovima jer je pokazala kako Perzijanci nisu nepobjedivi. Također, učvrstila je položaj Atene u grčkom svijetu, te je istaknula sve prednosti teško oklopljenog grčkog pješaštva (hoplita). Bitka kod Maratona postala je inspiracija za trkačku atletsku disciplinu maraton, koja se temelji na priči o grčkom vojniku Filipidu koji je prema legendi trčao 42 kilometra da javi Atenjanima vijest o pobijedi nad Perzijancima. Prvi olimpijski maraton odigrao se na Olimpijskim igrama u Ateni 1896. godine, kada se trčalo od Maratona do moderne Atene.
Makedonski vladar Aleksandar I. pristupio je Perzijskom Carstvu još u doba Mardonijeve ekspedicije. U Sparti je oko 488. pr. Kr. na vlast došao kralj Leonida I., naslijedivši svoga brata. Atenski junak iz bitke kod Maratona Miltijad Mlađi nagovarao je Atenjane na ekspediciju protiv Ciklada gdje su trebali postaviti obrambene linije, no pohod završava neuspjehom u kojem je Miltijad teško ranjen. Njegov neuspjeh su u Ateni jako kritizirali Miltijadovi politički protivnici koji su ga željeli smijeniti s dužnosti. Optužili su ga za izdaju i čak osudili na smrt, no umro je od zadobivenih rana prije izvršenja kazne pa je pokopan s počastima. Novo političko vodstvo u Ateni formirali su Temistoklo koji je bio vođa demokratske stranke, te Aristid iz aristokratske stranke. Ostracizam je prvi put korišten 488. pr. Kr., a odnosio se na izgon političara koji su zagovarali properzijsku politiku.
Tijekom ovog razdoblja Atena je bila u ratu protiv Egine čija je mornarica često nanosila Atenjanima gubitke što je izazivalo nezadovoljstvo kod atenskih žitelja. Temistoklo je uvjeravao svoje sugrađane da zaradu od rudnika srebra iz Lauriona iskoriste za gradnju velike mornarice. Kada su čuli kako su Perzijanci počeli s gradnjom pontonskog mosta preko Dardanela odnosno kopanjem kanala kroz poluotok Atos, Atenjani su panično ubrzali pripreme za rat.
U jesen 481. pr. Kr. Sparta je zajedno s Atenom sazvala kongres u Posejdonovom hramu pokraj korintskog tjesnaca na koji su bili pozvani svi grčki polisi koji nisu bili administrativnim ili političkim dijelom Perzije, izuzevši Masaliju, njene kolonije, te Cirenu. Na kongresu je obećano opće pomilovanje i solidarnost među grčkim polisima, a Atena i Egina su se javno pomirile. U ostale grčke gradove čiji veleposlanici nisu sudjelovali na kongresu poslani su glasnici koji su ih trebali obavjestiti o detaljima kongresnog dogovora. Kolonije na Siciliji i s južne Italije također su pozvane da se pridruže novonastalom savezu, no pristali su pristupiti samo pod uvjetom da sirakuški kralj Gelon postane zapovjednikom tog saveza, što su Spartanci odbili. Diodor sa Sicilije spominje pak kako su Perzijanci sklopili pakt s Kartagom koja je željela prisvojiti neke grčke kolonije na zapadnom i srednjem Mediteranu. Ipak, jedina pomoć koju su Perzijanci primili bio je jedan brod iz Crotone koji se borio u bitci kod Salamine. Arg i Kreta odbili su poslati izaslanike, dok nije sudjelovao ni svećenik iz Delfija. Krf je obećao pomoć, no kasnije su povukli ponudu a u okolicu Peloponeza poslali flotu koja je samo nagledala situaciju. Grčki savez uglavnom se sastojao od peloponeskih polisa, Eubeje i Atike.
Nakon poraza medijskog admirala Datisa u bitci kod Maratona, Darije Veliki naredio je okupljanje glavne perzijske vojske koju je odlučio osobno povesti u pohod protiv Atene. Planove mu je privremeno pomutila pobuna u Egiptu 486. pr. Kr. i prisilila ga na odgađanje nove ekspedicije u Grčkoj. Iduće godine Darije Veliki umire nakon 36 godina vladanja Perzijskim Carstvom. Jedine pogreške u njegovoj karijeri bile su te što nije uspio pokoriti prostranu Skitiju i kazniti Atenu. Naslijedio ga je sin Kserkso I. koji je političku karijeru započeo s gušenjem pobuna u Egiptu i Babiloniji, dok se Ateni odlučio posvetiti kasnije. Godine 480. pr. Kr. perzijska vojska bila je spremna za pohod na kopnenu Grčku.
Perzijsko Carstvo bilo je vrlo tolerantno prema pokorenim narodima odnosno prema njihovim političkim i vjerskim slobodama, o čemu svjedoče drevni židovski i egipatski zapisi. Sličan odnos Perzijanci imali i prema Grcima kojima je Darije Veliki financirao gradnju velikih hramova, ukidao ropstvo u grčkim gradovima, te Apolonova sveta područja oslobađao od poreza. To je stvorilo velike simpatije jonskih, makedonskih ali i peloponeških Grka (npr. grad Arg) prema Perzijskom carstvu pa su stali na perzijsku stranu u narednom sukobu. Obitelj Aleuada koja je vladala Larisom u Tesaliji u savezništvu s Perzijancima vidjeli su priliku da prošire svoju utjecaj, a perzijskoj vojsci priključila se i Teba.
Atenjani su se pripremali za rat protiv Perzijskog Carstva još od sredine 480-ih pr. Kr. kada je na nagovor Temistokla donesena odluka o gradnji velikog broja trirema koje su bile neophodne Grcima za ovu vrstu sukoba. Atenjani nisu imali ljudstvo za borbu na kopnu i moru, pa su panično tražili savezništvo s drugim grčkim polisima. Godine 481. pr. Kr. perzijski vladar Kserkso I. poslao je veleposlanike u koji su od grčkih polisa simbolično tražili „zemlju i vodu“, na što su pristali svi osim Atene i Sparte. Njihov izbor zbližio je dotad dva suparnička i najjača grčka polisa, koji su pokrenuli grčki kongres 481. pr. Kr. u nadi na sakupe što veći broj saveznika.
Grci nisu imali „stajaću vojsku“ niti je za to bilo potrebe budući kako su ratovali na domaćem teritoriju pa su mogli formirati vojne trupe prema potrebi. Tijekom druge perzijske ekspedicije na grčkoj strani borio se različit broj vojnika; od 11.000 u bitci kod Termopila do 40.000 vojnika (prema modernim procjenama) ili 120.000 u bitci kod Plateje (prema Herodotu).
Budući kako je nova perzijska ekspedicija ovaj put imala sveobuhvatni karakter, zahtijevala je dugo planiranje, pripremu zaliha, novačenje i prilagođavanje novim borbenim uvjetima. Kserkso je odlučio sagraditi pontonski most preko Helensponta (Dardanela) da olakša svojoj vojsci prijelaz na teritorij Europe, te iskopavanje kanala preko prevlake brda Atos koji je bio na glasu kao vrlo opasan zbog morskih struja, plićaka i oluja, gdje je perzijska flota 492. pr. Kr. doživjela velike gubitke. Oba projekta predstavljala su ambiciozni inženjerski plan kojeg do tada nitko nije pokušao ostvariti. Početkom 480. pr. Kr. pripreme su bile gotove, pa se perzijska vojska okupila u lidijskom gradu Sardu nakon čega je počeo marš prema Europi. Vojska je kod Dardanela prešla na europsko kopno preko dva velika pontonska mosta koji su predstavljali vrhunsko inženjersko dostignuće tog vremena.
Broj perzijskih trupa koje je Kserkso poveo u ekspediciju protiv Grčke je predmet tisućljetne rasprave, budući da su antičke brojke pretjerano preuveličane. Herodot npr. navodi kako je u pohodu sudjelovalo 2.6 milijuna Perzijanaca s jednako toliko njihovih saveznika što čini nevjerojatan broj od 5.2 milijuna ljudi. Grčki pjesnik Simonid s Keja spominje brojku od četiri milijuna, dok Ktezije daje brojku od 80.000 perzijskih vojnika.
Moderni povjesničari skloni su potpunom odbacivanju tih antičkih brojki koje smatraju nerealnim budući da su ih pisali pristrani grčki povjesničari. Moderne procijene variraju od najviše 200-250 tisuća vojnika, do minimuma od svega 15-20 tisuća vojnika. Točan broj perzijskih trupa koje su sudjelovale u bitci otežava i nerazjašnjenost jesu li prema Termopilu krenuli svi perzijski vojnici, ili je dio ostao u vojnim kampovima u Makedoniji i Tesaliji.
Perzija je bila prvo federalno carstvo u povijesti i objedinjavala je teritorije desetaka raznih naroda. Budući da su Perzijanci prema pokorenim narodima provodili politiku tolerancije, zaštite i ukidanja ropstva, velika većina naroda stala je uz Perziju tokom ratova protiv grčkog saveza. Vojnici mnogih naroda dobrovoljno sudjelovali su u perzijskoj vojsci, što uključuje Perzijance, Medijce, Asirce, Feničane, Babilonce, Indijce, Egipćane, Židove, Arape, te Grke iz perzijskih satrapija odnosno savezničkih pokrajina. Kserksov otac Darije I. Veliki bio je vrlo obziran prema svojim grčkim građanima kojima je financirao gradnju velikih hramova, ukidao ropstvo u grčkim gradovima, te Apolonova „sveta područja“ oslobađao od poreza. To je stvorilo velike simpatije jonskih i makedonskih Grka prema Perziji pa su stali na njihovu stranu tijekom grčko-perzijskih ratova jer time su osiguravali prosperitet i sigurnost, za razliku od savezništva s moćnijim grčkim polisima koji su ratovali međusobno i time konstantno slabili.
Okosnicu perzijske vojske činili su elitni Perzijski besmrtnici i medijski kopljanici. Besmrtnici su bili elitna pješadijska jedinica poznata diljem svijeta po svojoj hrabrosti i sposobnosti, koja je uvijek imala 10.000 vojnika. Članovi tih elitnih jedinica trenirani su od rođenja, a njima su mogli postati samo Perzijanci i Medijci. Ime su dobili po tome što bi u slučaju pogibije, bolesti ili starosti određenog člana na njegovo mjesto došao novi vojnik. U mirnodopsko vrijeme služili su kao carska tjelesna zaštita. Bili su naoružani kratkim lukom, kopljem i mačem, te zaštićeni metalnim oklopom. Medijski kopljanici podjednako dobro su se koristili kopljem i štitom, te su među perzijskim pješaštvom imali iznimnu reputaciju, odmah nakon Besmrtnika. Štit geron bio im je napravljen od pletenog šiblja prevučenog kožom koji je pružao dobru zaštitu od napada strijelama, no nedovoljnu zaštitu od preciznih uboda teških mačeva.
Nakon što su prešli na europsko tlo u travnju 480. pr. Kr. perzijska vojska krenula je u pohod prema Grčkoj. Legenda kaže kako je uoči samog prelaska preko Dardanela oluja uništila pontonske mostove, zbog čega je Kserkso dao bičevati more kako bi se smirilo. Od Helenspota (Dardanela) do grada Terma na sjeverozapadu Egejskog mora kretanje je bez otpora trajalo tri i pol mjeseca, dok su se zaustavili u blizini Doriskosa gdje im se priključila perzijska mornarica. Kserkso je tada regrupirao svoje trupe u taktičke jedinice te nastavio s pohodom.
Kongres grčkih saveznika sastao se ponovo na proljeće 480. pr. Kr. gdje je odlučeno kako će prodor Perzijanaca braniti usku dolinu Tempe na granicama Tesalije. Ipak, kada su došli do doline Aleksandar I. upozorio ih je kako se dolinu može zaobići sporednim putem, pa su se odlučili povući. Nedugo poslije primili su vijest kako je perzijska vojska prešla na europsko tlo. Drugi grčki plan predložio je Temistoklo, koji je savjetovao grčke saveznike da pokušaju spriječiti perzijski prodor kod prolaza Termopil. Taj uski prolaz odabran je zato što je topografija terena odgovarala grčkim hoplitima (teško oklopljeno pješaštvo) u planu da neutraliziraju perzijsku brojčanu nadmoć. Također, kako bi spriječili perzijski obilazak Termopila morskim putem, atenska i saveznička mornarica odlučili su blokirati uski kanal pokraj rta Artemizija. Ova paralelna strategija prihvaćena je na grčkom kongresu, gdje je odbijen plan peloponeških gradova za obranu prevlake na Korintu koji je uključivao i evakuaciju atenskih civila u peloponeski grad Trezenu.
Sa strateškog gledišta obrana Termopila predstavljala je najbolji mogući način obrane od superiornijeg neprijatelja. Grčki plan nije uključivao direktan oružani sukob protiv Perzije za koji su znali da ne mogu pobijediti, već zaustavljanje perzijskog napredovanja u Grčku pa se grčka doktrina zasnivala isključivo na obrani. Obrana prolaza kod Termopila i tjesnaca kod Artemizija odabrana je zbog geografskih karakteristika budući da u uskim kopnenim i morskim prolazima perzijska brojčana nadmoć ne može doći do izražaja. Budući da se perzijska ekspedicija služila paralelnim snagama na kopnu i moru, kopnena vojska ovisila je o zalihama koje je prenosila njihova mornarica pa nisu mogli dopustiti da se zadrže na jednom mjestu duže vrijeme. Perzijanci su uoči bitke znali da se moraju ili povući ili dalje napredovati da zadrže koordinaciju trupa na kopnu i zaliha na moru, a prolaz kod Termopila kao geografsko usko grlo predstavljalo je mogući problem za njihovo napredovanje.
Taktički gledano, prolaz kod Termopila bio je idealno mjesto za grčki stil ratovanja. Vojna formacija falange koju su koristili hopliti mogla je blokirati uski prolaz bez opasnosti da ih s bokova napadne perzijska konjica. Također, prednosti falange u odnosu na perzijske formacije su da su grčki vojnici opremljeni teškom kacigom, oklopom i štitom, dok je većina perzijske vojske bila lako pješaštvo (tzv. sparabara), izuzevši teško oklopljene Perzijske besmrtnike. Glavna slaba točka kod Grka bio je planinski prolaz koji je vodio paralelno s Termopilskim vratima i koji je mogao Perzijancima poslužiti da zaobiđu i okruže grčke snage. Iako je taj put bio vjerojatno neprohodan za perzijsku konjicu, mogao je poslužiti njihovom pješaštvu od kojeg je veći dio bio treniran u planinskim uvjetima borbe. Leonida je čuo za taj put od lokalnog stanovništva, pa je stacionirao tisuću Fokiđana da ga blokiraju.
U doba bitke, prolaz kod Termopila nalazio se između planine i obale Malijskog zaljeva, bio je toliko uzak (14 m) da su istovremeno mogla proći samo jedna bojna kola. Na južnoj strani nalazile su se litice planine, dok se s južne strane nalazio morski zaljev. Na stazi su se nalazila tri suženja ili vrata (pylai); na srednjim vratima nalazio se zid koji su stoljeće ranije podigli Fokiđani da se zaštite od tesalijske invazije. Naziv Termopil što na grčkom jeziku znači Vruća vrata dolazi od vrućih izvora koji se nalaze u neposrednoj blizini prolaza.
Detalji bitke slabo su poznati budući da se temelje uglavnom na Herodotovim legendama, koje se pak temelje na iskazima svega nekolicine Grka koji su preživjeli cijelu bitku. Gotovo pouzdano se zna kako je Kserkso dao Grcima ultimatum od 5 dana da se povuku. Nakon što su se Grci odbili povući poslao je vojnike u napad. Herodot tvrdi kako su Perzijanci više puta odbijeni uz velike gubitke i kako je bitka trajala tri dana. Kao dokaz tim navodima spominje da su grčki hopliti imali duža koplja, za razliku od Perzijanaca koji su bili naoružani kratkim kopljima i strijelama.
Prema jednoj od legenda, nakon kraja drugog dana borbi lokalni grčki pastir Efijalt je prebjegao Perzijancima i rekao im za drugi prolaz paralelan s Termopilom, koji je branilo 1.000 Grka. Kada su Perzijanci napali taj dio prolaza, Grci su se nakon slabog otpora povukli poslije čega su Grci ostali zarobljeni na prolazu. Uoči opkoljavanja Leonida je zaključio kako daljnja obrana nije moguća pa je naredio povlačenje, međutim 700 Tespijanaca pod vodstvom Demofila odbilo se povući s ostatkom grčkih trupa, već su ostali zajedno s oko 300 Spartanaca, Leonidinih osobnih tjelohranitelja i oko 400 Tebanaca. Razlozi zbog kojih su ostali nisu poznati, navodi se kako su se ostali boriti zbog časne pogibije i slave, no također postoji scenarij prema kojem se nisu ni mogli povući budući da su ih Perzijanci okružili. Na posljetku bitke Tebanci su se predali, dok su se Spartanci i Tespijanci suočili se elitnom perzijskom jedinicom Besmrtnika protiv kojih su svi Grci izginuli.
Paralelno s bitkom kod Termopila grčka mornarica sastavljena od 271 trirema branila je prolaz kod rta Artemizij gdje se bitka vodila tri dana, nakon čega su primili vijest o kopnenom porazu Leonide i grčkih saveznika. Budući kako je grčka flota bila teško oštećena i kako više nije bilo potrebe za obranom tjesnaca, odlučili su se povući do otoka Salamine.
Podrobniji članak o temi: Bitka kod SalaminePerzijska pobjeda kod Termopila značila je pad cijele Beotije pod perzijsku vlast, dok je put prema Atici bio otvoren. Ostatak atenske populacije evakuiran je uz pomoć savezničke mornarice na otok Salaminu. Peloponeski saveznici počeli su s pripremama obrambenih linija na Korintskoj prevlaci gradeći zidine, uništavajući cestu od Megare, te potpunim napuštanjem Atene. U gradu je ostala nekolicina ratnika koji su pokušali obraniti atensku akropolu, no Perzijanci su ih ubrzo porazili. Nakon pada Atene Kserkso je odlučio kazniti grad spaljivanjem do temelja, no navodno se pokajao zbog tog čina. Spaljivanje osvojenog grada bio je neprimjeren porez nekarakterističan za Kserksove prethodnike Kira Velikog i Darija Velikog koji su se prema pokorenim gradovima odnosili s velikim poštovanjem; ukidajući ropstvo i tolerirajući lokalne religije. Kserksovo spaljivanje Atene smatra se odmazdom za atenskoj potpori Jonjanima koji su spalili perzijski grad Sard u satrapiji Lidiji.
Perzijanci su sada imali pod kontrolom većinu Grčke, i Kserkso je imao u planu što brže završiti vojnu ekspediciju. Da je Kserkso porazio grčku mornaricu, bio bi u izglednoj prilici natjerati ostale Grke na predaju, dok se Temistoklo nadao kako će perzijskim pomorskim porazom odvratiti Perzijance od daljnjih napada na ostatak Grčke. Saveznička grčka mornarica spremno je čekala dolazak perzijske flote ispred obala Salamine, stacioniravši se u uskom Saronskom zaljevu koji je dijelio poluotok Peloponez od ostatka grčkog kopna. S obzirom na navedene geografske karakteristike, perzijska brojčano superiornija flota nije mogla ostvariti premoć, budući kako nisu mogli manevrirati niti su poznavali krajolik. Grci su iskoristili priliku i napali perzijsku mornaricu, te ostvarili veliku pobjedu te osigurali Peloponez. Oko 200 od 1200 perzijskih brodova bilo je potopljeno ili zarobljeno. Bitka je ostala upamćena i po sudjelovanju vjerojatno prve admiralice u povijesti, Artemizije iz Karije koja je predvodila skupinu od pet perzijskih brodova.
Prema Herodotu, Kserkso je namjeravao izgraditi most preko tjesnaca da napadne Atenjane evakuirane na Salamini, no nakon poraza u pomorskoj bitci projekt je napušten. Štoviše, bojao se kako bi Grci mogli otploviti do Dardanela i uništiti pontonske mostove. Njegov general Mardonije zalagao se za nastavak pohoda na Peloponez, no nakon što je Kserkso čuo za novu pobunu u Babiloniji odlučio se s većinom vojske povući iz Grčke. Manji dio vojske ostavio je na čuvanje Mardoniju koji je postavio vojne kampove u Beotiji i Tesaliji. Atenjani su se nakon povlačenja Perzijanaca vratili u napušteni grad tijekom zime.
Tijekom zime činilo se kako postoje nesuglasice među grčkim saveznicima. Naime, Atenjani koji nisu bili zaštićeni Korintskom prevlakom i čija je mornarica odigrala najznačajniju ulogu u bitci kod Salamine, odbili su se u proljeće priključiti savezničkoj mornarici. Mardonije koji je boravio u Tesaliji znao je kako je napad na prevlaku uzaludan, dok su saveznici odbijali poslati vojsku izvan Peloponeza. Marodnije je pokušao podijeliti grčke saveznike nudeći Atenjanima mir preko posrednika Aleksandra I. (makedonskog kralja). Atenjani su kao preduvjet tražili da na pregovorima sudjeluju i Spartanci, no zahtjev je odbijen. Nakon propalih pregovora Atenjani su ponovo evakuirali grad, dok je perzijska vojska sastavljena uglavnom od njihovih grčkih saveznika napredovala prema jugu da zauzme napuštene položaje. Mardonije je tada ponovo ponudio mir atenskim izbjeglicama na otoku Salamini, nakon čega je Atena zajedno s Megarom i Platejom poslala pregovarače u Spartu i zaprijetila prihvaćanjem perzijske ponude ako im se ne pridruže u borbi protiv Perzijanaca. Nakon toga, Spartanci su okupili golemu vojsku hoplita i poslali je u susret Perzijancima.
Kada je Mardonije čuo kako su grčki saveznici krenuli u pohod, povukao se u Beotiju pokraj Plateje gdje je pokušao Grke dovući na otvoren teren gdje je morao iskoristiti svoju konjicu. Grci su se pak pod zapovjedništvom Pauzanija odlučili stacionirati na terenu iznad visoravni Plateje kako bi se zaštitili od navedene perzijske vojne taktike. Nakon nekoliko dana mirovanja i manevriranja dviju vojski, Pauzanije je odlučio noćno povlačenje na prvotne položaje. Ovaj manevar proveden je nespretno pa su Atenjani, Spartanci i Tegejci ostali izolirani na pojedinim brežuljcima, dok su ostali dijelovi vojske bili razbacani diljem visoravni. Uvidjevši kako Perzijanci neće imati bolju priliku za napad, Mardonije je naredio svojim trupama puni napad na protivničke položaje. Međutim, perzijsko pješaštvo i njihovi grčki saveznici nisu bili teško oklopljeni kao njihovi protivnici (hopliti), pa su spartanske trupe probile crte Mardonijeve osobne straže i ubile ga. Nakon toga perzijske trupe bile su dezorganizirane pa se ostatak od 40.000 trupa odlučio na povlačenje u Tesaliju, dok su ostali bili potpuno poraženi.
Tijekom popodneva nakon bitke kod Plateje, Herodot tvrdi kako su glasine o grčkoj pobjedi dosegle savezničku mornaricu koja je u to vrijeme boravila uz obale planine Mikale u Joniji. Njihov borbeni moral je navodno porastao pa su pobijedili perzijsku mornaricu u bitci kod Mikale, što je označilo kraj perzijske dominacije u Egejskom moru.
Mikala je na mnogo načina bila početak nove faze u grčko-perzijskom sukobu, koja će označiti ofanzivu Grka protiv maloazijskih satrapija Perzijskog Carstva. Odmah nakon grčke pobjede kod Mikale podignut je novi ustanak protiv Perzijanaca u grčkim gradovima Male Azije. Otok Samos i grad Milet predvodili su bitku kod Mikale što je jasno označilo njihov ustanak, pa su drugi gradovi slijedili njihov primjer.
Nedugo nakon bitke kod Mikale saveznička grčka flota krenula je prema Dardanelima da unište perzijske pontonske mostove, no njih tamo više nije bilo. Peloponežani su tada otplovili kući, no Atenjani su nastavili pohod protiv Hersona koji je još bio pod perzijskom kontrolom. Perzijanci iz okolice su se nakon toga povukli u Sest, grad s najjačim fortifikacijama u regiji, gdje su Atenjani postavili opsadu. Nakon dugotrajne opsade Sest je pao u pod atensku kontrolu, što je označilo početak grčkog protunapada. Ovom opsadom završava Herodotovo djelo „Povijesti“.
Potaknut grčkim uspjehom kod Plateje i Strume, makedonski kralj Aleksandar I. odlučio je proširiti svoju vlast nad grčkim plemenima koji su živjeli istočno od Pindskog gorja. Uspješno je pokorio istočne teritorije do obala Strume gdje su živjela i neka negrčka plemena. Tamo je osnovao tri nova grada da proširi grčki utjecaj na osvojeni teritorij, koji je kasnije proširio i istočno od Strune sve do dijela planine Pangaion koja je obilovala rudama zlata. Time je stvorena najveća grčka država prema kriterijima površine, populacije i gospodarstva. Ipak, unatoč svim potencijalima, Kraljevina Makedonija nije ostvarilo značajniju premoć nad susjedima budući kako se njihova država zasnivala na feudalnom sustavu u kojem kralj nije imao jači utjecaj nad preostalom aristokracijom. Tek u 4. stoljeću pr. Kr. kada su grčke države na jugu stagnirale, politički i vojni genij Filip II. ujedinio je makedonsku aristokraciju u jedinstvenu i centraliziranu monarhiju, te je proširio granice svoga kraljevstva na veći dio Stare Grčke.
Godine 478. pr. Kr. flota sastavljena od 20 peloponeskih i 30 atenskih brodova (pod Aristidom) zajedno s ostalim saveznicima stavljena je pod zapovjedništvo Pauzanija, te otplovila prema Cipru. Tamo su uspjeli zauzeti nekoliko grčkih gradova, no nisu bili uspješni u pokušajima opsade feničkih gradova, pa je Cipar ostao baza perzijskoj mornarici.
Nakon ekspedicije na Cipru, saveznička grčka flota otplovila je prema Bizantiju. Kontrola Dardanela i Bospora bila je od vitalne važnosti za Atenu koja je u klasično doba proizvodila svega 40% potrebne hrane za vlastitu populaciju, dok se ostatak uvozio iz grčkih kolonija na obalama Crnog mora.
Grad Bizantij pao je nakon opsade, a mnogi Perzijanci uključujući plemstvo pali su u grčko zarobljeništvo. Pauzanije, koji je bio iz kraljevske loze Agijada, bio je opčinjen perzijskim načinom života koji je prihvatio pa se oblačio kao Perzijanac i priređivao bankete u perzijskom stilu. Njegovo perzijsko ponašanje šokiralo je i Jonjane i Peloponežane pa je Pauzanije pozvan da se vrati u Spartu, gdje mu se sudilo za izdaju. Optužen je kako se dogovarao s perzijskim kraljem da postane tiraninom Grčke, da je vodio tajnu komunikaciju s perzijskim carem, te da se želio oženiti vlastitom kćeri. Ipak, oslobođen je svih optužbi, osim za maltretiranje pojedinaca prilikom njihovog privatnog poslovanja, te mu je zabranjeno vođenje ikakvih pohoda izvan teritorija Sparte. Nezadovoljan tom odlukom Pauzanije je otplovio ratnim brodom od Hermiona natrag u Bizantij, gdje više nije bio dobrodošao. Nakon toga preplovio je Mramorno more i pristao u regiju Troad gdje se zadržao neko vrijeme, a što je tamo radio nije poznato. Nakon toga je preko posebnog izaslanika ponovo pozvan u Spartu gdje je ponovo optužen kako je spletkario s perzijskim kraljem te da je pokušao pokrenuti revoluciju helota. Na putu kući, dok je bio unutar granica spartanske države, sreo je efora koji mu je signalizirao kako je unaprijed osuđen. Pauzanije se tada zatvorio u obližnjem hramu gdje je umro od gladi nakon nekoliko dana. Neki moderni povjesničari smatraju kako Pauzanije zaista nije surađivao s Perzijancima, na temelju toga kako nikada nije osuđivan i kako se dvaput odlučio dobrovoljno vratiti u Spartu, te kako su otpužbe protiv njega izmišljotina političkih neprijatelja.
U međuvremenu, godine 477. pr. Kr. Spartanci su poslali generala Dorkisa i malu skupinu vojnika u Bizantij, gdje su ih Jonjani (potaknuti iskustvom s Pauzanijem) zamolili da napuste grad. Spartanci su udovoljili njihovim zahtjevima i povukli se, što je označilo prestanak spartanske borbe za borbom protiv Perzijskog Carstva.
Nakon što im nije pružena dobrodošlica u Bizantiju, Spartanci su odlučili okončati svoje sudjelovanje u ratu. Također, Spartanci su smatrali kako su glavni grčki ciljevi ostvareni; protjeravanje Perzijanaca iz kopnene Grčke i osamostaljenje grčkih gradova u Maloj Aziji. Pretpostavlja se kako su smatrali i kako je uspostava trajne sigurnosti Grka u Aziji gotovo nemoguće. Nakon bitke kod Mikale, spartanski kralj Leotihida predlagao je preseljenje svih Grka iz Male Azije u Europu što je smatrao jedinim načinom osiguravanja njihove sigurnosti od perzijske dominacije. Ksantip, atenski zapovjednik iz bitke kod Mikale odlučno je odbacio taj prijedlog budući kako su jonski gradovi originalno bili atenske kolonije, zbog čega su Atenjani više nego itko pomagali Jonjanima. Spartanski potez povlačenja iz sukoba označio je početak atenske dominacije u ratu protiv Perzijskog carstva.
Labavim savezom grčkih polisa koji se borio protiv Kserksove ekspedicije dominirala je Sparta odnosno Peloponeski savez. Odstupanjem tih zemalja, sazvan je novi kongres na svetom otoku Delosu gdje je trebao biti uspostavljen novi savez u borbi protiv Perzijanaca. Novi savez koji je uključivao mnoge otoke Egejskog mora prvotno je nazvan „Prvi atenski savez“, no poznatiji je kao „Delski savez“. Prema Tukididu, službeni cilj saveza bio je „osveta za zla počinjena u doba vladavine (perzijskog) kralja“. U stvarnosti, ovaj cilj podijeljen je na tri faze: pripremanje buduće invazije, osvetu protiv Perzijskog carstva, te podjelu ratnog plijena. Članovi saveza imali su izbor ili davanje oružanih snaga u savez ili plaćanje poreza u zajedničku riznicu, a većina saveznika odabrala je ovo potonje. Saveznici su se morali zakleti kako imaju iste prijatelje i neprijatelje, a bacanje čeličnih ingota u more simboliziralo je pečaćenje njihovog savezništva. Prema Plutarhu, atenski političar Aristid posvetio je cijeli svoj život baveći se unutrašnjim odnosima među saveznicima, te je umro u Pontu za vrijeme određivanja poreza novim članicama saveza.
Tijekom 470-ih pr. Kr. Delski savez vodio je pohode u Trakiji i Egeju s ciljem da ukloni preostale perzijske garnizone u regiji. Atenjane i njihove saveznike predvodio je atenski političar Kimon. Početkom sljedećeg desetljeća, Kimon je vodio vojne ekspediciju u Maloj Aziji gdje je želio učvrstiti grčku prisutnost. U bitci kod Eurimedona u Pamfiliji Atenjani su ostvarili vrijednu dvostruku pobjedu; porazili su perzijsku flotu nakon čega su vojnici iz brodova pristali na obalu i napali perzijsku vojsku.
Krajem 460-ih pr. Kr. Atenjani su se odlučili na ambiciozan potez podrške ustanku u perzijskoj satrapiji Egiptu. Iako su grčke snage u početku nizale uspjehe, nisu uspjeli zauzeti perzijski garnizon u Memfisu ni nakon tri godine opsade grada. Perzijanci su tada krenuli u protunapad pa se atenska vojska našla pod opsadom 18 mjeseci, nakon čega je potpuno uništena. Ovaj katastrofalan atenski poraz kao i međugrčki vojni sukobi prisilio je Atenu na odustajanje od ratova protiv Perzijskog Carstva. Godine 451. pr. Kr. u Grčkoj je dogovoreno primirje pa je Kimon nesmetano mogao pokrenuti novu vojnu ekspediciju na Cipru. Ipak, prilikom opsade grada Kitiona Kimon je umro, a atenska mornarica odlučila se povući. Prilikom bijega uspjela je pobijediti perzijsku mornaricu kod ciparske Salamine 450. pr. Kr. koja ih je pokušala spriječiti u povlačenju. Ovaj neuspješni atenski pohod označio je kraj neprijateljstva između Delskog saveza i Perzijskog Carstva, odnosno prestanak vojnih operacija grčko-perzijskih ratova.
Nakon bitke kod ciparske Salamine, povjesničar Tukidid više ne spominje sukobe s Perzijancima, odnosno govori kako su se Grci vratili kući. S druge strane, Diodor sa Sicilije tvrdi kako je nakon Salamine potpisan Kalijin mir; mirovni sporazum između grčkih polisa i Perzijskog Carstva. Pretpostavlja se kako je Diodor ovdje vjerojatno slijedio povijest prema Eforosu, na kojeg je pak utjecao povjesničar Izokrat. Čak i tokom 4. stoljeća pr. Kr. postojanje mirovnog sporazuma bilo je kontroverzno; npr. dva povjesničara iz tog razdoblja (Kalisten i Teopomp) negirali su postojanje takvog dogovora.
Postoji mogućnost kako su prethodno Atenjani pokušali pregovarati s Perzijancima. Plutarh spominje kako je nakon bitke kod Eurimedona perzijski kralj Artakserkso I. pristao na mirovni sporazum sa grčkim polisima, te spominje Kaliju kao atenskog veleposlanika koji je vodio pregovore. Međutim, Plutarh priznaje kako je Kalisten negirao postojanje takvog sporazuma. Herodot također spominje kako je atensko izaslanstvo na čelu s Kalijom sudjelovalo na pregovorima s Artakserksom I. u perzijskom gradu Suzi. U grčkom izaslanstvu navodno su sudjelovali i predstavnici grada Arga. Ipak, antički izvori općenito ne slažu se je li postojao službeni mirovni sporazum, odnosno kada je dogovoren.
Mišljenja modernih povjesničara također su podijeljena, npr. John V. A. Fine prihvaća ideju postojanja sporazuma, dok ga Raphael Sealey odbacuje. Tom Holland se slaže kako je postojala neka vrst političke komunikacije između Atene i Perzijskog Carstva, no ne slaže se kako se radi o službenom sporazumu. John V. A. Fine tvrdi kako Kalistenovo poricanje postojanja sporazuma nakon bitke kod Eurimedona ne isključuje mogućnost naknadnog potpisivanja sporazuma. Također, isti povjesničar tvrdi kako je Teopomp govorio o pregovorima Atene i Perzijskog carstva 423. pr. Kr., odnosno dva i pol desetljeća nakon Kalijinog mira. Postoji još jedan jaki argument za postojanje takvog sporazuma, a to je atensko povlačenje s Cipra 450. pr. Kr.
Zabranjuje se ulazak perzijskim brodovima u Egejsko more, odnosno atenskim brodovima u istočni Mediteran.
Atena se obvezala kako više neće poticati pobune na perzijskim teritorijima poput Egipta, Libije i Cipra.
Nakon točno pola stoljeća ratovanja, grčko-perzijski ratovi bili su okončani, a strateški gledano obje strane bile su na mrtvoj točki. Grci su uspjeli zadržati nezavisnost većeg dijela svojih polisa, no ekspedicije protiv Perzijskog Carstva u Egipta i Cipra završile su katastrofom. Perzijsko Carstvo je pak uspješno ugušilo Jonski ustanak, kaznilo Eretriju i Atenu koje su sravnjene sa zemljom, no prevlast nad kopnenim dijelom Grčke nije ostvarena.
S vojnog gledišta, Grci su ostvarili pobjede nad satrapskim (pokrajinskim) perzijskim vojnim jedinicama kod Maratona ili Plateje, no pred glavnom perzijskom vojskom (predvođenom Kserksom) su se uglavnom povlačili ili su doživjeli poraz (kod Termopila). Unatoč tome što je Atena razorena i što je sam spartanski kralj Leonida I. poginuo u borbama protiv Perzijanaca, u zapadnom svijetu Grci su nerijetko nazivani „pobjednicima“ ovog rata, zbog toga što Perzijsko Carstvo nije ovladalo cijelim grčkim kopnom. Ipak, povjesničari dvoje je li Perzijsko Carstvo imalo namjeru potpuno osvajanje Grčke ili se radilo o kažnjeničkoj ekspediciji Kserksa s ciljem osvete Ateni na koju se zakleo još njegov otac Darije Veliki. Prema dostupnim povijesnim izvorima, Kserkso je nakon razaranja Atene odbio napasti ostatak grčke vojske na Peloponezu na čemu je iznistirao satrap Mardonije. Razlozi Kserksova povlačenja su diskutabilni; zadovoljština razaranja Atene, gubitak dijela flote nakon bitke kod Salamine, opasnost da Grci ne napadnu pontonske mostove preko Dardanela (prema Herodotu), pobuna u Babilonu, itd.
Unatoč tome, Perzijsko Carstvo je nakon ratova protiv Grka zadržalo ulogu vodeće sile u regiji, dok su utjecaj grčkih polisa smanjivali poticanjem unutarnjih sukoba. Primjerice, nakon što je Atena počela dominirati Grčkom u doba Peloponeskog rata (431.-404. pr. Kr.) Perzijanci su stotinama brodova počeli vojno pomagati Spartu koja je naposljetku potukla Atenjane. Kada je pak početkom 4. stoljeća pr. Kr. balans grčke sile prešao previše na stranu Sparte, Perzijanci su odlučili pomoći Atenjanima tokom Korintskog rata (395.-387. pr. Kr.) koji je okončan Kraljevskim mirom, diktiranim od strane Perzije. Prema tom sporazumu Sparta se morala povući iz Male Azije koja je opet u potpunosti pala pod perzijsku kontrolu i praktički obezvrijedila sve grčke vojno-političke uspjehe u prošlom stoljeću.
Godine 401. pr. Kr. perzijski princ Kir Mlađi u Maloj Aziji okuplja 10.000 grčkih plaćenika (tzv. „Deset tisuća“) i još toliko azijskih vojnika, te kreće u ponovnu borbu za perzijski tron protiv svog brata Artakserksa II. Njihove vojske sukobile su se u bitci kod Kunakse gdje Kir Mlađi pogiba, nakon čega je pobuna ugušena odnosno ojačana pozicija Artakserksa II.
Spartanski kralj Agesilaj II. godine 396. pr. Kr. okuplja 2.000 neodamoda (oslobođeni državni robovi heloti) i 6.000 savezničkih vojnika te kreće prema Aziji. Dolazi u Efez gdje se susreće s Tisafernom, perzijskim vojskovođom i satrapom Lidije i Karije. Ovaj mu nudi primirje ali isključivo da dobije na vremenu i sačeka vojnu pomoć od perzijskog kralja. Naposljetku Tisafenu stiže Artakserksovo pojačanje i odmah krši primirje. Postavlja ultimatum Grcima; ili odlaze iz Azije ili slijedi rat. Ovakav stav uznemirio je Grke i njihove saveznike jer perzijska vojska bila brojčano superiornija. Agesilaj prihvaća sukob s Perzijancima, no umjesto na dogovorenom mjestu borbe u Kariji vodi trupe u bogatu Frigiju gdje njegove trupe pljačkaju gradove i sela. Nekoliko mjeseci kasnije grčke i perzijske trupe sukobile su se u Sardu, a Agesilaj II. nedugo kasnije dobiva informacije o rasplamsavanju Korintskog rata pa se nakon dvije godine boravka vraća iz Azije u Europu.
Niti jedna grčka sila nije se mogla suprotstaviti Perzijskom carstvu punih 60 godina, odnosno sve do dolaska makedonskog kralja Filipa II. koji je 338. pr. Kr. osnovao savez Ελληνες („Grci“) i krenuo u osvajanje zapadnog dijela Male Azije. Ipak, neposredno prije ekspedicije Filip II. je ubijen pa je njegov nasljednik Aleksandar III. Makedonski nastavio njegove planove, krenuvši 334. pr. Kr. u Aziju s 40.000 vojnika. Nakon nekoliko godina ratovanja njegova vojska srušila je iransku ahemenidsku dinastiju i ovladala cijelim Perzijskim carstvom, koje je prethodno bilo iscrpljeno brojnim satrapskim pobunama diljem zemlje.
Unatoč tome što je perzijska dinastija Ahemenida nestala u doba Aleksandra, odnosno što je Grčka pala pod rimsku vlast 146. pr. Kr., grčko-perzijski sukob nastavio se u širem kontekstu konfrontacije između europskih i azijskih sila, koji datira još od doba Trojanskog rata. Nakon pada pod rimsku vlast Grčka je unatoč sveprisutnom kulturnom helenizmu potpuno izgubila svoju vojno-političku snagu u korist Rimske Republike koja se nametnula kao jedina europska supersila. S druge strane, nekadašnje Ahemenidsko Perzijsko Carstvo obnovilo je nekadašnju snagu usponom iranskih dinastija Parta, te kasnije Sasanida. Pokušajem rimskog vojskovođe Marka Krasa da osvoji Partsko kraljevstvo 53. pr. Kr. započeo je višestoljetni rimsko-perzijski sukob koji je trajao sve do islamskog osvajanja. Navedeni sukobi uključuju ratove Rimske Republike i Carstva protiv Parta, odnosno ratove Sasanida protiv Rimskog carstva te kasnije Bizanta. Tijekom više od sedam stoljeća ratovanja vojna sreća izmjenično se mijenjala na rimsku ili perzijsku stranu, no niti jedna od dvije supersile nije uspjela osvojiti ili podčiniti drugu.
Ekdotiki Athinon: „Povijest grčke nacije“ (Ιστορία του Ελληνικού Έθνους), svezak B, Atena (1971.)
Hermann Bengston: „Grci i Perzijanci: Od šestog do četvrtog stoljeća“ (The Greeks and the Persians: From the Sixth to the Fourth Centuries), New York: Delacorte Press (1965.)
Pierre Briant: „Od Kira do Aleksandra: Povijest Perzijskog carstva“ (From Cyrus to Alexander: A History of the Persian Empire), preveo Peter Daniels, Indiana: Eisenbrauns (2002.)
A. R. Burn: „Cambrigdeova povijest Irana: Perzija i Grci“ (The Cambridge History of Iran: Persia and the Greeks), 2. svezak, Ilya Gershevitch, New York: Cambridge University Press (1985.)
J. M. Cook: „Perzijsko Carstvo“ (The Persian Empire), New York: Shocken Books (1983.)
Peter Green: „Grčko-perzijski ratovi“ (The Greco-Persian Wars), Berkeley, Los Angeles; London: University of California Press (1996.)
A. T. Olmstead: „Povijest Perzijskog carstva“ (History of the Persian Empire), Chicago: University of Chicago Press (1948.)
Pomeroy, Sarah B., Stanley Burstein, Walter Donlan i Jennifer Tolbert Roberts: „Antička Grčka: Politička, društvena i kulturna povijest“ (Ancient Greece: A Political, Social, and Cultural History), New York and Oxford: Oxford University Press (1999.)
Brown Reference ltd: „Atlas svjetske povijesti“ (Atlas of World History), Sandcastle books Ltd. (2006.)

Grgur VII. (Sovana, tada Soana, oko 1020. - Salerno, 25. svibnja 1085.), poznat i kao Hildebrand iz Soane bio je papa od 22. travnja 1073. godine, pa sve do svoje smrti. Bio je jedan od velikih obnoviteljskih papa, a osobito je poznat po  borbi za investituru čime se sukobio s carem Henrikom IV. Blaženim ga je 1584. proglasio papa Grgur XIII., a svetim 1728. papa Benedikt XIII.
Hildebrand se rodio u Soani (današnjoj Sovani), gradiću u južnoj Toskani, a pripadao je plemićkoj obitelji Aldobrandeschi. Odande je poslan u Rim gdje je njegov ujak bio opat u opatiji sv. Marije na brdu Aventinu. To je iskustvo značajno pridonijelo oblikovanju Hildebrandova karaktera. Moguće je da mu je jedan od učitelja bio i papa Grgur VI.
Kad je car Henrik III. zbacio papu Grgura VI., Hildebrand je s Grgurom otišao u progonstvo u Njemačku, što je također izvršilo znatan utjecaj na njegovu izobrazbu. Nastavio je studije u Kölnu, a u Rim se vratio s papom Lavom IX., pod čijim je vodstvom prvi puta ušao u crkvenu službu i postao subđakon.
Nakon smrti Lava IX., Hildebrand je poslan kao izaslanik na njemački dvor kako bi poveo pregovore o izboru novog pape. Ondje je potakao cara da podrži Gebharda koji će postati papa Viktor II. (1055.-1057.) i povjeriti Hildebrandu službu legata u Francuskoj, gdje se bavio slučajem Berengara iz Toursa čiji su pogledi na euharistiju izazivali sukobe. Kad je 1057. izabran papa Stjepan IX., bez prethodnog dogovora s njemačkim dvorom, Hildebrand i Anzelmo iz Lucce poslani su u Njemačku kako bi ishodili carsko priznanje. Stjepan je ubrzo umro, a rimska je aristokracija željela povratiti svoj utjecaj na pape, te je 1058. žurno izabrala za papu Ivana iz Velletrija kao Benedikta X. Takav je postupak mogao izazvati unutarcrkvenu krizu, no ona je prevladana upravo zahvaljujući Hildebrandu, čijom je podrškom 1059. na papinsko prijestolje umjesto Benedikta izabran Nikola II. koji je izvršio snažan utjecaj na politiku kurije kroz dva desetljeća svoga pontifikata. Na jugu Italije to je značilo približavanje Normanima, a na sjeveru protunjemačkom pokretu patarena. Za njegova je pontifikata donijet i zakon prema kojem papu bira kardinalski zbor, čime je smanjen utjecaj rimskoga plemstva i njemačkoga dvora. Nakon smrti Nikole II. i dolaskom pape Aleksandra II. (1061., učvrstio se Hildebrandov položaj u kuriji budući da je papa često izbivao iz Rima. Hildebrand je znao dobro iskoristiti opće političke prilike, posebice u Njemačkoj, za jačanje papinstva.
Nakon smrti Aleksandra II. (21. travnja 1073.), za njegova sprovoda u Lateranskoj bazilici, narod je uzviknuo: „Hildebranda za papu! Blaženi Patar izabrao je Hildebranda arhiđakona!“ Njegovo odbijanje bilo je uzaludno, te je kasnije toga dana doveden u crkvu sv. Petra u lancima, gdje je na kanonski način izabran za papu. Svećeničko ređenje primio je tek 22. svibnja 1073., a za biskupa je posvećen 30. lipnja. Način njegova izbora često je dovođen u pitanje, no tek mnogo godina nakon što se to dogodilo, pod utjecajem vjerskih i osobito političkih sukoba. Ipak, bitan propis o izboru pape nije poštovan, onaj koji se odnosi na traženje mišljenja cara Svetog Rimskog Carstva.
Središte crkveno-političkih zanimanja Grgura VII. bit će odnos prema njemačkim krajevima. Nakon smrti Henrika III. bitno je smanja moć njemačkih vladara, a njegov se sin Henrik IV. suočavao s ozbiljnim teškoćama unutar svoga carstva. Uz to, papi je u prilog išla i činjenica da je 1073. godine Henrik bio tek neiskusni dvadesettrogodišnjak.
Kroz godine koje su slijedile Henrik je zbog pobune Sasa bio prisiljen uspostaviti prijateljske odnose s papom, te je 1074. godine u prisutnosti papinskih legata izvršio pokoru u Nürnbergu, zbog održavanja prijateljstva s članovima svoga vijeća koje je Grgur VII. bio izopćio. Henrik je tom prilikom dao prisegu poslušnosti papi i obećao svoju pomoć u obnovi Crkve. Takav je stav, međutim, Henrik napustio čim je pokorio Sase u bitki kod Hohenburga, 9. lipnja 1075., te je htio povratiti svoja vladarska prava u sjevernoj Italiji.
Stoga je poslao grofa Eberharda u Lombardiju da se suprotstavi patarenima, imenovao Tedalda nadbiskupom Milana, te pokušao uspostaviti odnose se normanskim vojvodom Robertom Guiscardom. Grgur VII. odgovorio je oštrim pismom datiranim 8. prosinca 1075., u kojem je, uz ostalo, optužio Henrika da je prekršio svoju riječ, te da i dalje potpomaže izopćene vijećnike. Uz pismo, papa je caru poslao i usmenu poruku u kojoj mu je zaprijetio izopćenjem iz Crkve i oduzimanjem carske krune. Istovremeno, na Božić 1075. godine, Cencije Frangipane oteo je papu za vrijeme polnoćke u crkvi sv. Marije Velike, no već ga je sljedeći dan, na inzistiranje naroda, oslobodio. Papa je osumnjičio cara da stoji iza ove urote, a cijeli se događaj obično navodi kao početak borbe za investituru.
Papine opomene razljutile su Henrika i njegov dvor, te je car na brzinu sazvao državni i crkveni Sabor u Wormsu koji se sastao 24. siječnja 1076. Papa je među visokim njemačkim klerom imao brojne neprijatelje, a pridružio im se i kardinal Hugo Candidus koji je prethodno podržavao Grgura, ali mu je postao neprijateljem nakon što ga je papa smijenio zbog simonije. Prisutni biskupi prihvatili su Hugove optužbe protiv pape i otkazali poslušnost, a Henrik je proglasio da je papa zbačen, te je od rimljana tražio da izaberu novog papu.
Sabor je poslao dvojicu biskupa u Italiju gdje su ishodili sličan dokument od lombardijskih biskupa na sinodi u Piacenzi. Kao izaslanik u Rim je poslan Roland iz Parme koji je pred sinodom okupljenom u Lateranskoj bazilici proglasio da je papa smijenjen, što je nakon prvotnog čuđenja izazvalo snažno odbijanje okupljenih, te je sam papa spasio izaslanika od linča.
Sljedećeg dana papa je svečano izopćio Henrika IV., oduzeo mu kraljevsko dostojanstvo i oslobodio njegove podanike prisega koje su mu dali. Koliki će biti utjecaj ove odluke ovisilo je o Henrikovim podanicima, posebice o njemačkim kneževima i ostalim velikašima. Tadašnji izvori govore o snažnom dojmu što ga je, kako u Italiji, tako i u Njemačkoj, ostavilo izopćenje cara. U Njemačkoj je Grgur VII. zadobivao sve više naklonosti, a velikaši su iskoristili prigodu da se otmu kraljevskoj vlasti pod krinkom poslušnosti papi. Kad je Henrik sazvao plemiće na blagdan Duhova da donesu mjere protiv Grgura VII., pojavilo ih se tek nekoliko, a Sasi su se ponovno pobunili.
Henrikov se položaj na taj način znatno pogoršao. Pod vodstvom papinskoga legata biskupa Altmanna iz Passaua, velikaši su se u listopadu sastali u mjestu Trebur kako bi izabrali novoga njemačkoga kralja. Henrika, koji se nalazio u Oppenheimu, spasila je samo činjenica da se nisu mogli složiti oko nasljednika, no to je samo odložilo odluku. Odlučili su ipak da Henrik mora izvršiti zadovoljštinu u odnosu na papu i obećati mu poslušnost. Ukoliko bi na godišnjicu svoga izopćenja Henrik i dalje bio izvan zajedništva s Crkvom, velikaši bi prijestolje smatrali ispražnjenim. Istovremeno su Grgura VII. pozvali u Augsburg da razriješi sukob. Henrik je shvatio da pod svaku cijenu mora dobiti Grgurovo odrješenje. Pokušao je to ishoditi najprije putem izaslanika, no kad je papa to odbio, morao je osobno poći u Italiju.
Henrik i Grgur sastali su se u Canossi, u Emiliji, a pomirenje se ostvarilo tek nakon dugih pregovora. Grgur nije mogao odbiti odrješenje, premda je na taj način gubio mogućnost presuđivanja između Henrika i velikaša u Augsburgu. Ipak, pomirenje nije bilo iskreno, a sukob, posebice u odnosu na investituru, nastavio se i dalje. Henrik je držao da je s odrješenjem od izopćenja uklonjena i prijetnja o zbacivanju s prijestolja, no papa se u Canossi o tome nije očitovao.
Bez obzira na uklanjanje izopćenja, njemački velikaši nastavili su svoju protukraljevsku politiku, te su 1077. kao protukralja izabrali vojvodu Rudolfa Švapskog. Prilikom izbora papinski su legati bili neutralni, a Grgur je nastoja zadržati takav stav kroz sljedeće godine. To mu je bilo olakšano i činjenicom da su obje strane bile podjednako jake. Njegova neutralnost dovela je ipak do toga da je izgubio povjerenje na obje strane. Na posljetku je stao na stranu Rudolfa Švapskog, nakon što je ovaj 27. siječnja 1080. pobijedio Henrika u bitki kod Flarchheima. Pod pritiskom Sasa, i krivo izviješten o prevelikoj važnosti bitke, Grgur je 7. ožujka 1080. ponovno izopćio Henrika i proglasio da je zbačen s prijestolja.
Za razliku od prethodnoga izopćenja, ovo je u širokim slojevima shvaćeno kao nepravedno. Usto, Rudolf Švapski umro je 16. listopada iste godine, a njegov mogući nasljednik, Hermann Luksemburški, nije se uspio nametnuti kao vođa, te je krajem 1081. Henrik bio na vrhuncu svoje snage. Proglasivši papinu odluku nezakonitom, nije priznavao izopćenje, a sabor sazvan u Brixenu 16. lipnja 1081. smijenio je Grgura, a za papu izabrao Guiberta iz Ravenne. Iste godine Henrik je ušao u otvoreni sukob s papom na području Italije. Grgura je u međuvremenu napustilo trinaest kardinala. Rim se 1084. predao Henriku, a Grgur se povukao u Anđeosku tvrđavu, ne prihvaćajući Henrikove ponude, među kojima je bila i ona da mu Guiberta preda kao zarobljenika u zamjenu za papinsko priznanje njegova carskoga dostojanstva. Grgur ponovno izopćuje Henrika, na što ovaj ponovno 21. ožujka ulazi u Rim, a 24. ožujka 1084. daje da se Guibert proglasi papom pod imenom Klement III., te ga onda ovaj kruni za cara. Ubrzo je Henrik morao pobjeći iz grada, budući da se približavao normandijski vojvoda i Grgurov saveznik, Robert Guiscard. Grgur je bio oslobođen, ali su normanski vojnici opljačkali Rim, pa je narod prisilio papu na povlačenje u Monte Cassino, a potom i u Salerno gdje je sljedeće godine i umro. Tri dana pred smrt povukao je sva izopćenja što ih je proglasio, osim onih koja su se odnosila na Henrika IV. i Guiberta.
Prema predaji, posljednje Grgurove riječi bile su: „Amavi iustitiam et odiavi iniquitatem; propterea, morior in exilio“ - „Ljubio sam pravdu, a mrzio nepravdu; stoga umirem u progonstvu.“ Građani Rima i njegovi najvjerniji suradnici napustili su ga, a smanjio se i broj njegovih istomišljenika u Njemačkoj. Stanovnici Salerna nisu dozvolili da se njegovi ostaci prenesu u baziliku sv. Petra u Rimu, te se njegov sarkofag nalazi u katedrali u Salernu.
Odnos Grgura VII. prema drugim europskim zemljama bitno je bio označen njegovim odnosom prema njemačkim krajevima, budući da ga je sukob s njemačkim vladarom oslabio u odnosu na ostale. To se odnosi osobito na Normane kojima je još Nikola II. dao znatne povlastice, a to nije donijelo očekivanu zaštitu papinstva. Tako je Robert Guiscard intervenirao u korist Grgura VII. tek kad je i sam bio ugrožen njemačkim osvajanjima. Prilikom osvajanja Rima prepustio je grad na nemilost svojih vojnika, što je dovelo do Grgurova progonstva.
U odnosu na više zemalja Grgur je nastojao uspostaviti papinski suverenitet. Temeljem „običaja od pamtivijeka“ držalo se tako da Korzika i Sardinija pripadaju rimskoj Crkvi. Na Španjolsku i Ugarsku također je polagao pravo, a pokušao je navesti i danskoga kralja da vlast preuzme kao papin vazal. Filip I. Francuski, zbog provođenja simonije i donošenja protucrkvenih propisa izazvao je Grgurovu reakciju, tako da se 1074. našao u opasnosti da bude izopćen, zbačen s prijestolja i udaren interdiktom. Grgur, zbog sukoba u Njemačkoj, ipak nije proveo svoje prijetnje u djelo, premda kralj nije promijenio svoj način djelovanja. Takvo stanje stvari u Engleskoj je iskoristio Vilim Osvajač te je intervenirao u crkvena pitanja, zabranio biskupima posjet Rimu, imenovao biskupe i opate, i pokazivao slabo zanimanje za papine proteste s obzirom na odnos duhovne i svjetovne vlasti. Ne mogavši ništa promijeniti, papa je odlučio ignorirati kraljeve postupke.
Grgur je ipak uspio uspostaviti odnose sa svim kršćanskim zemljama, te se dopisivao s vladarima Poljske, Rusije i Češke. Održavao je prijateljsko dopisivanje i sa saracenskim kraljem u Mauretaniji u sjevernoj Africi, a neuspješno je pokušavao dovesti Armeniju u bližu vezu s Rimom.
Grgur VII. nastojao je oko ponovnog uspostavljanja jedinstva Crkve, koje je prekinuto šizmom iz 1054. godine, te je uspio stupiti u kontak s bizantskim carem Mihajlom VII., te je zamislio skupljanje velike vojske koja bi pomogla Bizantu u borbi protiv Arapa, te omogućila povratak kršćanske vlasti na Bazilikom Svetoga groba u Jeruzalemu.
U doba pape Grgura VII. Hrvatskom je vladao najprije Petar Krešimir IV. (1058.-1074., a potom Dmitar Zvonimir (1075.-1089.). U vrijeme slabljenja Bizanta, Zvonimir je pristao uz papu Grgura VII., prihvaćajući i njegovo shvaćanje uloge svjetovne vlasti u odnosu na crkvenu. Tako je u rujnu 1075. papa poslao legate Gebizona i Fulkona Zvonimiru koji priseže da će biti vjeran podanik papi. Gebizon ga 8. listopada 1076. u Solinu kruni kraljevskom krunom i predaje mu ostale znakove kraljevske vlasti. Zvonimir se pritom obvezao da će pomagati vjersku obnovu i braniti Crkvu u svome kraljevstvu, da će papi davati godišnji dar u novcu, da će providjeti da se Crkvi daju prvine i desetine, te da će uzeti u zaštitu siromahe, udovice i siročad. Usto, ustupio je papi samostan sv. Grgura u Vrani, koji je imao služiti kao hospicij za papine legate. Tako je Zvonimir osigurao i državnopravno priznanje Kraljevstva Dalmacije i Hrvatske (Regnum Dalmatiae et Chroatiae).
Životno djelo Grgura VII. bilo je utemeljeno na uvjerenju da je Crkvu utemeljio Bog i da joj je povjerio zadatak da obuhvati čitavo čovječanstvo u jednu zajednicu u kojoj bi božanska volja bila jedini zakon. U tom smislu Crkva bi bila nadređena svim ljudskim strukturama, a posebice svjetovnim državnim vlastima, a papa kao poglavar Crkve namjesnik je Božji na zemlji, tako da neposlušnost njemu podrazumijeva i neposlušnost Bogu ili otpad od kršćanstva. Takvo tumačenje dovelo bi, međutim, do negiranja postojanja država. Stoga je Grgur u praksi ipak zauzeo drugačiji stav te je prihvatio postojanje država kao odredbu providnosti, a suživot države i Crkve označio kao odraz božanske rasporedbe, pri čemu je Crkva uvijek bila nadređena državi. Grgurova nakana bila je da rimska biskupska stolica postane mjesto rješavanja svih sukoba, te da se svi u konačnoj instanci prizivaju na nju.
Centralizacija crkvene vlasti u Rimu dovela je pak do umanjenja ovlasti pojedinih biskupa. Oni su pak često odbijali takve pokušaje, pa je Grgurov pontifikat bio obilježen sukobima s višim svećenstvom.
Borba za jačanje papinske vlasti povezana je i s obveznim celibatom za svećenstvo i s papinim napadom na simoniju. Sam Grgur VII. nije uveo celibat u Crkvu, ali je više nego njegovi prethodnici nastojao na njegovu provođenju. 1074. godine objavio je encikliku kojom je oslobodio vjernike poslušnosti biskupima koji bi dozvoljavali ređenje oženjenih svećenika. Sljedeće godine lišio je oženjene svećenike njihovih prihoda. Kako nastojanje oko provođenja celibata, tako i borba protiv simonije, izazvali su oštro protivljenje u dijelu svećenstva.
Uta-Renate Blumenthal: Gregor VII. Papst zwischen Canossa und Kirchenreform. Primus, Darmstadt 2001, ISBN 3-896-78198-7
Herbert E. Cowdrey: The Register of Pope Gregory VII 1073-1085. Clarendon, Oxford 2002.

Gruzija (ili Georgija; gruzijski საქართველო) je država u istočnoj Europi, na sjeveroistoku Crnog mora. Na sjeveru i sjeveroistok graniči s Rusijom, na jugu s Turskom, Armenijom, i Azerbajdžanom. Gruzija je članica Vijeća Europe, OESS-a, Eurocontrol-a i ODER-a. Gruzija trenutno radi na tome da postane punopravna članica NATO saveza. 
Gruzija je jedna od 15 država nastalih raspadom Sovjetskog Saveza unutar granica Gruzijske SSR. Josif Staljin, pravim imenom Ioseb Džugašvili, sovjetski vođa od 1928. do 1953. bio je podrijetlom Gruzijc. Nakon osamostaljenja 1991, Gruzijom je vladao Eduard Ševardnadze, no 2003. Revolucija ruža ga je svrgnula, a za predsjednika je imenovan Mihail Saakašvili. Nakon Revolucije ruža, pokrenuto je niz reformi s ciljem jačanja vojnih i gospodarskih potencijala države. Gruzija je pružila vrijednu potporu NATO-vim operacijama u Kosovu i Afganistanu, te protuterorističkim operacijama podmorskog nadzora u SredozemljuGruzijci koji čine većinu stanovništva tradicionalno pripadaju autokefalnoj Gruzinskoj pravoslavnoj Crkvi. Gruzijski jezik je član južnokavkaske jezične skupine, nepovezane s indoeuropskom ili altajskom skupinom kojima pripadaju jezici susjednih država. Gospodarstvo Gruzije temelji se uglavnom na poljoprivredi (agrumi, čaj, vinogradarstvo) i crnomorskom turizmu.
Još od vremena Antike na području Gruzije postojala su moćna i nezavisna kraljevstva. Kraljevine Kolhida i Iberija su još u 4. stoljeću primile kršćanstvo, pa se Gruzija može uvrstiti među najstarije kršćanske zemlje na svijetu. Svoj najveći uspon gruzijska država doživjela je tijekom 11. i 12. stoljeća, pogotovo u vrijeme vladavine kralja Davida IV. i kraljice Tamare. Početkom 19. stoljeća gruzijske države dolaze pod vlast Rusije, a 1921. godine Gruzija postaje dijelom SSSR-a kao Gruzijska SSR. Raspadom Sovjetskog Saveza 1991. godine, Gruzija postaje samostalna država, a razdoblje tranzicije ka kapitalističkom i demokratskom društvu tijekom 1990.-ih godina bio je praćen velikim ekonomskim problemima i oružanim sukobima u Južnoj Osetiji i Abhaziji. Razdoblje kriza i sukoba privremeno je okončano Revolucijom ruža u studenom 2003. godine, u kojoj je smijenjen tadašnji predsjednik Eduard Ševardnadze. Početkom kolovoza 2008. godine, u Južnoj Osetiji je došlo do sukoba države s lokalnim vlastima u koje se umiješala i Rusija, a koji su okončani odcjepljenjem Južne Osetije i Abhazije od Gruzije.
Teritorij današnje Gruzije naseljen je Homo erectusima još od paleolitika. Pisana povijest datira prva proto-gruzijska plemena još u 12. stoljeće prije nove ere. 
Arheološki nalazi i reference u antičkim izvorima otkrivaju elemente ranih političkih i državnih formacija koje karakterizira napredna metalurgija i i zlatarske tehnike koje datiraju iz 7. stoljeća prije Krista i ranije. U stvari, rana metalurgija počela je u Gruziji tijekom 6. tisućljeća prije Krista, povezana je sa Shulaveri-Shomu kulturom.
U grčkoj mitologiji, Kolhida je bilo mjesto gdje su Jazon i Argonauti tražili zlatno runo, prema epskoj priči "Argonautika" Apolonija Rođanina. Spominjanje zlatnog runa u mitu možda proizlazi iz prakse korištenja runa pri prosijavanju zlatne prašine iz rijeke. Kolhida je bila poprište Lazičkog rata (Kolhidskog rata), gdje su se sukobili Bizant i Sasanidsko Perzijsko Carstvo.
U vremenu od 653. do 333. pr. Kr. uspjele su se obraniti od pokušaja osvajanja Medijskog carstva, Perzijskog carstva, a pred kraj 3. st. pr. Kr. i od napada Aleksandra Velikoga. Iberija i Kolhida su se oduprijele i napadima ostalih helenističkih vladara, iako je utjecaj grčke kulture i jezika izražen u naseljima kraljevstva Kolhide, dok u gradovima kraljevstva Iberije je prevladao aramejski jezik. U vremenu od 2. st. pr. Kr. do 2. st. Gruzija je bila središte borbi Rimskog Carstva, moćnog kraljevstva Armenije i kratkovječnog Kraljevstva Pont.
Godine 189 pr. Kr. kraljevstvo Armenije osvojilo je više od polovice Iberije, a vladar Mitridat VI. od Ponta između 120.pr.Kr. i 63. pr. Kr. osvojio je cijelo kraljevstvo Kolhidu i pripojio ga Pontu. Kraljevstvo Armenije i Kraljevstvo Pont šire se na račun teritorija Rima, zbog čega rimska vojska 65. pr.Kr. pod generalom Pompejem napad Iberiju (zbog dobrih odnosa sa Armenijom), Armeniju i Pont, uzimajući velik dio teritorija natrag. Rimljani osvojeno područje kraljevstva Kolhide stavlja pod svoju upravu kao rimsku provinciju, Kraljevstvo Pont je potpuno razoreno, a Iberia se uspjela održati. Ipak 19 godina (36. pr.Kr.) kasnije u novom pohodu Rimljani prisiljavaju iberijskog kralja, da im se pridruži u vojnom pohodu protiv Albanije (na Kavkazu). 
Nakon što je Rimsko Carstvo osvojilo Kavkaz 66. godine od Partskog Carstva, gruzijsko kraljevstvo, s prekidima je klijentska država Rimskog Carstva i saveznika za gotovo 400 godina. Od 1. stoljeća štovana su poganska vjerovanja, kult Mitre i zoroastrizam. 337. godine, kralj Mirian III. proglasio je kršćanstvo kao državnu religiju, dajući veliki poticaj za razvoj književnosti, umjetnosti, te igra ključnu ulogu u formiranju jedinstvene gruzijske nacije . Kraljevstvo se zatim efektivno veže uz Istočno Rimsko Carstvo, koje će vršiti snažan utjecaj na Gruziju gotovo cijelo jedno tisućljeće, određujući u velikoj mjeri današnji kulturni identitet Gruzije.
Sljedećih 600 godina povijesti Gruzije obilježeno je borbama Rima i Perzije odnosno Parta i Sasanidskog Perzijskog Carstva za dominaciju na području.
U 2. stoljeću Kraljevstvo Iberije je ojačalo, naročito u vrijeme vladavine kralja Pharasmanesa II., koji je ostvario potpunu neovisnost od Rima, a od oslabljenog Armenskog kraljevstva povratio je neka prije izgubljena područja. U ranom 3. stoljeću Rim je izgubio i Albaniju (na Kavkazu) i veliki dio Armenije od Sasanidskog Carstva, a provincija Lazicum je prvotno dobila je značajnu neovisnost od Rima, koju je istokristila te do kraja stoljeća postala nezavisno kraljevstvo Lazica-Egrisi i održala se gotovo 250 godina do 562.g. kada je postala dio Bizantskog carstva.
Godine 327. Kraljevstvo Iberija je kao jedna od prvih država proglasilo kršćanstvo državnom vjerom. Mirian III. bio je prvi kršćanski kralj Iberije.
Rano kraljevstvo raspalo se u razne feudalne regije do ranog Srednjeg vijeka. Tako su lako Arapi osvojili većinu istočne Gruzije u 7. stoljeću. Od 7. do 10. stoljeća, Gruzija je dio Hazarskog Carstva. Sve te razne gruzijske regije neće biti ujedinjene u jednu državu sve do 11. stoljeća. 
Iako su Arapi osvojili Tbilisi 645. godine, Kartlija-Iberija su zadržali znatan dio neovisnosti pod lokalnim arapskim vladarima. Knez Ašot I. (813.-830.) postao je prvi vladar dinastije Bagrationi koja je vladala kraljevstvom. Ašot je započeo gotovo tisućljeće dugu vladavinu jedne dinastije, koja je vladala područjem koja barem dijelom čini današnju Republiku Gruziju. Bagrat III. (1027.-1072.) ujedinio je zapadnu i istočnu Gruziju. Kraljevina Gruzija dosegla je svoj vrhunac u 12. do sredine 13. stoljeća. To razdoblje, tijekom vladavine kralja Davida IV. Graditelja (1089.-1125.) i njegove unuke Tamare (1184.-1213.) naziva se Zlatno gruzijsko doba ili Gruzijska renesansa. Ovu ranu gruzijsku renesansu , koja prethodi europskoj renesansi obilježile su impresivne vojne pobjede, teritorijalna širenja, kulturne renesanse u arhitekturi, književnosti, povijesti i znanosti. Gruzijsko zlatno doba ostavilo je u naslijeđe velike katedrale, romantičnu poeziju i književnost i epsku pjesmu "Vitez u tigrovoj koži" (gruz. ვეფხისტყაოსანი). 
David Graditelj pokrenuo je Zlatno doba progonom Turaka Seldžuka iz zemlje, pobijedivši u bitci na Didgoriju 1121. godine, šireći gruzijski politički i kulturni utjecaj na jug Armenije i na istok do Kaspijskog jezera. 
Dvatesetdevetogodišnja vladavina Tamare, prve žene vladara Gruzije, smatra se najuspiješnijom u gruzijskoj povijesti. Tamara je dobila titulu "kralj kraljeva" (mepe mepeta). Uspjela je neutralizirati oporbu i energično vodila vanjsku politiku, dodatno potpomognute padom moći suparnika – Seldžuka i Bizanta. Uz podršku moćne vojne elite, Tamara je nadograđivala uspjehe svojih prethodnika i dodatno učvršćavala carstvo koje dominira Kavkazom, šireći se na velike dijelove Azerbajdžana, Armenije, istok Turske i dijelove sjevernog Irana. Ti uspjesi traju do prodora Mongola, u roku od dva desetljeća nakon Tamrine smrti 1213. godine.
Oživljavanje Kraljevine Gruzije počinje ponovo za vladavine Đure V., sina Demetra II., koji je protjerao Mongole, koji je dobio nadimak "Briljantni" zbog svoje uloge u obnovi prethodne snage i kršćanske kulture zemlje. Đuro V. je bio posljednji veliki kralj ujedinjene gruzijske države. Nakon njegove smrti, različiti lokalni vladari borili su se za svoju nezavisnost od Gruzije. To je trajalo do konačnog raspada kraljevine u 15. stoljeću. Gruzija je dodatno oslabljena nakon nekoliko katastrofalnih provala Tamerlana, mongolskog vladara, poznatog kao osnivača Timuridskog Carstva. Učestale invazije nisu davale dovoljno vremena za oporavak. Došlo je do bezvlađa 1466. godine i Gruzija je podijeljena na tri neovisnih kraljevstava i pet polunezavisnih kneževina. Susjedna velika carstva kasnije iskorištavaju unutarnje podjele. Od početka 16. do početka 19. stoljeća Safavidsko Carstvo (kasnije i Afšaridsko Carstvo) i Osmansko Carstvo, pokorili su i podredili sebi istočne i zapadne krajeve Gruzije. Vladari područja koja su ostala djelomično autonomna, u raznim prilikama organizirali su pobune. Međutim, kasnije osmanske i iranske invazije dodatno su oslabile lokalna kraljevstva i regije. Kao rezultat neprestanih ratova i protjerivanja, populacija Gruzije je smanjena na 250.000 krajem 18. stoljeća. Istočna Gruzija, sastavljena od regija Kartlije i Kahetije, obje pod iranskom vlašću, podijeljene su podjednako između Otomanskog Carstva i Irana Mirom u Amasyi.
Od sredine 15. stoljeća, vladari obaju, istočnih i zapadnih kraljevstava, tražili su pomoć zapadnih europskih sila, ali bez uspjeha. Nedestatak pomoći Zapada, doveo je kasnije Gruziju u poziciju tražiti pomoć Petra Velikog i Ruskog Carstva, iz čijeg zagrljaja se nikad nije vratila. 
Smrću šaha Nadera 1747. godine, dva velika gruzijska istočna kraljevstva oslobodila su se iranske kontrole i ponovo se ujedinili u Kraljevstvo Kartlije i Kahetije pod energičnim kraljem Eraklom II. 1762. godine. Stabilizirao je zemlju, kojoj je bila jamčena autonomija tijekom cijelog razdoblja vladavine dinastije Zand.
1783. godine, Rusko Carstvo i istočno gruzijsko kraljevstvo Kartlije i Kahetije potpisali su Georgijevski ugovor (traktat). Ugovorom, kojim je prepoznata spona gruzijskih i ruskih ljudi u vidu pravoslavnih kršćana, Gruzija je postala ruski protektorat, sa zajamčenim teritorijalnim integritetom i nastavkom vladavine Bagatriona, u zamjenu za povlasticu vođenja gruzijskih vanjskih poslova. Prema tom ugovoru, Gruzija se odrekla bilo koje ovisnosti o Perziji ili nekih drugih moćnika, te je svaki gruzijski vladar morao tražiti potvrdu i investituru ruskog cara.
Međutim, unatoč tom zalaganju za obranu Gruzije, Rusija nije pridonijela nikakvom pomoći tijekom Iranske invazije 1795. godine. 1801. godine, krše se odredbe Georgijevskog ugovora. Rusija anektira istočnu gruziju, ukida kraljevsku dinastiju Bagrationi, kao i autokefalnost gruzijske pravoslavne Crkve.
22. prosinca  1800. godine, car Pavao, na navodni zahtjev gruzijskog kralja Đure XII., potpisao je proglas o inkorporiranju Kartlije-Kahetije u Rusko Carstvo, koje je završeno ukazom 8. siječnja 1801. godine i potvrdio car Aleksandar 12. rujna 1801. godine. Gruzijski izaslanik u Sankt Peterburgu predao je protestnu notu, koja je predstavljena ruskom prorektoru, princu Kurakinu. U svibnju 1801. godine, pod nadzorom generala von Knorringa, Carska Rusija prenosi vlasn nad istočnom Gruzijom vladi pod vodstvom generala Ivana Petroviča Lazareva. 
U ljeto 1805. godine, ruski vojnici su na rijeci Askerani porazili iranski vojsku u sklopu Rusko-perzijskog rata, i tako spasili Tbilisi od ponovne iranske okupacije. Tada Tbilisi i službeno postaje dijelom ruskog carskog teritorija. Ruska vrhovna vlast nad istočnom Gruzijom službeno je zapečaćena sklapanjem Gulistanskog ugovora 1813. godine između Ruskog Carstva i Perzije, kojim su dijelovi današnjeg Dagestana, većeinskog područja Azerbajdžana i dijelovi sjeverne Armenija, ustupljeni Rusiji od strane Perzije. Nakon aneksije istočne Gruzije, zapadno gruzijsko kraljevstvo Imeretija je anektirao od strane Aleksandra I. Posljednji imeretski kralj i posljednji gruzijski vladar dinastije Bagrationi, Solomon II. umro je u progonstvu 1815. godine. 
Od 1803. do 1878. godine, kao rezultat brojnih ruskih ratova protiv Osmanlija, nekoliko gruzijskih, prethodno izgubljenih teritorija (kao npr. Adžarija) su obnovljena i također uključena u sastav Ruskog Carstva. Kneževina Gurija je ukinuta i uključena u sastav Carstva 1828. godine, a Mingrelija 1857. godine. Područje Svanetije je postupno pripojeno od 1857. do 1859. godine.
Nakon Ruske revolucije 1917. godine, Gruzija je proglasila neovisnost 26. svibnja 1918., u jeku ruskog građanskog rata. Menjševici, Gruzijska Socijalno-demokratska partija osvojila je većinu mandata na parlamentarnim izborima. Njihov vođa, Noe Žordania, postao je premijer.
1918. Gruzijski-armenski rat, koja je izbio u dijelovima gruzijskih pokrajina naseljenih uglavnom Armencima, završila je zbog britanske intervencije. Neovisnost zemlje nije dugo trajala. Gruzija je bila pod britanskom zaštitom od 1918.-1920. godine.
U veljači 1921. Gruziju je napala Crvena armija. Gruzijska vojska je poražena, a socijaldemokratska vlada je pobjegla iz zemlje.  Dana 25. veljače 1921. godine, Crvena armija ušla u Tbilisi i instalirala komunističku vlast lojalni Moskvi, na čelu s gruzijski boljševikom Maharadzeom Ipak, postojao je značajan otpor boljševicima, što je rezultiralo ustankom u kolovozu 1924. godine. Sovjetska vlast je uspostavljena nakon gušenja ustanka. Gruzija je ugrađena u sastav Zakavkaske Socijalističke Federativne Sovjetske Republike, koja je objedinjavala Gruziju, Armeniju i Azerbajdžan. Kasnije, 1936. godine, Zakavkaska SFSR je razjedinjena u sastavnice i tada je nastala Gruzijska Sovjetska Socijalistička Republika. 
Josif Visarionovič Staljin, etnički Gruzijac (rođen kao Josseb Besarionis dze Džugašvili), bio je istaknut među boljševicima. Uspeo se na najviši položaj, te je vodio SSSR od 3. travnja 1922. godine, sve do svoje smrti 5. ožujka 1953. godine. 
Od 1941. do 1945. godine, za vrijeme Drugog svjetskog rata, gotovo 700.000 Gruzijaca se borilo na strani Crvene armije protiv nacističke Njemačke. Bilo ih je koji su se borili i na protivničkoj strani. Više od polovice vojnika poginulo je u borbama. 
9. travnja 1989. godine, mirni prosvjed u Tbilisiju krvavo je završio ubojstvom nekolicine prosvjednika od strane sovjetske vojske. Prije listopada 1990. godine i izbora za narodnu skupštinu (Umaghlesi Sabcho - vrhovno vijeće), održani su prvi izbori u SSSR-u na višestranačkoj bazi. Politička struktura se ponovo preoblikuje. Iako je više radikalnih skupina bojkotiralo izbore i sazvalo alternativni forum (Nacionalni kongres) uz navodnu potporu Moskve, drugi dio antikomunističke oporbe ujedinjuje se u Okrugli stol-Slobodna Gruzija oko bivših disidenata poput Meraba Kostave i Zviada Gamsahurdije. Potonji je pobijedio velikom većinom, s 155 od 250 mjesta u parlamentu, dok je vladajuća Komunistička partija dobila samo 64 mjesta. Sve ostale stranke nisu uspjele prijeći prag od 5 posto.
Dana 9. travnja 1991. godine, neposredno prije raspada Sovjetskog Saveza, Gruzija je proglasila neovisnost. 26. svibnja iste godine, >Zviad Gamsahurdia je izabran kao prvi predsjednik nezavisne Gruzije. On je poticao gruzijski nacionalizam i obećao dokazati vlast Tbilisija nad područjima kao što su Abhazija i Južna Osetija, koje su klasificirane kao autonomne oblasti pod Sovjetskim Savezom. On je ubrzo svrgnut u krvavom državnom udaru, od 22. prosinca 1991. do 6. siječnja 1992. godine. Udar bio je potaknut od strane nacionalne garde i paravojne organizacije "Mkhedrioni" ("konjanici"). Zemlja je upletena u građanski rat, koji je trajao sve do gotovo 1995. godine. Eduard Ševardnadze (sovjetski ministar vanjskih poslova od 1985. do 1991. godine) vratio se u Gruziju u 1992. godini, i pridružio vođama puča – Tengizu Kitovanju i Iabi Ioselianiju – na čelu trijumvirata pod nazivom "Državno vijeće".
Tinjajući sporovi unutar dvije regije Gruzije, Abhazije i Južne Osetije, između lokalnih separatista i većinskog gruzijskog stanovništvom, izbili su u velika međuetnička nasilja i ratove. Uz potporu Rusije, Abhazija i Južne Osetije ostvarila de facto neovisnost od Gruzije, a Gruzija je zadržala kontrole samo u malim područjima spornih teritorija. Godine 1995. Ševardnadze je službeno izabran za predsjednika Gruzije. Oko 230.000 do 250.000 Gruzijaca je masakrirano ili protjerano iz Abhazije od strane abhaških separatista i sjevernokavkaških dobrovoljaca (uključujući Čečene) u 1992.-1993. Oko 23.000 Gruzijaca je napustilo Južnu Osetiju. Mnoge osetske obitelji bile su prisiljene napustiti svoje domove u Boržomi regiji i preseliti u Rusiju.
2003. godine Ševardnadze je svrgnut u Revoluciji ruža, nakon što su gruzijska oporba i međunarodni promatrači tvrdili da je na parlamentarnim izborima 2. studenog narušena regularnost. Revoluciju su vodili Mihail Saakašvili, Zurab Žvania i Nino Burjanadze, bivši članovi i vođe Ševardnadzeove stranke. Mihail Saakašvili je izabran za predsjednika Gruzije 2004. godine.
Nakon Revolucije ruža, pokrenuto je niz reformi s ciljem jačanja vojnih i gospodarskih potencijala države. Napori nove vlade, kako bi u jugozapadnu autonomnu republiku Adžariju ponovno uspostavili vlast, doveli su do velike krize početkom 2004. godine. Uspjeh u Adžariji potaknuo je Saakašvilija u naporima da učini to isto s Južnom Osetijom, ali bezuspješno. Ovi događaji, zajedno s optužbama o upletenosti Gruzije u Drugi čečenski rat, rezultirao je pogoršanjem odnosa s Rusijom. Stoga je Rusija započela i poticala secesionističke otpore u dvjema odmetnutim gruzijskim pokrajinama. Unatoč sve težim odnosima, u svibnju 2005. godine, Gruzija i Rusija su postigle sporazum , što je dovelo do predaje ruskih vojnih baza (koje datiraju još iz SSSR-a) Batumija i Ahalkalakija, gruzijskoj vlasti. Povučeno je svo osoblje i oprema do prosinca 2007. godine . No, nisu se povukli iz baze Gaudata u Abhaziji, što su bili dužni učiniti potpisivanjem ugovora na samitu u Istanbulu 1999. godine.
Napetosti između Gruzije i Rusije ponovo su eskalirale u travnju 2008. godine. Južnoosetski separatisti napravili su prvi čin nasilja kada su raznijeli gruzijsko vojno vozilo 1. kolovoza. U eksploziji je ranjeno pet pripadnika gruzijskih mirovnih sanaga. Kao odgovor na taj čin, gruzijski snajperisti napali su južnoosetske policajce. Separatisti potom granatiraju gruzijska naselja. Ozbiljni incidenti nastavljeni su čitav tjedan. 7. kolovoza Saakašvili je najavio jednostrano primirje. No, separatisti su nastavili napadati gruzijska sela koja su se nalazila u zoni sukoba . Gruzijski vojnici su uzvratili vatru i počeli napredovati prema glavnom gradu samoproglašene Republike Južne Osetije, Chinvali.  Prema ruskom vojnom stručnjaku Pavelu Felgenhaueru, Oseti su namjerno provocirali Gruzijce, kako bi dali Rusiji povoda za invaziju na Gruziju According to Georgian intelligence,. To se i jeste dogodilo, jer je dio regularne vojske (nemirotvoraca) već prešao u Južnu Osetiji i prije gruzijskog napada.
8. kolovoza u središte Chinvalija pristiglo je 1.500 gruzijskih snaga. Rusija lažno optužuje Gruziju za agresiju i pod krinkom mirovne operacije napada Gruziju isti dan. Ruska vojska koja je pristigla u Chinvali otjerala je gruzijsku vojsku u roku od pet dana, a pokrenuli su i zračne napade na gruzijske vojne objekte na teritoriju Gruzije. Abhazi, na drugoj strani, otvaraju novo ratno žarište, napadajući dolinu Kodori, koja je u sastavu Abhazije, ali ga je u tom trenutku bila pod gruzijskom kontrolom. Ruske snage zauzimaju gruzijske gradove: Zugdidi, Senaki, Poti i Gori. Potonji su zauzeli nakon dogovorenog prekida vatre. Ruska crnomorska flota blokirala je gruzijsku obalu.
Za vrijeme, i nakon rata, snage Južne Osetije i iregularne policijske snage provodile su kampanje etničkog čišćenja Gruzijaca u Južnoj Osetiji. Gruzijska sela u okolici Chinvalija bila su uništena nakon završetka rata. Ratom je raseljeno 192.000 ljudi. Mnogi su bili u mogućnosti vratiti se u svoje domove  nakon rata, ali godinu dana nakon, još uvijek 30.000 Gruzijaca je bilo raseljeno. Vođa Južne Osetije Eduard Kokojty rekao je da nikad neće dopustiti Gruzijcima da se vrate<.
Predsjednik Francuske Nicolas Sarkozy dogovara sporazum o prekidu vatre u ponedjeljak, 12. kolovoza 2008. godine. Pet dana poslije, ruski predsjednik Dmitrij Medvedev najavio je povlačenje ruskih snaga iz Gruzije sljedeći dan. Ruske snage povukle iz tampon zona uz Abhaziju i Južnu Osetiju 8. listopada, a kontrolu nad njima je preuzela je Promatračka misija Europske unije u Gruziji.
Rusija je priznala Abhaziju i Južnu Osetiju kao zasebne republike 26. kolovoza 2008. godine. Kao odgovor na ruske akcije, gruzijska vlada prekinula je diplomatske odnose s Rusijom. Nakon rata, Gruzija je tvrdila da Abhazija i Južna Osetija gruzijska područja okupirana od strane Rusije.
Gruzija leži na sjeveroistoku Crnog Mora, na samoj granici između istočne Europe i jugozapadne Azije. Prostire između 41° i 44° zemljopisne širine i 40° i 47° istočne zemljopisne dužine. Zauzima površinu od 69.700 km² od čega je 57.200 km² pod izravnom gruzijskom kontrolom, dok 12.500 km² kontroliraju vlasti Abhazije (8.600 km²) i Južne Osetije (3.900 km²). Na sjeveru i sjeveroistoku Gruzija graniči s Ruskom Federacijom u dužini od 723 km, jugoistočno je granica s Azerbajdžanom (322 km), na jugu sa Armenijom (164 km) i Turskom (252 km). Ukupna dužina kopnenih granica iznosi 1.461 km. Na zapadu Gruzija izlazi na obalu Crnog mora u dužini od oko 315 km. Od toga oko 200 km obale se nalazi na teritoriju Abhazije, a 54 km na teritoriji Adžarije. Prema procjenama iz 2012. godine u Gruziji je živjelo nešto manje od 4,5 milijuna stanovnika. Glavni i najveći grad u zemlji je Tbilisi koji je sjedište predsjednika i narodne vlade, dok je od svibnja 2012. godine grad Kutaisi središte zakonodavne vlasti (parlamenta). Veći gradovi su još i Batumi koji ima funkciju administrativnog središta autonomne republike Adžarije i Rustavi (oba preko 100.000 stanovnika). Najvažnija gruzijska luka je grad Poti u centralnom dijelu crnomorske obale. Većinu populacije (preko 80%) čine etnički Gruzini, službeni jezik je gruzijski (osim na teritoriju samoproglašenih republika, gdje se govore abhaski i osetski jezik). Također, oko 80% populacije su pripadnici Gruzijske pravoslavne crkve.
Reljefom Gruzije dominiraju visoki planinski lanci Velikog Kavkaza na sjeveru s brojnim vrhovima koji prelaze 4.000 m nadmorske visine, uključujući i najviši vrh u zemlji Šharu (na nadmorskoj visini od 5.200 m) i Malog Kavkaza na jugu. Crnomorsko primorje je dosta nisko i zamočvareno i od obale ka unutrašnjosti se u obliku lijevka širi prostrana Kolhidska nizina. Nizinska područja se nalaze i u istočnim i središnjim dijelovima zemlje i prate tokove najvećih gruzijskih rijeka Kure (Mtkvarija) i njenih pritoka. Zapadni dio zemlje pripada crnomorskom slivu, dok istočni dio otiče ka Kaspijskom jezeru upravo preko rijeke Kure.
Planine Kavkaza štite Gruziju od hladnog zraka sa sjevera, dok utjecaj Crnog mora donosi toplije vrijeme. Klima Gruzije je vlažno-suptropska na zapadu do sušne i umjerene klime na istoku. Prosječna godišnja temperatura zraka je 15 °C na zapadu, a 11 do 13 °C na istoku. Na zapadu godišnje padne 3.000 milimetara oborina, a na istoku samo 400.
Pod šumom je 44% površina, od čega je 5% prašuma. Na visokim nadmorskim visinama biljni pokrivač je alpski. U podnožju planina su oblasti stepa koje se koriste za poljoprivredu.
Gruzija je podijeljena u devet regija, jedan grad (glavni grad Tbilisi) i dvije autonomne republike. Sve regije su još podijeljene na ukupno 69 okruga.
Gruzija ima dvije autonomne republike: Abhaziju i Adžariju. Abhazija je proglasila neovisnost od Gruzije 1999. godine. Uz Abhaziju, neovisnost od Gruzije proglasila je Južna Osetija, ali ona nema status autonomne republike, niti zasebne regije. Uglavnom se nalazi na području regije Unutarnja Kartlija, a naziv "južna Osetija" se ne koristi u Gruziji, kako se ne bi implicirao bilo kakva povezanost sa Sjevernom Osetijom u sastavu Rusije. Za vrijeme SSSR-a zvala se Južnoosetska autonomna oblast, ali je taj autonomni status ukinut 1990. godine stjecanjem gruzijske neovisnosti. 2006. godine, stanovnici Južne Osetije su na referendumu za neovisnost glasali za odvajanje od matične zemlje, no neovisnost nisu priznale svjetske države, osim Rusije, Nikaragve, Venezuele i Naurua. U obje odmetnute pokrajine, Rusija je stanovništvu dala ruske putovnice, što su kasnije koristili kao izgovor kako bi izvršili agresiju na Gruziju 2008. godine, a poslije sukoba i ih priznali kao nezavisne republike. 
Druga autonomna republika u sastavu Gruzije je Adžarija. Ona održava tijesne veze s Rusijom. Lokalni moćnik Aslan Abašidze dopustio je Rusiji da smjesti rusku vojnu bazu u adžarskom gradu Batumiju. Nakon izbora Saakašvilija za predsjednika Gruzije 2004. godine, porasle su napetosti između gruzijske vlade i Adžarije. To je rezultiralo demonstracijama u Adžariji i bijegom Abašidzea. Regija zadržava autonomiju, sjedište ustavnog suda iz Tbilisija se seli u Batumi, a ruska vojna baza je vraćena Gruziji.
Za vrijeme Sovjetskog Saveza, Abhazija je bila podijeljena na 6 rajona, koje su nosile ime po njihovim sjedištima. Administrativna podjela Republike Abhazije je ostala nepromijenjena, osim jedne iznimke: osnovan je još jedan distrikt – Tkvarčeli, u okolici istoimenog grada, od dijelova rajona Očamčira i Gali. Rajoni (distrikti) Abhazije su:
Mkhare (gruzijski: მხარე) je vrsta administrativne jedinice u Gruziji. To se obično prevodi kao "regije". Prema predsjedničkim uredbama iz 1994. i 1996. godine, podjela na regije je privremene prirode, sve dok se ne riješi pitanje odmetnutih pokrajina. Regionalnu upravu na čelu s državnim povjerenikom (gruz. სახელმწიფო რწმუნებული, saxelmc'ipo rcmunebuli: guvernera) imenuje se od strane predsjednika. Regije se dalje dijele na rajone, odnosno distrikte. Devet gruzijskih regija su: 
Po državnom uređenju Gruzija je unitarna poluparlamentarna država u kojoj izvršnu vlast dijele predsjednik i vlada. Na čelu države je predsjednik, dok na čelu vlade je premijer. Glavni zakonodavni dom je parlament Gruzije koji ima 235 zastupničkih mjesta. Najznačajnije političke stranke u Gruziji su: Ujedinjeni narodni pokret (stranka predsjednika Saakašvilija), Demokršćanski pokret Gruzije, Gruzijska radnička stranka i Republička stranka Gruzije. Glavnina stranaka, kao u većini bivših sovjetskih republika, se dijele na prozapadnjačke i proruske stranke.
Vanjska politika Gruzije, kao i u većini bivših sovjetskih republika, je često mijenjana i nedefinirana. Kada je Gruzija proglasila neovisnost 1991. godine odbila je tada uči u novoosnovani savez ZND kako bi smanjila utjecaj susjedne Rusije, te se približila zapadnim silama. No, 1993. godine ipak se priključuje ZND-u te se ponovno okreće Rusiji. Gruzija održava dobre odnose sa svim svojim izravnim susjedima (Armenija, Azerbajdžan i Turska), a članica je Ujedinjenih naroda, Vijeća Europe, Svjetske trgovinske organizacije, Organizacije za crnomorsku gospodarsku suradnju, OESC-a, Zajednice demokratskih izbora, GUAM-a, i Partnerstva za mir.
Rastući odnosi s SAD-om i Europskom unijom, kroz predloženo članstvo u EU i NATO, američkog programa za obuku i vojnu pomoć, izgradnju cjevovoda Baku–Tbilisi–Ceyhan, često održavaju odnose s Rusijom napetim, a dno se dotiče 2008. kada nakon kratkotrajnog rata u Južnoj Osetiji, u koji se umješala i Rusija, prekidaju sve diplomatske odnose, te istupa iz ZND-a.
Gruzija trenutno radi na tome da postane punopravna članica NATO saveza. Odnosi s NATO-om su počeli završetkom Hladnog rata, kada se neovisna Gruzija pridružila Vijeću sjeveroatlanske suradnje (1992.) i Partnerstvu za mir (1994.) Dijalog i reforme su se produbili nakon Revolucije ruža 2003. godine, kada je svrgnut predsjednik Eduard Ševardnadze i prekida tijesne veze s Rusijom i okreće se zapadnim silama. Vođe saveznika potvrdili su na samitu u Bukureštu da će Gruzija postati punopravna članica čim ispuni sve uvjete. Odluka je potvrđena i na NATO-vim samitima 2009., 2010., 2012. i 2014. godine. Nakon krize s Rusijom u kolovozu 2008. godine, saveznici su nastavili podržavati teritorijalni integritet i suverenitet Gruzije u međunarodno priznatim granicama, pozivajući Rusiju da povuče svoje priznanje gruzijskih regija Abhazije i Južne Osetije kao nezavisnih država. NATO-gruzijska komisija (NGC) pruža okvir za bliski politički dijalog i suradnju kao potpora reformskim naporima zemlje u euroatlantskim aspiracijama. Na samitu u Walesu 2014. godine pokrenut je paket mjera u cilju jačanja gruzijske sposobnosti za obranu i pripremanja za članstvo. Gruzija je pružila vrijednu potporu NATO-vim operacijama u Kosovu i Afganistanu, te protuterorističkim operacijama podmorskog nadzora u Sredozemlju.
Gruzijska vojska organizirana je u kopnene i zračne snage, pod zajedničkim nazivom "Gruzijske oružane snage".  Misija i funkcija oružanih snaga su zasnovane na Ustavu Gruzije, Zakonu o obrani, Nacionalnoj vojnoj strategiji i međunarodnim ugovorima kojima je Gruzija potpisnik. Izvode se pod vodstvom i nadležnosti  Ministarstva obrane. 
Gruzija je pridonijela s gotovo 1000 vojnika u NATO-voj međunarodnim sigurnosnim snagama u Afganistanu, što je najveći doprinos kada se uzme odnos prema broju stanovnika .
Podrobniji članak o temi: Poljoprivreda u GruzijiPodrobniji članak o temi: Turizam Gruzije
Za vrijeme SSSR-a gruzijsko gospodarstvo se oslanjalo uglavnom na poljoprivredu, rudarstvo, turizam i hidroenergiji. Bila je najveći proizvođač čaja na prostoru SSSR-a, a osim toga bila je i značajni proizvođač agruma, vinove loze, bakra i mangana. Zahvaljujući svojim zemljopisnim položajem pogodna je bila za razvoj hidroenergije, te je bila jedna od glavnih proizvođača električne energije preko hidroelektrana.
Nakon raspada SSSR-a i prelaska na tržišno gospodarstvo, gospodarstvo Gruzije upada u krizu u kojoj gubi glavninu industrije, te se gospodarstvo postaje ovisno o poljoprivredi i turizmu. Ta kriza izaziva pojavu inflacije, rasta nezaposlenosti i pada standarda. Nakon izbijanja revolucije 2003. godine zemlja se dovodi na rub gospodarskog sloma. Nova vlada pokreće velike reforme koje Gruziju uskoro dovodi do gospodarskog oporavka, te 2008. dolazi na 23. poziciju najslobodnijeg gospodarstva svijeta, te druga bivša sovjetska republika po količini izravnih ulaganja u 2007. godini (iza Estonije).
Prema popisu stanovništva iz 2002. Gruzija je imala 4.371.535 stanovnika što je drastični pad u odnosu na 1989. kada je tada imala 5.400.841 stanovnika. Pad je posljedica velikog iseljavanja naroda podrijetlom iz drugih sovjetskih republika poput Rusa, Ukrajinaca, Armenaca i Azera, ali i drugih naroda poput Grka i Židova. Također, u posljednji popis nisu uključeni i stanovnici dviju separatističkih država Abhazije i Južne Osetije.
Prema etničkom sastavu većinu stanovništva čine Gruzini (83,8%), dok najznačajniji ostali narodi koji žive u Gruziji su Azeri (6,5%), Armenci (5,7%) i Rusi (1,5%). U Gruziji još žive Kurdi, Grci (1989. je živjelo 100.000 Grka dok ih 2002. živjelo 15.000), Ukrajinci, Asirci i ostali.
Od religija najzastupljenije je pravoslavlje (84%), a zatim islam (10%), armenski apostolski kršćani (4%), rimokatolici (1%), dok ostale vjere čine svega 1% stanovništva. 
Gruzija ima bogatu i vibrantnu glazbenu tradiciju, koja se sastoji eklektične mješavine folka, klasike i moderne glazbe. Posebno je poznata po gruzijskom polifonijskom pjevanju, koja je nedvojbeno najranija polifona tradicija kršćanskog svijeta, te je određen od strane UNESCO-a kao nematerijalna kulturne baštine čovječanstva. Gruzijsko višeglasje se temelji na tri vokalna dijela, jedinstvenom sustavu ugađanja temeljenom na savršenim petinkama i harmonijskoj strukturi bogatoj paralelnim petinkama i disonancama. Svaka regija u Gruziji ima vlastitu tradicionalnu glazbu, s perzijski utjecanim zujanjima i solistima nalik ostinatima na istoku, kompleksnim improviziranim harmonijama na zapadu te cjelokupnim akordima u Svanetiji. Osim toga, različita vrsta klasične glazbe počela se pojavljivati u Gruziji u 19. stoljeću, koje spaja lokalne folklorne teme s tradicionalnim europskim klasičnim glazbenim oblicima. Značajniji predstavnici ove discipline su Zaharija Paliašvili, Dimitri Arakišvili, a kasnije Andria Balanchivadze (brat Georgea Balanchinea), Otar Taktakishvili i drugi. Gruzijski izvođači su dobro zastupljeni u vodećim svjetskim opernim ansamblima i koncertnim pozornicama.
Najpopularniji sportovi u modernoj Gruziji su nogomet, košarka, rugby union, hrvanje i dizanje utega. Hrvanje u Gruziji ima posebnu tehniku koje potječu iz antičkih vremena Kraljevstva Iberije, te neki smatraju da hrvanje grčko-rimskim načinom u sebi sadrži elemente iz gruzijskih stilova.
U 19.st. popularan u Gruziji je bio polo i Lelo burti, tradicionalna gruzijska igra slična ragbiju koju je i nadomjestio ragbi.
Košarka je uvijek bila jedna od značajnih sportova u Gruziji, a Gruzija je imala nekoliko vrlo poznatih članova nacionalnog tima Sovjetskog Saveza, kao što je Otar Korkia, Mihail Korkia, Zurab Sakandelidze i Levan Mosešvili. KK Dinamo Tbilisi osvojio je prestižno euroligaško natjecanje 1962. godine. Gruzija je imala pet igrača u NBA ligi: Vladimir Stepania, Jake Tsakalidis, Nikoloz Ckitišvili, Tornike Shengelia i trenutnog igrača Milwaukee Bucksa Zazu Pačulija.
Gruzijski specijaliteti i vina su se razvili kroz stoljeća, prilagođavajući tradiciju svakom dobu. Jedan od najneobičnijih tradicija blagovaonja je supra, ili gruzijski stol, što je i način druženja s prijateljima i obitelji. Glava supre je poznat kao Tamada. On održava zdravice, i brine se da svi uživaju. Različite povijesne regije Gruzije su poznati po određenim jelima: na primjer, hinkali (knedle s mesom) u istočnoj planinskoj Gruziji, hačapur u Imeretiji, Samegreli i Adžariji. Osim tradicionalnih gruzijskih, jela drugih nacija donesena su od strane migranata iz Rusije, Grčke, odnedavno i Kine.
Tradicionalni gruzijski kruhovi su različiti, a uključuju Tonis Puri, Khacha Puri (sirni kruh), Shotis Puri, Mesxuri Puri i Mchadi. Gruzijski kruhovi tradicionalno se peku veliki, okrugli i dobro oblikovani, u pećnici zvanoj ton.
(engl.)(njem.)(rus.)(gruz.) Full information about (country) GeorgiaSestrinski projekti
Guerrillero heroico (hrv. junački gerilac) kultna je fotografija koja prikazuje marksističkog revolucionara Che Guevaru, a snimio ju je Alberto Korda. Snimljena je 5. ožujka 1960. godine, u Havani, Kuba, na komemoraciji za žrtve eksplozije La Coubre i do kraja 1960-ih pretvorila karizmatičnoga i prijepornog vođu u kulturnu ikonu. Korda je izjavio da ga je u trenutku kad je snimao sliku privukao Guevarin izraz lica, koji je iskazivao "apsolutnu nepomirljivost", kao i ljutnju i bol. Mnogo godina kasnije, Korda će reći da je fotografija pokazala Cheov čvrst i stoički karakter. U vrijeme kad je fotografija snimljena Guevara je imao 31 godinu. 
Ističući opću sveprisutnost i prihvaćenost te fotografije, Maryland Institute College of Art naziva je simbolom 20. stoljeća i najpoznatijom svjetskom fotografijom. Njezine su inačice slikane, tiskane, digitalizirane, vezene, tetovirane, umnažane sitotiskom, klesane i iscrtavane na gotovo svim mogućim zamislivim površinama, što je dovelo do toga da je Victoria and Albert Museum objavio kako je ta fotografija reproducirana više od bilo koje druge u povijesti fotografije. Teorijska razmišljanja Jonathana Greena, direktora UCR/California Musem of Photography, kazuju kako je "Kordina slika pronašla svoj put do svih svjetskih jezika. Postala je alfa-numeričkim znakom, hijeroglifom, instant-simbolom. Zagonetno se uvijek iznova pojavljuje gdje god postoji neki sukob. Nema ničega sličnog u povijesti što je služilo na taj način".Njezina povijest i suvremeni globalni utjecaj teme su dokumentarnog filma Chevolution iz 2008. godine, u režiji Trishe Ziff, kao i knjige Cheov zagrobni život: ostavština jedne slike autora Michaela Caseya iz 2009. godine.
Che's Afterlife: The Legacy of an Image by Michael Casey - zbirka slika iz knjige
MSNBC: Che Guevara, Revolutionary or Chic Icon? by Tyler Vaughn, August 14, 2006
Washington Post: Che Guevara's Iconic Image Endures by Martha Irvine, Sept 23 2006
Guns N' Roses američki je hard rock sastav koji je krajem 80-ih i početkom 90-ih godina svojom glazbom, koja je bila mješavina rocka, bluesa, punka, glam rocka i heavy metala, nekoliko uspješnih albuma, spektakularnim koncertima, kao i skandalima i tučnjavama, osvojio svjetsku popularnost.
Guns N' Roses kalifornijski je hard rock sastav koji su u Los Angelesu u lipnju 1985. osnovali pjevač William Axl Rose, gitaristi Tracii Guns  i Izzy Stradlin, basist Ole Beich (kojega je zamijenio Duff McKagan) i bubnjar Rob Gardner. Ime sastava nastalo je spajanjem dvaju sastava iz kojih su originalni članovi došli: Hollywood Rose i L.A. Guns.
Priča počinje početkom '1980-ih kada su školski kolege Axl Rose i Izzy Stradlin iz svoga rodnog grada Lafayette (Indiana) doselili u velegrad Los Angeles. Godine 1983. Axl i Stradlin osnovali su sastav "Rose" koji je kasnije preimenovan u "Hollywood Rose", a ostali članovi bili su: gitarist Chris Weber, basist Andre Roxx i bubnjar Johnny Kreis. Godinu dana kasnije razilaze se i Axl pristupa "L.A. Gunsima", a Stradlin sastavu "London", da bi se ponovno 1985. godine ujedinili pod imenom "Guns N' Roses".
Guns i Gardner napustili su sastav iste godine, a njih su zamijenili poznanici McKagana: Saul Hudson - Slash (lead gitara) i Steven Adler (bubnjevi), koji je prije svirao u Road Crew. S tom postavom počinju osvajati publiku i iste godine izdan je i album u vlastitoj limitiranoj (10 000 primjeraka) produkciji "Live ?!*@Like A Suicide" na kojem su bile i dvije obrade drugih sastava i dvije autorske pjesme. Nekoliko godina nakon izdavanja ovog albuma, otkriveno je da su Gn'R snimili sve četiri pjesme u studiju, ali su dodali zvuk publike da bi se stvorila atmosfera uživo.
Godine 1986. poznata izdavačka kuća Geffen Records ponudila je sastavu ugovor (istodobno je otvorena i suradnja s nezavisnom produkcijskom kućom Uzi-Suicide). Krajem srpnja 1987. godine izlazi Appetite for Destruction, koji u početku nije bio dobro prihvaćen i s coverom koji je izgledao kao scena silovanja. Nakon toga cover je promijenjen, a izvorni je postao raritet i vrijedan kod sakupljača. No ni nakon toga prodaja nije zabilježila osjetan porast, sve do objavljivanja videospota "Sweet Child O'Mine" na MTV-u. U kolovozu 1988. g. album je dospio na br. 1 US ljestvicu albuma s prodanih 20 milijuna primjeraka. Tako su pjesme s tog albuma "Welcome to the Jungle", "Paradise City" i "Sweet Child O´Mine" bile top ten singlova na Billboard charts (listi). Do danas je Appetite For Destruction najbolje prodavan debitantski album svih vremena.
Nakon velike turneje po Sjedinjenim Američkim Državama , u jesen 1988. g. uslijedio je poziv  na Monsters of Rock  festival u Europi na kojem su nastupali s ostalim poznatim sasstavima kao što su Iron Maiden , KISS i Judas Priest.
Pozornost medija počelo je privlačiti i ponašanje članova sastava pod utjecajem droge i alkohola (McKagan, Slash i Adler), a tijekom Monsters of Rock koncerta u Velikoj Britaniji poginula su dva obožavatelja za vrijeme skakanja i naguravanja, međutim Gunsi nisu znali za taj tragičan događaj do kraja koncerta. Svejedno je sastav za vrijeme Appetite for Destruction turneje zaradio naslov "najopasnijeg sastava na svijetu".
Pjesma "Welcome to the Jungle" izašla je na soundtracku za film The Dead Pool, petom filmu o inspektoru Harryu Callahanu poznatijem kao prljavi Harry (Dirty Harry). Pjesma se nalazi na prvom mjestu ljestvice 100 najvećih hard rock pjesama svih vremena prema časopisu VH1.Iste godine objavljen je G'N'R Lies album, zapravo EP, s četiri pjesme iz '86. g. i četiri  pjesme iz ´88. g. odsvirane s akustičnim gitarama ("Patience", "Used To Love Her", "You´re Crazy", "One In A Million". Izvorni naziv albuma trebao je biti Lies! The Sex, The Drugs, The Violence, The Shocking Truth, što nije odgovaralo izdavačkoj kući. Pjesma "One in a Million" izazvala je žestoke kritike zbog svog rasističkog sadržaja, a Slash je na koncertima odbijao svirati tu pjesmu jer se i sam osjećao pogođen s obzirom da je dijete afroamerikanke i židova.
Sve to ipak nije poremetilo uspjeh sastava i bili su jedini sastav 80-ih godina s istovremeno dva albuma na Top 5.
U kolovozu 1989. g. u zračnoj luci Phoenix, Arizona, Izzy Stradlin uhićen je zbog kršenja javnog reda, a Steve Adler ima problema s prekomjernim uživanjem droge, koji je na koncu 1990. g. zbog toga i izbačen iz sastava. Njega je zamijenio Matt Sorum, bivši bubnjar sastava The Cult i još se pridružio Dizzy Reed na klavijaturama.
To je bilo teško razdoblje u kojem su nekako prebrodili razne krize i održali četiri koncerta u Los Angelesu kao predgrupa legendarnim The Rolling Stonesima.
Razdoblje najvećih uspjeha započinje 23. siječnja 1991. g. nastupom na Rock in Rio-Festivalu u Rio de Janeiru (Brazil) pred više od 260.000 posjetitelja. Nakon toga počela je u svibnju velika svjetska turneja koja je trajala punih 28 mjeseci.
Gunse su i dalje pratili razni incidenti pa tako i poznati St. Louis Incident, koji se dogodio 2. srpnja u St. Louisu (Missouri), Axl je skočio s pozornice na obožavatelja koji je imao nož ili videokameru (podaci se ne poklapaju), međutim svjedoci su potvrđivali da Axl nikada nije dohvatio tog obožavatelja. No nakon toga Axl se vratio na pozornicu, optužio osiguranje za propuste i prekinuo koncert. Prekid koncerta izazvao je pravu buru negodovanja, a neredi su završili s nekoliko povrijeđenih osoba. Posljedica svega je bila da je sastav ostao bez kompletne opreme, a Axl je morao odgovarati pred sudom zbog uzrokovanja teških nereda. Ovaj slučaj samo je potvrdio loš glas sastava kao skandaloznog i nepouzdanog, a i mediji su se okrenuli protiv njih.
Napokon, nakon dugih najava i tijekom turneje 17. rujna 1991. godine izlaze Use Your Illusion I i Use Your Illusion II albumi. Ova dva albuma nose nešto mekši zvuk i neke od najuspješnijih rock balada '1990-ih godina.
Pjesme, odnosno videospotovi "Don´t Cry", "November Rain"  i "Estranged" čine neku vrstu trilogije, koji na kraju nisu napravljeni po prvobitnoj zamisli zbog otezanja i pomicanja rokova (a i prekida Axla Rosea sa Stephanie Seymour). Na kraju videospota "November Rain" piše da se temelji na priči "Without You" objavljenoj u knjizi "The Language Of Fear" pisca horora Dela Jamesa, inače dobrog prijatelja Axla Rosea (priča Dela Jamesa nalazi se i na internetskim stranicama  ).  Ta tri videospota spadaju i među najskuplje ikada napravljene, a odskaču i svojim trajanjem.
Neposredno prije izlaska albuma Izzy Stradlin napušta sastav (navodno zbog njegovog mišljenja da Gn'R trebaju nastaviti svirati uživo samo po klubovima, a ne ići na velike turneje i čiste komercijalizacije), a zamjenjuje ga gitarist Gilby Clarke.
Pjesma "You Could Be Mine" napravljena je za filmski hit iz 1991. godine Terminator 2: Sudnji dan s Arnoldom Schwarzeneggerom u glavnoj ulozi i u videospotu se izmjenjuje nastup Gunsa sa scenama i brojnim efektima iz filma. 
Godine 1992. Gn'R nastupaju i na Freddie Mercury Tribute Concert izvodeći "Paradise City" i "Knockin' on Heaven's Door", Axl i Queen izvode "We Will Rock You" i neponovljiva "Bohemian Rhapsody" u duetu Axla i Eltona Johna. Iste godine na MTV Video Music Award Elton John pratio je Gunse na glasoviru u pjesmi "November Rain". 
U kolovozu 1992. godine za vrijeme miniturneje s heavy metal sastavom Metallica na Montreal´s Olympic Stadiumu, frontmen Metallice James Hetfield pretrpio je opekline prišavši preblizu pirotehnici. Metallica je otkazala svoj dio nastupa, Gn'R su trebali odraditi svoj dio, ali su izveli svega nekoliko pjesama, Axl se izvlačio na probleme s glasom i, naravno, opet su nastali neredi. Na koncertu u Tokiju snimljeni su materijali za DVD na kojima su, među ostalim, izvrsne solo dionice Soruma i Slashova solo izvedba teme iz filma The Godfather. 
Povijesna turneja završila je u Buenos Airesu (Argentina), 17. srpnja 1993. nakon gotovo tri godine i više od 200 nastupa. Posljednji nastup u Buenos Airesu bio je i posljednji zajednički nastup najuspješnije postave Guns N' Rosesa.
Godine 1993. izlazi The Spaghetti Incident?, kao svojevrsna posveta punk sastavima, kritike i nisu bile tako loše, ali je to ipak bilo daleko od vrhunca posljednih albuma.
Turneja je otkazana i u sastavu vlada stvaralačko zatišje, ali se učestalo spominje Roseov egoizam i komunikacija među glazbenicima postaje sve lošija. Giby Clarke napušta sastav 1994. godine, a iste godine snimljena je obrada pjesme "Sympathy for the Devil" za film Intervju s vampirom  s Tomom Cruiseom i  Bradom Pittom u glavnim ulogama.
Sastav se sve više rasipa, Slash redovito svira s ostalim glazbenicima (s Michaelom Jacksonom, Lennyjem Kravitzom), da bi na kraju osnovao sasvim novi sastav Slash's Snakepit.
Službenim izlaskom McKagana iz sastava to više nisu Guns n' Roses koji su obilježili povijest rocka. Axl Rose sudskim je putem dobio pravo na korištenje imena i uz njega je od stare postave ostao samo još Dizzy Reed. Od tada je rad Gunsa gotovo neprimjetan, 1999. g. pojavljuje se soundtrack (pjesma "Oh My God") za film "End of Days"  s Arnoldom Schwarzeneggerom u glavnoj ulozi.
U godini 2000. objavljeno je da sastav radi na novom albumu Chinese Democracy, posljednji televizijski nastup bio je na MTV Video Music Awards u New Yorku u rujnu 2002. godine, a glazbeni magazin Q iste je godine uvrstio GN'R na svoju listu "50 Bands to See Before You Die".
U rujnu 2005. pojavila se glasina da Gunsi rade pjesmu za soundtrack filma "The Da Vinci Code".
Posljednja informacija jest da album Chinese Democracy definitivno izlazi 2006. Zajedno su nastupali na novogodišnjoj večeri u "House of Blues" u Las Vegasu.  Osim starih hitova poput "Welcome to the Jungle", izveli su i "Chinese Democracy", "Oh My God", "Rhiad and the Bedouins", "The Blues" i "Silk Worms".
Tijekom veljače 2006. g. na internetu  su se pojavile demo-verzije četiri nove pjesme: "TWAT" (There Was a Time),"Catcher in the Rye", "I.R.S." i "Better".
U svibnju 2006. godine sastav je započeo Europsku turneju, koja traje do srpnja, a u ta 3 mjeseca grupa je nastupala pred više od 700.000 posjetitelja.
Album nije još izašao, ali na internet su 4. i 6. svibnja procurile nove studio snimke pjesama "Chinese Democracy", "The Blues", "I.R.S." i "There Was A Time" koje zvuče kao da je na njima završen proces miksanja.
Nakon vrlo uspješne turneje 2006./2007., Gunsi su se vratili završavanju albuma. Elizabeth "Beta" Lebeis, osobna menadžerica Axla Rosea, izjavila je da je album "Chinese Democracy" dovršen još prije Božića 2007. godine. Rekla je još i to da su u tijeku pregovori sa izdavačkom kućom o promociji i izlasku albuma, a to bi navodno bilo u kasno ljeto 2008. godine.
U sklopu europske turneje 24. rujna 2010. održan je koncert u zagrebačkoj Areni. U splitskoj Spaladium Areni održali su koncert 17. srpnja 2012. godine. Smatraju se jednim od najpopularnijih, najuspješnijih glazbenih sastava kasnih osamdesetih i ranih devedesetih. VH1 ih je uvrstio na 33. mjesto svojeg popisa 100 najvećih umjetnika svih vremena i na 9. mjesto popisa 100 najvećih umjetnika hard rocka, a Rolling Stone na 92. mjesto svojeg popisa. 2016 u sastav se vraćaju Slash i Duff McKagan.
Velvet Revolver novi je sastav sastavljen od bivših članova Gunsa (Slash, Duff McKagan i Matt Sorum) i pjevača Scotta Weilanda, gitarista Davea Kushnera. Nakon njihovog debitantskog albuma Contraband 2004. za koji su dobili i Grammy, objavili su i Libertad 2007. Status sastava vec duze vremena nije poznat.
Mnogo novca bi bilo kao instant samoubojstvo, plašim se obaveze da imam mnogo novca. - 1988. godineU Los Angelesu je stvarno teško pronaći ženu - 1992. godineNismo Bog, niti išta slično.Vrlo je čudno imati takav uspjeh. Idem na nastupe i ljudi mi prilaze govoreći kako smo strašni. I ja pomislim: "Mi jos ništa nismo napravili!!!" Pogledajte, sve što je sastav do sada napravio je jedan LP i nekakav mali polualbum. Često se pitam jesmo li sve ovo zaslužili. Mada nadalje mi radimo turneje i svakako plaćamo naše dugove. Biti zaglavljen 10 godina u svim tim sastavima... lijepo je biti u poziciji kada možeš zarađivati od glazbe.Već sam se pomirio s činjenicom da s 30 više neću biti među živima.Ponekad pogledam moju staru putovnicu i pomislim: "Što? Bio sam u Austriji?' Ne mogu se sjetiti..."To nisu Guns N' Roses. Guns N' Roses su mrtvi od kada smo ih Slash, Matt i ja napustili. Ovo sada je Axlov sastav. Tako ih ja zovem: Axlov sastav...
Mi definitivno, pozitivno, apsolutno ćemo početi misliti o razmišljanju za rad na novom albumu prilično brzo... bar mislim.Axl nema 24 godine... on je ustvari star milijun godina... vidio je sve. - 1986. godineVolimo se brinuti o ženama, volimo ih tretirati sjajno, ali trenutno nemamo novca pa ih tretiramo kao smeće. - 1986. godineNismo imali ni malo novca, ali smo imali puno prijatelja i djevojaka od kojih smo u preživljavali. Sve je to bilo tako lako. - 1987. godineJeli smo sranja da bi postali to što jesmo. - 1986. godineNije nas briga ako ljudi misle da je nas stav loš. - 1989. godineNismo tražili ugovor sa izdavačkom kućom. Oni su došli do nas. Potpisali smo za Geffen zato što su oni najbolja od svih kompanija. - 1987. godineNema boljeg osjećaja nego povraćati iz busa koji vozi 80 milja na sat.
Glasno je način našeg života. - 1987. godineRođen sam kao siromašno crno dijete. - 1988. godine

Gustav Mahler (Kaliště, 7. srpnja 1860. - Beč, 18. svibnja 1911.), austrijski skladatelj i dirigent židovskog podrijetla.
Mahler je za života bio jedan od vodećih orkestralnih i opernih dirigenata. Bio je i jedan od najznačajnijih skladatelja kasnog romantizma, iako njegova glazba u glazbenim krugovima nikada nije bila potpuno prihvaćena dok je bio živ. Mahler je skladao prvenstveno simfonije i pjesme, no njegov je pristup žanru često zamagljivao granice između pjesme (njem. Lied), simfonije i orkestralne simfonijske pjesme. Mahlerova su djela i glazbeno umijeće iznimno cijenili skladatelji Druge bečke škole – Arnold Schönberg, Alban Berg i Anton Webern, a divili mu se i njegovom se glazbom nadahnjivali mnogi skladatelji 20. stoljeća, primjerice Dmitrij Šostakovič i Benjamin Britten. Godine 1955. u Beču je utemeljeno i Međunarodno društvo »Gustav Mahler« (njem. Internationale Gustav Mahler Gesellschaft).
Gustav Mahler rođen je u aškenaskoj obitelji u kojoj se govorio njemački, u Kalištu u povijesnoj pokrajini Češkoj, tada dijelom Austrijskog Carstva, kao drugo od četrnaestero djece od kojih je samo šest preživjelo rano djetinjstvo. Njegovi roditelji uskoro se sele u Jihlavu u Moravskoj gdje Mahler provodi djetinjstvo. Primijetivši dječakov glazbeni talent u ranoj dobi, roditelji mu priskrbljuju učenje glasovira kada mu je bilo šest godina.
Mahler je 1865. godine kao 15-godišnji dječak primljen na Bečki konzervatorij gdje je učio glasovir s Juliusom Epsteinom, harmoniju s Robertom Fuchsom i kompoziciju s Franzom Krennom. Tri godine poslije studira na Bečkom sveučilištu, gdje je tada predavao Anton Bruckner. Tamo uz glazbu studira povijest i filozofiju. U to vrijeme radio je kao učitelj glazbe i ostvario prve važne pokušaje u kompoziciji kantatom Das klagende Lied. Ta je skladba ušla u natjecanje – žirijem je predsjedavao Johannes Brahms – ali nije osvojila nagradu.
Mahler počinje dirigentsku karijeru 1880. godine u ljetnom kazalištu u Bad Hallu. Narednih godina radio je u mnogim poznatim opernim kućama: 1881. godine u Ljubljani, 1882. u Olomoucu, 1883. u Beču, 1883. u Kasselu, 1885. u Pragu, 1886. u Leipzigu, te 1888. u Budimpešti. Dirigiranje Wagnerovog opernog ciklusa Prsten Nibelunga preuzeo je 1887. od bolesnog Arthura Nikischa, čvrsto uspostavljajući reputaciju i kod kritike i publike. Godinu poslije izveo je potpunu inačicu nedovršene komične opere Die Drei Pintos Carla Marie von Webera, čiji mu uspjeh donosi financijsko olakšanje i rastuću slavu. Brahms je bio vrlo impresioniran njegovim dirigiranjem Mozartove opere Don Giovanni. Njegovo prvo duže zaposlenje bilo je u hamburškoj operi gdje je radio od 1891. do 1897. Od 1893. do 1896. odlazi na odmore u Steinbach am Attersee u Gornjoj Austriji gdje revidira Simfoniju br. 1 (praizvedena 1889.), napisao Simfoniju br. 2, skicirao Simfoniju br. 3, i napisao većinu pjesama iz zbirke Lieder aus des Knaben Wunderhorn (Dječakov čarobni rog), skladanih prema poznatoj istoimenoj zbirci narodnih pjesama.
Godine 1897., tada 37-godišnjem Mahleru ponuđeno je vođenje Bečke državne opere, najprestižnije glazbene službe u Austrijskom Carstvu. To je bio 'carski' položaj koji po austro-ugarskom zakonu nisu mogli obavljati Židovi. Mahler, koji nije prakticirao svoju religiju, nakon priprema je prešao na katolicizam. Kao dijete je pjevao u katoličkom crkvenom zboru gdje je od zborovođe učio i glasovir. Kako su godine prolazile, Mahlera je katolicizam privlačio pa je katolički utjecaj vidljiv i u njegovoj glazbi, npr. u himnu Veni Creator Spiritus (O dođi, Stvorče, Duše svet), prvom stavku Osme simfonije.U deset godina djelovanja u Bečkoj operi, Mahler transformira njen repertoar i podiže umjetničke standarde, pokoravajući i izvođače i slušatelje svojoj volji. Kada je preuzeo Operu, najpopularnije su bile izvedbe opera Lohengrin, Manon i Cavalleria rusticana; kao novi ravnatelj koncentrirao se na izvođenje klasičnih opera Christopha Willibalda Glucka i Wolfganga Amadeusa Mozarta, a u suradnji sa slikarem Alfredom Rollerom stvorio je sjenovite i očaravajuće produkcije opera Fidelio, Tristan i Izolda i Prsten Nibelunga.
U Mahlerovo je vrijeme Beč bio jednim od najvećih svjetskih gradova, kao i metropola velikog carstva u Srednjoj Europi. Bio je dom živoj umjetničkoj i intelektualnoj sceni, kao i poznatim slikarima poput Gustava Klimta i Egona Schielea, mnoge od kojih je Mahler i osobno poznavao.
Mahler je svake godine u Operi radio devet mjeseci, pa je samo ljeta mogao koristiti za skladanje glazbe. Provodio ih je uglavnom u mjestu Maiernigg na jezeru Wörthersee. U tom idiličnom okruženju skladao je simfonije od pete do osme, cikluse pjesama Rückert Lieder i Kindertotenlieder (Pjesme mrtvoj djeci), oba prema poeziji Friedricha Rückerta, te Der Tamboursg'sell, posljednji u ciklusu Dječakov čarobni rog.
U lipnju 1901., seli se u novu vilu na jezeru u Maierniggu u Koruškoj. 9. ožujka 1902. ženi se dvadeset godina mlađom Almom Schindler (1879. –1964.), pokćerkom bečkog slikara Carla Molla. Alma je bila glazbenica i skladateljica, ali joj je Mahler zabranio kreativni rad: no ipak je često uredno prepisivala njegove rukopise. Alma i Gustav imali su dvije kćeri, Mariu Annu ('Putzi'; 1902. – 1907.), koja je sa samo četiri godine umrla od difterije, i Annu ('Gucki'; 1904. – 1988.), koja je kasnije postala kiparica.
Smrt prve kćeri duboko je pogodila Mahlera, ali to je bio tek početak. Iste godine otkrio je da ima srčanu bolest (infektivni endokarditis), pa je stoga bio primoran ograničiti tjelovježbu, te brojiti korake pedometrom. U Operi je zbog tvrdoglavosti imao sve više neprijatelja, a bio je i sve češćom metom napada u antisemitskim krugovima, naročito preko tiskovina. Ostavka na mjesto ravnatelja opere 1907. bila je očekivana. Utjecaj tjeskobne realnosti toga vremena naročito je vidljiv u njegovoj Devetoj simfoniji.
Mahlerova je glazba kod kritičara pobuđivala protivljenje, budući da su ju pretežno primali kao zbrku pomiješanih tema, uzetih iz "disparatnih" razdoblja i tradicija. Mahlerovo međusobno suprotstavljanje materijala iz "vrijednih" kao i "manje vrijednih" kultura, te miješanje različitih etničkih tradicija često su konzervativne kritičare dovodile do bijesa, osobito u doba kada su masovne radničke organizacije naglo rasle, a sukobi između Nijemaca, Čeha, Mađara i Židova u Austro-Ugarskoj stvarali sve jači osjećaj napetosti i nestabilnosti. No, na svojoj je strani uvijek imao i strastvene pobornike. Zadnjih godina života Mahler je počeo postizati uspjehe i kod šire publike, od kojih je među važnijima izvedba Druge simfonije 1900. godine u Münchenu, s prvom potpunom izvedbom Treće simfonije u Krefeldu 1902., kao i oproštajno izvođenje Druge simfonije u Beču 1907., te prije svega minhenska praizvedba velebne Osme simfonije 1910. Glazba koju je nakon toga skladao nije izvođena za njegova života.
Posljednji povod za Mahlerov odlazak iz Beča bila je bogata ponuda njujorške operne kuće Metropolitan, gdje je dirigirao jednu sezonu. Iako je bio iznimno popularan i kod kritike i publike, pao je u nemilost vodstva operne kuće te su za njegova nasljednika angažirali Artura Toscaninija. Istovremeno, brak mu zalazi u krizu kad je otkrivena nevjera njegove supruge Alme. Mahler je 1910. imao i jednu vrlo korisnu konzultaciju sa Sigmundom Freudom.
Potpisavši ugovor i preuzevši mjesto šefa-dirigenta Njujorškog filharmonijskog orkestra, Mahler s obitelji ponovo seli u Sjedinjene Države. Tamo dovršava Das Lied von der Erde (Pjesma o zemlji), i Devetu simfoniju, koja će ostati njegovim posljednjim dovršenim djelom. U veljači 1911., tijekom duge i zahtjevne sezone Mahler u New Yorku obolijeva od streptokokne infekcije i svoj posljednji koncert dirigira u groznice (program je uključivao svjetsku praizvedbu Berceuse élégiaque Ferruccia Busonija). Povratkom u Europu, vode ga u Pariz gdje je upravo bio razvijen novi serum. Terapija nije pomogla i na vlastiti ga zahtjev voze natrag u Beč. Tamo, shrvan bolešću, umire 18. svibnja 1911. u dobi od 50 godina, ostavljajući svoju Desetu simfoniju nedovršenom.
Vjeruje se da je njegova posljednja riječ bila "Mozartl" ('Mozartić'). Po vlastitoj je želji pokopan pokraj svoje rano preminule kćeri na groblju u bečkom Grinzingu. Prema posljednjim željama, pogreb je protekao u tišini, a na njegovom nadgrobnom spomeniku stoji samo ime "Gustav Mahler". Mahlerov dobar prijatelj Bruno Walter ovako opisuje sprovod: "18. svibnja 1911. je umro. Sljedeće večeri polegli smo lijes na groblju u Grinzingu, prolomila se oluja s takvim naletima kiše da je bilo gotovo nemoguće nastaviti. Ogromna gomila ljudi u mrtvoj tišini slijedila je mrtvačka kola. U trenutku kada je lijes spušten, sunce se prolomilo kroz oblake".Alma Mahler citira Gustava: "Ja sam triput beskućnik: kao Čeh u Austriji, kao Austrijanac među Nijemcima i kao Židov u cijelom svijetu. Svugdje uljez, nigdje dobrodošao." To je vrlo slično izreci koju je 1860. ili 1870. zapisao Anton Rubinstein, a zbog prikladnosti vjerojatno preuzeo Mahler (ili Alma).
Alma je nadživjela Gustava za 50 godina i sve do smrti je aktivno sudjelovala u objavljivanju materijala o Mahlerovu životu i glazbi. No njena kazivanja napadana su kao nepouzdana, lažna i varljiva. Korigirala je i korespondenciju pa je u njenim publikacijama Gustav često prikazivan negativnije nego bi neki povjesničari željeli.
Mahler je u nizu bečkih simfoničara Prve bečke škole, koji se proteže od Josepha Haydna, Wolfganga Amadeusa Mozarta, Ludwiga van Beethovena, Franza Schuberta, te romantičara Antona Brucknera i Johannesa Brahmsa, bio posljednji. Također je u svoja djela uključivao i ideje ne-bečkih romantičnih skladatelja poput Roberta Schumanna i Felixa Mendelssohna. No znatan utjecaj na njega izvršio je Richard Wagner koji je, po Mahlerovu mišljenju, jedini skladatelj nakon Beethovena čija se glazba temelji na tematskoj razvojnosti (vidi Sonata).
Nakon Klavirskog kvinteta, rane kantate Das Klagende Lied i skladbe Totenfeier, Mahler se u potpunosti posvećuje skladanju simfonija i solo-pjesama. Osim završenih devet numeriranih simfonija, njegovi glavni radovi postaju ciklusi pjesama Lieder eines fahrenden Gesellen (hrv. Pjesme putujućeg djetića, doslovan prijevod glasi "Pjesme suputnika"), kao i Kindertotenlieder ("Pjesme mrtvoj djeci"), te Das Lied von der Erde (Pjesma o zemlji, sinteza simfonije i solo-pjesme).
Duh solo-popijevke stalan je u Mahlerovu djelu. U razvoju ciklusa pjesama slijedi Franza Schuberta i Roberta Schumanna, ali ih radije orkestrira, nego da ih sklada samo s klavirskom pratnjom. "Pjesme putujućeg djetića" ciklus je od četiri pjesme čiji je glavni lik odbačeni ljubavnik koji usamljen luta zemljom. Mahler je tekst napisao sam, nadahnut nesretnom ljubavlju s pjevačicom koju je sreo za boravka u Kasselu.
Iznimno svjestan mogućnosti i mnogih boja zvuka orkestra, Mahler svoje simfonije puni tečnim melodijama i ekspresivnom harmonijom, postižući izbistrenu kakvoću melodijskih pasaža. Među ostalim njegovim inovacijama su izražajno kombiniranje raznih glazbala u većem ili manjem opsegu, kao i veća uporaba udaraljki te sjedinjenje glasa i zbora sa simfonijskom formom. Njegov je orkestralni stil često zasnovan na kontrapunktu: dvije melodije počinju naizgled istovremeno, razvijajući bistrinu nasuprot masovnoj orgiji zvuka.
Vrlo često njegovi radovi uključuju duh pjesama i plesova austrijskih seljaka: Ländler, austrijski narodni ples koji se prvo razvio u menuet, a zatim u valcer, ima važnu ulogu u nekoliko njegovih simfonija, kao i sami menuet i valcer. Sva tri plesa u svom povijesnom razvoju predstavljena su u 'plesnom stavku' Devete simfonije.
Mahler je spojio ideje romantizma, uključujući programnu glazbu, uporabu melodija iz pjesama u svojim simfonijskim radovima na način koji je bio moguć i zbog razvoja simfonijskog orkestra. Tražeći načine proširivanja vlastitih glazbenih ideja,  proširio je te donekle fragmentirao i sâmo razumijevanje simfonijske forme. Izjavio je da simfonija treba biti "cijeli svijet" sam po sebi. Pri tome se susretao s poteškoćama u predstavljanju svojih radova i stalno je revidirao detalje svoje orkestracije sve dok nije bio sasvim zadovoljan postignutim zvukovnim kombinacijama.
Mahler je bio duboko duhovan i vrlo je često glazbu opisivao povlačeći paralele s prirodom: zbog toga se njegovu glazbu još dugo nakon njegove smrti često smatralo ekstremno osjećajnom. Osim što je neprestano tražio nove načine proširenja simfonijske izražajnosti, strastveno je bio posvećen glazbi, što je vidljivo u njegovim preciznim metodama pažljivog planiranja te proučavanja djela i skladateljskog umijeća glazbenih mu uzora.
Mahlerov je harmonijski jezik u pojedinim skladbama bio iznimno inovativan, šireći granice konvencionalne tonalitetnosti. No tonalitetnost je kao izražajni i gradbeni princip Mahleru bila od velike važnosti, što se najbolje vidi u njegovom pristupu tzv. "progresivnoj tonalitetnosti". Dok je njegova Prva simfonija pisana u D-duru, njegova Druga simfonija "napreduje" iz prvog stavka u c-molu do završnice u Es-duru; Treća simfonija počinje u d-molu, a završava stavkom u F-duru, koji opet završava u D-duru. Peta simfonija odmiče se od pogrebne koračnice u cis-molu kroz a-molski stavak pun očaja i sukoba, nastavlja snažnim plesnim stavkom u D-duru i lirskim Adagiettom u F-duru, do trijumfalnog finala u D-duru. Šesta simfonija počinje i završava u a-molu, kojemu Mahler suprotstavlja Es-dur polaganog stavka u  sa Scherzom u a-molu. Sedma simfonija tonalitetno je iznimno "progresivna" - prvi stavak odmiče se od (mogućeg) početka u h-molu do svršetka u E-duru, a finale definira slavljenički C-dur. U Osmoj simfoniji skladateljeve izražajne namjere navode ga da izgradi djelo koje počinje i završava in Es, dok "oproštajna" Deveta simfonija od prvoga stavka u D-duru "odlazi" do finala u Des-duru. Za nedovršenu Desetu simfoniju može se jedino pretpostaviti da je Mahlerov tonalitetni cilj bio Fis-dur, isto kao i početak simfonije.
Mahlerov simfonijski opus općenito se dijelo na tri 'razdoblja'. Prvo razdoblje, kojim dominira njegovo iščitavanje pjesama "Čarobnog roga", uključuje prve četiri simfonije. U toj skupini međusobni utjecaj njegovih pjesama i simfonija sasvim je očigledan. Prvi stavak Simfonije br. 1 građen je na melodijskoj ideji jedne od "Pjesama putujećeg djetića", a pasaž druge pjesme istoga ciklusa pojavljuje se u središnjem dijelu trećega stavka. Treći stavak Simfonije br. 2 bezglasno je proširenje jedne pjesme, a zatim i cijelog instrumentalnog postava iz "Čarobnog roga", čija je prisutnost vidljiva i u Drugoj i Trećoj simfoniji.
Peta, Šesta i Sedma simfonija svrstavaju se u radove drugog razdoblja, čije su značajke povećana izražajna ozbiljnost i interes za neuobičajenu instrumentaciju (npr. u Petoj simfoniji Mahler rabi razne vrste osebujnih udaraljki poput biča i zvona, "čekić" u Šestoj, te tenor-krilnicu, mandolinu i gitaru u Sedmoj simfoniji), iako nestandardna glazbala koristi i ranije, primjerice poštanski rog  u Trećoj simfoniji. Iako simfonije ovoga razdoblja nemaju pjevačkih dionica, svijet Mahlerovske pjesme ipak je vidljiv već u prvom stavku Pete i polaganom stavku Šeste simfonije (gdje se nakratko čuju fraze jedne od pjesmama iz ciklusa Pjesme mrtvoj djeci), kao i u finalu Pete simfonije, u kojoj se prepoznaje pjesma "Lob des hohen Verstandes" iz ciklusa Dječakov čarobni rog.
Mahlerovo treće simfonijsko razdoblje označava povećana polifonija, a ono uključuje Osmu, Devetu i (nedovršenu) Desetu simfoniju te Pjesmu o Zemlji. Vjerojatne veze s drugim pjesmama tog razdoblja teško je u ovim djelima raspoznati, budući da su Pjesme mrtvoj djeci (završene 1904.) njegov posljednji ciklus pjesama. No vrlo upadljiv primjer je završetak Devete simfonije, koji sadrži intervalsku sličnost s melodijom stiha "der Tag ist schön auf jenen Höh'n" ("lijep je dan na tim visinama") iz četvrte pjesme ciklusa Pjesme mrtvoj djeci.
Malo je skladatelja na sličan način združivalo svoj rad tako slobodno i potpuno kao Mahler. Taj dojam pojačava međusobna glazbena povezanost koja se može čuti u pojedinim simfonijama, kao i među simfonijama i pjesmama koje se tako naizgled povezuju u veći narativ. Npr. materijal koji se čuje u Trećoj simfoniji ponavlja se u finalu Četvrte; ideja iz prvog stavka Četvrte čuje se na početku Pete, a "tragična" harmonijska gesta koja se ponavlja u Šestoj (durski akord koji "pada" na mol), upadljivo se vraća u Sedmoj simfoniji. Nadalje, tema iz Prve simfonije ponovljena je u prvom stavku Devete simfonije, posljednjem njegovom završenom djelu.
Mahler je bio opsjednut Beethovenovom ostavštinom - rekao je kako su sve njegove simfonije bile "devete", budući da su imale isti značaj i utjecaj kao čuvena Beethovenova Deveta simfonija. Mahler je također čvrsto vjerovao i u prokletstvo devete simfonije, te je zbog toga bio u strahu od skladanja numerirane devete simfonije. Vjeruje se da je to razlog zbog kojega nije dao broj simfonijskoj skladbi "Pjesme o zemlji" kad ju je počeo skladati nakon Osme simfonije, nego ju je jednostavno opisao kao Eine Symphonie für eine Tenor- und eine Alt- (oder Bariton-) Stimme und Orchester (nach Hans Bethges "Die chinesische Flöte") (Simfonija za tenor i alt [ili bariton] i orkestar, prema "Kineskoj flauti" Hansa Bethgea).  To je djelo moguće tumačiti kao spoj ciklusa pjesama i simfonije.
Leonard Bernstein, koji je iznimno zaslužan za promidžbu i izvedbe Mahlerove glazbe nakon njegove smrti, prikazuje tu simfoniju kao proročku glazbenu izjavu krize klasične glazbe u 20. stoljeću. Ne samo da je Mahler znao kako neće dugo živjeti nakon dovršetka djela 1908., nego je – prema Bernsteinu – i kroz glazbu "prorekao" blisku smrt durskih i molskih tonaliteta. Daljnje proširenje te ideje također navješćuje smrt faustovske kulture, a možda i cijelog čovječanstva (napetosti uoči Prvog svjetskog rata tada su već bile očite).
Mahlerovu nedovršenu Desetu simfoniju kasnije je orkestrirao Deryck Cooke, uz blagoslov Alme Mahler. Iako Leonard Bernstein nikada nije izvodio ni snimao tu "realizaciju", neki su dirigenti – primjerice Sir Simon Rattle – cijenili to Cookovo ostvarenje, te ga izvodili i snimali.
Više nema kritičara koji inzistiraju na tome da je Mahlerova popularnost prolazna moda, no dok su njegov repertoar i mjesto u povijesti glazbe osigurani, trijeznu procjenu njegove ostavštine otežava nekoliko čimbenika. Npr. malo je zajedničkoga u stajalištima onih koji Mahlera cijene zbog njegove "emocionalne i duhovne iskrenosti" i njegovih jednako glasnih osporavatelja koji njegovu glazbu označavaju kao "plačljivu, neukusnu i sentimentalnu". Franz Schmidt jasno se izjasnio opisujući Mahlerove simfonije kao "jeftine romane". Slična razlika dijeli one koji cijene i analiziraju njegove simfonije kao brižljivo orkestrirane i rigorozno organizirane u svojoj velikoj formi, dok drugi to isto smatraju neumjerenim, pompoznim, samozadovoljavajućim egotizmom.
I Mahlerovi strastveni obožavatelji katkada su na njega gledali isključivo kroz vlastite preokupacije, uključujući i glazbeno predskazivanje budućih događaja kao što su Prvi svjetski rat i Holokaust.  Strastveno opiranje Mahlerovom glazbenom izražaju katkada ima rasističke i nacionalističke tonove; mahlerovac Hans Keller tako navodi jednog uglednog britanskog kritičara: "Stvar je u tome da mi Mahlera ovdje jednostavno ne želimo."
Ovo dovodi do situacije koja je i danas prisutna u kojoj osporavatelji pokušavaju minimalizirati Mahlerovu ostavštinu, a štovatelji odgovaraju preuveličavajući je. Opreznu sredinu moguće je postići uzimajući u obzir zbroj čimbenika: Drugi svjetski rat, ekonomsku depresiju, izrazit austrijski antisemitizam (koji je bio toliko intenzivan da je Mahler 1897. bio primoran prijeći na katolicizam kako bi donekle poboljšao izglede za uspjeh), od čega su svi utjecali na smanjenje broja izvedbi i razumijevanje Mahlerove glazbe nakon 1911., samim tim i njegov posmrtni utjecaj.
Tijekom koncertne turneje u Finskoj u studenom 1907. Mahler je rekao kolegi Jeanu Sibeliusu kako bi "simfonija trebala biti kao svijet: mora obuhvatiti sve" ("die Symphonie muss sein wie die Welt. Sie muss alles umfassen"). Provodeći tu filozofiju, oblik simfonije doveo je na novu razinu umjetničkoga razvoja povećavajući njene formalne okvire sve većim rasponom kontrasta između pojedinih stavaka (njegova šeststavačna Simfonija br. 3, trajanja oko 95 minuta, najdulja je u cijelom simfonijskom repertoaru). Simfoniju br. 8 praizvelo je otprilike tisuću izvođača, dok je uključivanje vokalnih i koralnih elemenata te tekstova – od narodne poezije, preko Nietzschea, Goethea, kineske književnosti i srednjovjekovnog katoličkog misticizma – uobličilo filozofski, ali i autobiografski sadržaj. Zanemarivane desetljećima nakon smrti, Mahlerove simfonije i orkestralne pjesme danas su dio središnjeg repertoara svih velikih simfonijskih orkestara diljem svijeta.
Arnold Schönberg, koji je gotovo cijeli naraštaj mlađi od Mahlera, štuje ga kao "sveca", kao uzor koji je nesebično posvećen umjetnosti, velikodušan prema mlađim skladateljima i loše tretiran na isti način na koji je bio i sam Schönberg. No istodobno je pokazivao i neujednačen pristup njegovoj glazbi, pa je ponekad čak govorio da ga ona odbija. Ta ambivalentnost nije ga doduše spriječila da postane oštrouman analitičar Mahlerovih neregularnih melodijskih struktura, ili da javno brani njegovu Sedmu simfoniju od zajedljivosti jednog američkog kritičara. Nije ga to spriječilo ni da usvoji i čak rafinira masivne "mahlerovske" efekte u svojim skladbama "Gurrelieder" ili "Pelej i Melisanda", kao i da pokuša ostvariti "mahlerovsku" jasnoću solističkom ili komornom orkestracijom.
Za još mlađeg Albana Berga, značajniji je bio Mahlerov osobni nego glazbeni utjecaj (po njemu je Mahlerova tragična Šesta simfonija "jedina šesta, unatoč Beethovenovoj Pastoralnoj"), a "mahlerovski" elementi vidljivi su u mnogim njegovim djelima. Npr. dva udarca čekićem (u izvorniku tri) iz finala Mahlerove Šeste simfonije odjekuju u Bergovom djelu Tri komada za orkestar, u čiji je posljednji stavak uklopio sedam udaraca čekićem, kao i tematski materijal izrazito nalik Mahlerovu.
U slučaju Antona Weberna, koji je u početku glazbene karijere dirigirao izvedbama Mahlerovih simfonija, mogu se zamijetiti "mahlerovski" elementi u sveobuhvatnoj jasnoći glazbenog sloga, iako manji omjer i retorička razrijeđenost njegovih zrelijih djela upućuje da je "mahlerizme" teže naći nego u njegovim ranijim djelima. Također se povlače paralele između Webernove i Mahlerove privrženosti prirodi, osobito koruškom seoskom krajoliku.Prvi značajni nesuvremenici, koji su iznimno cijenili Mahlerova djela, bili su Benjamin Britten i Dmitrij Šostakovič, od kojih su se obojica identificirala s elementima Mahlerovog osobnog i kreativnog karaktera, kao i s aspektima njegova glazbenog stila. Britten, koji je još kao student prvi put došao u doticaj s Mahlerovom glazbom kroz njegovu Četvrtu simfoniju, producirao je 'umanjenu' orkestralnu inačicu drugoga stavka Treće simfonije, a za života je također izvodio Mahlerovu glazbu kao dirigent i korepetitor. I Britten i Šostakovič osobito su cijenili Pjesmu o zemlji, a nedvojbene referencije na to djelo zamjetne su u skladbama poput Brittenove "Fedre" i Šostakovičeve Četvrte i Desete simfonije. U Sjedinjenim Američkim Državama na razvoj autentičnog "američkog" zvuka također je utjecao i Mahler, najuočljivije u Koncertu za klarinet Bennyja Goodmana.
Među drugim vodećim skladateljima, nesklonost Mahleru često se može pripisati radikalno različitim kreativnim ciljevima prije nego nepriznavanju njegovih tehničkih sposobnosti. Igoru Stravinskom Mahler je bio "malheur" (francuska riječ za "nesreću"), dok ga je Ralph Vaughan Williams opisao kao "podnošljivu imitaciju skladatelja". No do kraja 20. stoljeća Mahlerova kaleidoskopska orkestracija i motivski nezavisne linije u intenzivnoj kontrapunktskoj kombinaciji postale su jednom od odrednica glazbenog modernizma, a ranije šokantne značajke njegove glazbe – primjerice radikalni diskontinuitet, sklonost parodiji, citiranje (i samocitiranje), kao i izravno sučeljavanje "vrijednih" i "manje vrijednih" glazbenih stilova – postale su istaknute značajke postmodernizma.
Poput Šostakovičeve, Brittenove i Coplandove, Mahlerova je glazba snažno utjecala i na Richarda Straussa, rane simfonije Havegrala Briana, kao i na glazbu Kurta Weilla, Leonarda Bernsteina i Alfreda Schnittkea. Alexander von Zemlinsky je u svojoj "Lirskoj simfoniji" također bio nadahnut Mahlerovom "Pjesmom o zemlji".
Zbog zamjetnih teškoća u prihvaćanju njegovih djela, Mahler je govorio: "Doći će moje vrijeme." To vrijeme došlo je sredinom 20. stoljeća, u trenutku kada je razvoj LP ploča omogućio ponavljanje slušanja kompetentnih izvedbi dugih i kompleksnih simfonija. Do 1956. godine svaka Mahlerova simfonija (uključujući i Pjesmu o zemlji te uvodni stavak Adagio nedovršene Desete simfonije) bila je objavljena na gramofonskim pločama, ali i mnoge pojedinačne pjesme, zatim Dječakov čarobni rog te ostali ciklusi solo-pjesama.
Promican od skladatelja koji su ga poznavali, te mnogih dirigenata i posebice Leonarda Bernsteina, Mahlerova su djela postepeno osvojila i širu publiku. Krajem 20. stoljeća nove muzikološke metode dovele su do mnogobrojnih uređivanja njegovih djela, kao i do raznih pokušaja dovršavanja Desete simfonije, oko čega se osobito trudio britanski glazbenik i muzikolog Deryck Cooke.
Iako se Mahlerovu glazbu nekoć smatralo "teškom", od 1960-ih je stekla znatan utjecaj i u popularnoj kulturi. Mahlerovu se osobnost povezuje s osobnošću Gustava von Aschenbacha, lika u filmskoj inačici novele Thomasa Manna Smrt u Veneciji, u kojoj je von Aschenbach prikazan kao skladatelj čije skladbe ismijavaju. Glazba u filmu također rabi isječke iz Mahlerovih simfonija br. 3 i 4, te naročito Adagietto iz Pete simfonije koji je tako postao vrlo popularan i često se samostalno izvodio, npr. na pogrebu Roberta Kennedyja 1968.
Mahlerova glazba često je korištena u filmovima i drugim medijima radi oslikavanja nemira ili boemske osobnosti. U filmskoj verziji igrokaza "Educating Rita", Ritina nova cimerica Trish ju pita: "Zar ne bi jednostavno umrla bez Mahlera?" (lik se kasnije predozira drogom). U romanu "Rekvijem za snove" Huberta Selbyja (ali ne i u filmu), Marion uživa slušajući Mahlerovu Drugu simfoniju nakon uzimanja heroina. Isječci iz Mahlerove Sedme simfonije pojavljuju se u filmu "Parting Glances", a Prva simfonija koristi se kao incidentalna glazba u filmu "Rubin i Ed". Mahler se također pojavljuje u epizodi serijala Zvjezdane staze: Voyager.
1974. godine Ken Russell je snimio biografski film naslova "Mahler", koji vrlo slobodno opisuje skladateljev život.
Simfonija br. 1 u D-duru (?1884.–1888.; revidirana 1893.–1896.; 2. nadopuna 1906.).
Napomena: ova simfonija je isprva nazvana "Simfonijskom pjesmom", kasnije "Titan" (pretpostavlja se, prema Jeanu Paulu), što je Mahler doduše odbijao. Prvotno zamišljena u pet stavaka, drugi stavak "Blumine" izbačen je u posljednjoj reviziji.
Napomena: iako simfonija počinje u označenom cis-molu, treba imati na umu da je sam skladatelj u pismu izdavaču napomenuo "da je teško govoriti o tonalitetu za cijelu simfoniju i da je, da bi se izbjegli nesporazumi, tonalitet najbolje niti ne spominjati."
Napomena: na izvedbi u Beču 1907., naslov "Tragična" bio je dodan na posterima i programima, ali se ta riječ ne pojavljuje u partituri ni u izvorima.
Napomena: Naslov "Simfonija tisuće", iako popularan kod slušatelja, nije smislio Mahler. Ne pojavljuje se u partituri i ne koristi se u izvorima. Uistinu, Mahler se odlučno protivio tom nazivu za njegovu Osmu simfoniju.
Pjesma o zemlji (podnaslov Simfonija za tenor, alt [ili bariton] i orkestar, prema "Kineskoj flauti" Hansa Bethgea) (1908.–1909.)
Simfonija br. 10 (1910.–1911.) (nedovršena, postoji skica "od početka do kraja" od ukupno 1945 taktova, ali velik dio toga nije dorađen ni orkestriran.)
Adagio (prvi stavak) i "Purgatorio" (treći stavak) pripremio je za izvedbu Ernst Krenek s doprinosima Franza Schalka, Albana Berga i Alexandra Zemlinskog (1924.)
Deryck Cooke, asistirali Berthold Goldschmidt, Colin Matthews i David Matthews (1960., 1964., 1976., 1989.)
Nicola Samale i Giuseppe Mazzucca (2002.)Napomena: nekoliko značajnih dirigenata koji su izvodili Mahlerova djela, prije svega Bruno Walter, Leonard Bernstein, Bernard Haitink i Sir Georg Solti su, iz raznih razloga (npr. nedostatak kontrapunkta) odbijali izvoditi bilo koji od raznih "dovršetaka" Desete simfonije koji su im bili dostupni. Ovo odbijanje uključivalo je čak i Cookeovu verziju - unatoč tome što su Cooke i njegovi suradnici sami bili svjesni da nitko osim Mahlera ne može "dovršiti" tu simfoniju, a svoj rad opisivali kao isključivo "izvedbenu inačicu skice", prije nego dovršetak.
Lieder eines fahrenden Gesellen, za glas uz pratnju klavira i orkestra (1883.–1885.)(doslovno Pjesme suputnika, kod nas se prevodi kao Pjesme putujećeg djetića.)Lieder aus "Des Knaben Wunderhorn" (Dječakov čarobni rog), za glas uz pratnju klavira i orkestra (1888.–1896.; još dvije iz 1899. and 1901.)
Das Lied von der Erde (Pjesma o Zemlji) za alt (ili bariton), tenor i orkestar (1908.–1909.)
Napomena: ovo djelo može se klasificirati i kao simfonija i kao ciklus pjesama. Vjeruje se da je Mahler izbjegavao numeriranje kako bi se suočio s praznovjernim strahom od prokletstva devete simfonije.
(engl.) Mahlerova osmrtnica iz časopisa "Musical Times", lipanj 1911. (stranica arhivirana 25. siječnja 2010.)
(engl.) Discovering Mahler Četvrti i zadnji svezak studije o Mehlru Donalda Mitchella. (izdavač: The Boydell Press, 2007.)
(engl.) Project Gutenberg Australia, biografija Gustava Mahlera, autor Gabriel Engel (1892.-1952.)
Hannibal (eng. Hannibal) je američki psihološki triler iz 2001. godine koji je režirao Ridley Scott, a snimljen je prema istoimenoj knjizi autora Thomasa Harrisa. Radi se o nastavku Oscarom nagrađenog filma Kad jaganjci utihnu iz 1991. godine u kojem se glumac Anthony Hopkins vraća ikonskoj ulozi serijskog ubojice Hannibala Lectera. Uz njega se u glavnoj ženskoj ulozi pojavljuje Julianne Moore koja zamjenjuje Jodie Foster kao agentica FBI-a Clarice Starling.
Radnjom smješten deset godina poslije događaja iz Jaganjaca, film Hannibal vrti se oko pokušaja agentice Starling da uhiti Lectera prije nego ga njegova jedina preživjela žrtva, Mason Verger, uhvati i ubije. Radnja filma odvija se u Italiji i SAD-u. Razvoj ovog filmskog projekta popraćen je velikom medijskom pažnjom pogotovo stoga što su redatelj Jonathan Demme, scenarist Ted Tally i glumica Jodie Foster (svi iz filma Kad jaganjci utihnu) odbili u njemu sudjelovati. Nakon što je započeo sa službenom kino distribucijom, film Hannibal je srušio dotadašnje box-office rekorde u SAD-u, Australiji, Kanadi i Ujedinjenom Kraljevstvu tijekom veljače 2001. godine.
Deset godina nakon što je uspjela uhvatiti serijskog ubojicu Jamea Gumba, agentica FBI-a Clarice Starling (Moore) nepravedno je optužena za neuspješan lov na dilere droge. Uskoro ona i njezina povezanost s Hannibalom Lecterom (Hopkins) privuku pozornost Lecterove jedine preživjele žrtve, Masona Vergera (Oldman) bogatog pedofila kojeg je Lecter ostavio fizički osakaćenim i paraliziranim nakon što mu je bio osobni terapeut. 
Verger koristi svoje ogromno bogatstvo i politički utjecaj da agenticu Starling ponovno prebace na Lecterov slučaj i uskoro dogovara s njom sastanak na svom imanju. Verger planira uhvatiti, mučiti i u konačnici ubiti Lectera, a nada se da će mu agentica Starling nesvjesno u tome pomoći. Uskoro joj Lecter pošalje pismo nakon što sazna za njezine javne optužbe i premda ono ne otkriva gdje bi se Lecter mogao nalaziti, agentica Starling opaža neobičan miris kojeg stručnjak za parfeme identificira kao kremu za kožu čije je sastojke moguće nabaviti tek u nekoliko dućana na svijetu. Ona kontaktira policijske odjele svih gradova u kojima se takvi dućani nalaze i potražuje nadzorne snimke. Jedan od tih gradova je i Firenca u kojoj glavni inspektor Rinaldo Pazzi (Giannini) istražuje nestanak kuratora iz knjižnice. Pazzi ispituje Lectera koji se pretvara da je Dr. Fell, pomoćnik kuratora i novi nadzornik knjižnice.
Nakon što prepozna Dr. Fella na nadzornoj snimci, Pazzi ulazi u bazu traženih bjegunaca i uskoro otkriva za Vergerovu nagradu od 3 milijuna dolara za bilo koga tko može dati vrijedne informacije o Lecteru (prije nego ih da FBI-u). Namamljen Vergerovom ponudom, Pazzi ignorira upozorenja agentice Starling i pokuša sam uhvatiti Lectera. Zatraži pomoć od lokalnog lopova koji bi trebao pokušati ukrasti Lecterov novčanik, ali samo kao varka kako bi se domogao njegovog otiska i tako dokazao da zna gdje se serijski ubojica nalazi te pokupio svoju nagradu. Ipak, Lecter smrtno rani lopova koji nekako uspijeva doći do otiska nakon čega Pazzi kontaktira Vergera. Uskoro Lecter namamljuje Pazzija u izoliranu sobu u knjižnicu, veže ga električkim kabelima te, nakon što mu prereže utrobu, baca s balkona knjižnice prije nego što pobjegne u SAD. 
Verger potkupljuje službenika iz Ministarstva pravosuđa Paula Krendlera (Liotta) koji optužuje agenticu Starling da skriva poruku od Lectera što uzrokuje njezinu suspenziju s posla. Lecter namamljuje agenticu Starling na Union Station, ali ga Vergerovi plaćenici - koji su cijelo vrijeme slijedili agenticu Starling - uspijevaju uhvatiti i odvesti Vergeru. Nakon što njezini nadređeni odbiju sudjelovati u akciji, Starling na vlastitu inicijativu dolazi na Vergerovo imanje. Verger namjerava pustiti divlje veprove na Lectera kako bi ga ovi živoga pojeli, a koji su uzgojeni striktno za tu svrhu. Međutim, agentica Starling se umiješa i oslobađa Lectera prije nego je i ona ranjena nakon čega ju Lecter spašava i odvlači s imanja. Verger naređuje svom privatnom liječniku Cordellu (Ivanek) da ubije Lectera, ali ga Lecter nagovara da zauzvrat baci svog poslodavca veprovima što ovaj i učini. 
Lecter odvodi agenticu Starling na kuću na jezeru koja se nalazi u posjedu Krendlera. Kada ovaj dođe za vikend 4. srpnja, Lecter ga hvata i drogira. Obučena u svečanu crnu haljinu i omamljena od morfija koji joj je dao dr. Lecter, agentica Starling se budi i pronalazi Lectera kako kuha u Krendlerovoj kuhinji dok ovaj sjedi u invalidskim kolicima za stolom. Oslabljena od droge, ona prestravljena promatra kako Lecter miče kožu s Krendlerove lubanje, reže dio prefrontalnog korteksa, stavlja ga u umak te ga daje Krendleru koji ga pojede. 
Nakon jela, agentica Starling pokuša napasti Lectera, ali ju on sputava. Ipak, ona uspijeva staviti lisice na svoj i njegov zglob dok se policijske sirene čuju u daljini. Lecter uzima rezač za meso i odsiječe si lijevi zglob te pobjegne. U posljednjoj sceni filma Lecter je prikazan u avionu kako otvara svoju posudu s ručkom. Dok se priprema započeti jesti jelo koje uključuje i ostatke Krendlerovog mozga maleni dječak koji se nalazi na sjedalu pokraj njega zamoli ga da proba malo njegove hrane. Lecter mu daje svoju hranu uz opasku da je "važno... uvijek probati nove stvari."
Godine 1994. novinar magazina Rolling Stone upitao je redatelja filma Kad jaganjci utihnu, Jonathana Demmea, o mogućem filmskom nastavku. Demme je odgovorio da autor knjige Kad jaganjci utihnu, Thomas Harris, već "sedam ili osam godina" radi na njezinom nastavku. U to je vrijeme Demme imao ideju da filmski nastavak neće nužno biti nastavak priče iz Jaganjaca. Harris je rekao Demmeu: "Zamišljam dr. Lectera negdje u Europi... luta ulicama Firence ili Münchena, gleda kroz prozore urara..." Demme je izrazio svoju zainteresiranost oko filmske adaptacije knjige Hannibal 1998. godine, nešto malo manje od godinu dana prije nego je ista bila objavljena.Dino De Laurentiis producirao je film redatelja Michaela Manna naslova Manhunter iz 1986. godine temeljen na knjizi Crveni zmaj iz 1981. godine autora Thomasa Harrisa u kojoj se prvi put pojavljuje lik Hannibala Lectera, a kojeg je u filmskoj verziji odglumio Brian Cox. De Laurentiisu se Mannov film nije svidio: "Manhunter nije bio dobar... nije to bio Crveni zmaj", rekao je. On i njegova supruga Martha (i ko-producentica) nisu bili direktno involvirani u projekt Jaganjaca za čim je De Laurentiis kasnije žalio. Međutim, imali su legalna prava na Lecterov lik te navodno dopustili kompaniji Orison Pictures, koja je producirala Jaganjce, besplatnu uporabu lika Lectera, ne želeći biti "pohlepni". Kada je film Kad jaganjci utihnu postigao komercijalni i kritičarski uspjeh 1991. godine, osvojivši pet prestižnih filmskih nagrada Oscar, Dino i Martha De Laurentiis shvatili su da u rukama imaju vrijednu imovinu te su odmah postali zainteresirani za nastavak. Nakon dugačkog čekanja, De Laurentiisa je konačno nazvao autor Harris i rekao mu da je završio knjigu odnosno nastavak Jaganjaca pa je De Laurentiis odmah otkupio prava na adaptaciju za tada rekordnih 10 milijuna dolara.U travnju 1999. godine Los Angeles Times objavio je članak u kojem je navedena mogućnost da će budžet filmske adaptacije Hannibala iznositi do 100 milijuna dolara. Nadalje je spekulirano da će Jodie Foster i Anthony Hopkins dobiti po 15 milijuna dolara svaki za repriziranje svojih uloga, a da će "redatelj Jonathan Demme dobiti iznos između 5 i 19 milijuna dolara". U članku je također navedeno: premda je film Kad jaganjci utihnu sveukupno koštao samo 22 milijuna dolara, to neće spriječiti studio da ne krene u snimanje Hannibala. Tadašnji Harrisov agent Mort Janklow rekao je Los Angeles Timesu da će Fosterica, Hopkins i Demme uskoro dobiti knjige te da smatra kako će film biti nevjerojatno dobar.Knjiga Hannibal izdana je u 1,6 milijuna primjeraka koji su se rasprodali tijekom ljeta 1999. godine. U konačnici će biti prodani milijuni primjeraka knjige nakon njezinog službenog izdavanja.Nedugo potom redatelj Demme je obavijestio producente da ne želi režirati film Hannibal. U to se vrijeme spekuliralo da je Demme odbio projekt zbog toga što ga je smatrao "groznim" te da mu se nije svidjela "količina krvi" u knjizi. De Laurentiis je o Demmeovom odustajanju od projekta izjavio: "Kada Papa umre, izaberemo novog. Želim sreću Jonathanu Demmeu. Zbogom." Kasnije je izjavio da misli da je Demme smatrao kako nikada ne bi mogao snimiti nastavak jednako dobar kao što su bili Jaganjci.
De Laurentiis je posjetio redatelja Ridleyja Scotta na setu Gladijatora i predložio mu da pročita knjigu za koju je upravo otkupio prava. Scott se tada nalazio tri tjedna prije završetka snimanja Gladijatora. Sam film (Gladijator) postao je komercijalni i kritičarski uspjeh, dobivši čak 12 nominacija za prestižnu nagradu Oscar. De Laurentiis je upitao Scotta želi li režirati filmsku verziju Hannibala. Scott ga je u početku krivo shvatio, misleći da De Laurentiis govori o generalu i povijesnoj figuri Hanibala iz Kartage koji je gotovo srušio Rimsko Carstvo 200 godina prije nove ere pa mu je odgovorio. "Pa, Dino, trenutno baš radim na epskom filmu o starom Rimu. Ne želim da mi sljedeći film bude o slonovima koji dolaze preko Alpi, momče." Scott je pročitao knjigu u roku od tjedana dana, gledajući na nju kao na "simfoniju" te izrazio svoju želju da snimi film. O svojoj uključenosti u projekt kaže: "Snimao sam Gladijatora na Malti i jednog dana sam otišao u šetnju do filmskog studija kako bih popio kavu sa svojim starim prijateljem Dinom. Nisam ga vidio još otkad smo radili na filmskoj verziji Dine (prije Blade Runnera). Dino me tada nagovarao da snimim Dinu i još jedan film. Oduvijek je bio entuzijastičan i agresivan te me kontaktirao nakon što sam snimio Blade Runnera i Aliena, ali nisam tada mogao snimiti filmove koje je želio. U svakom slučaju, popili smo kavu i nekoliko dana kasnije me nazvao i upitao može li svratiti na set Gladijatora. Došao je s knjigom Hannibal, otprilike mjesec dana prije nego je ista objavljena. Rekao mi je: Idemo snimiti ovo. Nakon što sam pročitao knjigu shvatio sam da tako brzo nisam pročitao niti jednu knjigu još od Kuma. Bila je bogata na razne načine."Premda je Scott prihvatio posao kojeg je Demme prethodno odbio, svejedno je izjavio: "Moje prvo pitanje je bilo: A što je s Jonathanom?, a odgovorili su mi: Originalna postava iz prvog filma ovaj smatra previše nasilnim. Rekao sam da je to meni u redu i da ću ga snimiti.". Ipak i sam Scott je imao određene rezervacije oko materijala. Kraj knjige bio mu je posebno problematičan: "Nisam mogao prihvatiti taj emotivni skok agentice Starling. S druge strane, siguran sam da je u umu Hannibala takav kraj postojao već nekoliko godina. Ali ne i za Starling. Mislim da je jedna od privlačnosti kod agentice Starling i Hannibala ta da je ona čvrsta u svojim stajalištima." (Na kraju knjige dr. Lecter i agentica Starling završe zajedno i pobjegnu od autoriteta). Također, svi događaji u knjizi poslije događaja u operi Scottu "nisu bili vjerodostojni, jer je sve pomalo podsjećalo na film o vampirima." Upitao je autora Harrisa da li "mu je kraj izuzetno bitan". Harris je rekao da nije pa je kraj filma promijenjen i nije isti kao u knjizi.
Ted Tally, scenarist filma Kad jaganjci utihnu, bio je još jedan u nizu članova originalne filmske ekipe koji je odbio sudjelovati u Hannibalu (za Jaganjce je Tally osvojio nagradu Oscar). Tally je, poput redatelja Demmea, imao problema s "pretjerivanjima" u knjizi.Steven Zaillian (scenarist filma Schindlerova lista) dobio je ponudu da napiše scenarističku adaptaciju, ali je on istu također odbio. Svoju odluku je i objasnio: "Bio sam zauzet. I nisam bio siguran jesam li zainteresiran. Gotovo nikad ne možeš uspjeti kad radiš filmski nastavak." David Mamet je bio prvi scenarist koji je napisao kompletnu adaptaciju kojoj su, prema mišljenju Ridleyja Scotta i producenata bili potrebni ozbiljni zahvati. Stacey Snider, supredsjednica tvrtke Universal Pictures (postignut je dogovor o suprodukciji filma između holivudskih kompanija Universala i MGM-a) dala je sljedeću izjavu u vezi neprihvaćanja Mametovog scenarija: "Nije bilo šanse da će David pročitati 15 stranica naših bilješki i nakon toga biti dostupan raditi na scenariju svakoga dana." Mamet se u to vrijeme spremao za režiju svog vlastitog filma. Zaillian, koji je već ranije odbio raditi na projektu, ponovno je razmislio o cijeloj priči i nakon toga se uključio uz izjavu: "Teško je reći ne Dini jedanput, a gotovo nemoguće to učiniti dvaput." Kritika scenarija objavljena na internet portalu ScreenwritersUtopia.com opisuje Mametovu verziju "nevjerojatno lošom" dok Zaillianovu proglašava "napetom zabavom".Pitanje u vezi problematike sa scenarijem postavio je novinar magazina Total Film Ridleyju Scottu: "Bilo je mnogo ispravaka scenarija Hannibala - u čemu je bio ključni problem s originalnim materijalom?" Scott je odgovorio: "To nije točno budući da je zapravo bilo jako malo ispravaka scenarija nakon što sam isti dao Steveu Zaillianu. Kada bi me netko pitao tko su trojica najboljih scenarista u Hollywoodu, Steve Zaillian bi sigurno bio jedan od njih. U nedogled smo raspravljali o Hannibalu." Na upit je li pročitao Mametovu scenarističku verziju, Scott odgovara: "Jesam. On je poprilično brz, ekspeditivan, ali u to je vrijeme radio na drugom projektu. Nakon što je projekt Hannibal odobren trebalo mu je tek mjesec dana da napiše prvu verziju scenarija. Bojao sam se da mi neće moći dati onoliko pozornosti koliko će mi trebati, jer je na njegovoj verziji trebalo puno raditi. Nakon toga sam naprosto krenuo dalje." Scott je također izjavio da su se pojavili problemi sa scenarijem i samom "strukturom" određenih dijelova filma. Jedan od Zaillianovih ključnih ciljeva bio je revidirati scenarij Davida Mameta dok on ne zadovolji sve strane. Scott je skupa sa Zaillianom radio na scenariju punih 28 dana te ga na taj način "natjerao da radi skupa s njim i da razgovaraju o svakoj sekundi budućeg filma u procesu pisanja scenarija."
Nije bilo jasno hoće li Jodie Foster (Clarice Starling) i Anthony Hopkins (Hannibal Lecter) reprizirati svoje uloge za koje su oboje osvojili nagrade Oscar u filmu Kad jaganjci utihnu (najbolji glumac i najbolja glumica). Ubrzo je postalo očito da će producenti i općenito studio moći bez jedne originalne "zvijezde" (što će se i dogoditi). Međutim, u slučaju da oboje glumaca ne pristanu na povratak ulogama, bio bi to kraj projekta. De Laurentiis je nakon što je film započeo kino distribuciju priznao: "Prvo i najosnovnije, znao sam da bez Anthonyja Hopkinsa nema filma."
Glumica Jodie Foster je u intervjuu kojeg je dala Larryju Kingu 1997. godine potvrdila da će "definitivno biti dijelom" filmskog nastavka Jaganjaca. Magazinu Entertainment Weekly iste je godine izjavila da "Anthony Hopkins uvijek govori o nastavku. Svi ga žele raditi. Svaki put kada ga vidim, on me pita: Kad ćemo ga raditi? Kad ćemo ga raditi?". Producent De Laurentiis mislio je da će Fosterica odbiti projekt nakon što pročita knjigu čak i da vjeruje da će filmska verzija biti bolja. Glumac Hopkins također je imao svoje vlastite sumnje oko uključenosti glumice Foster u cijelu priču, navodeći da je imao "predosjećaj" da će ona odbiti projekt. Foster je na kraju odbila sudjelovati u snimanju nastavka, a to je potvrdila u drugoj polovici mjeseca prosinca 1999. godine. Sve to uzrokovalo je probleme za studio Universal i njegovog partnera MGM. Kevin Misher, predsjednik produkcije u Universalu je izjavio: "Svi smo se upravo vratili s godišnjih odmora i ponovno se moramo organizirati s obzirom na ove vijesti; trenutno nemamo razrađen plan." Također je nadodao: "To je bio jedan od onih trenutaka u kojem sjedneš i razmisliš: Može li Clarice postati svojevrsna verzija Jamesa Bonda? Lik koji je glumački zamjenjiv? Ili je Jodie Foster bila Clarice Starling i publika apsolutno ni pod kojim uvjetima neće prihvatiti nikoga drugoga u toj ulozi?" Foster je u prosincu 1999. godine izjavila da je karakterizacija agentice Starling u Hannibalu prepuna "negativnih atributa" te da je sam lik "izdao" njegov vlastiti tvorac.Njezina glasnogovornica službeno je izjavila da je glumica odbila sudjelovati u filmskom nastavku zbog toga što je Claire Danes postala slobodna kako bi nastupila u Fosteričinom osobnom filmu Flora Plum. Također se spekuliralo o plaći za ulogu te se taj podatak navodio kao još jedan od glavnih razloga njezinog odustajanja od cijelog projekta. De Laurentiis je izjavio: "Nazvao sam njezinog agenta koji mi je rekao da ima naredbu: Jodie ne želi pročitati scenarij ako joj prije toga ne ponudite 20 milijuna dolara i 15% ukupnog prihoda od zarade. Na to sam samo odgovorio: Pozdravite Jodie, zbogom." Magazin Entertainment Weekly u to je vrijeme opisao projekt kao "krvavi nered iz kojeg curi talent i novac" unatoč činjenici što je Hopkins već pristao na ulogu.U intervjuu za Total Film iz druge polovice 2005. godine, Fosterica je ponovno pričala o filmu Hannibal. Izjavila je: "Službeni razlog zašto nisam htjela snimiti film jest činjenica što sam u to vrijeme snimala drugi film - Flora Plum. I zbog toga mogu reći, lijepim riječima, da sam bila zauzeta drugim projektom... Clarice je toliko značila meni i Jonathanu i, premda znam da će ovo vjerojatno zvučati vrlo čudno, niti ja niti on nismo je željeli uništiti."
Kada je postao očito da glumica Foster neće sudjelovati u Hannibalu, produkcijski tip razmatrao je nekoliko različitih glumica za portret agentice Starling uključujući Cate Blanchett, Angelinu Jolie, Gillian Anderson, Hilary Swank, Ashley Judd, Helen Hunt i Julianne Moore. Hopkins je upitao svog agenta da li on ima bilo kakvog "utjecaja" na izbor svoje kolegice. U razgovoru s producentom De Laurentiisom istaknuo je da poznaje Julianne Moore s kojom je radio na filmu Preživjeti s Picassom i koju je smatrao "fantastičnom glumicom". Premda mu je njegov agent rekao da ne postoje nikakve ugovorne ovlasti na koje bi se on pozvao i tako sudjelovao u procesu izbora glavne glumice, redatelj Scott je smatrao ispravnim da zajedno razgovaraju o osobi koja će Hopkinsu "praviti društvo". Scott je izjavio: "Osjećao sam se zbilja iznenađenim što je čak pet vrhunskih holivudskih glumica u to vrijeme bilo zainteresirano za sudjelovanje u projektu." Moore će u konačnici dobiti ulogu. Scott je izjavio da se odlučio za nju, a kao razloge je naveo: "Ona je pravi kameleon. Može glumiti luđakinju u Magnoliji, zavodnicu u filmu An Ideal Husband, porno zvijezdu u Kralju pornića i romantičnu dušu u Kraju ljubavne priče. Julianne Moore je, nakon što je Jodie odbila ulogu, od početka bila na vrhu moje liste favorita". O situaciji u kojoj ulazi u ulogu lika kojeg je proslavila njezina kolegica, Moore kaže: "Nova Clarice bit će potpuno drugačija. Naravno da će publika uspoređivati moju interpretaciju s onom Jodie Foster... Ali ovaj film će biti potpuno drugačiji."
Od glumca Anthonyja Hopkinsa očekivalo se da će ponoviti svoju ulogu za koju je osvojio Oscara. Hopkins je, doduše, u lipnju 1999. godine izjavio da će biti zainteresiran za nastavak jedino ako će scenarij biti "jako dobar". U prilogu o snimanju filma na DVD izdanju Hopkins je izjavio da se nije tako lako mogao odlučiti hoće li ili neće sudjelovati u projektu. "Bio sam pomalo iznenađen tom knjigom Hannibal. Smatrao sam ju pretjeranom i bizarnom. Zbog toga se nisam mogao odlučiti oko filmskog nastavka. Neke stvari u njoj su mi bile intrigantne, ali oko nekih sam bio jako sumnjičav." Kada su producenti potvrdili da će snimiti film prema Harrisovoj knjizi, Hopkins im je potvrdio svoje sudjelovanje, ali nadodao: "Cijelu priču je potrebno malo zgusnuti." Magazin Hollywood Reporter potvrdio je u drugoj polovici prosinca 1999. godine da je Hopkins pristao glumiti Lectera po drugi put uz izjavu da je odobrio posljednju verziju scenarija kojeg je napisao Steven Zaillian. Hopkins je rekao da mu nije bio problem vratiti se u "Lecterov um": "Jednostavno sam naučio rečenice, došao na snimanje i hodao uokolo kao Hannibal Lecter. Razmišljao sam: Da li da ponovim doslovno identičnu performansu ili da ju malo izmijenim? Ipak, deset godina je prošlo u radnji pa sam je odlučio malo izmijeniti." U knjizi postoji dio u kojem Lecter koristi zavoje kako bi se prerušio u pacijenta plastičnog kirurga. Cijeli taj dio izostavljen je iz filmske verzije budući su se redatelj Scott i Hopkins složili da neće zadirati u Lecterovo lice. Hopkins je objasnio i zašto: "To je kao da želi nešto dokazati - uhvatite me ako možete. S tim ogromnim šeširom toliko je očit da nikome niti ne pada na pamet da bi to mogao biti Hannibal Lecter. Oduvijek sam ga smatrao elegantnim muškarcem, renesansnim čovjekom." U filmu se Lecter prvi puta pojavljuje u Firenci "kao klasični Lecter koji drži predavanja i uglađen je", kaže Hopkins. Međutim, kada se radnja filma prebaci u SAD, Hopkins mijenja svoju performansu, pojačava mišiće i skraćuje kosu "kako bi izgledao poput plaćenika, kako bi izgledao toliko vitkim i snažnim da bi mogao doslovno prepoloviti svakoga tko mu se nađe na putu".
U ostalim ulogama u filmu pojavljuju se Ray Liotta kao službenik Ministarstva pravosuđa Paul Krendler (lik koji se također pojavio i u Jaganjcima, ali glumac koji ga je glumio u originalu, Ron Vawter, umro je u međuvremenu) te talijanski glumac Giancarlo Giannini kao detektiv Rinaldo Pazzi. Glumica Francesca Neri utjelovila je lik Pazzijeve supruge Allegre dok je Frankie R. Faison ponovio svoju ulogu iz originala - onu Barneyja Matthewsa.
Gary Oldman je dobio ulogu Masona Vergera, jedne od samo dvije preživjele Hannibalove žrtve. Suproducentica Martha De Laurentiis izjavila je da se dogodila "smiješna situacija" s Oldmanom koji je želio da njegovo ime bude zastupljeno na plakatu i u kampanji uz Hopkinsa i Moore. Ona mu je na to odgovorila: "Kako tvoje ime može stajati uz Hannibalovo? Glavni likovi filma su Hannibal i Clarice Starling. Zbog toga se nismo mogli dogovoriti u početku." Oldman je neko vrijeme bio van projekta, ali nakon toga se vratio i tražio da se njegovo ime uopće ne pojavi na uvodnoj špici. Njegov lik će se u potpunosti nalaziti pod maskom, biti "neprepoznatljiv". Neće imati usne, obraze i očne kapke. Greg Cannom, odgovoran za masku u filmu izjavio je: "Zbilja izgleda odvratno... Pokazivao sam ljudima fotografije Oldmana kao Vergera i svi su imali identične reakcije (jedva su ih mogli pogledati) što me jako razveselilo."
Film Hannibal snimljen je u roku od 83 dana tijekom 16 tjedana. Produkcija na filmu započela je 8. svibnja 2000. godine u Firenci. Snimalo se na nekoliko različitih lokacija u tom gradu kao i na raznim lokacijama u SAD-u. Martha De Laurentiis izjavila je da se film snimao na preko stotinu različitih lokacija te da su se "događali konstantni problemi s prenošenjem i opremanjem setova. Ali same lokacije bile su prelijepe. Tko se može žaliti što nam je dopušteno snimanje na trgu Vecchio u Firenci? Ili na farmi predsjednika Jamesa Madisona u Montpelieru ili na nevjerojatnom imanju Biltmore u Ashevilleu?" U konačnici je potrošeno osamdeset milijuna dolara i godina i pol u produkciju prije nego je Ridley Scott po prvi puta ušao u sobu za filmsku montažu.
Radnja kompletnog drugog čina Hannibala odvija se u Firenci. Redatelj Ridley Scott nikada ranije tamo nije snimao, ali je cijeli proces opisao kao "popriličnim iskustvom... Sve je to bio zapravo organizirani kaos... Snimali smo u tom gradu u srcu turističke sezone." Unutar samog grada produkcijski tim posjetio je i snimao film na nekoliko različitih lokacija kao što su Palazzo Capponi (kao radno mjesto Dr. Fella), Ponte Vecchio, Palazzo Vecchio, ljekarna Santa Maria Novella i Katedrala.Nakon što je završeno snimanje u Italiji, 5. lipnja 2000. godine produkcijski tim preselio se u Washington. Tamo je snimanje na Union Stationu trajalo šest dana. Na zahtjev Ridleyja Scotta postavljen je neobični vrtuljak koji se pojavljuje usred šoping centra.U Richmondu (Virginia) snimanje će trajati sedam tjedana, a sadržavat će scenu na prenapučenoj tržnici ribe (snimljene na Richmond Farmer's Market) koja se odvija na početku filma. Julianne Moore je morala proći obuku za agenticu FBI-a u njihovom stožeru prije početka snimanja.Staja u Montpelieru (Virginia) koja se nalazi na imanju predsjednika Jamesa Madisona korištena je kao stanište za 15 "glumaca-veprova". Petnaest ruskih veprova korišteno je za snimanje, a oni su odabrani od njih čak šest tisuća.Imanje Biltmore u Ashevilleu (Sjeverna Karolina) - inače najveće privatno imanje u SAD-u - izabrano je za "glumu" osobnog bogatstva lika Masona Vergera.
Majstor za masku Greg Cannom bio je vrlo sretan što će raditi na filmu Hannibal budući da je dobio šansu kreirati "nevjerojatne i originalne maske". Za Masona Vergera, tim za šminku napravit će 20 različitih glava koje će ličiti na zombije, ali koje neće biti ono što je Scott zamislio za lika; Scott je želio da Verger izgleda realistično s odvratnim ožiljcima, a ne kao netko iz jeftinog horora. Scott je samostalno zatražio pomoć od stručnih liječnika u nadi da lik izgleda što realističnije moguće. Scott je timu za šminku pokazao fotografije fetalnih stvari koje je smatrao dirljivima; želio je Masona Vergera učiniti više dirljivim nego monstruoznim budući da je na Vergera gledao kao na nekoga tko još uvijek nije izgubio smisao za humor... gledao je na njega gotovo suosjećajno. Gary Oldman će tijekom svakoga dana trošiti do šest sati u sobi gdje mu se stavljala maska na lice i gdje se pripremao za ulogu Vergera.Za jednu od posljednjih i najpoznatijih scena u filmu, gotovo isti duplikat korišten je za lik Paula Krendlera (kojeg je utjelovio glumac Ray Liotta) u sceni u kojoj se miješaju maska, lutke i CGI efekti, a koju Scott smatra "neprocjenjivom".
Uvodnu špicu filma kreirao je Nick Livesey koji je radio u jednoj Scottovoj produkcijskoj kompaniji u Londonu. Uvodna sekvenca koju je snimio sam Livesey u Firenci bila je namijenjena za drugu promotivnu kino najavu filma. Studio se s tim ipak nije složio, ali je sekvenca ostala Scottu na umu i u konačnici će ju iskoristiti kao uvodnu špicu samog filma. Livesey je napravio snimke golubova na praznom trgu u Firenci jednog dana rano ujutro koje će se u finalnoj verziji pretvoriti u lice Hannibala Lectera. Scott je vjerovao da je to dobra ideja budući da postavlja temeljno pitanje: Gdje je Hannibal Lecter?. Scott objašnjava: "I upravo ova špica to i govori s golubovima na nekoj kaldrmi negdje, dok se svi pitaju gdje se to nalazi... I gdje se on nalazi... A njegovo lice se onda pojavi." Službeno je izjavljeno da je na ovu uvodnu špicu snažan utjecaj imala uvodna špica filma Sedam.
Redatelj Ridley Scott blisko je surađivao sa skladateljem Hansom Zimmerom tijekom post-produkcije filma Hannibal. Scott vjeruje da je glazba za film jednako važna kao i dijalog - "Glazba predstavlja posljednji segment filmskog scenarija; ona čak donekle može poboljšati i same izvedbe glumaca." Zimmer i Scott tijekom montiranja filma sjedili su s montažerom Pietrom Scalijom i razglabali o scenama u filmu, a ne o glazbi. Zimmer je iskoristio simfonijski orkestar za sekvencu u operi, ali koristio ju je na čudan način: "Vrlo čudan je to bio orkestar... samo violončela i basovi sviraju." Tako je odlučeno kako bi se još više naglasio lik Hannibala Lectera. On objašnjava: "Za mene lik Anthonyja predstavlja nekoga tko se nalazi na ekstremnom rubu ljudskosti." Zimmer također nije htio da glazba iz filma zvuči "pretjerano moderno". Lik Masona Vergera ima svoju vlastitu glazbenu "temu" koja postaje sve perverznija kako film odmiče. Danteov sonet uglazbili su Zimmer i Patrick Cassidy za opernu sekvencu u Firenci. Na internetskoj stranici Tracksounds.com Zimmerova glazba ocijenjena je pozitivno. "Zimmer je skladao odličnu glazbu dostojnu svojih obožavatelja... Ima tu elemenata klasike, ali ima tu i monologa koji soundtrack čine napetim za slušanje." U anketi britanske radio postaje British Classic FM u kojoj se glasalo za najbolje filmske soundtrackove svih vremena, Hannibal je postavljen na 59. mjesto. U nekoliko scena u filmu može se čuti i klasična izvedba Na lijepom plavom Dunavu autora Johanna Straussa.
Redatelj Ridley Scott je izjavio da vjeruje da je temeljna emocija filma Hannibal "privrženost". "U nekim slučajevima gledajući iz jednog kuta čak se možete zapitati  - je li to više od obične privrženosti? Sve je mračno budući je priča u svojoj osnovi, naravno, mračna, ali je u jednu ruku istovremeno i romantična." Scott otvoreno priznaje "romantični ugođaj" koji je prožet kroz čitav film. Za CNN je izjavio: "Hannibal je imao sasvim drugi cilj, u osnovi to je studija između dvoje individualaca. Smiješno je to što je pomalo romantičan i humorističan s obzirom na to da u sebi sadržava toliku količinu loših stvari koje se odvijaju tijekom radnje." Tijekom scene u operi u Firenci, Lecter se susreće s detektivom Pazzijem i njegovom suprugom Allegrom. Ona upita Lectera: "Vjerujete li da muškarac može postati opsjednut sa ženom nakon samo jednog susreta?" Lecter na to odgovara: "Da, vjerujem da bi mogao... ali da li bi ona mogla to uvidjeti i žudjeti za njim?" Upravo za ovu scenu redatelj Scott smatra da je mnogo ljudi promašilo odnosno propustilo njezino značenje. Cijeli dijalog zapravo je bio referenca na agenticu Starling i na njihov zajednički susret u filmu Kad jaganjci utihnu. The New York Times je u intervjuu napisao da se Hannibal "poigrava" s idejom "ljubavi koja se ne usudi izgovoriti njegovo ime." Skladatelj Hans Zimmer vjeruje da svaka scena filma sadržava vlastitu poruku i podtekst. On ističe: "Glazbu za ovaj film mogu skladati kao istinsku Freudiansku arhetipsku bajku o ljepotici i zvijeri, kao horor film, kao elegantnu priču, kao korupciju američke policije i vlade, kao usamljenost jedne žene na svijetu, kao ljepotu renesanse..." Zimmer u konačnici vjeruje da se radi o mračnoj ljubavnoj priči usredotočenoj na dvoje ljudi koji nikada ne bi smjeli biti zajedno - moderna priča Romeo i Julije. Tijekom post-produkcije na filmu, Scott, Zimmer i montažer vodili su strasne rasprave o tome što zapravo znači kadar u kojem vidimo suzu koja izlazi iz oka agentice Starling tijekom njezinog sukoba s Lecterom. Nisu se mogli složiti znači li ta suza "bol", "usamljenost" ili "gađenje". Scott je izjavio za New York Times da je afera između Lectera i agentice Starling "metaforična". Magazin Rolling Stone u svojoj je kritici filma istaknuo: "Scott nam nudi lukavu parodiju odnosa - nešto kao Kad je Hannibal sreo Sally.
Ridley Scott je izjavio da vjeruje kako je Lecter, na sebi svojstven način, zapravo "čist" - jedan od ključnih motivirajućih faktora za taj lik je njegova potraga za "odmazdom i kaznom"."Postoji nešto vrlo moralno u Lecteru u ovom filmu", reći će Scott u audio komentarima na DVD izdanju. "Ponašanje Hannibala nikad nije luđačko - nisam želio to upotrijebiti kao izliku. Je li on lud? Ne, vjerujem da je on normalan poput vas ili mene. Njemu se to jednostavno sviđa." Scott je, međutim, nadodao: "Kada se lik Lectera stavi u nešto što zovemo "normalni okviri", on predstavlja istinsko zlo." Scott također ističe pojam odrješenja za Lectera pred kraj filma. Verger ima jedan jedini cilj u svom životu: uhvatiti Lectera i izložiti ga sporoj, bolnoj smrti. U ovom kontekstu on zapravo dolazi na mjesto Lectera kao filmskog suparnika.
Dio priče filma odnosi se na lik Rinalda Pazzija (Giancarlo Giannini), policajca iz Firence koji otkriva pravi identitet "Dr. Fella" i shvaća da bi mu to saznanje moglo donijeti pravo bogatstvo. Njegovo eskalirajuće napuštanje svakog moralnog principa dopušta mu da tolerira smrt ciganskog džeparoša upravo zbog te svoje želje za boljim životom za sebe i svoje puno mlađe supruge. Dogodi se trenutak u filmu u kojem Pazzi postane korumpiran, unatoč tome što se, prema Scottovom objašnjenju, radi o "vrlo razboritoj osobi". Paul Krendler (Ray Liotta) također pada u bunar pohlepe i korupcije. Agentica Starling, s druge strane, ostaje čvrsta do kraja, čak odbivši pustiti Lectera nakon što povjeruje da će on radije odsjeći njezinu ruku nego svoju i tako se osloboditi od policije koja se čuje u pozadini.
Prva kino najava za film pojavila se u kinima i postala dostupna na službenoj internetskoj stranici filma početkom svibnja 2000. godine, gotovo devet mjeseci prije nego je film došao u kina. Budući da je produkcija na filmu tek bila započela, korištene su scene iz filma Kad jaganjci utihnu. Druga kino najava, koja je sadržavala scene iz samog filma službeno je objavljena u drugoj polovici studenoga 2000. godine. Okosnica kompletne marketinške kampanje za film bio je Hopkinsov portret Hannibala Lectera. Elvis Mitchell u članku za New York Times 2001. godine izjavio je da je "gospodin Hopkins korišten kao glavna atrakcija kako bi se privukao što veći broj publike". Poster koji je objavljen u Velikoj Britaniji kako bi se promovirao film, a na kojem se vidi Lecter sa svojom maskom koja mu pokriva desni dio lica, brzo je maknut iz upotrebe budući da ga se smatralo "previše šokantnim i uznemirujućim za javnost".Prije samog početka kino distribucije, mediji su opširno pisali o Hannibalu pa se film pretvorio u jedan od najiščekivanijih naslova posljednjih godina. Glavne glumačke zvijezde filma i njegov redatelj učestalo su se pojavljivali u televizijskim programima, novinama i magazinima. U prilogu za CBS News, Jill Serjeant izjavio je da "dugoočekivani nastavak zastrašujućeg trilera iz 1991. godine predstavlja jedan od najiščekivanijih filmova još od Fantomske prijetnje iz 1999. godine". Glavni glumci iz filma, Anthony Hopkins i Julianne Moore, pojavili su se na naslovnicama brojnih magazina uključujući Vanity Fair, Entertainment Weekly, Premiere i Empire.
Film Hannibal u svom prvom vikendu prikazivanja u SAD-u utržio je 58 milijuna dolara u 3230 kino dvorana. U to vrijeme (veljača 2001. godine) to je bilo treće najbolje kino otvaranje nekog filma u povijesti - odmah iza filmova Izgubljeni svijet: Jurski park (iz 1997. godine) i Zvjezdani ratovi: Fantomska prijetnja (iz 1999. godine). Do listopada 2012. godine (prema stranici Boxofficemojo) film Hannibal nalazi se na 90. mjestu najboljih kino otvaranja u povijesti. U vrijeme kada je započeo kino distribuciju film Hannibal također je srušio rekord najboljeg kino otvaranja za film koji je prema američkom rejtingu zabranjen za gledanje osobama mlađima od 17 godina bez nadzora starije osobe. U konačnici film je u američkim kinima zaradio 165,092,268 dolara, dok mu ukupna svjetska zarada iznosi 351,692,268 dolara. Hannibal je tri tjedna za redom proveo na prvom mjestu američkog box-officea te četiri tjedna na vrhu britanske ljestvice najgledanijih kino filmova. Na kraju 2001. godine Hannibal je zauzeo deseto mjesto najgledanijih filmova te godine, a zanimljivo je da su mu konkurenti, između ostalih, bili i prvi nastavci Harryja Pottera te Gospodara prstenova. U video rentalu Hannibal je utržio dodatnih 87 milijuna dolara nakon što je izdan na DVD-u u kolovozu 2001. godine.
Kritike za film Hannibal bile su pomiješane. Time magazine je napisao: "Banket zastrašujućih, krvavih grotesknih incidenata prisutan je u Hannibalu. Ali u samom srcu ovog superiornog nastavka prisutna je romansa." Magazin Empire dao je filmu dvije od četiri zvjezdice i nazvao ga "...smiješnim i izuzetno dosadnim - Hannibal je gotovo bez zuba do pred kraj filma." David Thomson je u svojoj kritici za magazin Sight & Sound britanskog filmskog instituta nahvalio film. "Odličan. Pametan, seksi, zabavan... Prljav, bezobrazan i inteligentan." U kritici je, doduše, Thomson priznao da je veliki obožavatelj redatelja Scotta. Također je nadodao: "Hannibal Lecter je doslovno postao šala do te mjere da više ne može biti zastrašujući. Čini se kao da su Anthony Hopkins i Ridley Scott toga postali svjesni i cijeli film na takav način isplanirali. Film je, zbog toga, spašen." U kritici magazina Variety stoji: "Hannibal nije tako dobar kao Jaganjci... U konačnici je površan za razliku od svog prethodnika, ali je svejedno primamljiv, zanosan i na trenutke potresan."Negativna kritika u časopisu The Guardian ističe da je ono što nije valjalo u filmu preneseno iz knjige: "Rezultat je napuhana, zgodna dosada od filma. Film Kad jaganjci utihnu bio je remek-djelo. Za usporedbu, Hannibal je jedva OK." Kritičar Roger Ebert dao je filmu "dva palca dolje" u svojoj kritici za televizijski program At the Movies with Ebert & Roeper te ga ocijenio s 2,5 zvjezdice od četiri u svojoj pisanoj kritici koja je započela sljedećim riječima: "Hannibal redatelja Ridleyja Scotta je cirkus nakaza. Moramo mu odati poštovanje za hrabrost u svojoj izopačenosti; ako ništa drugo neće dokazati, dokazat će da ako čovjek koji si odreže vlastito lice i nahrani ga svojim psima neće dobiti rejting oznaku za nasilje, nikada ništa drugo neće." Na popularnoj stranici Metacritic, film Hannibal trenutačno ima prosječnu ocjenu 57/100 temeljenu na 36 zaprimljenih kritika, dok na drugoj stranici - Rotten Tomatoes - film ima 39% pozitivnih ocjena uz prosječnu ocjenu 5,1 od 10 temeljenu na 163 zaprimljene kritike.
Film Hannibal danas je dostupan na jednostrukom i dvostrukom DVD izdanju kao i na Blu-rayu. Dvostruko DVD izdanje filma sadržava niz posebnih dodataka koji uključuju audio komentar redatelja Ridleyja Scotta, izbačene i promijenjene scene, pet produkcijskih filmova, "marketing galeriju" koja sadržava kino najave, fotografije i neiskorištene koncepte za plakat filma.
Posebno tzv. steel-book izdanje izdano je 2007. godine. Ne postoje nikakvi dodatni materijali na njemu u odnosu na prethodno DVD izdanje; jedino je omotnica drugačija.
Prvotno je film izdan na Blu-rayu u sklopu kolekcije Hannibala Lectera (The Hannibal Lecter Collection) 2009. godine. Najnovije samostalno izdanje datira iz 2011. godine.
U Hrvatskoj film je izdan na DVD-u u distribuciji kompanije Blitz film & video.
Prema članku iz magazina Variety scenarij za Hannibala bio je "...poprilično vjeran Harrisovoj knjizi; njezini obožavatelji će možda zažaliti za gubitkom određenih likova, prvenstveno muškobanjaste sestre Masona Vergera, Margot, kao i za nedostatkom fascinantnih akademskih detalja, ali će cijelo vrijeme imati osjećaj da se knjiga poštovala (da, postoji famozna scena za večerom na kraju)." Časopis Time Out je nadodao: "Puno priče je nagurano u 131 minutu trajanja filma tako da je malo vremena ostalo za dublju analizu i karakterizaciju likova." Producenta Dinu De Laurentiisa upitali su zašto su neki likovi, poput Jacka Crawforda, izostavljeni iz filma: "Knjigu od 600 stranica morali smo skratiti na scenarij od 100 stranica. U dva sata trajanja filma nemoguće je ubaciti sve likove. Postavili smo sebi određenu granicu i izbacili likove koji nisu bili ključni."U knjizi Mason Verger u svom vlasništvu drži sirotište iz kojeg zove djecu i verbalno ih zlostavlja u zamjenu za to što više nije sposoban seksualno ih napastovati. On također ima i sestru, Margot, koju je silovao dok su bili djeca, a koja je lezbijka. Nakon što ona otkrije svoju seksualnu orijentaciju obitelji, njihov otac je se odriče. Budući da je zbog učestale upotrebe steroida postala sterilna, Verger ju kontrolira time što joj obećava da će joj dati vlastito sjeme kojim će ona oploditi svoju partnericu, a dijete će postati automatski nasljednik velikog bogatstva obitelji Verger. Također, u knjizi Verger doslovno nema lice i cijelo vrijeme nalazi se u sterilnoj prostoriji kako bi spriječio nasrtaj raznih bakterija na njegove otvorene rane. Na kraju knjige Margot i agentica Starling zajedno pomažu Lecteru u njegovom bijegu prilikom obračuna s Vergerovim tjelohraniteljima. Na Lecterov nagovor, Margot stimulira svog brata na ejakulaciju uz pomoć aparata za mužnju krava koji mu gurne u analni otvor nakon čega ga ubije gurajući mu njihovog kućnog ljubimca, jegulju, u grlo. 
U kontroverznom kraju knjige dr. Lecter daje agentici Starling ekshumirane kosti njezinog oca koje on, hipnotizirajući nju, "oživljava" te tako dopušta Starlingici da se oprosti sa svojim ocem. Sve to dovodi do formiranja čudnog savezništva između agentice Starling i Lectera što kulminira njihovim zajedničkim bijegom u Argentinu gdje postaju par. Na samom kraju knjige Barney ih vidi u kazalištu Colon u Buenos Airesu. 
Iz filma su također izbačeni i flashbackovi na Lecterovo djetinjstvo kada je vidio svoju mlađu sestru Mischu koju su pojeli njemački dezerteri 1944. godine. Ti flashbackovi stvorili su temelj za film iz 2007. godine Hannibal Rising (čiji je scenarij pisan istovremeno kada i istoimena knjiga iz 2006. godine), a u kojem se Lecter pojavljuje kao mladić. 
Hopkins je u jednom intervjuu bio upitan vjeruje li u to da bi Starling i Lecter mogli otići zaljubljeni u suton (kao što je opisano u knjizi). "Da, vjerujem. Drugi ljudi to vjerojatno smatraju apsurdnim. Vjerujem da se tu radi o pitanju morala. Ipak, mislim da bi to bila jako zanimljiva stvar. Mislim da bi bilo zanimljivo da to ona učini, jer oduvijek sam sumnjao da je tu bilo određene romanse, povezanosti, opsesije s njom. Pretpostavio sam to još davno, tijekom njihovog posljednjeg telefonskog razgovora na kraju filma Kad jaganjci utihnu kada ga je dozivala: Dr. Lecter, Dr. Lecter...".
