
Harry Potter i Darovi smrti, originalnog naslova Harry Potter and the Deathly Hallows sedmi je i ujedno posljednji roman iz serije o Harryju Potteru britanske spisateljice J. K. Rowling. Knjiga je u prodaju puštena 21. srpnja 2007. i time je zaključena serija koja je započela izdavanjem knjige Harry Potter i Kamen mudraca 10 godina ranije, odnosno 1997. godine. Ova, posljednja, knjiga opisuje događaje koji su uslijedili neposredno nakon prethodne knjige u seriji, Harry Potter i Princ miješane krvi (2005.), a koji vode do dugo očekivane posljednje bitke između Harryja Pottera i njegovih saveznika te nikad moćnijeg Lorda Voldemorta i njegovih podanika, Smrtonoša. 
Knjigu je u Ujedinjenom Kraljevstvu objavio Bloomsbury Publishing, u SAD-u Scholastic Press, a u Kanadi Raincoast Books. Puštena je u prodaju u 93 zemlje. Knjiga je oborila rekord prodaje postavši najbrže prodavana knjiga ikada - u prva 24 sata prodana je u 11 milijuna primjeraka. Prije toga rekord je, s 9 milijuna primjeraka prodanih u prvom danu, držao Princ miješane krvi. Hrvatski prijevod knjige, u izdanju Algoritma, izašao je 26. listopada 2007.
Lord Voldemort i njegovi sljedbenici planiraju kako zaskočiti Harryja Pottera koji upravo treba napustiti Kalinin prilaz i to malo prije nego što na njegov 17. rođendan nestane zaštita koju mu pruža dom Dursleyjevih. Članovi Reda feniksa dolaze kako bi preselili Harryja i Dursleyjeve na odvojene sigurne lokacije. Prije odlaska Dudley iznenadno izražava svoju zahvalnost prema Harryju zato što ga je ovaj spasio od dementora.[HP5] Članovi Reda prate Harryja do sigurne lokacije, ali unatoč korištenju šest Harryjevih dvojnika, pravi je Harry otkriven zbog uporabe čarolije razoružavanja (Expelliarmus) na Stanu Shunpikeu te ga napadaju Voldemort i njegovi smrtonoše. Harry i ostali uspijevaju pobjeći u Jazbinu, iako su tijekom puta ubijeni Hedwiga i Divljooki Moody.
Ministar magije, Rufus Scrimgeour, stiže kao izvršitelj oporuke Albusa Dumbledorea - Ron Weasley dobiva Dumbledoreov deluminator, Hermiona Granger dobiva knjigu bajki, a Harry nasljeđuje mač Godrica Gryffindora i zvrčku koju je uhvatio na svojoj prvoj metlobojskoj utakmici. Ipak, Ministarstvo zadržava mač; Scrimgeour ga ocjenjuje kao važan povijesni artefakt pa ga zbog toga Harry ne može dobiti.
Tijekom svadbenog prijema Billa Weasleyja i Fleur Delacour, Kingsley Shacklebolt pomoću patronusa šalje upozorenje  "Ministarstvo je palo. Scrimgeour je mrtav. Dolaze." Harry, Ron i Hermiona bježe dezaparatirajući se, a sklanjaju se u napuštenoj kući obitelji Black. Tamo Harry primjećuje da pokojni brat Siriusa Blacka (i bivši Smrtonoša) Regulus ima iste inicijale kao i "R.A.B." koji je uzeo horkruks skriven u špilji.[HP6]Hermiona se prisjeća kako je jednom u kući vidjela medaljon, a Harry ispituje Mundungusa Fletchera koji priznaje da je ukrao medaljon i njime podmitio Dolores Umbridge. Sigurni da se radi o horkruksu, uspijevaju se infiltrirati u Ministarstvo magije, koje sada kontroliraju smrtonoše, koristeći se višesokovnim napitkom. Bježe s medaljonom, ali ga ne mogu uništiti.
Kad je njihovo skrovište na Grimmauldovom trgu otkriveno, trio bježi. Nakon nekoliko mjeseci, načuju da je Gryffindorov mač u trezoru obitelji Lestrange u Gringottsu, ali i da Ministarstvo nije svjesno toga da se radi o kopiji; lokacija pravog mača je nepoznata. Harry zna da mač može uništiti horkrukse i želi ga pronaći. Ron, frustriran činjenicom da Harry nema pravi plan kako bi našao horkrukse ili mač te u strahu zbog sigurnosti svoje obitelji, odluči otići. Harry i Hermiona odlaze u Godricov dol, nadajući se da je Dumbledore tamo sakrio mač. Međutim, napadnu ih Voldemort i njegova zmija Nagini. Tijekom bijega Hermiona slučajno slomi Harryjev čarobni štapić.
Jedne noći, patronus u obliku srne pojavi se u blizini njihovog šatora i vodi Harryja do Gryffindorovog pravog mača. Dok ga Harry pokušava uzeti iz zaleđenog jezerca medaljon horkruks stisnuo se oko njegovog vrata, gotovo ga ugušivši. Ron se vraća i spašava Harryja te pomoću mača uništava horkruks. Ron upozorava da je Voldemortovo ime sada ukleto - izgovaranje imena poništava sve zaštitne čarolije te tako dopušta Voldemortovim saveznicima da ih nađu.
Trio odlazi k Xenophiliusu Lovegoodu, Luninom ocu, kako bi ga pitali što znači simbol kojeg su vidjeli u Hermioninoj knjizi bajki. Xenophilius objašnjava da simbol predstavlja Darove smrti, tri legendarna predmeta koja pokoravaju smrt: Vrhovni ili bazgov štapić (Elder Wand), Kamen uskrsnuća (Resurrection Stone) i Plašt nevidljivosti. Kad ga pritisnu pitanjem o Luninoj odsutnosti, Xenophilius priznaje da su je oteli smrtonoše; on obavijesti Ministarstvo da je trio u njegovom domu, ali oni uspijevaju pobjeći. 
Pljačkaši (Snatchers; lovci na nagrade) zarobljavaju trio nakon što je Harry nenamjerno izgovorio Voldemortovo ime. Zarobljeni su u domu obitelji Malfoy, zajedno s Lunom Lovegood, Deanom Thomasom, Ollivanderom i goblinom Griphookom. Našavši Gryffindorov mač među njihovim stvarima, Bellatrix Lestrange posumnja da su oni provalili u njezin trezor u Gringottsu te muči Hermionu kako bi došla do informacija. Dobby se aparatira u podrum u kojem se nalaze zatočenici kako bi ih spasio. Peter Pettigrew ulazi u podrum kako otkrio izvor buke, ali dok pokušava ugušiti Harryja ovaj ga podsjeti da mu duguje svoj život[HP2]pa Pettigrew olabavljuje stisak; njegova se vlastita srebrna ruka, u odmazdi, okreće protiv njega te ga zadavi. Harry i Ron žure iz podruma kako bi spasili Hermionu. Harry razoružava Bellatrix i Draca i uzima njihove čarobne štapiće. Zajedno s Dobbyjem trio se aparatira u dom Billa Weasleyja i Fleur Delacour. Dok bježe, Bellatrix smrtno rani Dobbyja pogodivši ga srebrnim bodežom u prsa.
Tijekom boravka u kolibi, Ollivander potvrđuje postojanje Bazgovog štapića (Elder Wand) i kaže da taj štapić može promijeniti svoju odanost ako je prijašnji vlasnik pobijeđen ili razoružan. Bellatrixino ponašanje uvjerava trio da je jedan od horkruksa skriven u trezoru Lestrangeovih. Uz Griphookovu pomoć uspijevaju doći do trezora i uzeti horkruks - pehar Helge Hufflepuff; Griphook uzima Gryffindorov mač, a trio jedva uspijeva pobjeći. Voldemort sada shvaća da se njegovi horkruksi uništavaju, a veza njegova uma s Harryjevim otkriva da je jedan skriven i u Hogwartsu. Harry ubrzo otkriva da se radi o dijademi Rowene Ravenclaw.
Triu pri ulasku u Hogwarts pomaže Aberforth Dumbledore. Harry obavještava profesore o skoroj Voldemortovoj invaziji. Red feniksa, Dumbledoreova Armija i bivši učenici dolaze, a Voldemortovi saveznici napadaju; među mnogim žrtvama su i: Fred Weasley, Remus Lupin, Nymphadora Tonks i Colin Creevey. U međuvremenu, Ron i Hermiona ulaze u Odaju tajni kako bi uzeli baziliskove očnjake, a Hermiona je pomoću jednoga od njih uništila Hufflepuffkin pehar. Harry se prisjeća da je vidio dijademu u Sobi potrebe.[HP6]Ponovno zajedno, trio se suočava s Dracom, Crabbeom i Goyleom. Crabbeova čarolija vatre kreće po zlu. Trio uspijeva pobjeći i spasiti Draca i Goyle. Crabbe umire u požaru, a dijadema je uništena. 
Harry, Ron i Hermiona ušuljaju se u Vrištavu daščaru gdje čuju Voldemorta kako govori Snapeu da vjeruje kako je ovaj pravi gospodar Vrhovnog štapića (Elder Wand) zato što je ubio njegovog prijašnjeg vlasnika, Dumbledorea.[HP6]Uvjeren da će Snapeova smrt uzrokovati prelazak odanosti čarobnog štapića na njega, Voldemort naređuje Nagini da ubije Snapea i zatim odlazi. Snape na samrti daje Harryju svoja sjećanja; ona otkrivaju da je Snape bio odan Dumbledoreu, a motiviran svojom dugogodišnjom ljubavi prema Lily Potter, Harryjevoj majci. Dumbledore, koji je osuđen na smrt odkad je na njega djelovala kletva s Gauntovog prstena, horkruksa, naređuje Snapeu da ga ubije, ako se to pokaže potrebnim, kako bi poštedio Draca izvršavanja zadatka kojeg mu je namijenio Voldemort.[HP6]Upravo je Snape poslao patronusa koji je odveo Harryja do Gryffindorovog mača. Sjećanja također otkrivaju da je i sam Harry horkruks; Voldemort ne može umrijeti dok je Harry živ.
Prepustivši se svojoj sudbini, Harry odlazi u Zabranjenu šumu gdje ga Voldemort čeka. Otvara zvrčku i u njoj otkriva Kamen uskrsnuća (Resurrection Stone) te priziva duhove svojih roditelja, Siriusa Blacka i Remusa Lupina, koji mu pružaju utjehu te ga prate do mjesta gdje se nalazi Voldemort. Harry zatim dopušta Voldemortu da na njega baci kletvu Avada Kedavra. Budi se dvojeći je li živ ili mrtav. Pojavljuje se Albus Dumbledore i objašnjava da, baš kao što Voldemort ne može umrijeti dok komadić njegove duše prebiva u Harryju, Harry ne može biti ubijen dok njegova krv teče Voldemortovim žilama. Voldemortov komadić duše u Harryju biva uništen ubojitom kletvom. Harry dobiva mogućnost izvora da "krene dalje" ili da se vrati među žive.
Harry se vraća u život, iako se pretvara da je mrtav, te ga donose pred Hogwarts kao trofej Voldemortove vojske. Dok se borba nastavlja Harry se neprimjetno pokriva plaštom nevidljivosti. Neville izvlači Gryffindorov mač iz Razredbenog klobuka i odsijeca Nagini glavu, uništavajući tako posljednji horkruks. U nastavku bitke Molly Weasley baca kletvu na Bellatrix Lestrange, nakon što ova zamalo ubije Ginny, i ubija ju. Harry i Voldemort se suočavaju, a Harry zna da Voldemort nije pravi vlasnik Bazgovog štapića (Elder Wand). Kad je Draco Malfoy razoružao Dumbledorea na vrhu Astronomske kule, nehotice je osvojio odanost štapića; kad je Harry kasnije razoružavanjem došao do Dracovog čarobnog štapića, on je postao njegov novi gospodar. Voldemort baca kletvu Avada Kedavra, a Harry istovremeno baca čaroliju Expelliarmus, ali štiteći svog pravog gospodara, Bazgov štapić odbija Voldemortovu kletvu te ga pritom ubija. 
Nakon bitke, Harry posjećuje Dumbledoreov portret. Kaže mu da će zadržati plašt nevidljivosti, ali, kako bi spriječio ujedinjavanje Relikvija smrti, Kamen uskrnuća (Resurrection Stone) ostat će tamo gdje mu je i pao, u Zabranjenoj šumi, dok će Bazgov štapić (Elder Wand) biti vraćen u Dumbledoreovu grobnicu. Ako Harry umre nepobijeđen, moć Bazgovog štapića nestat će s njegovom smrću. Prije vraćanja čarobnog štapića u grobnicu, Harry ga koristi kako bi popravio vlastiti štapić.
Devetnaest godina kasnije, Harry je oženjen s Ginny Weasley, i ima troje djece: Jamesa Siriusa, Albusa Severusa i Lily Lunu. Ron i Hermiona su također u braku i imaju dvoje djece, Rose i Huga. Obitelji se susreću na željezničkom kolodvoru King's Cross, odakle nervozni Albus kreće na prvu godinu školovanja u Hogwartsu. James je najstariji i već upoznat sa školom, dok će Lily svoje školovanje započeti tek za dvije godine. Harryjevo devetnaestogodišnje kumče, Teddy Lupin, viđen je kako ljubi Victoire Weasley (Billovu i Fleurinu kći) u jednom od odjeljaka u vlaku. Teddy je veoma blizak obitelji Potter. Harry primjećuje Draca Malfoyja, njegovu neimenovanu suprugu i njihovog sina, Scorpiusa; Malfoy pozdravlja Harryja kratkim klimanje glave i odlazi. Harry tješi Albusa, koji je zabrinut zato što bi mogao biti svrstan u Slytherine, govoreći mu kako je njegov imenjak, Severus Snape, bio Slytherin i vjerojatno najhrabriji čovjek kojeg je ikada sreo. Dodaje i da Razredbeni klobuk uzima u obzir i vlastiti izbor svake osobe. Neville Longbottom sada je profesor Travarstva u Hogwartsu i bliski je prijatelj obitelji Potter.
U intervjuu  i chatu Rowling je dala dodatne informacije o budućnosti glavnih likova, a koje je odlučila izostaviti u epilogu knjige.
Harry je postao Auror, a kasnije i, po Kingsleyjevoj preporuci, šef odjela Aurora pri Ministarstvu magije. Posjeduje Siriusov motor kojeg je Arthur Weasley uspio popraviti. U braku je s Ginny Weasley. Zbog uništenje djelića Voldemortove duše koja je prebivala u njemu, Harry više ne govori parselski.
Ginny Weasley neko je vrijeme igrala metloboj za Harpije iz Holyheada, a zatim je ostavila sportsku karijeru zbog braka i obitelji s Harryjem. Postala je glavni dopisnik za metloboj u Dnevnom proroku.
Ron radi s Georgeom u njihovoj trgovini, Weasleyjevi čarozezi, a postao je i Auror. U braku je s Hermionom.
Hermiona je započela karijeru u Ministarstvu magije u Odjelu za za regulaciju i kontrolu magičnih stvorenja te je značajno poboljšala život kućnih vilenjaka, ali je kasnije prešla u Odjel magijskog pravosuđa; pomogla je u iskorjenjivanju tiranskih zakona o čistokrvnosti čarobnjaka. U braku je s Ronom. Uspjela je pronaći svoje roditelje i poništiti čaroliju promjene pamćenja koju je bacila na njih. Usto ona se jedina od trija vratila u Hogwarts nastaviti sedmu godinu školovanja.
Luna Lovegood postala je prirodoslovka te putuje svijetom tražeći čudna i jedinstvena stvorenja. Udala se za Rolfa, unuka Newta Scamandera - pisca "Čudesne zvijeri i gdje ih naći".
Draco Malfoy oženio se za Astoriu Greengrass, mlađu sestru njegove bivše razredne kolegice iz Slytherina Daphne Greengrass. Imaju sina Scorpiusa.
George Weasley veoma uspješno vodi trgovinu psina s Ronom. Oženio se za igračicu metloboja Angelinu Johnson. Imaju dvoje djece: sina Freda i kćer Roxanne.
Dom Slytherina je oslabio i više ne prima samo čistokrvne čarobnjake. Unatoč tome, još je uvijek prisutna njegova mračna reputacija.
Voldemortova je kletva bačena na mjesto profesora Obrane od mračnih sila nestala s njegovom smrću te postoji stalni (neimenovani) profesor Obrane od mračnih sila. Profesorica McGonagall, koja je kratko bila v.d. ravnatelja, nije preuzela to mjesto nakon Snapea. Na to je mjesto imenovan nepoznati ravnatelj.
Firenzo se vratio u svoje krdo kentaura koje je priznalo da njegova učenja u korist ljudima nisu sramotna nego časna.
Kingsley Shacklebolt postao je ministar magije. Jedna od promjena koju je uveo kao novi ministar je da Azkaban više ne koristi dementore kao čuvare.
Percy Weasley je visoki dužnosnik u Ministarstvu. Oženio se za ženu zvanu Audrey i imaju dvije kćeri Molly i Lucy.
Neville Longbottom se oženio za Hannah Abbott i radi kao profesor travarstva u Hogwartsu.
Bill i Fleur Weasley imaju ukupno troje djece: mlađeg sina Louisa i dvije kćeri Dominique i Victoire.
Dolores Umbridge je uhićena, ispitana i zatvorena zbog svojih zločina protiv čarobnjaka rođenih u bezjačkim obiteljima.
Nedugo prije objave naslova, J. K. Rowling je izjavila da je razmišljala o dva različita naslova za knjigu. Konačni naslov, "Harry Potter and the Deathly Hallows" ("Harry Potter i Darovi smrti") objavljen je 21. prosinca 2006., a do njega se moglo doći rješavanjem posebne igre vješala božićne tematike na njezinoj web stranici. Nedugo nakon toga naslov su potvrdili i izdavači. Taj je datum pobudio interes zbog dva proročanstva iz Harryja Pottera i Reda Feniksa koja kažu: "... u vrijeme solsticija doći će novi ..." "... ali poslije toga nitko više ..."Sintagma "Deathly Hallows" zaštićena je pod imenom "Stone Connect (UK) Limited" 5. prosinca 2006., zajedno s još pet sintagmi. Kasnije je zanijekano da se o bilo kojoj od drugih sintagmi razmišljalo kao o naslovu knjige. Riječ "hallows" već se pojavljivala u sintagmama koje su registrirali predstavnici Warner Brothersa prije izlaska Harryja Pottera i Princa miješane krvi. Sintagme "Hallows of Hogwarts" i "Hogwarts Hallows" zaštitio je Seabottom Productions Ltd u u razdoblju od 2003. do 2004., među mnogim drugim lažnim naslovima. Kad su ju na chatu nakon izlaska sedme knjige upitali koji su drugi naslovi o kojima je razmišljala, Rowling je spomenula "Harry Potter and the Elder Wand" i "Harry Potter and the Peverell Quest".
Rowling je izjavila da je posljednje poglavlje knjige napisala "negdje oko 1990." 1999. otkrila je da će zadnja riječ biti "ožiljak" (scar). Međutim, otkrila je da ga je stalno iznova pisala i nadopunjavala; tako se u jednom trenutku riječ "ožiljak" pojavila u posljednjoj rečenici teksta, ali nije bila posljednja riječ. Konačna verzija knjige sadrži riječ "ožiljak" u pretposljednjoj rečenici, a posljednje su riječi "Sve je bilo dobro." (All was well.). Rowling je knjigu završila u siječnju 2007., a na svojoj je web stranici izjavila: "Nikad u životu nisam osjećala takvu pomiješanost ekstremnih osjećaja, nikad nisam ni sanjala o tome da bih se istovremeno mogla osjećati kao da mi je slomljeno srce i euforično." Usporedila je svoje izmiješane osjećaje s onima koje je Charles Dickens opisao u predgovoru izdanja Davida Copperfielda iz 1850., "dvogodišnji stvaralački zadatak." "Na što", dodala je, "mogu samo uzdahnuti, probaj sa sedamnaest godina, Charles..." Poruku je završila riječima: "Darovi smrti su mi najdraža [knjiga], i to je najljepši način da završim serijal."
U tjednu prije izlaska knjige, pojavio se velik broj tekstova za koje se tvrdilo da se radi o pravoj knjizi koja je "procurila" u javnost. 16. srpnja na Internetu su se pojavile fotografije svih 759 stranica američkog izdanja te je prije službenog datuma izlaska u potpunosti završen njihov transkript. Fotografije su se kasnije pojavile na web stranicama i peer-to-peer mrežama, zbog čega je Scholastic tražio i pozivanja na sud kako bi se otkrio jedan izvor. To je bilo najozbiljnije kršenje sigurnosnih pravila u povijesti serijala o Harryju Potteru.
21. srpnja 2007., sva izdanja na engleskom jeziku, osim američkog i kanadskog, puštena su u prodaju minutu nakon ponoći (00.01) po GMT-u; američko i kanadsko izdanje pušteno je u prodaju minutu nakon ponoći (00.01) po lokalnom vremenu. Knjiga je na engleskom jeziku izašla u 93 države.Prvoga dana knjiga je prodana u 11 milijuna primjeraka u Ujedinjenom Kraljevstvu i SAD-u te je time oboren rekord od 9 milijuna prodanih primjeraka koji je do tada držala šesta knjiga. U SAD-u je tijekom prva 24 sata prodano 8,3 milijuna primjeraka knjige s tvrdim koricama te je time oboren rekord od 6,9 milijuna koji je postavila šesta knjiga. Također, u Njemačkoj je u prva 24 sata prodano 400 000 primjeraka knjige, svih 250 000 kopija u Nizozemskoj i Belgiji, 170 000 u Indiji i nešto više od 573 000 kopija u Australiji, dok je u Kanadi u prva dva dana knjiga prodana u 800 000 primjeraka.
U Hrvatskoj je u prvih dvadesetak minuta, u trgovinama Algoritma, distributera knjige za Hrvatsku, prodano više od 1000 primjeraka knjige na engleskom jeziku, a do podneva istog dana oko 3000 primjeraka.
Nakon pitanja švedskog izdavača prije izlaska knjige o težini prevođenja sintagme Deathly Hallows bez čitanja knjige, Rowling je otkrila alternativni naslov koji može biti korišten kod prijevoda knjiga - Harry Potter and the Relics of Death (Harry Potter i Relikvije smrti). 

Harry Potter je serijal od sedam romana koje je napisala britanska književnica J. K. Rowling. Knjige opisuju avanture mladog čarobnjaka Harryja Pottera i njegovih najboljih prijatelja Rona Weasleyja i Hermione Granger, učenika Škole vještičarenja i čarobnjaštva Hogwarts. Okosnica radnje romana je Harryjev sukob sa zlim čarobnjakom Lordom Voldemortom, čiji je cilj osvojiti čarobnjački svijet, pokoriti bezjake (ne-magične ljude) te uništiti sve one koji mu stoje na putu.
Od izlaska prvog romana, Harry Potter i Kamen mudraca, 30. lipnja 1997., knjige su stekle veliku popularnost, pohvalne kritike i komercijalni uspjeh. Serijal je doživio i kritike zbog sve naglašenijih mračnih tonova u priči. Prema stanju iz lipnja 2011. prodano je oko 450 milijuna primjeraka romana koji su prevedeni na 67 jezika. Usto, sa svakom od četiri posljednje knjige u serijalu srušen je rekord najbrže prodavane knjige u povijesti.
Knjige na engleskom u Ujedinjenom se Kraljevstvu objavljuju u nakladi Bloomsbury Publishinga, u SAD-u u nakladi Scholastic Pressa, u Australiji u izdanju Allen & Unwina, a u Kanadi u izdanju Raincoast Booksa. U Hrvatskoj knjige izdaje Algoritam u prijevodu Zlatka Crnkovića (1. - 3. knjiga) i Dubravke Petrović (4. - 7. knjiga). Do 2010. godine, šest je knjiga doživjelo i svoja filmska izdanja koja je producirao Warner Bros.; to je najprofitabilniji filmski serijal svih vremena. Sedma je knjiga podijeljena na dva filma: Harry Potter i Darovi smrti 1. dio koji je premijerno prikazan 19. studenog 2010. i Harry Potter i Darovi smrti 2. dio koji je premijerno prikazan 15. srpnja 2011. Serijal je popraćen i velikom količinom proizvoda za obožavatelje što brand Harry Potter čini vrijednim više od 15 milijardi dolara.
Prva knjiga o Harryju Potteru objavljena je u Ujedinjenom Kraljevstvu u nakladi Bloomsburyja, malog nezavisnog izdavača, u srpnju 1997. Knjige imaju obožavatelje svih uzrasta i u cijelom svijetu. Tako su u Ujedinjenom Kraljevstvu objavljene dvije verzije knjige, iste tekstom, ali različite naslovnicama. Jedna verzija namijenjena je djeci, a druga odraslima. Prve tri knjige, Harry Potter i Kamen mudraca, Harry Potter i Odaja tajni te Harry Potter i zatočenik Azkabana osvojile su nagradu Nestlé Smartie Book Prize za dobnu skupinu od 9 do 11 godina. Do vremena izlaska četvrte knjige, Harry Potter i Plameni pehar, serijal je već postao visoko profiliran, novine i časopisi bili su puni priča o Harryju Potteru. U isto je vrijeme Warner Brothers započeo snimanje serije filmova koji se temelje na romanima. Svaka knjiga prati otprilike jednu godinu Harryjeva života u Hogwartsu - školi vještičarenja i čarobnjaštva gdje uči koristiti magiju. Harry također uči savladati prepreke, kako magične, tako i socijalne i emocionalne.
U serijalu je sedam knjiga, a svaka je za nijansu mračnija od prethodne. Kako Harry odrasta, tako i njegov najveći neprijatelj, Lord Voldemort, ima sve veću moć.
Kako kaže J. K. Rowling, ideju o glavnom liku svojih romana, Harryju Potteru, dobila je dok se vozila vlakom od Manchestera do Londona 1991. Njezino omiljeno mjesto za pisanje prve knjige bio je jedan edinburški kafić u kojem je ispijala bezbrojne šalice kave. Zahvaljujući prodaji knjiga i pravima na filmove, Rowling je postala milijaderka i 620. najbogatija osoba na svijetu. Pretpostavlja se da je J. K. Rowling bogatija od kraljice Elizabete II.
Romani većim dijelom spadaju u žanr fantastike; međutim, to su ujedno i edukacijski romani čija je radnja smještena u Školu vještičarenja i čarobnjaštva Hogwarts, britanski internat za čarobnjake čiji nastavni program uključuje korištenje magije. Knjige su također, riječima Stephena Kinga, "pronicljiva i tajanstvena pripovijetka", a knjige su pisane u stilu misterioznih avantura Sherlocka Holmesa; u svakoj su knjizi pomno skriveni tragovi koji dobivaju značenje već s izlaskom sljedećeg nastavka, a glavni likovi često progone brojne sumnjivce što dovodi do naglog obrata koji razjašnjava cijelu situaciju. 
Glavni lik, dječak imenom Harry Potter, siroče je koje živi sa svojim okrutnim rođacima, Dursleyjevima. Oni su ga u početku držali u potpunom neznanju što se tiče njegovog čarobnjačkog naslijeđa - Dursleyjevi preziru njegovu "neprirodnost". Međutim, kako se približavao njegov jedanaesti rođendan, Harry je postajao sve više svjestan svoje posebnosti, a na svoj je jedanaesti rođendan imao prvi susret s čarobnjačkim svijetom kad je obaviješten da je zapravo čarobnjak i da je pozvan u Školu vještičarenja i čarobnjaštva Hogwarts.
Čarobnjački svijet u kojem se Harry iznenada našao potpuno je odvojen, ali ujedno i vezan sa "stvarnim" (bezjačkim) svijetom. Za razliku od fantastičnih svjetova Narnije i Gospodara prstenova, svijet Harryja Pottera postoji usporedno s našim svijetom, a čak su i mnoge čarobnjačke institucije smještene u gradovima, kao što je na primjer London. Čarobnjački se svijet sastoji od niza skrivenih ulica, prastarih gostionica, usamljenih ladanjskih kuća i dvoraca koji ostaju nevidljivi nemagičnoj populaciji (poznatoj kao "Bezjaci"). Magični je dar urođen i ne može se naučiti, iako mladi čarobnjaci moraju pohađati čarobnjačku školu kao što je na primjer Hogwarts kako bi usavršili i kontrolirali svoje sposobnosti. Većina čarobnjaka nije upoznata s bezjačkim svijetom koji im se čini čudnijim nego što bi se običnim ljudima činio njihov svijet. 
Prvi roman započinje 1. studenog 1981. na dan pun čudnih i neobjašnjivih događaja: zvijezde padalice, neobično velik broj sova, čudno odjeveni stranci koji sretno pozdravljaju bezjake na ulici. Izvor je tih čudnih događaja slavlje inače pritajenog čarobnjačkog svijeta koji je godinama terorizirao Lord Voldemort koji je pokušavao prigrabiti što je više moguće moći. Prethodne je noći Lord Voldemort, koji je mjesecima tragao za skrivenom obitelji Potter, otkrio njihovo sklonište i ubio Jamesa i Lily Potter. Međutim, kad je pokušao ubiti njihovog sina, Harryja, njegova se kletva okrenula protiv njega. Njegov je duh istrgnut iz njegovog tijela i on je bio prisiljen na skrivanje, a Harryju je kao podsjetnik na taj događaj ostao samo ožiljak u obliku munje na čelu. Harryjeva misteriozna pobjeda nad Voldemortom u toj Noći vještica dočekana je s mješavinom sreće i divljenja u čarobnjačkoj zajednici, a Harry je dobio nadimak "dečko koji je ostao živ". Drugo poglavlje započinje deset godina kasnije, 1991., kad Harry saznaje za svoje čarobnjačko naslijeđe i tu priča počinje.
Naredne priče slijede veoma strogu formulu: radnja knjige započinje svake godine u otprilike isto vrijeme, odnosno pri kraju ljeta, kad Harry u bezjačkom svijetu, s Dursleyjevima, iščekuje rujan i povratak u Hogwarts. Zatim neko vrijeme provodi na nekim određenim magičnim lokacijama (u Zakutnoj ulici, Jazbini, na Grimmauldovom trgu) prije nego što se ukrca na vlak Hogwarts Express koji kreće s perona 9 i 3/4 sa željezničkog kolodvora King's Cross i vozi za Hogwarts.
Nakon dolaska u školu, Harry se u svakom romanu bori s teretom koji donose školski problemi kao što su domaće zadaće, simpatije i učitelji koji nemaju razumijevanja. Također, tijekom tog perioda, Harry se bori i s uvijek novim misterijem koji vrhunac dostiže kako se bliže posljednji dani škole, a često uključuje pokušaje Lorda Voldemorta da vrati svoju moć.
Harry Potter: Jedino dijete Jamesa i Lily Potter, s kojima dijeli mnoge posebne karakteristike, od kojih je najlakše primijetiti Jamesovu neurednu crnu kosu i Lilyine zelene oči. Rođen je 31. srpnja 1980. Postao je slavan kad je imao samo jednu godinu i kad je Lord Voldemort, čarobnjak koji je izazivao strah cijelog čarobnjačkog svijeta, napao njegov dom i ubio njegove roditelje, ali nije uspio ubiti njega, iako ga je ostavio s prepoznatljivim ožiljkom u obliku munje. U pokušaju da ga ubije, Voldemort je iščupan iz svojeg tijela što je bila posljedica njegove vlastite kletve, Avade Kedavre. u Hogwartsu, Harry je pokazao da je nadareni čarobnjak posebno se istaknuvši u Obrani od mračnih sila i metloboju, a unutar svog doma, Gryffindora, prepoznat je i kao sposobni vođa. Unatoč njegovim najboljim pokušajima, nije uspio suzbiti svoju slavu i to mu je u nekim trenutcima bio izvor velike frustracije. Međutim, unatoč svom pritisku, ostao je iznimno hrabar, plemenit i ponosan, iako su se te kvalitete znale i loše odraziti u onome što je Hermiona Granger nazvala "slabosti na spašavanje ljudi". Njegovi su najbolji prijatelji Ron Weasley i Hermione Granger, a neprijatelji su mu Lord Voldemort, Severus Snape(tek se u zadnjem dijelu saznaje da je Snape radio protiv Lorda Voldemorta) i Draco Malfoy.Ron Weasley: Najbolji prijatelj Harryja Pottera i šesti od ukupno sedmero djece drage i siromašne obitelji Weasley. Sprijateljio se s Harryjem gotovo odmah nakon njihovog prvog susreta tijekom prvog putovanja Hogwarts Expressom. Međutim, u jednom su se trenutku njih dvojica udaljila, jednim dijelom zato što je Ron bio prisiljen živjeti u Harryjevoj sjeni, a tu je frustraciju bez sumnje pojačao i njegovo mjesto najmlađeg sina u velikoj obitelji. Unatoč tome, on i Harry ostali su bliski, a Ron je, uz Hermionu, bio stalni pratilac u Harryjevim avanturama.Hermiona Granger: Najbolja prijateljica Harryja Pottera i Rona Weasleyja koja je obično smatrana najboljom učenicom Harryjeve generacije u Hogwartsu. Njezina su inteligencija zajedno s razumnim i logičnim razmišljanjem često bili od velike pomoći Harryju i Ronu tijekom školovanja u Hogwartsu i ostalih avantura, iako je njezino šefovanje znalo biti i izvor svađe između njih. Hermiona je bezjačkog podrijetla i zbog toga je, kao i zbog svoje inteligencije, bila i meta školskog kolege i nasilnika Draca Malfoya.Lord Voldemort: Glavni antagonist serijala, zli čarobnjak koji pod svaku cijenu želi osigurati potpunu kontrolu čarobnjačke zajednice i dostići besmrtnost prakticiranjem crne magije. Nakon godina provedenih u pokušajima da ostvari sve svoje ciljeve zaustavljen je kad je pokušao ubiti Harryja Pottera dok je dječak bio tek beba i nije uspio. Istrgnut je iz svog tijela i primoran na skrivanje. On je izazivao takav strah kod čarobnjaka da su se i nakon njegovog pada mnogi bojali izgovoriti njegovo ime pa su ga umjesto imenom, nazivali "Znate-Već-Tko", "Onaj-Čije-Se-Ime-Ne-Smije-Izgovoriti" ili "Gospodar tame", a posljednji su naziv većinom upotrebljavali njegovi sljedbenici, smrtonoše. Rođen je kao Tom Marvolo Riddle i također je bio učenik u Hogwartsu. "Ja sam Lord Voldemort", odnosno engleski izvornik - "I am Lord Voldemort" anagram je njegova pravog imena Tom Marvolo Riddle.Albus Dumbledore: Harryjev najvjerniji savjetnik i ravnatelj Škole vještičarenja i čarobnjaštva Hogwarts. Vjerojatno jedan od najcjenjenijih ljudi u čarobnjačkom svijetu koji je držao visoke položaje u britanskim, ali i međunarodnim institucijama, a uz to je bio i alkemičar i majstor različitih magijskih disciplina. On je i jedina poznata osoba koje se Lord Voldemort ikad bojao i jedan od rijetkih koji se ne boji Voldemorta i bez straha izgovara njegovo ime te druge ohrabruje da čine isto. Dumbledore je vjerovao u ljude i uvijek je vidio najbolje u njima. Ubio ga je Severus Snape u Harryju Potteru i Princu miješane krvi Ubojitom kletvom po njegovoj zapovjedi (što se otkriva tek kasnije).Severus Snape: Nadareni čarobnjak, jedan od profesora u Hogwartsu, i još od maldosti, veliki neprijatelj Jamesa Pottera i Siriusa Blacka. Kao učitelj Čarobnih napitaka pokušao se osvetiti pokojnom Jamesu Potteru maltretirajući njegovog sina Harryja. Bivšeg je smrtonošu kao profesora zaposlio Dumbledore, a Snapeova je odanost stalno preispitivana iako je Dumbledore uvijek govorio da mu vjeruje iz razloga barem djelomično otkrivenih u Harryju Potteru i Princu miješane krvi. Povjerenje Dumbledorea je bilo opravdano jer se Snape na kraju serijala žrtvovao za spas svijeta. U mladosti je bio zaljubljen u Lily Evans(ženu Jamesa Pottera i Harryjevu majku).Rubeus Hagrid: Sin čarobnjaka i divice, a ujedno je i iznenađujuće nježan i brižan. Podupire Harryja i jedan je od njegovih najvećih prijatelja. Također je i čuvar ključeva i posjeda u Hogwartsu, ali i lovočuvar i učitelj Skrbi za magična stvorenja. Upravo je Hagrid rekao Harryju da je on čarobnjak i ponovno ga upoznao s čarobnjačkim svijetom. Hagrid je također pohađao Hogwarts, ali je izbačen kad je bio na trećoj godini zbog zločina koji nije počinio i zbog toga se ne može legalno baviti magijom.Sirius Black: Najbolji prijatelj Jamesa Pottera i bivši buntovnik koji je u mladosti pobjegao iz doma svojih čistokrvnih roditelja. Lažno je optužen da je pomogao Voldemortu u ubojstvu Jamesa i Lily Potter te je odmah po uhićenju, bez suđenja, poslan u Azkaban iz kojeg je kasnije uspio pobjeći. On je animagus. Također je i krsni kum Harryja Pottera. U Harryju Potteru i Redu feniksa pogodila ga je kletva koju je bacila njegova zla sestrična, Bellatrix Lestrange, i koja je uzrokovala njegov pad iza vela u smrt u Odjelu tajni. Njegova je smrt bila veoma traumatična za Harryja.Ginny Weasley: Jedina kći u obitelji Weasley. Nadarena je vještica, posebno poznata po bacanju Uroka bala šišmišica. Ginny je prvo žensko dijete rođeno u obitelji Weasley u nekoliko generacija. Učitelj Čarobnih napitaka, Horace Slughorn, u njoj vidi veliki potencijal i poštuje njezine magične sposobnosti. Harry je dugo bio njezina simpatija, a u Harryju Potteru i Princu miješane krvi napokon su počeli izlaziti. U epilogu sedmog dijela se navodi kako su se Ginny i Harry vjenčali i imali troje djece: Jamesa Siriusa, Lily Lune i Albusa Severusa.Draco Malfoy: Čistokrvni čarobnjak i član doma Slytherina poznat po svojim uvredama kojima su česta meta Harry Potter, Hermiona Granger i Ron Weasley. Kako su Harry i Ron brzo postali prijatelji, tako su Harry i Draco brzo postali neprijatelji koji se sukobljavaju na različite načine, uključujući i metloboj. On i njegova dva "snagatora", Vincent Crabbe i Gregory Goyle, protuteža su glavnog trija. U zadnjem dijelu se navodi kako se preobratio i postao dobar.Dursleyjevi: Oni su Harryjevi jedini i bezjački (nemagični) rođaci. Dursleyjevi su zlostavljali i maltretirali Harryja tijekom cijelog njegovog života, ali unatoč svemu tome Harry se svakog ljeta vraća u njihov dom iz razloga nepoznatih sve do Harryja Pottera i Reda feniksa.Za daljnje informacije pogledajte popis likova koji se pojavljuju u Harryju Potteru.
prodaja(SAD): 13.7 milijuna, 5 milijuna u prva 24 sata6. Harry Potter i Princ miješane krvi
prodaja(SAD): 20 milijuna, 7 milijuna u prva 24 sata7. Harry Potter i Darovi smrti (original:Harry Potter and the Deathly Hallows)
datum izlaska: 21. srpnja 2007. (UK/SAD)Godine 2001. izašle su još dvije knjige, Čudesne zvijeri i gdje ih pronaći (školski udžbenik) i Metloboj kroz stoljeća. Sav prihod od prodaje knjiga išao je Comic Reliefu, britanskoj dobrotvornoj organizaciji, a 2007. je izašla knjiga Bajke Barda Beedlea.
datum izlaska: 16. studenog 2001., redatelj: Chris Columbus2. Harry Potter i Odaja tajni
datum izlaska: 15. studenog 2002., redatelj: Chris Columbus3. Harry Potter i zatočenik Azkabana
datum izlaska: 31. svibnja 2004. (UK), redatelj: Alfonso Cuarón4. Harry Potter i Plameni pehar
datum izlaska: 18. studenog 2005. (većina zemalja), redatelj: Mike Newell5. Harry Potter i Red feniksa
datum izlaska: 11. srpnja 2007., redatelj: David Yates6. Harry Potter i Princ miješane krvi
datum izlaska: 15. srpnja 2009., redatelj: David Yates7. Harry Potter i Darovi smrti 1. dio
datum izlaska: 19. studenog 2010., redatelj: David Yates8. Harry Potter i Darovi smrti 2. dio
Dana 7. rujna 2005. Apple Computer objavio je da će u prodaju biti puštena posebna verzija iPoda s logom Hogwartsa na poleđini. Pri kupnji tog iPoda dobije se i kôd za skidanje svih dotada objavljenih audioknjiga o Harryju Potteru i biografija J. K. Rowling s iTunes Music Store. 12. listopada 2005. Apple Computers ponovno je predstavio iPod iz Harry Potter kolekcije koji dolazi sa svim knjigama i originalnim Harry Potter iPodom kojem je dodana linija kako bi dobio izgled 5G iPoda.
Uz to na internetu cvate trgovina raznim rekvizitima iz svijeta Harryja Pottera pa tako možete kupiti razne majice, šalove baš poput onih iz filmova... Ali u cijeloj su priči ipak najzanimljiviji čarobni štapići. Tako postoji cijela web-stranica posvećena upravo njima. Rade se ručno, od raznih vrsta drveća, dolaze s certifikatom, a i njihova cijena ne zaostaje za onom "pravih" štapića (otprilike $50).

Harry S. Truman (Lamar, Missouri, 8. svibnja 1884. – Kansas City, Missouri, 26. prosinca 1972.) je bio američki političar i 33. predsjednik SAD-a (1945. – 1953.) i 34. potpredsjednik SAD-a, nasljednik Franklina Delana Roosevelta. U domaćoj politici, Truman se suočio s mnogim izazovima: burna pretvorba ekonomije obilježena velikim oskudicama i brojnim štrajkovima, te prolazak Taft-Hartleya pored njegova veta. Nakon iznenađujuće pobjede na izborima 1948. godine, nije bio uspješan u provođenju svog Fair Deal programa. Koristio je izvršne naredbe kako bi započeo desegregaciju američke vojske i kako bi započeo niz testova vjernosti kako bi izbacio stotine simpatizera komunizma iz vlade. No, snažno se protivio obaveznim prisegama vjernosti za vladine zaposlenike, stav koji je njegovu vladu stavio na metu kritika koje su je optuživale da je blaga prema komunizmu. Korupcija u njegovoj vladi došla je do njegova kabineta i zaposlenika Bijele kuće. U jednom od mnogih skandala, 166 radnika je dalo otkaz ili je otpušteno naknadno zbog financijskog nepoštivanja u IRS-u. Republikanci su korupciju stavili na vrh liste problema u svojoj kampanji iz 1952. godine.Trumanovo predsjedništvo bilo je prepuno događaja što se tiče vanjskih poslova, kapitulacija Trećeg Reicha, atomsko bombardiranje Hirošime i Nagasakija, kapitulacija Japana, kraj Drugog svjetskog rata, osnivanje Ujedinjenih Naroda, Marshallov plan o obnovi Europe, Trumanova doktrina o zaustavljanju širenja komunizma, početak Hladnog rata, stvaranje NATO-a i Korejski rat. Taj rat je postao situacija bez pobjednika u kojoj je poginulo preko 30,000 Amerikanaca. Nakon obećanja da „će posjetiti Koreju“ i stavljanjem prioriteta na rješavanje tzv. „nereda u Washingtonu“, republikanac Dwight David Eisenhower je prekinuo 20-godišnju vlast demokrata porazivši Trumanovog izbora za kandidata demokrata Adlaia Stevensona na predsjedničkim izborima 1953. godine. U mirovini, Truman je napisao svoje Memoare. 
Truman, čije je ponašanje bilo drugačije nego ono njegovog patricijskog prethodnika Franklin Delana Roosvelta, je bio narodni, skromni predsjednik. Popularizirao je mnoge narodne poslovice i izreke za svog mandata. Nadvisio je sva mala očekivanja koja su mu mnogi politički promatrači nametnuli gledajući njegova prethodnika, od kojega se jako puno očekivalo. Truman je iz trke za svoj 3. mandat ispao izgubivši primarne izbore u New Hampshireu. Jedno vrijeme za njegova mandata mišljenje javnosti o njemu bilo je najniže zabilježeno do danas, no učenjaci ga danas rangiraju kao jednog od najboljih američkih predsjednika (uglavnom 8.). Trumanova legendarna, ali iznenađujuća pobjeda, na izborima 1948. godine često je spominjana od strane nefavoriziranih političara.
Harry S. Truman rođen je 8. svibnja 1884. godine u Lamaru kao drugo dijete Johna Andersona Trumana i Marthe Ellen Young Truman. Njegovi djedovi, Anderson Shipp Truman i Solomon Young nisu se mogli složiti oko Harryevog srednjeg imena, pa mu je dat srednji inicijal S, koji je označavao ili Shipp ili Solomon, ovisno s čije strane obitelji je član pitao. Uskoro mu se rodio brat John Vivian (1886. - 1965.), a tri godine nakon njega i sestra Mary Jane Truman (1889. - 1978.).
Njegov otac bio je farmer i trgovac živom stokom. Obitelj je živjela u Lamaru sve dok Harry nije napunio 10 mjeseci. Tada su se preselili na farmu u Harrisonvilleu, pa u Belton, pa na farmu njegovih praroditelja u Grandviewu. Kada je Truman imao 6 godina njegova obitelj preselila se u Independence, gdje je Truman pohađao prezbiterijansku školu. Truman nije pohađao redovitu osnovnu školu do svoje osme godine.
Kao dijete Truman je imao 3 zanimacije: glazba, čitanje i povijest, sve tri potaknute od strane njegove majke. Truman je bio blizak sa svojom majkom sve do njezine smrti, a čak i kao predsjednik je tražio njezine savjete. Svako jutro bi se budio u 5 sati da bi vježbao klavir i išao bi u gradsko glazbeno kazalište dva puta tjedno, do svoje petnaeste godine. Truman je također pročitao velik dio popularne povijesti. Nakon diplomiranja na školi u Independenceu, Truman je radio na željeznici u Santa Feu, spavajući u kampovima blizu željeznice. Od tada je radio niz dostavljačkih poslova. U Grandview se vratio 1906. godine, i bio je tamo do 1917. godine kada je otišao u vojsku. 
Do kraja svog života, Truman se nostalgično prisjećao godina koje je proveo na farmi, često i s teatralnim efektima. Godine fizički zahtjevnog rada koje je proveo na Grandview bile su stvarne, ali i jedno formativno iskustvo. U tom periodu upoznao je Bess Wallace koju je i zaprosio 1911. godine, no ona ga je odbila. Truman je rekao da želi zaraditi više novca nego farmer da je idući put zaprosi. Idući put ju je zaprosio 1918. godine kada se vratio kao satnik iz Prvog svjetskog rata, i to uspješno.
On je bio jedini predsjednik koji je služio nakon 1870. godine, a da nije imao diplomu s koledža: njegov slabi vid ga je spriječio da se upiše na West Point, što je bio njegov san iz djetinjstva, a financije su ga spriječile da dobije diplomu negdje drugdje. Truman je studirao pravo 2 godine u Kansas Cityu tijekom 1920-ih godina. Postao je počasni član Lamba Hi Alfa bratstva.
Truman je bio na popisu članova Missourijske Nacionalne Garde od 1905. godine, a služio je do 1911. godine. Ulaskom SAD-a u Prvi svjetski rat 1917. godine, Truman se ponovno pridružio gardi. Na sistematskom pregledu 1905. godine njegov vid bio je u lošem stanju. Po nekim izvještajima prošao je tajno tako što je napamet naučio ploču za vid.Prije polaska u Francusku, Truman je poslan na Fort Sill u Oklahomi. Vodio je kantinu sa svojim prijateljem Edwardom Jacobsonom, koji je imao iskustva kao nosač u Kansas Cityu. Još jedan čovjek koji će mu pomoći nakon rata, a upoznao ga je na Fort Sillu, je bio James M. Pendergast, nećak Thomasa Josepha Pendergasta, istaknutog političara.
Truman je izabran za časnika, a kasnije za nižeg zapovjednika artiljerijske jedinice u Francuskoj. Njegova jedinica bila je poznata po odbijanju autoriteta. Tijekom iznenadnog njemačkog napada na Vogezima, jedinica se počela raštrkavati. Truman im je naredio povratak na pozicije koristeći jezik koji je "naučio dok je radio na željeznici u Santa Feu.". Navodno, šokirani načinom naređenja, trupe su ga poslušale i povukle se s njim na sigurno. Pod vodstvom satnika Trumana, jedinica nije izgubila niti jednog vojnika. Veliki rat, kako je zvan u to vrijeme, je bilo transformativno iskustvo koje je izbrusilo Trumanove sposobnosti kao vođa. Truman je kasnije dosegao čin potpukovnika u nacionalnoj gardi, čin koji je omogućio njegovu političku karijeru u Missouriju.
Nakon što je rat završio, Truman se vratio u Independence i oženio se svojom dugogodišnjom ljubavi, Bess Wallace, 28. lipnja 1919. godine. Par je imao samo jedno dijete, Margaret, rođeno 17. veljače 1924. godine.
Mjesec dana prije vjenčanja, računajući na uspjeh koji su imali u Ft. Sill i preko mora, trgovina za mušku odjeću Truman & Jacobson otvorila je u Kansas Cityu. Nakon par uspješnih godina, trgovina je bankrotirala za vrijeme recesije 1921. godine, koja je uvelike utjecala na farmersku ekonomiju. Manje cijene svile i žita uzrokovale su smanjenje prodaje svilenih majica, jer su farmeri imali manje novca da bi ih kupili. Cijena sjena je u 3 godine pala katastrofalno. Truman je za ekonomske probleme krivio republikansku politiku. Truman je godinama otplaćivao dugove. On i njegov bivši poslovni partner Eddie Jacobson su 1923. gidine prihvaćeni na koledž u Washingtonu. Oni su ostali prijatelji do kraja života, a Jacobsonov savjet Trumanu po pitanju cionizma će, desetljećima kasnije, igrati važnu ulogu u odluci američke vlade o priznavanju Izraela.
Truman je 1922. godine uz pomoć demokrata Toma Pendergasta, izabran za vrhovnog suca okruga Jackson - administrativnu, ne pravnu poziciju sličnu onima u drugim okruzima. Iako je izgubio na izborima 1924. godine, godine 1926. izabran je za jednog od glavnih sudaca, a 1930. godine je izabran ponovno za vrhovnog suca. Truman je svoje dužnosti obavljao savjesno i dobio je javnu zahvalu za par radova koji su bili započeti, a uključivali su novu zgradu suda i 12 statua posvećenih ženama. Tijekom njegova mandata, par njegovih kolega osuđeno je zbog utaje poreza, uključujući i samog Pendergasta, koji je eventualno završio u federalnom zatvoru. Truman je unatoč svemu tome ostao častan na svojoj poziciji i odbijao je uzimati mito.Godine 1922. Truman je prijatelju dao 10 dolara za inicijaciju u Ku Klux Klan, no kasnije je zatražio svoj novac natrag. Nikad nije primljen, nije prisustvovao nijednom sastanku i nikad se nije deklarirao članom. Iako je Truman u svom dnevniku par puta izrazio ljutnju na Židove, njegov poslovni partner i blizak prijatelj Edward Jacobson je bio Židov. Trumanov stav prema crncima bio je tipičan za Missourijanca u to doba, i bio je izražen tipičnim nazivima kao "crnjo". Godinama poslije, još jedan njegov rasni pogled je izašao na vidjelo: priče o zlostavljanju, vrijeđanju i mučenju afro-američkih veterana koji su se vratili iz Drugog svjetskog rata su utjecale na Trumana da podrži politiku u ljudskim pravima i započne desegregaciju vojske.
Pendergastov stroj je na izborima 1934. godine izabrao Trumana za kandidata za američkog senatora iz Missourija. Imao je uspješnu kampanju kao New Dealovski demokrat koji podržava predsjednika Roosevelta. Na demokratskim primarnim izborima, Truman je pobijedio Tucka Milligana, brata federalnog tužitelja Mauricea Mortona Milligana. Milligan je kasnije dotukao Pendergastov stroj. Truman je kasnije porazio republikanca Roscoea Conklinga Pattersona s preko 20%.
Opće je mnijenje Trumana smatralo lutkom Toma Pandergasta, no on je svejedno preuzeo poziciju, ali je dobio nadimak "Pandergastov senator". U maglu nepovjerenja ulazila je i činjenica da su na Kanzaškim izborima ubijene 3 osobe. U tradiciji prema velikim političarima prije i tada, Truman je provodio svoju politiku New Deala preko Pandergasta, no on je zahtijevao da bude nezavisan na glasačkoj listi. Truman je imao svoje standarde, zaključio je povjesničar David McCullough, i bio je voljan držati ih se, čak i kad je bio pod pritiskom čovjeka koji je izašao kao vrh političke scene Missourija. 
Truman je uvijek branio svoje odluke nudeći Pandergastu pomoć uz riječi da ako se ponudi malo, spasi se puno. Truman je također rekao da mu je Pandergast dao sljedeći savjet kada je prvi put ušao u senat:
Šuti i odgovaraj na pisma.Tijekom Trumanovog prvog mandata u senatu, Milligan je započeo masivnu istragu o missourijskim guvernerskim izborima 1936. godine koji su izabrali Lloyda C. Starka. Istraga je rezultirala s 258 osuda. Važniji dio istrage bilo je Milliganovo otkriće da Pandergast nije platio federalne poreze između 1927. i 1937. godine i da je izveo prevaru s osiguranjem. Krenuo je za Trumanovim političkim zaštitnikom. Godine 1939. Pandergast je priznao krivnju i osuđen je s 10,000 dolara kazne i 15 mjeseci zatvora. Stark, koji je dobio Pandergastov blagoslov na izborima 1936. godine, okrenuo se protiv njega i eventualno je preuzeo kontrolu nad fondovima od Trumana i Pandergasta.
Trumanovi izgledi za ponovni izbor za senatora izgledali su slabo. Godine 1940., i Stark i Maurice Milligan suprostavili su se senatoru Trumanu na demokratskim primarnim izborima. Robert E. Hannegan, koji je kontrolirao političku scenu u St. Louisu, dao je podršku Trumanu. Hannegan je blokirao dogovor iz 1944. godine koji je postavio Trumana za Rooseveltova potpredsjednika. Truman je kampanju vodio borbeno i neumorno. Na kraju su Stark i Milligan podijelili anti-Pandergastovske glasove, i Truman je pobijedio na izborima. Truman je i bez pomoći Pandergasta i njegova stroja pobijedio na izborima. U to vrijeme Pandetgast je bio u zatvoru zbog zataje poreza. Uspješna kampanja za senat iz 1940. godine smatra se od mnogih biografa kao Trumanov osobni uspjeh, i kao preteča poznate kampanje iz 1948. godine koja mu je donijela još jedan mandat, a u kojoj nije bio favorit. Ti izbori bili su prekretnica u njegovoj političkoj karijeri. 
Kao senator Truman je više volio raditi na komitetima nego držati govore. Njegov rani rad došao je u obliku legislacije transporta i međudržavne trgovine. Bio je pobornik New Deala, i dao je ključnu potporu za ostvarivanje njegovih ključnih točaka: Wagnerov akt, socijalno osiguranje, Akt o standardima poštenog rada, pa čak i neuspjeli "sudsko-pakovni" račun, koji je trebao preobratiti Vrhovni sud da zavoli Roosevelta.
Dana 23. lipnja 1941. godine, samo dan nakon početka njemačkog napada na SSSR, senator Truman je izjavio:
Izjava se slagala se općim mišljenjem Amerikanaca u to doba, no Trumanovi protivnici su je često citirali kao dokaz za njegov neprikladan pristup vanjskoj politici. Ovo zapažanje bilo je prvo u nizu prominentnih oštrih izjava koje je Truman u krivo vrijeme rekao nacionalnim novinama.
Slavu i poštovanje zadobio je svojim komitetom (znanim kao Trumanov komitet) s kojim je istraživao skandal vojne rastrošnosti tako što je razotkrio prevare i loše vodstvo. Njegova advokacija o pravilnoj štednji za vojsku je privukla veliku pozornost. Iako su se neki bojali da će komitet naštetiti ratnom moralu, smatran je uspjehom i izvještaji govore da je uštedio oko 11 milijiardi dolara. Godine 1943., njegov rad kao predsjedavajući u komitetu donio mu je naslovnicu časopisa Time. Truman se na naslovnici Timea pojavio ukupno 9 puta, a 1945. i 1948. godine izabran je za Timeovog čovjeka godine.Trumanov ustrajni, široko vidni, i istaknuto antipartizanski rad na Senatovom komitetu koji je imenovan po njemu, učinio je od Trumana nacionalnu ikonu. Roosevelt ga vjerojatno ne bi uzeo za kandidata za potpredsjednika 1944. godine, da bivši "Pendergastov senator" (jedan od Trumanovih nadimaka tada) nije zadobio novu reputaciju u Senatu - reputaciju radišnog, moralnog čovjeka voljnog da postavi moćnim ljudima teška pitanja.
Nakon mjeseci neizvjesnosti o tome koga će predsjednik izabrati za svog novog potpredsjednika. Kao rezultat dogovora kojeg je sredio Hannegan, tadašnji predsjednik demokrata, Truman je izabran za potpredsjedničkog kandidata 1944. godine.
Roosevelt, koji je bio lako lomljiv, pristao je da zamjeni Hanrya Wallacea za novog potpredsjednika, jer je smatran preliberalan za stranku. Sačuvani dokazi govore da je Roosevelt izbore za svog potpredsjednika odgađao sve do ljeta 1944. godine James F. Byrnes iz Južne Karoline, bio je glavni favorit, no kao katolik koji je napustio crkvu, bio je neprikladan za predominantne katoličke organizacije. Prije nego je konvencija za potpredsjednika započela, Roosevelt je napisao poruku u kojoj je rekao da će za potpredsjednika prihvatiti samo Trumana ili suca u Vrhovnom sudu Williama O. Douglasa. Državni i federalni vođe preferirali su Trumana. Truman sam nije izgledao da direktno ili indirektno vodi kampanju za drugo najveće mjesto u državi, i kasnije je uvijek govorio da nije želio biti potpredsjednik.
Trumanova kampanja je humoristično podnaslovljena kao Drugi "Missourijski kompromis" na Demokratskoj konvenciji 1944. godine u Chicagu, jer je njegov apel vodstvu stranke bio kontrast liberalnog Wallacea i prekonzervativnog Byrnesa. Nominacija je dobro prihvaćena, i Roosevelt-Truman tim je pobijedio s rasponom glasova 432-99 na predsjedničkim izborima 1944. godine, pobijedivši njujorškog guvernera Thomasa E. Deweya i ohioškog guvernera Johna Brickera. Truman je prisegao za potpredsjednika 20. siječnja 1945. godine i bio je na toj poziciji manje od 3 mjeseca.
Trumanovo potpredsjedništvo bilo je relativno monotono, i kontakt s Bijelom kućom bio je minimalan. Nije pitan za nikakve savjete i nije informiran o bilo kojim većim događajima. Truman je sve šokirao time što je samo par dana nakon prisege prisustvovao pogrebu svog osramoćenog zaštitnika Toma Pendergasta. Truman je po nekim izvještajima bio jedini viši dužnosnik u državi koji je prisustvovao pogrebu. Truman je kritike "pomeo" riječima:
Dana 12. travnja 1945. godine Truman je hitno pozvan u Bijelu kuću, gdje ga je Eleanor Roosevelt informirala da je Franklin Delano Roosevelt preminuo od masivnog udara. Trumanova prva briga bila je gđa. Roosevelt. Pitao ju je može li on što učiniti za nju, no ona mu je odgovorila:
Truman je bio potpredsjednik samo 82 dana prije nego što je predsjednik Roosevelet umro. Imao je jako malo značajnih razgovora o svjetskim aferama i domaćoj politici nakon što je prisegao za Rooseveltovog potpredsjednika i nije bio izvještavan o velikim inicijativama o daljnjem uspješnom vođenju rata - ponajprije o tajnom projektu Manhattan, koji je za vrijeme Rooseveltove smrti, bio na vrhuncu testiranja prve atomske bombe.
Samo par dana nakon njegovog službenog obraćanja narodu, Truman je pisao svojoj supruzi Bess: "Neće trebati dugo dok neću moći sjesti i nasloniti se, te proučiti cijelu sliku i... neće biti većih problema s ovim poslom nego što je bilo s onim u okrugu Jackson i neće više biti briga" No, jednostavnost koju je Truman predvidio bila je teško ostvariva u Bijeloj kući.
Truman je brzo upoznat s projektom Manhattan i odobrio je korištenje nuklearnog oružja protiv Japana u kolovozu 1945. godine, nakon što je Japansko Carstvo odbilo Potsdamsku deklararaciju. Atomsko bombardiranje Hirošime i Nagasakija je do danas ostalo prvi, ali i jedino korištenje nuklearnog oružja u ratne svrhe. Nakon bombardiranja je uslijedila brza kapitulacija Japana (2. rujna 1945. godine) i kraj Drugog svjetskog rata. Korištenje nuklearnog oružja u to vrijeme nije bilo nimalo kontroverzno, kako u SAD-u tako i u njegovim saveznicima. Na Potsdamskoj konferenciji je Staljin savjetovao Trumanu da što prije iskoristi atomsku bombu. U godinama nakon bombardiranja, Trumanova odluka je postala izuzetno kontroverzna i govorilo se zašto je on tako odlučio. Oni koji su podržavali Trumanovu odluku objašnjavali su da je to bombardiranje spasilo na tisuće ljudi koji bi inače stradali invazijom Japana koja se trebala dogoditi ako se ne nađe drugo rješenje. Anna Eleanor Roosevelt je 1945. godine podržala Trumana rekavši da je "odabrao jedno moguće rješenje" i njime izbjegao "enormno žrtvovanje američkih života". No drugi, kao profesor Gar Alperovitz, tvrde da je korištenje atomskog oružja bilo nepotrebno i nemoralno te da bi ratom izmoreni i osiromašeni Japan ionako kapitulirao.  Zanimljiva činjenica koja govori u prilog ovoj tezi jest da je uvjet za kapitulaciju Japana prije bombardiranja bila careva abdikacija, što su Japanci odbili. Nakon što su Hirošima i Nagasaki uništeni te je Japan potpisao kapitulaciju, Amerikanci su dopustili da car ostane na vlasti. Po ovoj tezi, bombardiranje je poslužilo kao demonstracija snage SSSR-u te kao upozorenje da ne pokušavaju proširiti svoj utjecaj na Japan.
Kraj Drugog svjetskog rata u SAD-u dočekan je s velikim razgovorima o poratnoj ekonomiji. Predsjednik je suočen s iznenadnom renovacijom konflikata radnog menađmenta koji su bili mirni tijekom ratnih godina, i raširenim nezadovoljstvom s inflacijom, koja je u jednom trenutku dosegla 6% u samo mjesec dana. U ovoj polariziranoj sredini, dogodio se val destabilizirajućih udara u većim industrijskim pogonima, a Trumanov odgovor na njih je generalno smatran neučinkovitim. Na proljeće 1946. godine, dogodio se nacionalni željeznički štrajk - najveći u povijesti SAD-a - koji je sve vlakove naveo da stanu. Država je doslovno bila u zastoju u periodu od preko mjesec dana. Kada su željezničari odbili ponuđeni im dogovor, Truman je najavio da će preuzeti kontrolu nad željeznicom i da će sve štrajkaše regrutirati u vojsku. Dok je držao govor prije nego je Kongres zatražio autoritet za taj plan, Truman je dobio informaciju da se štrajk smirio. Taj ishod je odmah rekao Kongresu i dobio je bučne ovacije koje su se nastavile tjednima. Iako je rezolucija izgledala izvrsno, ona je Trumana puno koštala politički: mnogi su Trumanov plan za zaustavljanje štrajka smatrali prenaglim i preoštrim što je umanjilo njegovu reputaciju kod radnika, koji već tada nisu bili zadovoljni njihovim tretmanom njih.
Kao Wilsonijanski internacionalist, Truman je snažno podržavao stvaranje Ujedinjenih Naroda, te je uključio bivšu prvu damu Eleanor Roosevelt u delegaciji na prvoj Glavnoj skupštini UN-a da bi zadovoljio javnu želju za mir nakon Drugog svjetskog rata. Suočen s komunističkim napuštanjem demokracije, čija je implementacija dogovorena na Potsdamskoj konferenciji, te komunističkom prodiranjem u Grčku i Tursku što je upućivalo na glad za globalnom dominacijom, Truman i njegovi suradnici za vanjske poslove ubrzo su shvatili da Sovjetski Savez nema jednake interese kao i SAD. Trumanova administracija artikulirala je povećavajuće probleme protiv Sovjeta.
Iako nije bio posebno stručan u vanjskoj politici, a opozicijski republikanci su imali većinu u Kongresu, Truman je uspio dobiti potporu za Trumanovu doktrinu i Marshallov plan. Da bi nagovorio Kongres da odobri toliku količinu novca da se Europa ekonomski obnovi, Truman je koristio ideološki argument, u kojem je istaknuo da se komunizam širi u ekonomski nerazvijenim zemljama. Njegov cilj je bio da "na smrt preplaši Kongres". Da bi ojačao SAD tijekom Hladnog rata u borbi protiv komunizma, Truman je potpisao Akt o državnoj sigurnosti iz 1947. godine i reorganizirao je američku vojsku stvorivši Ministarstvo obrane, CIA-u, Američko ratno zrakoplovstvo (neovisno od američke vojske) i Odbor za nacionalnu sigurnost.
Nakon dosta godina demokratske većine u kongresu i 2 demokratska predsjednika, godine 1946. republikanci dobivaju većinu, s 55 mjesta u Predstavničkom domu i dosta mjesta u Senatu. Iako je Truman dosta surađivao s republikancima što se tiče vanjske politike, snažno im se suprotstavljao u njihovim pogledima za unutarnju politiku. Nije uspio u zaustavljanju rezanja poreza i ukidanju provjere cijena. Moć cehova je bila znatno smanjena Taft-Hartley činom, koji je usvojen nakon što je Trumanov veto odbijen.
Pripremajući se za izbore 1948. godine Truman je sebe prikazao kao snažnog demokrata u Rooseveltovom stilu, zastupajući univerzalno zdravstveno osiguranje, da ukine Taft-Hertley čin i započne agresivan program ljudskih prava. Sve ovo spojeno u jedno dalo je novi politički program nazvan "Fair Deal" (Pošteni dogovor).
Trumanovi prijedlozi iz Fair Deala napravljeni su za kampanju retorički, no oni nisu dobro prihvaćenu u Kongresu, čak i nakon pobjede demokrata na izborima 1948. godine. Samo je jedan od većih prijedloga Fair Deala usvojen - inicijativa da se povećaju pogodnosti za nezaposlene.
Godine 1946. jedan Anglo-američki komitet predložio je postupno osnivanje dvaju država u Palestini, bez Židovske i Arapske dominacije. No, javnost nije podržala dvodržavni prijedlog, i Britanija, čije je carstvo već bilo u raspadu, bila je pod pritiskom da se brzo povuče iz Palestine zbog napada cionističkih trupa na britanske vojne jedinice. Na molbe Britanaca, Glavna skupština UN-a predložila je trenutno dijeljenje Palestine na dvije države, i s Trumanovom podrškom, Glavna skupština je 1947. godine odobrila ovu inicijativu.
Britanci su najavili povlačenje iz Palestine 15. svibnja 1948. godine i države čelnice Arapske lige počele su slati svije trupe na palestinsku granicu. Ideja o stvaranju židovske države na Bliskom istoku bila je izuzetno popularna u SAD-u, a posebno među jednim od najvažnijih dijelova Trumanovog glasačkog tijela, urbanim glasačima židovskog porijekla.
No, drugi problem bilo je Državno tajništvo. Državni tajnik George Marshall i mnogi drugi stručnjaci za vanjsku politiku su bili strogo protiv osnivanja židovske države u Palestini. Truman se pristankom na susret s Chaimom Weizmannom usprotivio vlastitom državnom tajniku. Naposljetku, Marshall nije javno doveo u pitanje Trumanovu odluku, kako je Truman mislio da hoće. Truman je priznao Izrael 14. svibnja 1948. godine, nakon što se sam Izrael proglasio državom.
Dana 24. lipnja 1948. godine SSSR je blokirao ulaz u tri okupacijske zone Berlina koje su kontrolirale zapadne sile. Saveznici nikad nisu sklopili ugovor koji bi im jamčio opskrbu sektora koji su bili duboko u sovjetskom teritoriju. Vođa američke okupacijske zone, general Lucius Dubignon Clay, predložio je slanje velike naoružane kolone koja bi se vozila mirno preko autoceste do Zapadnog Berlina, no ako bi bila napadnuta ili zaustavljena bila bi slobodna uzvratiti pucnjavom. No Truman je, nakon konsenzusa u Washingtonu, vjerovao je da se time izlaže nepotrebnom riziku rata. Smislio je plan da se okupirani grad opskrbi zrakom. Dana 25. lipnja Saveznici su započeli tzv. Berlinski let koji je opskrbljivao Saveznike u sovjetskom teritoriju hranom i raznim drugim sredstvima (kao npr. ugljen) koristeći ratne zrakoplove. Ništa slično tome nije napravljeno nikad u povijesti do tog dana. Let je uspio. Kopnena blokada ukinuta je 11. svibnja 1949. godine Unatoč tome, letovi su se nastavili još par mjeseci nakon ukinuća blokade.
Berlinski let se danas smatra Trumanovim najvećim uspjehom na području vanjske politike, a ujedno mi je i pomogao u kampanji za izbore 1948. godine.
Truman, Kongres i Pentagon su slijedili strategiju brzog demobiliziranja nakon Drugog svjetskog rata, povlačeći mornaricu i vojsku natrag u SAD. Mnogi glasači su se bunili da su vojnici otpuštani presporo. Uzrok ove strategije, koja se ustrajno provlačila kroz Trumanov prvi, ali i kroz dobar dio njegovog drugog mandata, bio je uglavnom financijski. Da bi financirao domaće zahtjeve potrošnje, Truman je zagovarao politiku programa obrambenih redukcija za američku vojsku nakon rata. Republikanska većina u Kongresu, koja je bila željna ostvarivanja mnogobrojnih porezno-potrošnih zahtjeva, podržala je Trumanov plan da smanji potrošnju za obranu.U dodatku ovome, Trumanovo iskustvo u Senatu naturalo mu je sumnju da se velike količine novca troše uzalud u Pentagonu. Godine 1949. Truman za novog Ministra obrane postavlja Louisa A. Johnsona. Impresionirani brzinom izgradnje prve američke atomske bombe, Truman i Johnson su mislili da je atomska bomba pomoć vojnim silama koje su uglavnom nebitne za moderno bojište. Mišljenje je kasnije trebalo biti revizirano, jer je SSSR te iste godine testirao svoju prvu atomsku bombu. Unatoč tome, redukcije u vojci su se nastavile, utjecajući na američki konvencionalnu obrambenu  
No, Truman i Johnson su osjećali posebnu antipatiju prema budžetnim zahtjevima marinaca i mornarice. Truman je imao poznatu antipatiju prema marincima još iz njegovog služenja za vrijeme Prvog svjetskog rata. O tome je rekao:
Truman je čak predložio potpunu disoluciju marinaca kao dio njegovog plana reorganiziranja obrane iz 1948. godine, plana koji je odbijen samo radi pismene kampanje i intervencije istaknutih kongresnika koji su bili veterani marinci.Pod Trumanom obrambeni budžeti pod FY-om 1950. godine, mnogi ratni brodovi su povučeni, prodani ili odloženi kao smeće. Američkoj vojsci, suočenoj s velikim preokretom iskusnih službenika, uskraćeni su treninzi i sniženi su standardi za regrutiranje. Korisno oružje je odloženo kao otpad ili prodano, dok se moglo uskladištiti, a i municijske hrpe su smanjene. Marinci, čiji je budžet osakaćen, je smanjena na ograđivanje dodatnih materijala iz Drugog svjetskog rata. Tek nakon sjevernokorejske invazije Južne Koreje 1950. godine je Truman iznio svoje obrambene prijedloge Kongresu i inicirao nešto što se danas smatra modernim periodom američke obrane.
Predsjednički izbori 1948. godine pamte se najviše po Trumanovoj neočekivanoj pobjedi na njima. 
U proljeće 1948. godine Trumanova javna podrška iznosila je malih 36%, i Truman je generalno smatran kao kandidat koji ne može pobijediti na izborima. Pobornici New Deala unutar stranke, kojima je pripadao i FDR-ov sin James, pokušali su demokratsku kandidaturu prebaciti na generala Eisenhowera, izuzetno popularnu osobu čiji su politički pogledi i stranačka afilacija 1948. godine bili potpuno nepoznati. Eisenhower je empatično odbio nominaciju, a Truman se za kandidata svoje stranke izborio indirektno.
Na demokratskoj nacionalnoj konvenciji 1948. godine, Truman je pokušao smiriti turbulentne domaće političke vode postavivši ne entuzijastični plakat o civilnim pravima na stranačku platformu. Cilj toga bilo je smirivanje internih konflikata između sjevernih i južnih ogranaka stranke. No, događaji su preuzeli predsjednikov pokušaj kompromisa. Oštro obraćanje minneapoliškog gradonačelnika Huberta Humphreya, Jr. i mnogih drugih urbanih šefova uvjerilo je stranku da koristi jači plakat o ljudskim pravima, što je Truman prihvatio objeručke. Svi delegati iz Alabame, i dio onih iz Mississippija, otišli su s konvencije uz protest. Neometan, Truman je dostavio agresivni prihvaćajući govor napadajući 80. Kongres i obećavajući da će osvojiti izbore i "prisiliti republikance da im se to sviđa."U roku od 2 tjedna izdao je Izvršnu naredbu 9981, kojom je rasno integrirao američku vojsku po završetku Drugog svjetskog rata. Truman je uzeo određeni politički rizik u podupiranju ljudskih prava, i mnogi sezonski demokrati bojali su se da ako izgube pomoć desnih demokrata, da bi se demokratska stranka mogla raspasti. Strah je bio opravdan - Strom Thurmond se kandidirao predsjednika i vodio je snažni revolt južnih "državnih prava" protiv Trumenove demokratske stranke. Revolt na desnoj uzvraćen je revoltom na lijevoj strani, kojeg je vodio bivši potpredsjednik Henry Wallace sa svojom Progresivnom strankom. Odmah nakon svoje post FDR-ovske konvencije, demokratska stranka se raspadala. Pobjeda u studenom činila se neostvarivom, jer se stranka nije jednostavno raspala nego podijelila na tri strane.
Uslijedila je neobična predsjednička odiseja od 21,928 km, do tada neostvaren apel naciji. Truman i njegovi suradnici prošli su cijelu državu u predsjedničkom vlaku. Njegova "whistlestop" taktika održavanja kratkih govora sa zadnje platforme vagona Ferdinanda Magellana postala je jedna od glavnih ikona cijele kampanje. Njegovi napadni nastupi, kao onaj na trgu u Harrisburgu, Illinois postali su izuzetno popularni i privlačili su velike grupe ljudi. Šest stajanja u Michiganu privukli su ukupno pola milijuna ljudi, dok je stajanje u New Yorku privuklo cijelih milijun ljudi. Masivni, najčešće spontani, odazivi na Trumanove govore označili su veliku promjenu u kampanji, no državne novinske agencije nisu te govore i odazive smatrali ozbiljnim te su i dalje objavljivali da je pobjeda Thomasa Deweya (navodno) sigurna. Jedan od razloga zašto su novine širile taj  netočni navod je taj da su oni te ankete o popularnosti kandidata obavljali u vrijeme kada većina ljudi, pogotovo Trumanovih pobornika, nije posjedovala telefon. Ta činjenica uzrokovala je da Dewey dobije velike šanse, a da Truman bude proglašen kao sigurni gubitnik.
Na kraju, Truman je nastavio svoj tijek uspjeha, zadobio potporu južnih država i provukao se kroz neka krtičina "bojišta", kao što su Ohio, Kalifornija, i Illinois. Konačni, zapanjujući zbroj glasova pokazao je da Truman ima 303 predsjednička glasa, Dewey 189, a Thurmond samo 39. Najznačajnija slika s izbora došla je na sam dan proglašenja pobjede, kada je Truman u ruci, pred novinarima držao naslovnicu Chicago Tribunea čiji je glavni naslov bio "Dewey pobijedio Trumana".Trumanova predsjednička kampanja predstavljala je velik uspjeh i pojam za jednu uspješnu i pobjedonosnu kampanju i često je ponavljanja, a najistaknutiji imitator bio je George H. W. Bush 1992. godine, također političar koji je bio u sukobu s Kongresom. 
Trumanu svome prvom mandatu nije imao potpredsjednika. Njegov suradnik Alben W. Barkley postavljen je na tu poziciju 20. siječnja 1949. godine za vrijeme Trumanova drugog mandata.
Trumanov drugi mandat bio je izuzetni težak i zamoran, ponajprije zbog izazova u vanjskoj politici koji su direktno ili indirektno bili povezani s njegovom politikom širenja. Na primjer, morao je jako brzo završiti američki nuklearni monopol. pomoću informacija koje su njegovi špijuni prikupili iz SAD-a, SSSR je napravio atomsku bombu puno prije nego što je to bilo očekivano i testirao ju je 29. kolovoza 1949. godine Truman je 7. siječnja 1953. godine objavio kako je SAD detonirala svoju prvu H-bombu.
Truman je bio veliki pobornik Organizacije Sjeverno-atlantskog sporazuma ili NATO-a, pomoću kojeg je SAD ostvario mirnodobski vojni savez s Kanadom i europskim zemljama koje nisu pale pod utjecaj SSSR-a. Strateška (i povijesna) važnost ovog pakta, koju je Truman uspješno izložio Senatu 1949. godine, je teška za preuveličavanje. Služio je kao sigurnost od sovjetske ekspanzije u Europi, i poslao je snažnu u jasnu poruku komunističkim vođama da je demokratski svijet voljan i u mogućnosti da izradi obranu kojom bi branio demokratske ideale. SAD, Ujedinjeno Kraljevstvo, Francuska, Italija, Nizozemska, Belgija, Luksemburg, Island, Kanada, Norveška, Danska i Portugal su bile originalne potpisnice pakta, a 1952. godine pridružile su mu se Turska i Grčka.
Dana 21. prosinca 1949. godine, Čang Kai-Šek i njegovi nacionalisti pobjegli su na Tajvan u strahu od daljnjih napada Maovih komunista. U lipnju 1950. godine Truman je naredio 7. floti američke ratne mornarice da zaustavi bilo kakve daljnje konflikte između NR Kine i Republike Kine. Truman je također zahtijevao od Tajvana da zaustavi bilo kakve daljnje napade na kopnu.
Tijekom svog predsjedništva, Truman nije imao nikakvih optužbi da federalna vlada "uvozila" sovjetske špijune na najvišem nivou. Svjedočenje u Kongresu o ovom problemu privuklo je nacionalni interes i tisuće ljudi je otpušteno. Kao optimist i patriot, Truman je sumnjao u izvještaje o potencijalnom ulasku komunista ili Sovjeta u američku vladu, i njegov često citiran odgovor na te optužbe bio je da ih se odbaci kao "crnu sipu" (en. red Herring = crna sipa).U kolovozu 1948. godine, Whittaker Chambers, bivši sovjetski špijun, svjedočio je pred HUAC-om i prezentirao im je listu osoba koje su po njegovim riječima bili članovi podzemne komunističke organizacije koja je radila u američkoj vladi za vrijeme 1930-ih godina. Jedno od imena na popisu bilo je i Alger Hiss. Hiss je za vrijeme '30ih služio kao viši dužnosnik u State Departmentu. Poricao je sve optužbe.Chambersova lista dovela je do krize u američkoj politici, a Hiss je optužen zbog laganja pod prisegom. Dana 9. veljače 1950. godine republikanski senator Joseph McCarthy optužio je State Department da plaćaju komuniste i osobno je optužio tajnika Deana Achesona, za kojeg je rekao da zna za i štiti 205 komunista unutar State Departmenta. Problem je bio u tome je li Truman otkrio sve agente koji su ušli u vladu još za Rooseveltova mandata. Mnogi desničari, kao McCarthy i Richard Nixon tvrdili su da nije. 
Osvjetljavajući problem i napadajući Trumanovu administraciju, McCarthy se uskoro uzdigao na rang nacionalne figure, i njegove eksplozivne optužbe dominirale su naslovnicama. Njegove izjave bile su kratke, ali detaljne, no one su ipak šokirale narod koji se borio s okrutnom realnošću: eksplozija sovjetske nuklearne bombe, razotkrivanje američke tajne o atomskoj bombi, pad Kine i ulazak sovjetskih špijuna u mnoge dijelove američke vlade. Truman, pragmatičan čovjek koji je razvio toleranciju za osobe kao što su Tom Pandergast i Staljin, je brzo razvio čvrstu antipatiju prema McCarthyu. McCarthy je uzvratio rekavši da je sam "amerikanizam" u opasnosti od elemenata "koji sami sebe predstavljaju kao njegovi glavni branitelji... Pokušavaju stvoriti strah i sumnju među nama koristeći spletke, nedokazane optužbe i čiste jednostavne laži... Pokušavaju nas uvjeriti da je naša vlada zbunjena komunizmom i korupcijom... Ti spletkari nas žele toliko ishisterizirati tako da im se nitko od nas ne suprotstavi od straha da ge ne nazovu komunistom. To je stari komunistički trik obrnut... To nije poštena igra, to nije amerikanizam.". Unatoč svemu Truman nije uspio skinuti sliku da je nesposoban da odvoji svoju vladu od subverznih utjecaja.
Dana 25. lipnja 1950. godine, sjevernokorejska vojska pod vodstvom diktatora Kim Il-sung napala Južnu Koreju, time započevši Korejski rat. Slabo istrenirana i neopremljena, bez ikakve pomoći, sjevernokorejska vojska je brzo potjerana natrag, izgubivši time svoj glavni grad Seoul.Zapanjen, Truman je naredio morsku blokadu Koreje, koja je odmah stupila na snagu. Kako američka mornarica više nije posjedovala dovoljno površinskih brodova kako bi provela tako čvrstu blokadu, pa je zato nijedna brod nije želio izazvati. Truman je nagovarao Ujedinjene Narode da interveniraju, što su i napravili, prvi put dopuštajući oružanu obranu u svojoj povijesti. Sovjetski Savez nije bio na sastanku na kojem se glasovalo o dozvoljavanju obrane. Truman je u Koreju poslao sve vojne jedinice koje su bile situirane u Japanu. Snage UN-a (sačinjene uglavnom od američkih) pod vodstvom generala Douglasa MacArthura slomile su sjevernokorejsku vojsku u samo 90 dana. No, Truman je odlučio da se ne savjetuje s Kongresom, greška koja je uvelike smanjila njegovu poziciju kasnije u sukobu.U prva četiri tjedna američke pješadijske jedinice koje su brzo prodrle u Koreju pokazale su se kao malobrojne i neopremljene. Osma japanska vojska je bila prisiljena ponovno osposobiti Shermanove tenkove iz Drugog svjetskog rata za korištenje u Koreji. Samo 60 dana nakon početka rata Truman je poslao masivnu količinu vojne snage u Koreju, i UN su nadjačali sjevernokorejsku vojsku po pitanju ljudi, oružja, municije te su imali zračnu i mornaričku nadmoć.
Odgovarajući na val kritika koje je zadobio, Truman je otpustio ministra obrane Louisa A. Johnsona i na njegovo mjesto postavio umirovljenog generala Georgea Marshalla. Truman se (uz pristanak UN-a) odlučio na politiku uzvraćanja, tj. osvajanje Sjeverne Koreje. Snage UN-a pod vodstvom generala Douglasa MacArthura predvodile su kontranapad, ostvarivši zapanjujuću pobjedu iskrcavanjem u Bici za Inčon koje je skoro zarobilo protivnike. Snage UN-a su tada krenule na sjever, prema rijeci Jalu uz kinesku granicu, s ciljem ujedinjenja dvaju Koreja pod znakom UN-a.
Kina je iznenadila snage UN-a masovnom invazijom u studenom. Snage UN-a koje su bile malobrojnije i to po zimskom vremenu bile su prisiljene na povlačenje iza 38. paralele gdje je sve počelo. Štete UN-a i SAD-a bile su velike. Truman je odbio MacArthurov prijedlog o napadanju kineskih resursnih baza sjeverno od Jalua, no MacArthur je onda svoj plan predstavio republikanskom vođi Josephu Martinu. Truman je bio uvelike zabrinut da bi daljnja eskalacija sukoba mogla uzrokovati još veće uplitanje SSSR-a u sukob. SSSR je već tada pomagao Koreji opskrbljivanjem oružja i ratnih aviona s korejskim znakom, ali sovjetskim pilotima. Dana 11. travnja 1951. godine Truman je otpustio MacArthura sa svih njegovih pozicija u Koreji i Japanu.
Otpuštanje MacArthura bio je jedan od najnepopularnijih političkih poteza u američkoj povijesti. Mišljenje o Trumanu je brzo padalo, a dobivao je i pozive zbog svoje službene optužbe, među kojima je bio i poziv senatora Roberta Tafta. Chicago Tribune je tražio trenutne službene optužbe protiv Trumana: Predsjednik Truman mora biti optužen i osuđen. Njegovo brzopleto i osvetoljubivo otpuštanje generala MacArthura je kulminacija serije činova koji su ga prikazali kao nesposobnog, moralno i mentalno, za tako visoku dužnost... Američka nacija nikad nije bila u većoj opasnosti. Vodi ju budala koja je okružena slugama...Oštre kritike iz virtualno svih kutova optuživale su Trumana da odbija preuzeti odgovornost za rat koji je krenuo krivim putem te da umjesto sebe krivi svoje generale. MacArthur se vratio u SAD i dobio je herojski doček, a nakon jednog razgovora pred Kongresom, špekuliralo se da će se MacArthur kandidirati za predsjednika.
Rat je ostao neizvjestan još 2 godine sve dok se nije potpisalo primirje i dok se nije utvrdila granica između dvije Koreje koja je završila rat. U međuvremenu, problemi u Koreji i kritike prema Trumanu zbog otpuštanja MacArthura, napravile su Trumana toliko nepopularnim da su se demokrati počeli okretati prema drugim kandidatima. Na New Hampshireskim primarnim izborima, Trumana je porazio Estes Kefauver koji je dobio oko 3,000 glasova više i podršku svih 8 delegata. Truman je bio prisiljen da otkaže svoju kampanju za sljedeće izbore. U veljači 1952. podrška Trumanu bila je samo 22% prema nekim anketama, što je bio najniži postotak podrške u povijesti američkih predsjednika.
Uplitanje SAD-a u Vijetnamski rat započelo je za vrijeme Trumanove administracije. Na V-J dan 1945. godine, vijetnamski komunistički vođa Ho Ši Min je proglasio neovisnost, no SAD je najavio podršku u ponovnom uspostavljanju francuske vlasti. Ho je 1950. godine opet proglasio neovisnost, koja je ovaj put priznata od strane Sovjetskog Saveza i Komunističke Kine. Hoov Vijetnam je zauzimao samo malen teritorij uz kinesku granicu, dok je Francuska kontrolirala ostatak Vijetnama.
Trumanova "politika širenja" (koja je zvala opoziciju zbog komunističke ekspanzije) tjerala je SAD da i dalje daje podršku Francuzima i njihovoj kolonijalnoj vlasti u Vijetnamu. Truman je 1950. godine odobrio 10,000,000$ za pomoć Francuskoj, a u Vijetnam je poslao i 123 ne-borbene jedinice kao pomoć. Do 1951. godine suma se povećala do 150,000,000$. Do 1953. godine iznos pomoći popeo se na 1,000,000,000$, što je iznosilo trećinu sveukupne američke pomoći drugim zemljama.Iz ovoga se izrodio osnovni problem: Amerikanci su željeli snažan i neovisan Vijetnam, dok Francuzi nisu nimalo marili za Kinu već su samo htjeli uvesti Vijetnam pod francuski sistem.
Truman je 1948. godine je naredio kontroverzno uređenje Bijele kuće tako što je eksterijeru kuće želio nadodati: balkon na drugom katu i balkon na jugu danas poznat kao "Trumanov balkon".
No u to vrijeme je bilo jasno da je kuća, stara preko 130 godina, bila u jako lošem stanju. U kolovozu te godine jedan dio kata se srušio i Trumanova vlastita spavaća soba i kupaonica su obilježene kao nesigurne. Nije bilo nikakve javne objave sve dok nije ostvarena izborna pobjeda, no Truman je u to vrijeme bio informiran da je njegov balkon bio jedini sigurni dio Bijele kuće. Obitelj Truman se preselila u Blair kuću, dok su Zapadno krilo i Ovalni ured jedini dijelovi Bijele kuće koji su ostali otvoreni. Truman je od tada svako jutro morao ići na posao preko ulice. Ubrzo je donesena odluka da se sruši i renovira cijeli interijer Bijele kuće. Svjetski poznati eksterijer Bijele kuće ostao je kakav je dok su se radovi vršili iznutra. Radovi su trajali od prosinca 1949. do ožujka 1952. godine.
Podrobniji članak o temi: Pokušaj atentata na Harrya TrumanaDana 1. studenog 1950. godine, portorikanski nacionalisti Griselio Torresola i Oscar Collazo pokušali su ubiti Trumana kod Blair Housea. Na ulici, ispred rezidencije, Torresola je smrtno ranio policajca iz Bijele kuće Lesliea Coffelta, koji je Torresolu upucao prije nego je umro. Collazou je, kao suučesniku, suđeno 1952. godine i osuđen je na smrtnu kaznu. Truman je kaznu kasnije preinačio u doživotni zatvor. 
Tada shvativši važnost portorikanske nezavisnosti, Truman je Portorikancima dopustio demokratsko glasovanje na kojem su isti trebali donijeti odluku o statusu Portorika prema SAD-u.
Napad, koji je lako mogao oduzeti Trumanov život, skrenuo je pažnju na poboljšavanje osiguranja kod Blair Housea. Truman je za vrijeme napada spavao, no probudio se kada je čuo pucnjavu i promatrao ju je s prozora (koji je gledao baš na tu ulicu) sve dok mu jedan prolaznik nije viknuo da se sakrije.
Izvještaj Trumanove administracije iz 1947. godine naslovljen Da osiguraju ta prava predstavio je agendu od 10 točaka koja je govorila o reformama što se tiče ljudskih prava. U veljači 1948. godine, Truman je Kongresu predstavio agendu u ljudskim pravima koja je predlagala da se osnuje više federalnih ureda koji bi rješavalo probleme kao što su pravo glasovanja i praksa poštenog zapošljavanja. Ovo je izazvalo val kritika od strane južnih demokrata u to vrijeme što je dovelo do nacionalne nominacijske konvencije, no Truman je odbio kompromis uz riječi:
Napomena: Svi članovi Trumanovog kabineta koji su bili tu kada je on postao predsjednik 1945. godine su bili i u kabinetu Franklina delana Roosevelta.
Godine 1951., SAD je usvojila 22. amandman, koji nije dopuštao da predsjednik bude biran treći put na tu poziciju, ili da bude izabran drugi put ako je naslijedio predsjedništvo i služio više od 2 godine. Ova klauzula dočekala je Trumana 1952. godine, no Truman se još uvijek mogao kandidirati zbog izuzetka koji je od 22. amandmana isključivao trenutnog predsjednika. 
Do 1952. godine, nijedan kandidat s New Hampshireskih primarnih izbora nije zadobio Trumanovu potporu. Vrhovni sudac Fred Vinson je rekao ne, guverner Illinoisa Adlai Stevenson je također odbio, potpredsjednik Barkley je bio prestar, a Truman nije volio senatora Estesa Kefauvera, kojeg je privatno zvao "Gnjavaža".Trumanovo ime bilo je na primarnim izborima u New Hampshireu, no Kefauver je pobijedio i Truman je objavio da se neće ponovno natjecati za predsjednika. Stevenson, koji se nakon razmišljanja odlučio kandidirati za predsjednika, te je dobio Trumanovu potporu i postao je kandidat demokrata. Eisenhower je krenuo u pohod protiv Trumanovih "neuspjeha" s "Korejom, komunizmom i korupcijom" - i pobijedio je na izborima i postao 34. predsjednik SAD-a.
Truman se vratio u Independence i smjestio se u kući njegove punice. Njegov prethodnik Franklin Delano Roosevelt organizirao je vlastitu predsjedničku biblioteku, no mogućnost da drugi predsjednici naprave isto bila je još uvijek upitna. Truman je skupljao privatne donacije za izgradnju biblioteke, koje je kasnije poslao vladi da započne s radovima. Tu tradiciju nastavili su svi njegovu nasljednici. 
Bivši članovi Kongresa i federalnih sudova dobili su federalni mirovinski paket, a Truman je bio taj koji je njima, i dužnosnicima na sličnim pozicijama, omogućio takve privilegije. Taj prihod se nije odnosio i na bivše predsjednike. Čim mu je završio mandat, Truman je rekao da ne želi biti ni na jednoj korporativnoj listi plaćanja, izbor koji je iznio njegovo stajalište da uzimanje takvih dodatnih prihoda za bivše predsjednike umanjuje integritet najviše državne pozicije. Također je obio brojne poruke za komercijalne potpore. Kao rezultat toga, suočio se s nizom zanimljivih financijskih izazova, jer su se njegovi poslovi prije bavljenja politikom pokazali neuspješni, a nije imao nikakve osobne ušteđevine. Kada je napustio Bijelu kuću, njegov jedini prihod bila je njegova vojnička mirovina, koja je iznosila malih $112.56 po mjesecu.
Dignuo je osobni zajam iz Missourijske banke kada mu je mandat završio, i krenuo je u ostvarivanje novog plana za buduće bivše izvršne dužnosnike: veliki novčani ugovor za njegove memoare napisane za njegova mandata. Ulysses S. Grant je svladao slične financijske probleme sličnom knjigom, no nije htio pisati ni slova o svom mandatu u Bijeloj kući. Truman je dobio rekordnu sumu od $600,000 za savjet oko izdavanja svojih memoara. 
Trumanovi memoari bili su komercijalni i kritički uspjeh, a tiskani su u 2 izdanja 1955.-56. godine.
Memoari Harrya Trumana: Godine suđenja i nade (2. izdanje)Kongres je 1958. godine izdao Akt o bivšim predsjednicima, kojom su svi živući bivši predsjednici dobivali godišnju mirovinu od $25,000. Trumanovo financijsko stanje sigurno je igralo određenu ulogu u donošenju tog zakona. Jedini tadašnji živući bivši predsjednik, Herbert Hoover, također je uzeo mirovinu iako mu nije bila potrebna. Po nekim izvorima kaže se da ju je uzeo da ne osramoti Trumana.
Truman je 1956. godine sa suprugom otišao na put u Europu i bio je senzacija. U Britaniji je dobio počasnu diplomu na oksfordskom sveučilištu, a primio ju je plačući od sreće. Tu se po posljednji put susreo sa svojim prijateljem Winstonom Churchillom, a po povratku u SAD dao je punu potporu Adlaiu Stevensonu za njegovu drugu kandidaturu za predsjednika, iako je favorizirao guvernera W. Averella Harrimana.
Godine 1965. predsjednik Johnson je potpisao zakon o zdravstvenom osiguranju, a Trumanova biblioteka je prva 2 osiguranja dodijelila Trumanu i njegovoj supruzi Bess. Sam Truman se za svog mandata borio za vladino zdravstveno osiguranje.
Po svom 80. rođendanu, Truman je boravio u Washingtonu i zamoljen je da se obrati Senatu, kao dio novog pravila koje je bivšim predsjednicima dalo neke privilegije. Truman je bio toliko počašćen dobivenom privilegijom da je jedva održao svoj govor. Truman je vodio i kampanje za kandidate za Senat. Jak pad u kupaonici njegova stana uvelike mu je smanjio fizičke mogućnosti i otežao je njegove svakodnevne posjete predsjedničkoj biblioteci. Dana 5. prosinca 1972. godine primljen je u bolnicu u Kansas Cityu zbog problema u plićima uzrokovanih pneumonijom. Dogodilo se da su mu kasnije otkazali mnogi organi i Harry Truman je preminuo 26. prosinca 1972. godine u 7:50 sati u 88. godini života. Bess Truman preminula je 18. listopada 1982. godine. Bračni par Truman pokopan je u Trumanovoj biblioteci.
Točno 34 godine nakon Trumanove smrti, na isti dan, u 93. godini, preminuo je 38. američki predsjednik Gerald Ford.
Kada mu je 1953. godine završio mandat, Truman je bio jedan od najnepopularnijih američkih predsjednika. Javno mišljenje o njemu poboljšavalo se s godinama, no kratki period nakon njegove smrti konsolidirao je djelomičnu rehabilitaciju među povjesničarima i članovima javnosti. Nakon ponovnog pregleda informacija koje su bile dostupne Trumanu u postojanju špijunskih aktivnosti u američkoj vladi, demokratski senator Daniel Patrick Moynihan je zaključio da je Truman "skoro pa namjerno slabo shvaćao" opasnost američkog komunizma.Truman je uvijek dobro stajao na rankinzima američkih predsjednika. Nikad nije bio na nižoj poziciji od 9., a po zadnjim istraživanjima iz 2005. godine koje je proveo Wall Street Journal Truman je 7. najbolji američki predsjednik u povijesti.
Slučajnost je baš ta da je Truman preminuo baš u periodu kada je nacija bila izjedena krizama u Vijetnamu i aferom Wategate. Trumanova smrt uzrokovala je val pozornosti na njegovu političku karijeru i to u vremenu kada je sama predsjednička pozicija bila u krizi.Za vrijeme ranih i sredine 1970-ih godina, Truman je zadobio popularnost koju je imao 1948. godine, ovaj put se izdižući (posthumno) kao nekakav politički narodni heroj, predsjednik koji je zamišljen kao primjer integriteta koji je po mnogim promatračima falio za vrijeme Nixonova boravka u Bijeloj kući. James Whitmore je nominiran za Oscara za svoje portretiranje Trumana u filmu Give 'em Hell, Harry!, Ed Flanders je dobio Emmyja za svoje portretiranje Trumana u filmu Harry S. Truman: Plain Speaking, a grupa Chicago je čak snimila i pjesmu o predsjedniku Trumanu koju je naslovila Harry Truman (1975.).
Počašćen je 1975. godine osnutkom Trumanove školarine, federalnog programa nastalog u njegovu čast koji je pomagao američkim studentima koji su se isticali u javnoj pomoći i vodstvom u javnoj politici.Truman je prva osoba spomenuta u povijesno osvješćenoj pjesmi Billya Joela We Didn't Start the Fire. Biografija Davida McCullougha, naslovljena Truman, i istoimeni film koji je snimio HBO još su više popularizirali Trumana. 
USS Harry S. Truman je također nazvan po predsjedniku. Brod je 8. supernosač iz američke mornarice. Struktura broda postavljena je 1993. godine, a brod je kršten 7. rujna 1996. godine. Brod, nekad nazivan i HST, je odobren kao USS United States, no odluka za preimenovanje donesena je prije postavljanja temelja. Dana 1. siječnja 1996. godine je jedno Missourijsko sveučilište po svojoj promjeni iz učiteljskog koledža u sveučilište liberalnih umjetnosti, postalo Trumanovo državno sveučilište, i to u čas jednog Missourijanca koji je postao predsjednik.
Truman nije imao srednje ime, nego samo srednji inicijal. Bilo je često da se u južnim državama, uključujući i Missouri, koriste inicijali češće nego imena. U svojoj autobiografiji napisao je: "Trebao sam se zvati... Harrison Young. No za ime sam dobio deminutiv Harry, a da bih imao dva inicijala u imenu dodan mi je inicijal S. Ime očevog djeda bilo je  Anderson Shippe Truman, a ime majčinog bilo je Solomon Young, tako da sam dobio inicijal S. po obojici." Jednom se našalio da S nije inicijal i da ne bi trebao imati točku poslije, no u svim službenim dokumentima dodana je točka nakon S. Također Trumanova biblioteka ima podosta primjera gdje je sam Truman pisao točku nakon S. Asocirani tisak zahtjevao je korištenje točke nakon S za vrijeme 1960-ih godina, kada je Truman izjavio da nema preferenca. Korištenje točke nakon inicijala S je univerzalno, dok na primjer službena biografija Bijele kuće ne koristi točku nakon Trumanova inicijala S.
Trumanov inicijal bez imena uzrokovao je neobičan problem kada je Truman trebao prisegnuti za predsjednika. Na sastanku nakon prisege, vrhovni sudac Harlan Stone počeo je čitati Trumanovu prisegu: "Ja, Harry Shippe Truman...", no Truman ga je prekinuo i ispravio: "Ja, Harry S. Truman...".
Godine 1995. HBO je izdao film o Trumanovom životu, u kojem je Gary Sinise glumio predsjednika. Snimljen prema biografiji Davida McCullougha, film govori o tome kako je Truman od prosječnog građanina došao do predsjednika SAD-a. Naslov filma je samo Truman, a osvojio je mnogobrojne nagrade.
Nijedna prva dama nije živjela dugo koliko Trumanova supruga Bess Wallace Truman. Kada je umrla 18. listopada 1982. godine, imala je 97 godina.
Harry i Bess Truman su predsjednički par koji je živio najduže. Skupa su imali 185 godina. Od 2007. godine Gerald i Betty Ford su na 2. mjestu sa 181 godinom, dok su Ronald i Nancy Reagan 3. sa 178 godina.
Za vrijeme Trumanova mandata izdana je revizirana standardna verzija Biblije, čiji je prvi primjerak dobio baš on.
Bio je jedan od brojnih američkih predsjednika i dužnosnika Bijele kuće koji je tvrdio da je, tijekom mandata, vidio duh pokojnog predsjednika Abrahama Lincolna kako hoda Bijelom kućom.
Po Trumanu je snimljena istoimena pjesma koju izvodi grupa Mindless Self Indulgence.
U epizodi Roswell That Ends Well iz serije Futurama, Truman je prikazan kako osobno preuzima istragu o Roswellskom NLO incidentu.

Havana (špa. La Habana [la a'ßana], službeno Ciudad de La Habana) je glavni grad, najveća luka i vodeći trgovački centar Kube. Grad, jednu od 14 kubanskih provincija, nastanjuje 2,2 milijuna stanovnika, a šire gradsko područje oko 3 milijuna, što Havanu čini najvećim gradom na Kubi i u Karipskoj regiji. Grad se većinom prostire zapadno i južno od zaljeva, koji je s otvorenim morem povezan uskim tjesnacem, podijeljenim na tri glavne luke: Marimelena, Guanabacoa, i Atarés. Rijeka Almendares teče gradom od juga prema sjeveru i utječe u Floridski prolaz nekoliko kilometara zapadno od zaljeva. 
Španjolski kralj Filip II dodijelio je Havani status grada 1592., dok je kraljevski dekret iz 1634. priznao važnost grada službenim imenovanjem Havane "Ključem Novog svijeta i bedemom Zapadne Indije." Španjolci su započeli izgradnju fortifikacija, te je 1553. rezidencija guvernera iz Santiaga de Cuba na istoku otoka, preseljena u Havanu, od tada de facto glavni grad Kube. Važnost lučkih utvrđenja rano je prepoznata budući da su u 16. stoljeću engleski, francuski i nizozemski pomorski pljačkaši napadali grad. Potapanje američkog bojnog broda Maine u luci Havane 1898., bio je izravni povod španjolsko-američkog rata, kojim je na Kubi završena španjolska vladavina.
Havana je tradicionalno bila poznata kao turistički centar svjetskog glasa, mjesto bogatog kulturno-povijesno-arhitektonskog nasljeđa i po tradicionalnoj proizvodnji duhanskih proizvoda i alkoholnih pića.
Suvremena Havana sjedište je kubanske vlade, više ministarstava, te poslovno središte.
Stara Havana (La Habana Vieja), koja sadrži jezgru izvornog grada Havane, najbogatija je zbirka kolonijalne arhitekture Latinske Amerike. Lokacija starih gradskih zidina sukladna je međama Stare Havane, koja sadrži oko 3000 zgrada. Stara Havana s fortifikacijama uvrštena je na popis Svjetske baštine UNESCO-a 1982.
Područje gdje se danas nalazi Havana, prvi su puta posjetili Europljani za vrijeme ekspedicije 
Sebastiána de Ocampa, za kojeg se vjeruje da je 1509. prvi oplovio Kubu. Ubrzo potom, 1510., prvi španjolski kolonisti stigli su na Kubu s Hispaniole, i započeli naseljevanje otoka.
Konkvistador Diego Velázquez de Cuéllar osnovao je Havanu 25. kolovoza 1515., na južnoj obali otoka, kraj današnjeg grada Batabanó. Između 1514. i 1519., grad je imao najmanje dva različita naselja. Svi pokušaji da se grad utemelji na južnoj obali Kube, propali su. Kasnija lokacija grada kraj vrlo dobre luke na ulasku u Meksički zaljev, s jednostavnim pristupom Golfskoj struji, glavnom oceanskom tijeku kojeg su moreplovci slijedili na putovanjima iz Amerike u Europu, dovela je do ranog razvoja Havane kao glavne luke u španjolskih kolonija u Novom svijetu. Karta Kube iz 1514., prikazuje Havanu na ušću rijeke Onicaxinal, na južnoj obali otoka. Drugo naselje bilo je La Chorrera, u današnjoj četvrti Puentes Grandes, kraj rijeke Almendares. 
Konačno naselje, šesti grad kojeg su Španjolci osnovali na otoku, Pánfilo de Narváez nazvao je San Cristobal de la Habana. Naziv je kombinacija imena sveca zaštitnika grada San Cristóbal, i Habana, nepoznatog značenja, možda izvedenica od Habaguanex, imena indijanskog poglavice koji je kontrolirao to područje. Legenda kazuje da je Habana bilo ime Habaguanexove lijepe kćeri, ali ne postoje povijesni izvori koji bi tu verziju potvrdili.
Puerto de Carenas (doslovno, luka gdje se čamci izvlače na obalu), 1519. Razlog preseljenja bila je kvaliteta prirodne luke, u 
...jedan od brodova, ili oba, morali su biti popravljeni, što znači obnoviti ili popraviti dijelove ispod vode, i staviti katran i vosak u njih, te smo ušli u luku koju sada nazivamo Havana, gdje su izvučeni na obalu te se luka naziva de Carenas. Zaljev je vrlo dobar i može primiti mnogo brodova, kojeg sam posjetio nekoliko godina nakon otkrića... malo ih je u Španjolskoj ili drugdje u svijetu koji su mu ravni...
Ubrzo nakon osnivanja prvih gradova na Kubi, otok je služio uglavnom kao baza za osvajanje (Conquista) drugih zemalja. Hernán Cortés organizirao je svoju ekspediciju u Meksiko s Kube, koja u prvim godinama nakon otkrića, nije donijela trenutno bogatstvo konkvistadorima, jer siromašna zlatom, srebrom i dragim kamenjem, te su se mnogi naseljenici preselili u Meksiko i Južnu Ameriku, zemlje koje su tada bile otkrivane i kolonizirane. Legende o Eldoradu i Sedam gradova Cibole privlačile su mnoge pustolove iz Španjolske i španjolskih kolonija, što je Havanu i ostatak Kube ostavilo uglavnom nenaseljenima.
Havana je izvorno bila trgovačka luka, te je trpila redovne napade bukanira, pirata i francuskih gusara. Prvi napad izveo je francuski gusar Jacques de Sores 1555., koji je lako zauzeo grad, opljačkao ga i spalio do temelja, iako je otišao bez da se dokopao ogromnog bogatstva kojeg se nadao pronaći u Havani. Takvi napadi uvjerili su španjolsku krunu da financira izgradnju prvih utvrđenja u većim gradovima, ne samo kao mjeru protiv pirata i gusara, već i radi vršenja veće kontrole nad trgovinom sa Zapadnom Indijom i ograničavanja raširenog krijumčarenja i crnog tržišta, koji su se razvili radi trgovačkih restrikcija koje je nametnula Casa de Contratación u Sevilli (krunska trgovačka kuća koja je držala monopol na trgovinu u Novom Svijetu).
Radi suzbijanja piratskih napada na konvoje galijuna na putovanjima za Španjolsku s tovarima dragocijenosti iz Novog Svijeta, španjolska je kruna odlučila zaštiti brodove koncentrirajući ih u jednu veliku flotu, koja bi prelazila Atlantski ocean kao grupa. Jedinstvenu trgovačku flotu lakše je mogla zaštiti španjolska armada, te su nakon kraljevskog dekreta iz 1561., svi brodovi na putu za Španjolsku morali okupiti flotu u Zaljevu Havana. Brodovi su pristizali od svibnja do kolovoza u očekivanju boljih vremenskih prilika, te je flota isplovljavala za 
To je prirodno poticalo trgovinu i razvoj susjednog grada Havane (skromna villa u to vrijeme). Dobra s kojima se trgovalo u Havani uključuju zlato, srebro, vuna alpake s Anda, smaragdi iz Kolumbije, mahagonij s Kube i Gvatemale, koža iz Guajire, začini i bojila iz Campechea, kukuruz, manioka i kakao. Tisuće brodova okupljenih u gradskoj luci također su poticali i poljoprivredu i manufakturu, radi potrebnih opskrbi vodom, hranom i drugim proizvodima potrebnim za preplovljavanje oceana. 1563., Capitán General (španjolski guverner otoka) premjestio je svoju rezidenciju iz Santiago de Cuba u Havanu, radi tadašnjeg porasta značaja i bogatstva Havane, što je neslužbeno potvrdilo status glavnog grada otoka.
20. prosinca 1592., španjolski kralj Filip II. dodijelio je Havani status grada. Kasnije, grad će od španjolske krune službeno biti proglašen "Ključem Novog svijeta i bedemom Zapadne Indije". Izgrađene su snažne fortifikacije radi obrane grada, na zapadnom ulazu u zaljev utvrda San Salvador de la Punta, na istočnom Castillo de los Tres Reyes Magos del Morro, dok je u centru grada izgrađen Castillo de la Real Fuerza, koji je služio i kao rezidencija guvernera dok nije izgrađena palača De los Capitanes Generales. U to vrijeme izgrađene su i obrambene kule La Chorrera i San Lázaro.
Havana se snažno razvila u 17. stoljeću. Nove zgrade podignute su korištenjem najdostupnijih materijala na otoku, uglavnom drvom, kombinirajući razne iberske arhitektonske stilove, ali i obilnim korištenjem kanarskih karakteristika. Za vrijeme tog perioda izgrađeni su također i javni spomenici i religiozne institucije, kao samostan Sv. Augustina, utvrda El Morro, kapela Humilladero, fontana Dorotea de la Luna u La Chorrera, crkva Svetog Anđela, bolnica Svetog Lazara, samostani Svete Tereze i Svetog Filipa Nerija.
Godine 1649. teška epidemija dovedena iz Cartagene u Kolumbiji, pogodila je trećinu stanovništa Havane. 30. studenog 1665., kraljica Marijana Austrijska, udovica Filipa IV., odobrila je grb Kube, koji je kao simbolične motive preuzeo prve tri tvrđave u Havani: Real Fuerza, El Morro i San Salvador de la Punta. Štit je također prikazivao zlatni ključ kao simbol "Ključa zaljeva". 1674., započeli su radovi na gradskim zidinama, dovršenim do 1740. godine.
Tiskara je osnovana 1724. godine. Sredinom 18. stoljeća, Havana je imala više od 70 000 stanovnika, te je bila treći najveći grad u Amerikama, iza Lime i Méxica, ali ispred Bostona i New Yorka.
Godine 1762., grad su osvojili Britanci za vrijeme sedmogodišnjeg rata. 6. lipnja te godine, britanska je flota, u sastavu od 50 brodova i preko 11 000 ljudi, u zoru uplovila u Kubanske vode i iskrcala se istočno od Havane. Napadači su zauzeli uzvisinu, poznatu kao La Cabaña, na istočnoj strani luke i započeli bombardiranje obližnje utvde El Morro i samog grada. Nakog dvomjesečne opsade, El Morro je bio napadnut i zauzet 30. srpnja 1762. Grad se formalno predao 13. kolovoza, te je za Veliku Britaniju gradom upravljao George Keppel. Premda su Britanci u borbama izgubili samo 
560 ljudi, više od polovice njihovih snaga pomrlo je radi bolesti, većinom žute groznice.
Britanci su odmah započeli trgovinu sa svojim sjevernoameričkim i karipskim kolonijama, pokrenuvši brzu preobrazbu kubanskog društva. Hrana, konji i druga dobra preplavila su grad, te je tisuće robova iz zapadne Afrike dovedeno na otok za rad na plantažama šećera. Premda je Havana, koja je postala treći najveći grad novog svijeta, započela razdoblje održivog razvoja i snažnijih veza sa Sjevernom Amerikom, britanska okupacija nije potrajala. Pritisci trgovaca šećerom iz Londona, koji su strahovali od pada cijena šećera, prisilili su niz pregovora sa Španjolcima oko kolonijalnih teritorija. Manje od godine dana nakon zauzimanja Havane, pariškim mirom završen je sedmogodišnji rat. Ugovorom je Britancima dana Florida u zamjenu za Kubu, na preporuku Francuza, koji su savjetovali da bi odbijanje te ponude moglo za Španjolce rezultirati gubitkom Meksika i većine Južne Amerike u korist Britanaca.
Nakon povratka, Španjolci su Havanu probrazili u najsnažnije utvrđeni grad u Amerikama, te je započela izgradnja utvrde San Carlos de la Cabaña, najveće španjolske fortifikacije u Novom svijetu. Izgradnja je trajala 11 godina i zahtjevala je ogromna financijska sredstva, ali po dovršenju tvrđava se smatrala neosvojivom i neophodnom po obranu Havane. Bila je opremljena velikim brojem topova izlivenih u Barceloni. Također, izgrađene su i druge fortifikacije: dvorac Atarés za obranu brodogradilišta u unutarnjoj luci, dok je dvorac El Príncipe čuvao grad sa zapada. Nekoliko topovskih bitnica lociranih duž zaljevskog kanala (među kojima i bitnice San Nazario i Doce Apóstoles), definitivno su utvdile obranu luke.
Katedrala u Havani izgrađena je 1748. kao isusovačka crkva, te je nakon protjerivanja Isusovaca sa španjolskih teritorija 1767. pretvorena u crkvu Parroquial Mayor. 1788. formalno je postala katedralom. Između 1789. i 1790., Kuba je rapodijeljena u individualnu biskupiju Rimokatoličke Crkve. 15. siječnja 1796., ostaci Kristofora Kolumba dovedeni su na otok iz Santo Dominga, gdje su 
ostali do 1898., kada su premješteni u katedralu u Sevilli, nakon španjolskog gubitka Kube.
Havansko brodogradilište El Arsenal bilo je izuzetno aktivno zahvaljujućima obilnim količinama drva u blizini grada. Španjolski brod Santísima Trinidad, izgrađen u Havani 1769., bio je najveći ratni brod tog doba, dugačak 62 metra, s tri palube i 120 topova, kasnije nadograđen na četiri palube sa 144 topa. Potopljen je nakon bitke kod Trafalgara 1805. Troškovi izgradnje broda bili su 40 000 pesos fuertes, što ilustrira važnost arsenala u to vrijeme, u usporedbi s 26 milijuna pesos fuertes i 109 izgrađenih brodova za vrijeme aktivnosti arsenala.
Kako je trgovina između Kariba i Sjeverne Amerike početkom 19. stoljeća rasla, Havana je postala napredan i otmjen grad, u čijim su kazalištima nastupali neki od najistaknutijih glumaca svog doba, te je prosperitet rastuće srednje klase doveo do izgradnje skupocjenih novih zdanja. Za vrijeme tog perioda, Havana je postala poznata kao Pariz Antila.U 19. stoljeću grad je posjetio Alexander von Humboldt, koji je bio impresioniran vitalnošću luke. 1837. izgrađena je prva željeznička pruga, potez od 51 kilometra između Havane i Bejucala, korištena na prijevoz šećera. S time je Kuba postala peta zemlja u svijetu koja je dobila željeznicu, i prva hispanofonska. Kroz 19. stoljeće Havana je obogaćena izgradnjom raznih kulturnih institucija, kao kazalište Gran Teatro de La Habana, jedno od najraskošnijih u svijetu, Liceo Artístico y Literario i kazalište Coliseo.
Godine 1863. gradske zidine su porušene kako bi se metropola mogla proširiti. Krajem stoljeća, dobrostojeće klase preselile su se u četvrt Vedado, kasnije prema četvrti Miramar, a danas još zapadnije u Siboney. Također krajem 19. stoljeća, Havana je svjedočila posljednjim danima španjolskog kolonijalizma u Americi, kojemu je definitivno došao kraj kada je američki bojni brod USS Maine potopljen u luci, dajući toj zemlji povod za invaziju otoka. 20. stoljeće je za Havanu, i sukladno Kubu, započelo pod američkom okupacijom.
Za vrijeme republike, od 1902. do 1959., grad je doživio novu eru razvoja, te su se industrija i trgovina brzo razvijali. Kuba se oporavila od ratnih razaranja i postala imućna zemlja s trećom 
najvećom srednjom klasom na zapadnoj polutci, dok je glavni grad Havana postao poznat kao Pariz Kariba. Značajna je bila građevinska industrija, te su stambene zgrade namjenjene novoj srednjoj klasi, kao i palače za kubanske magnate, brzo rasle. Brojni luksuzni hoteli, igračnice i noćni klubovi izgrađeni tijekom 1930-ih služili su cvatućoj turističkoj industriji, u snažnom rivalstvu s Miamijem. Tridesetih godina, organizirani kriminal primjetio je potencijal noćnog života i igračnica u Havani, te su neki od čuvenih gangstera, kao Santo Trafficante, Jr., Meyer Lansky i Lucky Luciano, direktno upravljali hotelima i noćnim klubovima u Havani. U to doba Havana je postala privlačno egzotično središte s nizom manifestacija od nautičkih natjecanja i Grand prix automobilističkih utrka do glazbenih predstava. Spektakularni razvoj i mogućnosti koje je nudila Kuba uopće i posebno Havana, doveli su do značajne imigracije. Za vrijeme republike, Kuba je primila milijune imigranata iz svih dijelova svijeta, najviše Španjolaca, te se danas procjenjuje da jedna četvrtina Kubanskog stanovništva potječe od španjolskih imigranata.
U Havani, koja je tada stvarala veće prihode od Las Vegasa u Nevadi, djelovalo je 135 kinematografa, više od Pariza ili New Yorka. 1958. 300 000 američkih turista posjetilo je grad. Mnoge zvijezde filma i glazbe posjetile su Havanu, između ostalih i Frank Sinatra, Ava Gardner, Marlene Dietrich i Gary Cooper, dok je jedan od najpoznatijih posjetitelja i stanovnika bio američki pisac Ernest Hemingway, koji je izjavio: "u ljepoti, samo Venecija i Pariz prestigli su Havanu". Hemingway je na Kubi proveo 22 godine svog života, i tamo napisao neke od svojih najpoznatijih knjiga.Nakon revolucije 1959., komunisti (koji se do tada nisu tako deklarirali) obećali su poboljšati socijalne službe, državnu izgradnju stanova i javnih zgrada; ipak, oskudica koja je pogodila Kubu nakon Castrove nagle nacionalizacije svog privatnog vlasništva i industrije prema strogom komunističkom modelu podržavanom od Sovjetskog Saveza, praćene embargom, posebno je teško pogodila Havanu. Radi toga, većina Havane danas je u lošem stanju. Do 1966. - 1968., kubanska vlada nacionalizirala je sve poslove u privatnom vlasništvu, čak do određenih oblika trgovine na malo, te je većina tih zakona i ekonomskih restrikcija na snazi i danas. Havana i Kuba transformirali su se iz zemlje imigracije u jedan od najvećih generatora emigracije u svijetu. Danas oko 15% ukupne kubanske populacije živi u inozemstvu, unatoč državnoj zabrani putovanja.
Raspadom Sovjetskog Saveza 1991. došlo je do ozbiljne ekonomske recesije, kao i ukidanja obilnih subvencija kojima je Sovjetski Savez pomagao Kubu, te su mnogi smatrali da je to kraj socijalističkog režima na otoku, kao što se dogodilo i sovjetskim satelitskim državama u Istočnoj Europi. Ipak, komunistički režim prevladao je 1990-e, većim djelom zahvaljući međunarodnoj zajednici koja nije prema Kubi primjenila značajnu izolaciju ili pritisak, ili to nije činila uopće.
Nakon višedesetljetne zabrane, socijalistička vlada pojačano se okrenula turizmu kao novom izvoru financija, te je stranim investitorima dozvoljena izgradnja novih hotela i razvoj ugostiteljstva. Paradoksalno, dok su strane investicije dobrodošle, Kubancima nije dozvoljeno sudjelovanje u poslu ili vlasništvo, već samo zapošljavanje na radnim mjestima osoblja. Radi toga i drugih razloga, turistička industrija za vrijeme socijalističke revolucije nije donijela očekivane prihode. Na svom vrhuncu, turisti iz Kanade i zapadne Europe, Kubi su donosili oko 2 milijarde američkih dolara, no taj iznos je od tada znatno opao. Također, radi poticaja turizmu poduzeto je renoviranje starog dijela Havane te je više ulica i trgova od tada obnovljeno, premda se radi veličine grada renoviranje koncentriralo na manje od 10% stare Havane, što znači da je većina grada i dalje u vrlo trošnom stanju.
Grad se većinom proteže zapadno i južno od zaljeva, u koji se ulazi kroz uzak prolaz i koji se djeli na tri glavne luke: Marimelena, Guanabacoa, i Atarés. Sporo tekuća rijeka Almendares teče gradom od juga prema sjeveru i utječe u Floridski prolaz nekoliko kilometara zapadno od zaljeva. Oniža brda na kojima leži grad blago se uzdižu iz dubokog mora. Istaknuta elevacija je 60 m visoki vapnenački greben koji se spušta s istoka i kulminira na uzvisinama La Cabana i El Morro, lokacijama kolonijalnih fortifikacija koje nadgledaju zaljev. Još jedno značajno uzvišenje je brdo na zapadu na kojem se nalaze Univezitet u Havani i prinčevski dvor.
Havana, kao i većina Kube, uživa ugodnu cijelogodišnju tropsku klimu koja je ublažena pozicijom otoka u pojasu pasatnih vjetrova i toplim morskim strujama. Prosječne temperature kreću se od 22 °C u siječnju i veljači do 28 °C u kolovozu. Temperatura rijetko pada ispod 10 °C, dok je najniža zabilježena bila 2 °C u Santiago de las Vegas u općini Boyeros. Padaline su najintenzivnije i lipnju i listopadu, a najslabije od prosinca do travnja, s prosječno 1200 mm godišnje. Uragani povremeno pogađaju otok, ali uglavnom južnu obalu, te je šteta u Havani manja nego u drugim dijelovima zemlje. 
Između 8. i 9. srpnja 2005., južna predgrađa grada direktno je pogodio uragan Dennis, s vjetrovima brzine 160 km/h. Oluja je podigla valove visine 3 m preko obalnog zida u Havani, dok su vjetrovi oštetili neke od trošnih kolonijalnih zgrada. Najmanje 5000 domova bilo je oštećeno u provinciji Havane. Tri mjeseca kasnije, listopada 2005., obalna područja doživjela su teške poplave nakon uragana Wilme. Sljedeća tablica prikazuje prosječne temperature kroz godinu:
Suvremena Havana može se opisati kao tri grada u jednom: Stara Havana, Vedado, i nove četvrti u predgrađima. Stara Havana, sa svojim uskim ulicama i stršećim balkonima, tradicionalna je rezidencijalna zona, kao i središte jednog dijela trgovina i industrije zabave.
Na zapadu i sjeveru, noviji dio poznat kao Vedado, postao je rival staroj Havani u komercijalnim aktivnostima i noćnom životu. Centro Habana, koji se ponekad smatra dijelom Vedada, uglavnom je trgovačka četvrt između Vedada i stare Havane. Kineska četvrt i Real Fabrica de Tabacos Partagás, jedna najstarijih tvornica cigara na Kubi, također se nalaze u toj zoni.Obilnije stambene i industrijske četvrti uglavnom se protežu na zapad, među kojima i Marianao, jedan od novijih dijelova grada izgrađen većinom 1920-ih. Ponešto od ekskluzivnosti nekih predgrađa izgubljeno je nakon revolucije radi nacionalizacije mnogih kuća od strane kubanske vlade, iskorištenih za škole, bolnice i vladine urede. Nekoliko privatnih country klubova preuređeno je u javne rekreacijske centre. Miramar, lociran duž obale zapadno od Vedada, 
ekskluzivna je zona, s palačama, inozemnim veleposlanstvima, diplomatskim rezidencijama, elitnim trgovinama i uslugama za dobrostojeće strance. International School of Havana, također je locirana u Miramaru.1980-ih, mnogi predjeli stare Havane, uključujući trg Plaza de Armas, postali su dio zamišljenog 35 godišnjeg, višemilijunskog (u američkim dolarima) projekta obnove. Vlada je nastojala usaditi Kubancima poštovanje prema vlastitoj prošlosti i također Havanu učiniti atraktivniju turistima u skladu nastojanjima poticanja turizma kao izvora strane valute. U proteklih 10 godina, uz stranu pomoć i s podrškom lokalnog povijesničara Eusebija Leala, renovirani su znatni predjeli Habana Vieja, s većinom glavnih trgova (Plaza Vieja, Plaza de la Catedral, Plaza de San Francisco i Plaza de Armas) i značajnijih turističkih ulica (Obispo i Mercaderes) pri dovršenju.
Kao glavno tranzitno mjesto između novog svijeta i starog svijeta, kroz Havanu je prolazilo veliko obilje, što je uvjetovalo izgradnju najsnažnijih fortifikacija u Americi. Mnogi primjeri rane arhitekture mogu se vidjeti u vojnim utvrdama. Stara Havana također je bila opasana obrambenim zidovima, čija je izgradnja započela 1674., ali već premašenima po dovršenju 1767.
Utjecaji različitih stilova i kultura vidljivi su u raznolikom nizu maurske, španjolske, talijanske, grčke i rimske arhitekture.
Samostan Santa Clara (1638. - 18. stoljeće) dobar je primjer španjolskog stila, u kojem velika dvorana, koja podsjeća na preokrenuti brod, ilustrira umijeće ranih majstora. Katedrala u Havani (1748. - 1777.) koji dominira trgom Plaza de la Catedral (1749.) najbolji je primjer kubanskog baroka. Okružuju je bivše palače grofova Casa-Bayon (1720. - 1746.), markiza Arcos 
Havana je jedinstvena radi svojih neusporedivih arkada izgrađenih uglavnom od španjolskih imigranata. Mnogi unutrašnji patio (središnje dvorište zgrada, tradicionalno u španjolskoj i sredozemlju) ostaju slični arhitekturi u Sevilli, Cádizu i Granadi. Neoklasicizam, na kojeg se može naići u cijelom gradu, utjecao je na sve nove zgrade u Havani. Tada su uvedene mnoge urbane značajke, uključući plinsku javnu rasvjetu 1848., i željeznicu 1837. U drugoj polovici 18. stoljeća, naglo su napredovale proizvodnja kave i šećera, što je znatno utjecalo na razvoj najistaknutijeg arhitektonskog stila u Havani. Mnogi bogati Habaneros bili su nadahnuti Francuskom, što je vidljivo u interijerima kuća više klase kao palača 
Aldama, izgrađena 1844., najznačajnije neoklasične rezidencijalne građevine u Havani koja je udarila pečat dizajnu mnogih kuća iz tog doba, s portalima neoklasičnih stupova usmjerenih prema otvorenim prostorima ili dvorištima. Značajni primjeri kasnog neokasicizma u Havani također su El capitolio i Univerzitet u Havani. Kupola Capitolia sa 62 metra visine bila je najviša građevina u gradu i primjer američkog utjecaja u to doba.
Godine 1925., Jean-Claude Nicolas Forestier, upravitelj urbanog planiranja u Parizu, preselio se na pet godina u Havanu radi suradnje s arhitektima i pejzažnim dizajnerima. Njegoj je cilj bio stvoriti skladnu ravnotežu između klasične izgradnje i tropskog pejzaža. Obuhvatio je i povezao gradsku cestovnu mrežu dok je naglasio istaknute znamenitosti. Njegov utjecaj ostavio je snažan otisak na Havani, premda mnoge zamisli nisu bile realizirane radi velike depresije 1929. Za vrijeme prvih desetljeća 20. stoljeća Havana se širila brže nego ikada u svojoj povijesti. Veliko bogatsvo potaknulo je arhitekturu pod stranim utjecajima. Vrhunac neoklasicizma zbio se izgradnjom Vedada, započetog 1859., te je cijela četvrt pokrivena građevinama pravilnih proporcija.
Na prelazu iz 19. u 20. stoljeće, Havana, zajedno s Buenos Airesom, bila je u arhitektonskom smislu najznačajniji i najveličanstveniji grad Latinske Amerike. Taj period, poznat kao vacas gordas (debele krave), prikazuje značajne primjere građevina pod utjecajem međunarodnih stilova kao Art Nouveau, Art Deco i Eklekticizam. Predgrađa su se razvila u današnje četvrti poznate kao Miramar, Marianao, Vedado i Playa. Elitni Miramar, uređen  po geometrijski zacrtanim planom ulica, uglavnom je naseljen diplomatima i strancima. Željeznički terminal (1912.) dobar je primjer Art Nouveau stila. Zgrada Lopez Serrano, koja je utjecala na mnoge zgrade u Miamiju i Los Angelesu, izgrađena je 1932., nadahnuta Rockefeller centrom u New Yorku prema projektu Ricarda Mire, te je bila prva visoka zgrada na Kubi. Palača Bacardi (1930.), bivše sjedište čuvene kompanije za proizvodnju alkoholnih pića Bacardi, koja se nakon nacionalizacije ranih 1960-ih preselila u Hamilton na Bermudi, jedna je od najznačajnijih građevina u Havani i najbolji primjer Art Decoa. Godina 1929. - 1930., u doba kada je Havana bila prva turistička destinacija za amerikance, prema projektu njujorškog projektnog biroa McKim, Mead, and White, izgrađen je na manjem brežuljku na ulasku u zaljev, Hotel Nacional de Cuba kojeg karakterizira eklektička mješavina arhitektonskih stilova.
Havana, kao i Las Vegas 1940-ih i 1950-ih, razvila se kao turistička destinacija i centar igračnica. Mnoge visoke uredske zgrade i stambeni kompleksi zajedno s nekoliko hotela izgrađenih 1950-ih, dramatično su promijenili gradski pejzaž. Istaknuti primjeri modernističke arhitekture iz tog doba su hotel Habana Libre (1958.), koji je prije revolucije bio hotel
Hilton, i kinematograf La Rampa (1955.). Na projektima u Havani radili su čuveni arhitekti kao Walter Gropius, Richard Neutra i Oscar Niemeyer, dok se na arhitekturi toga doba primjećuju i utjecaji Le Corbusiera i Ludwiga Miesa van der Rohea.
Edificio Focsa (1956.) jedna je od značajnijih građevina u Havani 1950-ih. 35-katni kompleks bio je zamišljen i temeljen na idejama Le Corbusiera o samodostatnom gradu unutar grada. Sadržio je 400 apartmana, garaže, supermarket i restoran na najvišem katu. U svoje doba to je bila najviša betonska struktura na svijetu (bez korištenja čelične konstrukcije) i vrhunski simbol luksuza i neumjerenosti. Havana Riviera Hotel (1957.), projekt Irvinga Feldmana, 21-katna građevina s 440 soba, još je jedna impresivna futuristička zgrada podignuta u zoni Vedada. Kada je bila otvorena, Riviera je bila najveći namjenski izgrađeni casino-hotel na Kubi i bilo gdje na svijetu osim Las Vegasa (prestigao ga je u dimenzijama Havana Hilton iduće godine). Bio je u vlasništvu 
Caja de Retiro Gastronómico (Mirovinski fond ugostiteljskih radnika) i namjera je bila izjednačiti luksuz i uslugu najboljih hotela u Las Vegasu. Josep Lluís Sert također je projektirao umjetni otok ispred Malecóna čija je izgradnja bila planirana 1960-ih, kao kompleks s golemim modernim tornjevima, hotelima, igračnicama i trgovačkim centrima koji bi podržavao rastući turizam u gradu. Kao i mnogi drugi projekti planirani za izgradnju poslije 1959., nikada nije bio realiziran.
Stara HavanaStara Havana (La Habana Vieja), koja sadrži jezgru izvornog grada Havane, najbogatija je zbirka kolonijalne arhitekture Latinske Amerike. Lokacija starih gradskih zidina sukladna je međama Stare Havane, koja sadrži oko 3000 zgrada. Stara Havana s fortifikacijama uvrštena je na popis Svjetske baštine UNESCO-a 1982.
Kineska četvrtKineska četvrt u Havani (Barrio Chino), jednom najveća i najživopisnija kineska četvrt u Latinskoj Americi, izrasla se početkom 20. stoljeća kada su španjolski naseljenici doveli stotine 
tisuća kineskih radnika iz Guangdonga, Fujiana, Hong Konga i Makaa kao zamjenu ili pomoć afričkim robovima. Nakon izvršenja osmogodišnjeg ugovora, ili stjecanja slobode na druge načine, mnogi kineski imigranti trajno su se naselili u Havani. Na svom vrhuncu, Kineska četvrt je sadržila 44 gradska bloka s mnogim kineskim restoranima, praonama, bankama, apotekama, teatrima i nekoliko novina na kineskom jeziku. Središte četvrti, el Cuchillo de Zanja (ili Zanja Kanal), pješačka je ulica ukrašena mnogim crvenim lampionima, crvenim papirnim zmajevima i drugim Kineskim folkornim detaljima. Također, četvrt ima dva paifanga: veći na Calle Dragones, za kojeg je 1990-ih materijal poklonila Narodna Republika Kina, i manji na el Cuchillo de Zanja. Prosperitet kubanskih Kineza prekinut je kada je nakon revolucije 1959. ukinuto privatno poslovanje, natjeravši desetine tisuća poslovno orjentiranih Kineza u emigraciju, uglavnom u Sjedinjene Države. Potomci danas nastoje sačuvati i oživjeti svoju kulturu. Dodatno, Kineska četvrt je danas jedina zona koja uživa autonomiju na mnoge zakone koji važe za ostatak Kube. Restorani, kao primjer, nisu u državnom vlasništvu niti ovise o zakonima za privatne restorane.
VedadoŠpa. El Vedado, središte je i glavna poslovna četvrt Havane, smještena između Centro Habana na istoku i četvrti Miramar/Playa na zapadu. Glavna ulica, koja teče u smjeru istok-zapad, je Calle 23, također poznata i kao La Rampa. Sjeverni rub četvrti je obalno šetalište Malecón, popularno okupljalište u gradu. Vedado je dio općine Plaza de la Revolucion.
MiramarElitna četvrt u općini Playa, poznata po mnogim inozemnim veleposlanstvima, smještenih većinom na Quinta Avenida (Peta avenija), lijepa je rezidencijalna zona i jedna od ljepših četvrti u Havani. Prije revolucije ovdje su bile smještene mnoge luksuzne rezidencije i Country klubovi, kasnije nacionalizirani. U Miramaru se nalazi i mnogi hoteli, plaže i privatne kuće za iznajmljivanje. Na prelazu iz 1990-ih u 2000-e, u četvrti je izgrađeno nekoliko uredskih zgrada u kompleksu nazvanim Centro de Negocios Miramar - "Trgovački centar Miramar".
Fortaleza San Carlos de la Cabaña, utvrda locirana na istočnoj strani zaljeva Havana. La Cabaña je najimpresivnija utvrda iz kolonijalnog doba, posebno zidine izgrađene (istovremeno s utvrdom El Morro) krajem 18. stoljeća.
El Capitolio Nacional, kolosalna građevina izgrađena 1929. kao senat i zastupnički dom, prepoznatljiva je po svojoj kupoli koja dominira gradskim pejzažem. Unutrašnjost karakterizira treći najveći kip na svijetu izložen u zatvorenom prostoru, La Estatua de la República. Danas, palača je sjedište Kubanske akademije znanosti i Museo Nacional de Historia Natural (Nacionalni prirodoslovni muzej), koji sadrži najveću prirodoslovnu zbirku u zemlji.
Castillo de los Tres Reyes Magos del Morro, također i kraće El Morro, pitoreskna je tvrđava na ulazu u zaljev, izgrađena radi obrane od piratskih napada.
Castillo San Salvador de la Punta, manja utvrda izgrađena u 16. stoljeću na zapadnoj strani ulaza u luku, igrala je ključnu ulogu u obrani Havane za vrijeme prvih stoljeća kolonizacije. Na tvrđavi se još nalazi dvadesetak starih topova i drugi vojni antikviteti.
El Cristo de La Habana, statua Isusa Krista koja udjeljuje blagoslov gradu s druge strane zaljeva, nalik na čuveni Kip Krista Iskupitelja u Rio de Janeiru. Mramorno djelo kiparice Jilme Madere podignuto je 1958, samo nekoliko dana prije ulaska Fidela Castra u Havanu za vrijeme Kubanske revolucije.
Gran Teatro de La Habana, Veliko kazalište Havane, čuveno po hvaljenom Nacionalnom Kubanskom Baletu, ponekad ugošćuje i predstave Nacionalne opere. Teatar je poznat i po koncertnoj dvorani Garcia Lorca, najvećoj na Kubi.
El Malecón Habanero, avenija koja se proteže duž obalnog zida izgrađenog na sjevernoj obali Havane, od stare Havane do rijeke Almendares River, i tvori sjevernu granicu stare Havane i četvrti Centro Habana i Vedado.
Museo de la Revolución, muzej revolucije, smješten u bivšoj predsjedničkoj palači, s jahtom Granma izloženom u muzeju.
Paseo del Prado, je avenija koja u smjeru sjever-jug razdvaja općine Habana Vieja i Centro Habana. Izgrađena je 1772. pod kolonijalnom vladavinom Markiza e la Torre, generalnog kapetana (guvernera) otoka. Prvo ime ulice bilo je Alameda de Extramuros, radi izvorne pozicije izvan zidina. Na Paseo del Prado nalazi se osam brončanih skulptura lavova.
Castillo de la Real Fuerza je utvrda na sjevernoj strani luke. Izvorno izgrađena radi obrane od piratskih napada, i kao rezidencija generalnih kapetana (guvernera) otoka, bila je zakinuta lošom strateškom pozicijom preduboko u zaljevu. Smatra se najstarijom kamenom utvdom u Americi, i 1982. zajedno sa starim središtem grada, uvrštena je na popis Svjetske baštine UNESCO-a.
Havana, vodeći kulturni centar zemlje, nudi široki izbor atrakcija u rasponu od muzeja, palača, crkava, tvrđava, baleta, do umjetničkih i glazbenih festivala i tehnoloških izložbi. Obnova stare Havane nudi nove atrakcije, uključujući muzej eksponata iz kubanske revolucije. Vlada znatno potiče kulturne aktivnosti, od kojih su mnoge besplatne ili zahtjevaju samo minimalnu naplatu.
Prije revolucije, u Havani je djelovalo 135 kinematografa, više nego u New Yorku ili Parizu. S nacionalizacijom, zatvarani su jedan po jedan, radi pomanjkanja održavanja, filmova ili električne energije.
Likovne umjetnostiMala neoklasična palača locirana u Vedadu, bivša rezidencija grofice Revilla de Camargo, danas je Muzej likovnih umjetnosti (Museo de Artes Decorativas). Poznat kao "mala francuska palača Havane", izgrađen je 1924. - 1927. prema projektu arhitekata P. Virada i M. Destuquea, nadahnutim francuskom renesansom. Raskošni postav europskih dragocijenosti 18. i 19. stoljeća podsjeća na vremena kada je Havana nazivana "Pariz Antila". U francuskoj sobi izložena je bista Marije Antoanete, dok su u drugim prostorima izložene kolekcije kineskih paravana, engleskog namještaja i pejzažnog slikarstva. Također, u postavu muzeja između ostalog nalazi se 33 000 djela iz doba Luja XV., Luja XVI. i Napoleona III., orientalne umjetnosti, kolekcije francuskog, engleskog i kineskog porculana.
Nacionalni muzej lijepih umjetnosti u Havani (Museo Nacional de Bellas Artes de La Habana), sadrži kolekciju kubanske umjetnosti od kolonijalne do suvremene. Muzej je smješten u dvije zgrade, jedna posvećena kubanskoj i univerzalnoj umjetnosti, dok druga, nazvana Palacio del Centro Asturiano, sadrži isključivo kubanske umjetničke kolekcije. U nekoliko muzeja u staroj Havani izloženo je pokućstvo, srebrnina, lončarstvo, staklo i drugi eksponati iz kolonijalnog perioda, među kojima se posebno ističu Palácio dos Capitanes Generales, bivša rezidencija španjolskih guvernera, i Casa de Africa, s impresivnom kolekcijom afro-kubanskih religioznih rukotvorina. Drugi muzeji uključuju Casa de los Árabes i Casa de Asia s bliskoistočnim i dalekoistočnim kolekcijama. Mnogi od tih manjih muzeja smješteni su u starim elegantnim kućama španjolske arhitekture s prozračnim središnjim dvorištima. Museo de Finanzas većinom je prazan trezor gdje je bivši diktator Fulgencio Batista skrivao svoj plijen, s manjom zbirkom starih novčanica. Museo del Automobil posjeduje dojmljivu kolekciju vozila koja datiraju do 1905., među ostalima i Rolls-Royce koji je pripadao Batisti i Chevrolet kojim je upravljao Che Guevara.
Muzej revolucije (Museo de la Revolución), smješten je u bivšoj predsjedničkoj palači izgrađenoj prema projektu arhitekata Carlosa Marurija i Paula Belaua u eklektičkom stilu koji kombinira španjolske, francuske i njemačke arhitektonske elemente. U muzeju je dokumentirana kubanska povijest od početka "neokolonijalnog perioda". Osim muzeja u staroj Havani, nekoliko ih je smješteno i u Vedadu. Ukupno, Havana ima oko 50 muzeja, uključujući i Nacionalni muzej glazbe, Muzej cigara, Napoleonski, Kolonijalni, Antropološki, Muzej Ernesta Hemingwaya, Muzej prirodnih znanosti, Gradski muzej, Arheološki, Zrakoplovni, Farmaceutski, Muzej parfema, Sportski, Muzej oružja, Numizmatički muzej, itd.
Istaknuti teatar u Havani je barokni Gran Teatro de La Habana, jedan od najstarijih na svijetu i u doba svoje izgradnje (1837.) zahvaljujući talijanskom znanstveniku Antoniu Meucciju jedan od tehnološki najnaprednijih. Teatar je danas sjedište Nacionalnog Kubanskog Baleta i Međunarodnog baletnog festivala U Havani. Glavno kazalište je auditorij 
García Lorca, s kapacitetom 1500 gledatelja, u kojem su nastupale čuvene kazališne zvijezde kao talijanski tenor Enrico Caruso, ruska balerina Ana Pavlova i francuska glumica Sarah Bernhardt.
Značajan je također i Teatro Nacional de Cuba (Nacionalno Kubansko Kazalište), smješten u velikoj modernog zgradi dekoriranoj djelima kubanskih umjetnika, s dvije glavne dvorane: dvorana 
Avellaneda i dvorana Covarrubias, kao i manjim kazališnim prostorom na devetom katu. Teatro Karl Marx (Kazalište Karl Marx) zdanje je s golemim auditorijem kapaciteta 5500 mjesta, koje se većinom koristi za velike koncerte kubanskih i inozemnih zvijezda. Kantautori Carlos Varela, Silvio Rodríguez i Pablo Milanés, samo su neki od umjetnika koji su nastupali na toj pozornici. Nedavno, koncert u Teatro Karl Marx održala je britanska pop grupa Manic Street Preachers.
GlazbaKuba, i posebno Havana, jedno je od najznačajnijih središta latinoameričke glazbe. Kubanska glazba specifična je sinteza španjolske glazbe s glazbom afričkih crnaca, koji su kao robovi počeli naseljavati otok ubrzo poslije osvajanja. U kubanskoj zabavnoj i ozbiljnoj glazbi crnački je utjecaj posebno ojačao u 20. st. Iz novijih susreta afričkih ritmova sa španjolskim melodijama i plesovima nastali su neki popularni plesovi koji su se proširili po cijelome svijetu: rumba, mambo, criolla, cha-cha-cha, conga, danzon, son i dr., dok je u 19. stoljeću Europu osvojio oblik kubanskog plesa i pjesme habanera, španjolskog podrijetla.Veliki međunarodni revival kubanske glazbe, i latinskoameričke glazbe uopće, potaknulo je objavljivanje albuma Buena Vista Social Club (1997.), kasniji istoimeni dokumentarac Wima Wendersa, kao i koncerti u Amsterdamu i New Yorku. Izvorno, Buena Vista Social Club bio je 1940-ih klub u Havani poznat po glazbenim izvedbama i kao okupljalište glazbenika. 1990-ih, skoro 50 godina nakon prestanka djelovanja, kubanski glazbenik Juan de Marcos González i američki gitarist Ry Cooder potaknuli su snimanje albuma s nekim od izvornih glazbenika koji djelovali na vrhuncu popularnosti kluba. Album i dokumentarac postigli su silan uspjeh i osvojili mnoge nagrade, te je kasnije više glazbenika koji su sudjelovali, među kojima najpoznaitiji Compay Segundo, Rubén González, i Ibrahim Ferrer, objavilo i solo albume. "Buena Vista Social Club" postao je zajednički naziv koji opisuje sve te nastupe i albume, i svojevrsni zaštitni znak "zlatnog doba" kubanske glazbe od 1930-tih do 1950-ih.
Ekonomija u Havani isprva se razvila na temelju svoje lokacije, koja je uvjetovala razvoj jednog od prvih velikih središta u Novom svijetu. Šećer i trgovina robljem doveli su prvo bogatstvo u grad, i kasnije nakon nezavisnosti Havana je postala čuveno turističko središte. Unatoč nastojanjima vlade Fidela Castra da industrijsku proizvodnju proširi po cijelom otoku, Havana ostaje središtem većine kubanske industrije. Tradicionalna industrija šećera na kojoj se stoljećima temeljila industrija otoka, i koja obuhvaća tri četvrtine ukupnog izvoza, koncentrirana je na drugim lokacijama na Kubi. Ipak, pogoni lake industrije, mesne industrije, kemijske i farmaceutske industrije koncentrirani su u Havani. Također su značajne prehrambena, brodograđevna, automobilska i tekstilna industrija, dok se posebno ističu i tradicionalna proizvodnja alkoholnih pića, posebno ruma, i duhanskih proizvoda, kao čuvenih cigara Habanos. Premda su luke Cienfuegos i Matanzas razvijene pod revolucionarnom vlašću, Havana ostaje glavna kubanska luka; 50% uvoza i izvoza prolazi kroz Havanu. Luka također opslužuje i znatnu industriju ribarenja.
Nakon raspada Sovjetskog saveza 1991., Havana i Kuba iznenada su potonuli u najgoru ekonomsku krizu od revolucije 1959. Kriza, koja je bila službeno poznata kao Período especial en tiempo de paz (Posebni mirnodopski period), i sukladna nestašica hrane imali su velike posljedice na grad Havanu. Dodatno, osim pada u proizvodnji hrane potrebne glavnom gradu, nestašice goriva ugrozile su transport i uskladištenje poljoprivrednih proizvoda. U to doba, Kuba je istaknula turizam kao glavnu industriju oporavka nacionalne ekonomije, te je turizam danas glavna ekonomska grada Havane i Kube.
Prije kubanske revolucije - posebno od 1915. do 1930. - turizam je nakon industrije šećera i duhanskih proizvoda bio jedan od glavnih izvora zarade na Kubi. Havana je bila najpopularnija destinacija na Karibima, posebno među građanima Sjedinjenih Država koji su tako nastojali zaobići restrikcije američkog prohibicionizma.
Nakon nekoliko velikih padova priljeva turista na otok, radi velike depresije, kraja prohibicije u Sjedinjenim Državama i izbijanja drugog svjetskog rata, Havana je ponovo postala značajna destinacija 1950-ih, kada je američki organizirani kriminal osigurao kontrolu nad većinom turističke industrije u zemlji. Radi spoja turizma s kockom i prostitucijom, revolucionarna je vlada, ustanovljena 1959., cijelom sektoru pristupila kao društvenom zlu koje treba iskorijeniti. Mnoge turističke djelatnosti zatvorene su i Nacionalni institut turističke industrije preuzeo je mnoge objekte (tradicionalno na raspolaganju samo bogatima) te ih učinio pristupačnim svim građanima.
S pogoršanjem kubansko-američkih odnosa i nametanjem trgovačkog embarga 1961., turizam je drastično opao i nije se oporavio više desetljeća, prema nekim pokazateljima najmanje do 1989. Revolucionarna vlada i posebno Fidel Castro, isprva su se protivili bilo kakvom bitnom razvoju turističke industrije. Ipak, krajem 1970-ih, Castro je promijenio stajalište i 1982. kubanska vlada je dozvolila strana ulaganja u više sektora, uključujući i turizam.
Kroz osnivanje poduzeća otvorenih takvim stranim ulaganjima (kao Cubanacan, osnovano 1987.), Kuba je započela privlačiti kapital za razvoj hotelske industrije, što je povećalo broj turista s
130 000 1980., na 326 000 krajem tog desetljeća. Nakon znatnih investicija, turizam je na Kubi do 1995. postao vodeći ekonomski sektor.
Nakon revolucije, kubanski tradicionalno kapitalistički, amerikanizirani slobodno tržišni sistem zamijenjen je socijalističkim ekonomskim sustavom. Poduzeća u kubanskom i američkom vlasništvu nacionalizirana su, te je danas većina poslovnih djelatnosti na Kubi u državnom vlasništvu. U staroj Havani i u Vedadu djeluje nekoliko manjih privatnih poslova, kao krojačke radnje, ali njihov broj stalno opada. Bankarski sektor također je pod državnom kontrolom, te je Nacionalna banka Kube, sa sjedištem u Havani, centar kubanske ekonomije. Podružnice nacionalne banke u nekim slučajevima smještene su u zgradama koje su prije revolucije bile sjedišta kubanskih ili stranih banaka.
Vedado je danas financijska četvrt u Havani, glavne banke, zrakoplovne kompanije, trgovine, većina sjedišta kompanija, brojni stambeni neboderi i hoteli locirani su u toj zoni. Od Kasnih 
Havana je bila poznata po izvrsnoj mreži javnog prijevoza autobusima i taxijima. 1921. je čak predložen i sustav podzemne željeznice po uzoru na njujorški. 1959., autobusi u Havani obavljali su dnevno 29 000 vožnji kroz gusti raspored ulica na usluzi 600 000 stanovnika grada. Nakon revolucije prijevozna poduzeća su zapljenjena i dodijeljena Ministarstvu transporta (Ministerio del Transporte, MITRANS). U provinciji grada Havane, dužnosti provincijske uprave transporta provode se kroz 11 odjela, ali taj birokratski, kompleksni sustav središnje kontrole generira samo 8000 vožnji dnevno, za trostruko veću populaciju u odnosu na 1959.
Javni prijevoz ovisan je o vlastitom financiranju. Do 1994., vladina sredstva iz ministarstva transporta (oko 4 milijuna američkih dolara godišnje) korištena su za financiranje Provincijskog Transportnog 
Ravnateljstva u budžetu grada Havane. Javni prijevoz u Havani bio je uvijek kadar pokriti operativne troškove u kubanskim pezosima kroz vozarine. No postojao je konstantni problem financiranja goriva, novih vozila, rezervnih dijelova i drugih snabdijevanja koja su zahtjevala stranu valutu kao američki dolar, što je dovelo do smanjenja usluga. Kao rješenje tog problema, tvrtke koje generiraju stranu valutu (kao turistički taxiji, iznajmljivanje vozila i sl.) subvencioniraju druge službe, posebno OM i MetroBus.
Dodatno, tim planiranja usluga iz pariškog RATP-a (Autonomna ustanova pariških transporta, Régie autonome des transports parisiens) radio je na redefiniranju mreže javnog prijevoza u glavnom gradu. Glavni cilj tog projekta bila je racionalizacija broja postojećih linija radi zadovoljavanja aktualnog broja putnika. Prva od tih novih linija već je uvedena.
Zračni prijevozHavana je bila odredište prvog međunarodnog leta jedne američke zrakoplovne kompanije: 1927., let Pan American Airwaysa iz Key Westa, na Floridi, sletio je u Havanu. 1946. Kubanac Reinaldo Ramirez osnovao je avionsku liniju Havana - Madrid, prvu iz Latinske Amerike za Europu: Zrakoplov je bio nazvan "La Ruta de Colon", (Kolumbov put), dok se kompanija zvala Aerovias Cubanas internacionales. Zračna luka José Martí nalazi se oko 11 km južno od središta grada, i glavno je središte nacionalne zrakoplovne kompanije Cubana de Aviación i kompanije Aero Caribbean. Promet kroz glavnu zračnu luku u Havani iznosi nekoliko milijuna putnika godišnje, ili, zajedno sa zračnom lukom Juan Gualberto Gómez u Varaderu, 80% međunarodnih putnika na Kubi. 25 međunarodnih kompanija Havanu povezuju s 60 destinacija u cijelom svijetu, većinom u Europi, Sjevernoj, Centralnoj i Južnoj Americi, i 3 nacionalne kompanije letovima za 16 destinacija na Kubi. Druga zračna luka u Havani je Playa Baracoa, manji aerodrom na zapadu grada koji se koristi za domaće letove, većinom kompanije  
Aerogaviota. Kubanskim putnicima potrebna je dozvola za napuštanje otoka, dok je Kubancima koji žive u inozemstvu potrebna viza da bi posjetili svoju zemlju. 
ŽeljezniceHavanu opslužuje mreža prigradskih, međugradskih i dugih željezničkih pruga, jedina u karipskoj regiji. Željeznice su u državnom vlasništvu i pod upravom Saveza željeznica Kube (Union de Ferrocarriles de Cuba, UFC). Željezničke linije povezuju Havanu iz središnje stanice La Coubre i Casablanca s raznim kubanskim provincijama. Aktualni godišnji broj putnika je oko 12 milijuna, ali potrebni kapacitet je oko 2 do 3 puta veći. Najprometnije linije 1 i 2 između Havane i Santiaga de Cuba, koriste klimatizirane francuske vagone nabavljene 2000., i radi toga su poznate kao "el tren francés" (francuski vlak). U doba najvećeg prometa tijekom godine (ljetna sezona, božić i uskrs), prometuju dnevno, dok u ostalim razdobljima svaki drugi dan. Vagoni su izvorno korišteni na linijama Trans Europ Express između Pariza, Bruxellesa i Amsterdama prije nego što su zamijenjeni vlakovima velike brzine Thalys. Kubanskim željeznicama isporučeni su 2001., i nude dvije putničke klase, osnovna 
Javni autobusni prijevoz u Havani provode dva odjela: Omnibus Metropolitanos (OM) i MetroBus. Odjel Omnibus Metropolitanos raspolaže s jednim od najvećih i najviše korištenih voznih parkova autobusa javnog prijevoza u zemlji, s vrlo raznolikim autobusima, starijih i novijih, uglavnom polovni Busscar Urbanuss proizvedeni od Mercedes-Benza s dodatnih 255 nabavljenih 2004., i zloglasni camellos
(deve), kamionske prikolice prilagođene putničkom prijevozu. Kubanska vlada namjerava investirati milijune američkih dolara u nabavku 1500 novih Yutong gradskih i 1000 regionalnih autobusa 
u periodu od 5 godina, što je nažalost premalo u odnosu na stvarne potrebe prijevoznih usluga. Na Kubi djeluje i nekoliko među-provincijskih autobusnih službi kao Astro, redovni nacionalni 
javni prijevoznik koji glavni grad povezuje s cijelim otokom. 2005., Astro je u potpunosti obnovio svoj vozni park s novim Yutong autobusima.
Odjel Metrobus poznat je po autobusima "camellos", prilagođenim kamionskim prikolicama koje voze na najprometnijim linijama. "Camellos" ("deve", tako nazvani radi svog oblika koji 
ističe dvije grbe), autentično su kubanski izum, primjenjen nakon raspada Sovjetskog Saveza i za vrijeme posebnog perioda. Odjel Metrobus nabavio je sedam zglobnih autobusa koji trenutno prometuju na liniji M-5 od općine La Lisa do Vedada. Sve camello prikolice biti će zamijenjene novim zglobnim autobusima.
Havanom upravlja gradsko vijeće, s gradonačelnikom kao glavnim administrativnim službenikom. Grad ipak ovisi o nacionalnoj vladi za većinu proračunskih i političkih smjernica. Sjedište državne vlasti, koje se nalazi u Havani igra izvanredno vidljivu ulogu u životu grada. Osim toga, sveobuhvatni autoritet mnogih državnih institucija, među kojima Komunistička Partija Kube 
(Partido Comunista de Cuba; PCC), Revolucionarne Oružane Snage (Kubanska vojska Fuerzas Armadas Revolucionarias), milicija i grupe nazvane Komiteti za obranu revolucije (Comités de Defensa de la Revolución CDR), doveo je do opadanja uloge gradske vlade, koja ipak brine za osnovne gradske usluge. 
Grad Havana graniči s provincijom Havana, te Havana djeluje i kao grad i kao provincija. Djeluju dva združena savjeta gdje se sastaju gradske i provincijske vlasti, jedan obuhvaća općinske i provincijske lidere na nacionalnom nivou, dok drugi obuhvaća gradski i provincijski savjet. Havana se dijeli na 15 sastavnih općina, Do 1976. postojalo je šest podrazdjela, kada su gradske granice proširene na cijelu metropolitansku zonu.
Grad se dijeli na 15 municipios - općine ili okruzi. (Brojevi se odnose na plan gore).
Izvor: Stanovništvo na popisu 2004. (šp.)</ref> Područje iz općinske redistribucije 1976.
Bogati kulturni milje Havane ne uključuje samo Španjolce iz raznih regija Pirenejskog poluotoka, već i druge europske narode. U doba prije dolaska Fidela Castra na vlast, grad je bio ekonomski i etnički podijeljen. Na jednu stranu egzistirala je manjina bogatih i obrazovanih zajedno sa snažnom srednjom klasom, dok je na drugoj strani bila većina radničke klase. Takva podjela bila je uglavnom bazirana na etničkoj podlozi: bijelci su većinom bili dobrostojeći dok crnci i mulati uglavnom siromašni. Ekonomska struktura nije nudila mnogo mogućnosti crncima i mulatima, osim u neprivlačnim zanimanjima, niti mnogo mogućnosti stjecanja obrazovanja. Sustav se promijenio nakon revolucije 1959., te su mogućnosti zaposlenja i obrazovanja ponuđene Kubancima svih etničkih skupina. Ipak, vodeće pozicije i studiji uglavnom su bili rezervirani samo za članove komunističke partije i priznate simpatizere, premda je to u novije doba ponešto ublaženo. U stambenoj politici, vlada slijedi službenu politiku nediskriminacije na temelju etničke podloge, te nezavisni promatrači uglavnom smatraju da se ta praksa savjesno provodi.
Za vrijeme 18. i 19. stoljeća i početkom 20. stoljeća, u Havanu su pristigli veliki valovi imigracije s Kanara, iz Katalonije i Galicije. 
Kubanska vlada kontrolira useljavanje u Havanu na temelju činjenice da u metropolitanskoj zoni Havane (s oko 20% ukupne populacije u zemlji) korištenje zemlje, voda, električna energija, transport i drugi elementi gradske infrastrukture nisu dovoljni za aktualnu gustoću stanovništva. Postoji stanovništvo unutranjih migranata u Havanu nazvanih "Palestinos" (Palestinci); porijeklom većinom iz istočne regije Oriente. Havana ima značajnu kinesku manjinu, koja je prije revolucije imala oko 200 000, dok danas ima oko 100 000 ljudi, i ne-kubansku populaciju nepoznatog obujma, uključujući i Ruse koji su se konstantno useljavali za vrijeme Sovjetskog Saveza, i koji žive većinom u Habana del Este te nekoliko tisuća sjevernoafričkih izbjeglica mlađe dobi.
Rimokatolici tvore najveću vjersku zajednicu u Havani. Židovska zajednica u Havani smanjena je nakon revolucije s izvornih 15 000, mnogi od kojih su izbjegli nacističkim progonima, na oko oko 1500 ljudi. Nakon što je Castro zauzeo vlast 1959., mnogi su napustili Kubu za Miami ili se vratili u Izrael. U Havani je nekada bilo pet sinagoga od kojih su preostale samo tri: ortodoksna, konzervativna i sefardska. Veljače 2007., New York Times je procijenio da u Havani živi oko 1500 Židova.
Nacionalna vlada preuzima svu odgovornost za obrazovanje. U Havani djeluju osnovne, srednje i škole za profesionalno obrazovanje. Profesionalna Kubanska Nacionalna Baletna Škola s 4350 studenata, pod ravnateljstvom Ramone de Sáa, najveća je baletna škola na svijetu i najprestižnija baletna škola na Kubi. S proširenjem škole 2002., od 52 000 prijava odabrano je 4050 učenika. Na Kubi svi imaju pravo na obrazovanje. Kvaliteta obrazovnih institucija varira, ali obrazovanje je besplatno i obavezno na svim nivoima osim višeg, također besplatnog, obrazovanja. Sveučilište u Havani nalazio se u četvrti Vedado, osnovano je 1728., i smatrano je vodećom institucijom višeg obrazovanja zapadne hemisfere. Ubrzo nakon revolucije, sveučilište, kao i ostale obrazovne institucije, nacionalizirani su. Od tada je otvoreno nekoliko sveučilišta, kao politehnički institut "Joe Antonio Echeverria", s kojeg potječe velika većina današnjih kubanskih inženjera, i Latinoamerički medicinski fakultet (Escuela Latinoamericana de Medicina, ELAM).
Vidi još: Kubanski zdravstveni sustavPod kubanskom vladom, svi građani pokriveni su nacionalnim planom zdrastvenog osiguranja. Uprava nacionalnog zdrastvenog sustava većinom je koncentrirana u Havani. Bolnicama u Havani upravlja nacionalna vlada, i građanima su određene bolnice i klinike u kojima mogu zatražiti zdrastvenu njegu. 1980-ih, Kuba je započela privlačiti pažnju cijelog svijeta radi svojih tretmana srčanih i očnih bolesti, od kojih se neki primjenjuju u Havani. Kao posljedica revolucije, na Kubi i u Havani već je dugo visoki standard zdrastvene zaštite.
Javne usluge pod kontrolom su nekoliko nacionaliziranih državnih poduzeća koja su se razvila nakon kubanske revolucije, kao voda, električna energija, i kanalizacija. Proizvodnja električne energije bazira se na diesel generatorima. Većina izvornih elektrana, koje su djelovale prije preuzimanja kontrole od strane revolucionarne vlade, postale su dosta zastarjele. Događali su se nestanci energije koji su 1986. nacionalnu vladu potakli na investiranje 25 milijuna američkih dolara u modernizaciju energetskog sustava. Smatra se da je bilo koji dio Havane u zoni od pet minuta do prve vatrogasne jedinice; oprema je većinom nova.
Mnogi Kubanci strastveni su sportski navijači, koji većinom preferiraju bejzbol. U Serie Nacional de Béisbol dva su tima iz Havane: Industriales i Metropolitanos. U gradu se nalazi nekoliko velikih sportskih stadiona, najveći od kojih je Estadio Latinoamericano. Ulaz na sportske događaje uglavnom je besplatan, te se improvizirane utakmice igraju u četvrtima kroz cijeli grad. Društveni klubovi na plažama osiguravaju opremu za vodene sportove, i uključuju i restorane i plesne dvorane.
Havana je bila domaćin Pan Američkim Igrama 1991. Stadioni i objekti za taj događaj izgrađeni su u relativno nenastanjenim istočnim predgrađima.
Havana je bila kandidat za domaćina Olimpijskih igara 2008. i  2012., ali nije ušla u uži izbor.
Havana je također član Zajednice Iberoameričkih Glavnih Gradova (Unión de Ciudades Capitales Iberoamericanas, UCCI) koja okuplja 27 gradova Europe i Latinske Amerike.
lahabana.com.ar  La web de La Habana, Compilación de datos de interés sobre La Habana
www.ohch.cu  Dirección de Patrimonio Cultural de la Oficina del Historiador de la ciudad
Henri Cartier-Bresson (Chanteloup-en-Brie, 22. kolovoza 1908. - Montjustin, 3. kolovoza 2004.) - francuski fotograf koji se smatra ocem novinske fotografije. Bio je majstor tzv. "iskrene fotografije" (eng. candid photography) i među prvim korisnicima filma tipa 135. Pridonio je razvoju ulične fotografije, te skovao termin "odlučujući trenutak" (eng. the decisive moment).
Henri Cartier-Bresson  je rođen u obitelji bogatog proizvođača tekstila (konac Cartier-Bresson se najčešće nalazio u priborima za šivanje u Francuskoj), kao najstariji od petero djece. Rođaci s majčine strane su bili zemljovlasnici i prodavači pamuka iz Normandije, gdje je Henri proveo dio djetinjstva. Obitelj Cartier-Bresson je živjela u buržujskom susjedstvu u Parizu, Rue de Lisbonne, blizu Place de l'Europe i parka Monceau. Roditelji su ga podupirati financijski pa se Henri mogao slobodnije baviti fotografijom od njegovih suvremenika. Henri se također bavio skiciranjem.
Mladi Henri je fotografirao obiteljske odmore s kamerom Box Brownie; kasnije je eksperimentirao s tehničkom kamerom velikog formata (3x4 inča). Odgajan je na tradicionalni buržujski način, te su od njega zahtijevali da se obraća roditeljima službenim "vi" umjesto "ti". Njegov je otac bio uvjeren da će njegov sin preuzeti obiteljski posao, no Henri je bio nepopustljiv, a također se bojao te mogućnosti.
Cartier-Bresson je pohađao École Fénelon, katoličku školu koja je pripremala učenike za licej Condorcet. Engleska guvernanta po imenu "Miss Kitty" je usadila u njemu ljubav i poznavanje engleskog jezika. Redar ga je zatekao kako čita knjigu Rimbauda ili Mallarméa i ukorio ga: "Neće biti nereda u tvojem školovanju!". Cartier-Bresson je rekao: "Upotrijebio je neformalno"ti", što je obično značilo da ćete dobiti dobre batine.". Ali je nastavio: "Čitat ćete u mojem uredu.". Pa, to nije bila ponuda koju je morao ponoviti.".
Nakon što se pokušao baviti glazbom, njegov ujak Louis, nadareni slikar, upoznao ga je s uljem na platnu. No poduka iz slikanja je prestala kad je ujak poginuo u Prvom svjetskom ratu.
Godine 1927. Cartier-Bresson je upisao privatnu umjetničku školu i akademiju Lhote, pariški studio kubističkog slikara i kipara Andréa Lhotea. Lhoteova ambicija je bila da integrira kubistički pristup u realnost s klasičnim umjetničkim formama; želio je povezati francusku klasičnu tradiciju Nicolasa Poussina i Jacques-Louisa Davida s modernizmom. Cartier-Bresson je također učio slikanje kod portretista Jacquesa Émilea Blanchea. Tijekom ovog razdoblja čitao je Dostojevskog, Schopenhauera, Rimbauda, Nietzschea, Mallarméa, Freuda, Prousta, Joycea, Hegela, Engelsa i Marxa. Lhote je vodio svoje učenike u Louvre da ih uči klasičnim umjetnostima, i u pariške galerije da ih uči suvremenoj umjetnosti. Cartier-Bresson je kombinirao zanimanje za modernu umjetnost s divljenjem prema djelima renesansnih majstora: Jana van Eycka, Paola Uccella, Masaccia, Piera della Francesce. Gledao je na Lhotea kao na učitelja "fotografije bez kamere".
Iako je Cartier-Bresson postao frustriran Lhoteovim pristupom "opterećenog pravilima", rigorozno učenje teorije kasnije mu je pomoglo da identificira i riješi probleme umjetničke forme i kompozicije u fotografiji. 1920-ih diljem cijele Europe su se pojavljivale škole fotografskog realizma, ali svaka je imala drugačiji pogled na to kojim smjerom fotografija treba krenuti. Cartier-Bresson se počeo družiti s nadrealistima u kafeu Cyrano na Place Blanche. Susreo je mnogo vodećih protagonista pokreta, te ga je privukla njihova tehnika korištenja podsvjesnog i neposrednog. Povjesničar Peter Galassi objašnjava:
Nadrealisti su pristupali fotografiji na isti način na koji su Aragon i Breton... pristupali ulici: s nezasitnim apetitom za uobičajeno i neuobičajeno... Nadrealisti su prepoznali u običnoj fotografskoj činjenici bitnu osobinu koja je bila isključena iz ranijih teorija fotografskog realizma. Opazili su da obične fotografije, naročito kad više nemaju praktične funkcije, sadrže bogatstvo nenamjernih, nepredvidljivih značenja.
Cartier-Bresson je umjetnički sazrijevao u ovoj nemirnoj kulturnoj i političkoj atmosferi. No, iako je znao koncepte, nije ih znao izraziti pa je nezadovoljan svojim eksperimentima uništio većinu ranih slika.
Od 1928. do 1929. Cartier-Bresson je studirao umjetnost, književnost i engleski jezik na sveučilištu u Cambridgeu, gdje je postao dvojezičan. Godine 1930., tijekom novačenja u francusku vojsku na Le Bourget blizu Pariza, prisjetio se: "Bilo mi je teško, također, zato što sam nosio Joycea pod rukom i pušku Lebel na ramenu.".
Godine 1929. njegov zapovjednik eskadrile odredio mu je kućni pritvor zato što je lovio bez dozvole. Upoznao je američkog emigranta Harryja Crosbyja u pariškom predgrađu Le Bourget koji je uvjerio zapovjednika da mu preda Cartier-Bressona na skrb na nekoliko dana. Obojica su se zanimala za fotografiju, te mu je Harry poklonio prvu kameru. Provodili su vrijeme zajedno fotografirajući i izrađujući fotografije u Crosbyjevoj kući Le Moulin du Soleil blizu Pariza u komuni Ermenonville. Crosby je kasnije reako da je Cartier-Bresson "izgledao poput žutokljunca, sramežljivo i krhko, i blago kao sirutka". Cartier-Bresson se upustio u vezu s Crosbyjevom suprugom Caresse, koja je trajala do 1931.
Dvije godine nakon što je Harry Crosby počinio samoubojstvo, Cartier-Bressonova veza s Caresse Crosby je završila 1931., nakon čega je bio neutješan. Tijekom služenja je čitao Conradovu novelu Srce tame. To mu je dalo ideju da pobjegne i potraži avanturu na Obali Bjelokosti u francuskoj koloniji u Africi. Preživljavao je loveći divljač i prodajući je lokalnom stanovništvu. U lovu je naučio metode koje će kasnije koristiti u fotografiji. Na Obali Bjelokosti je dobio komplikaciju malarije, crnomokraćnu groznicu, koja ga je gotovo ubila. Još uvijek grozničav, poslao je upute svojem djedu za vlastiti pogreb: zamolio ga je da ga pokopaju u Normandiji, na rubu šume Eawy za vrijeme izvedbe Gudačkog kvarteta Debussyja. Iako je sa sobom ponio prijenosnu kameru (manju od Kodakove Brownie), samo je sedam fotografija preživjelo trope.
Nakon povratka u Francusku, Cartier-Bresson se oporavljao u Marseilleu kasne 1931. i produbio svoj odnos s nadrealistima. Godine 1930. inspirirala ga je fotografija mađarskog fotoreportera Martina Munkacsija, na kojoj tri naga crnoputa dječaka trče u valove Tanganjike. Fotografija Tri dječaka na jezeru Tanganjika je ulovila slobodu, čar i spontanost njihovog kretanja i radost življenja. Ona ga je inspirirala da prestane slikati i da se ozbiljno počne baviti fotografijom. Objasnio je: "Odjednom sam shvatio da fotografija može fiksirati vječnost u tren." Nabavio je kameru Leica s lećama od 50 mm kojom će snimati mnogo godina. Prednost male kamere u gomili ili za vrijeme intimnog trenutka bila je bitna za prevladavanje službenog i neprirodnog ponašanja osoba koje se fotografiraju. Čak je obojio sve sjajne dijelove kamere crnom bojom. Leica je otvarala nove mogućnosti u fotografiji - da snimi svijet u njegovom stvarnom stanju kretanja i preobražaja. Fotografirao je u Berlinu, Bruxellesu, Varšavi, Pragu, Budimpešti i Madridu. Njegove fotografije su prvi put izložene u galeriji Julien Levy u New Yorku  1932., i zatim u klubu Ateneo u Madridu. Godine 1934. u Meksiku je izlagao zajedno s Manuelom Álvarezom Bravom. U početku nije puno fotografirao u rodnoj Francuskoj, te će proći godine prije nego što će početi tamo intenzivno snimati.
Godine 1934. Cartier-Bresson je upoznao mladog poljskog intelektualca, fotografa po imenu David Szymin, kojeg su zvali "Chim" jer se njegovo prezime teško izgovaralo. Szymin je kasnije promijenio ime u David Seymour. Obojica su kulturološki imala puno toga zajedničkoga. Preko Chima je Cartier-Bresson upoznao mađarskog fotografa po imenu Endré Friedmann, koji je kasnije promijenio ime u Robert Capa.
Cartier-Bresson je otputovao u SAD 1935. s pozivnicom da predstavi svoj rad u njujorškoj galeriji Julien Levy. Izlagao je zajedno s kolegama Walkerom Evansom i M.A. Bravom. Angažirala ga je Carmel Snow iz modnog časopisa Harper's Bazaar, no zadatak nije dobro odradio jer nije znao kako komunicirati s modelima. Unatoč tomu, Snow je bila prva američka urednica koja je objavila njegove fotografije u časopisu. Dok je bio u New Yorku upoznao je fotografa Paula Stranda, koji je radio kao snimatelj na dokumentarnom filmu Plug koji je uništio ravnice, o vremenu Velike depresije.
Kad se vratio u Francusku, Cartier-Bresson se prijavio za posao kod čuvenog francuskog filmskog režisera Jeana Renoira. Glumio je u filmu iz 1936. Partie de campagne i La Règle du jeu iz 1939., gdje je glumio batlera i radio kao pomoćnik režisera. Renoir mu je dao da glumi tako da može razumjeti kako je s druge strane kamere. Cartier-Bresson je također pomogao Renoiru snimiti film za komunističku stranku o 200 obitelji, uključujući vlastitu, koje vladaju Francuskom. Tijekom Španjolskog građanskog rata Cartier-Bresson je režirao antifašistički film s Herbertom Klineom radi promocije republikanskih zdravstvenih usluga.
Cartier-Bressonove prve fotoreportaže pojavile su se 1937., kad je izvještavao s krunidbe kralja Đure VI. i kraljice Elisabeth, za francuski tjednik Regards. Usredotočio se na podanike novog monarha na londonskim ulicama, te nije fotografirao kralja. Potpisao se s "Cartier" jer je oklijevao upotrijebiti puno obiteljsko prezime.
Godine 1937. Cartier-Bresson se oženio javanskom plesačicom, Ratnom "Elie" Mohini. Živjeli su u stanu u Parizu, u ulici Neuve-des-Petits-Champs br. 19 (sada ulica Danielle Casanova), u velikom studiju s malom spavaonicom, kuhinjom i kupaonicom, gdje je Cartier-Bresson razvijao film. Između 1937. i 1939. Cartier-Bresson je radio kao fotograf za francuske komunističke novine Ce Soir. S Chimom i Capom, Cartier-Bresson je bio ljevičar, ali se nikad nije pridružio francuskoj komunističkoj partiji.
Kad je Drugi svjetski rat izbio u rujnu 1939. Cartier-Bresson se pridružio francuskoj vojsci kao kaplar u jedinici za film i fotografiju. Tijekom bitke za Francusku, u lipnju 1940. u Saint-Dié-des-Vosges, zarobili su ga njemački vojnici te je proveo 35 mjeseci u radnom logoru. Dvaput je pokušao pobjeći za što je bio smješten u samicu. Treći bijeg je bio uspješan te se sakrio na farmi u Touraineu prije nego što je dobio krivotvorene dokumente koji su mu omogućili da putuje Francuskom. U Francuskoj je radio za podzemlje, pomažući drugim bjeguncima i tajno dokumentirajući s ostalim fotografima okupaciju i zatim oslobođenje Francuske. Godine 1943. iskopao je svoju Leicu na farmi blizu Vogezija. Krajem rata ga je američki ured za ratne informacije pozvao da snimi dokumentarac Le Retour o povratku francuskih zarobljenika i prognanika.
Krajem rata u Ameriku su stigle glasine da je Cartier-Bresson ubijen. Njegov film o povratku izbjeglica (prikazanog u SAD-u 1947.) potaknuo je retrospektivu njegovog rada u MoMA-i, umjesto posthumne izložbe koju je muzej pripremao. Izložba je premijerno otvorena 1947. zajedno s izdanjem njegove prve knjige, The Photographs of Henri Cartier-Bresson, za koju su tekst napisali Lincoln Kirstein i Beaumont Newhall.
Rane 1947. Cartier-Bresson je, s Robertom Capom, Davidom Seymourom, Williamom Vandivertom i Georgom Rodgerom utemeljio Magnum Photos. Prema Capinoj ideji Magnum je zajednička fotografska agencija u vlasništvu vlastitih članova. Tim fotografa je međusobno podijelio zadatke: Rodger, koji je napustio časopis Life u Londonu nakon izvještavanja o Drugom svjetskom ratu, izvještavao je iz Afrike i Srednjeg istoka. Chim, koji je govorio nekoliko europskih jezika, radio je u Europi. Cartier-Bresson je radio u Indiji i Kini. Vandivert, koji je također napustio Life, radio je u Americi, a Capa je prihvaćao sve ostale zadatke. Maria Eisner je vodila pariški ured, a Rita Vandivert, Vandivertova supruga, njujorški ured, te je postala prva predsjednica Magnuma.
Cartier-Bresson je dobio međunarodno priznanje za reportažu Gandhijeve sahrane u Indiji 1948. i zadnje faze Kineskog građanskog rata 1949. Izvještavao je o zadnjih šest mjeseci Kuomintangove vlade i prvih 6 mjeseci Mao Ce-tungove Narodne Republike Kine. Također je fotografirao zadnje carske eunuhe u Pekingu, koji je pao u ruke komunistima. U Šangaju je često radio u društvu fotoreportera Sama Tate, s kojim se ranije sprijateljio u Mumbaiju. Iz Kine je otputovao u Nizozemsku istočnu Indiju, gdje je dokumentirao stjecanje neovisnosti od Nizozemske. Godine 1950. Cartier-Bresson je otputovao u Južnu Indiju. Posjetio je Tiruvannamalai, grad u indijskoj saveznoj državi Tamil Nadu i fotografirao posljednje trenutke đivanmukte Ramana Maharishija, ašram Sri Ramana i njegovu okolicu. Nekoliko dana kasnije je također posjetio i fotografirao indijskog filozofa Sri Aurobinda, "Majku" Mirru Alfassu, i ašram Sri Aubindo, u Pondicherryju.Magnumov zadatak je bio "opipati puls" svoga vremena, te su među prvim projektima bili People Live Everywhere, Youth of the World, Women of the World i The Child Generation. Magnum je težio tome da koristi fotografiju u službi čovječanstva, te je stvarao zanimljive fotografije koje su gledali u cijelom svijetu.
Godine 1952. Cartier-Bresson je objavio knjigu Images à la sauvette, u prijevodu na engleski jezik - The Decisive Moment. U njoj se nalazi portfolio od 126 njegovih fotografija s Istoka i Zapada. Naslovnicu knjige je nacrtao Henri Matisse. Kao glavnu misao za svoj uvod od 4.500 riječi Cartier-Bresson je preuzeo rečenicu kardinala de Retza iz 17. stoljeća: "Nema ničega na svijetu što nema odlučujući trenutak.". Cartier-Bresson je ovu misao primijenio na svoj fotografski stil: "Za mene je fotografija simultano prepoznavanje, u djeliću sekunde, važnosti događaja kao i precizne organizacije oblika koja daje tom događaju odgovarajući izražaj."Oba naslova dolaze od Tériadea, francuskog izdavača grčkog podrijetla, kome se Cartier-Bresson divio. On je dao knjizi francuski naslov, Images à la Sauvette, u slobodnom prijevodu "slike u bijegu" ili "ukradene slike". Dick Simon iz kuće Simon & Schuster je smislio naslov na engleskom jeziku, The Decisive Moment. Margot Shore, šefica pariškog ureda Magnuma, prevela je Cartier-Bressonov predgovor s francuskog na engleski jezik.
"Fotografija nije poput slikanja.", rekao je Cartier-Bresson novinama The Washington Post 1957. "Postoji kreativni djelić sekunde dok fotografirate. Vaše oko mora vidjeti kompoziciju ili izraz koji vam sam život nudi, i morate intuitivno znati kad treba pritisnuti gumb. To je trenutak kad je fotograf kreativan.", izjavio je. "Oop! Trenutak! Jednom kad ga propustiš, zauvijek je nestao."Cartier-Bresson je održao svoju prvu izložbu u Francuskoj u paviljonu Marsan u Louvreu 1955.
Cartier-Bressona je fotografija odvela na mnoga mjesta, poput Kine, Meksika, Kanade, Sjedinjenih Država, Indije, Japana i Sovjetskog Saveza. Postao je prvi zapadni fotograf koji je "slobodno" fotografirao u poslijeratnom Sovjetskom Savezu.
Godine 1962. otputovao je u ime Voguea na Sardiniju na 20-ak dana. Tamo je posjetio Nuoro, Olienu, Orgosolo, Mamoiadu, Desulo, Orosei, Cala Gonone, Orani (gdje ga je ugostio prijatelj i kipar Costantino Nivola), San Leonardo di Siete Fuentes i Cagliari.Cartier-Bresson se povukao s mjesta predsjednika Magnuma (koji je još uvijek distribuirao njegove fotografije) 1966., da se koncentrira na snimanje portreta i krajolika.
Godine 1967. razveo se nakon 30 godina braka od svoje prve žene, Ratne "Elie". Godine 1968. počeo se udaljavati od fotografije te se vratio crtanju i slikanju. Priznao je da je možda rekao sve što može kroz fotografiju. Godine 1970. oženio se Magnumovom fotografkinjom Martine Franck, mlađoj 30 godina od njega. Par je dobio kćer Mélanie u svibnju 1972.
Cartier-Bresson se povukao iz fotografije ranih 1970-ih, a do 1975. samo bi povremeno napravio privatni portret; rekao je da čuva svoju kameru u sefu kod kuće i da je rijetko vadi van. Vratio se crtanju i slikanju. Napravio je prvu izložbu crteža u galeriji Carlton u New Yorku 1975.
Cartier-Bresson je preminuo u mjestu Céreste (departman Alpes-de-Haute-Provence), 3. kolovoza 2004., u dobi od 95 godina. Nije objavljen uzrok smrti. Pokopan je na mjesnom groblju nedaleko od Montjustina. Za sobom je ostavio suprugu, Martine Franck, i kćer Mélanie.Cartier-Bresson je proveo više od tri desetljeća na zadacima za Life i druge časopise. Putovao je bez obveza, dokumentirajući neke od najvećih promjena u 20. stoljeću: Španjolski građanski rat, oslobođenje Pariza 1944., nemire u Parizu 1968., pad Kuomintanga u ruke komunista, atentat na Gandhija, pad Berlinskog zida. Uz to je snimao portrete Camusa, Picassa, Sidonie Gabrielle Colette, Matissea, Pounda i Giacomettija. No mnoge od njegovih najpoznatijih fotografija, poput Iza postaje St. Lazare prikazuju naizgled nevažne trenutke svakodnevnog života.
Cartier-Bresson se nije volio fotografirati i čuvao je svoju privatnost. Fotografije samog Cartier-Bressona su rijetke. Dok je primao počasnu diplomu sveučilišta u Oxfordu 1975., držao je papir ispred lica da izbjegne fotografiranje. U intervjuu s Charliejem Roseom 2000. Cartier-Bresson je izjavio da nije nužno mrzio da se fotografira, već da mu je bilo neugodno da ga se fotografira zato što je slavan.Godine 2003. utemeljio je zakladu Henri Cartier-Bresson sa svojom ženom i kćeri da očuva i dijeli svoju baštinu.
Cartier-Bressonove fotografije su također utjecale na razvoj tzv. filma istine (cinéma vérité). Osobito je zaslužan za inspiraciju za rani rad Nacionalnog filmskog odbora Kanade u ovom žanru sa serijom dokumentaraca Candid Eye iz 1958.
Cartier-Bresson je skoro uvijek koristio kameru Leica s daljinomjerom od 35 mm i s normalnim lećama od 50 mm, a povremeno i široke leće za krajolike. Često bi omotao crnu traku oko dijelova od kroma na kućištu kamere da bude manje uočljiva. Sa brzim crno-bijelim filmom i oštrim lećama mogao je nezamijećen snimati događaje. Više nije bio ograničen kamerama velikog formata ili dvookim zrcalnim fotoaparatima srednjeg formata, i kamere malog formata dale su mu nešto što je Cartier-Bresson nazivao "baršunasta ruka... oko sokolovo".Nikada nije fotografirao bljeskalicom; tu praksu je nazivao "nepristojnom.. kao da dođete na koncert s pištoljem u ruci".Vjerovao je u komponiranje fotografija u tražilu, a ne u tamnoj komori. Demonstrirao je to time da je skoro sve svoje fotografije otisnuo u punom formatu, bez obrezivanja ili ostalih manipulacija u tamnoj komori. Inzistirao je na tome da njegove fotografije nisu obrezane zato što imaju prvih nekoliko milimetara neeksponiranog negativa oko slike, što rezultira crnim okvirom oko razvijene slike.
Cartier-Bresson je više cijenio crno-bijeli film, i rijetko je fotografirao u boji. Nije volio razvijati filmove ili izrađivati vlastite fotografije, te je bio nezainteresiran za proces nastanka fotografije općenito, uspoređujući fotografiju s malom kamerom kao "trenutni crtež". Tehnički aspekti fotografije su za njega bili valjani samo kad su mu dopuštali da izrazi ono što vidi:
Stalna nova otkrića u kemiji i optici značajno proširuju naše područje djelovanja. Na nama je da ih primjenjujemo u našoj tehnici, da poboljšamo sebe, ali postoji cijela grupa fetiša koja se razvila iz subjekta tehnike. Tehnika je važna samo ako morate ovladati njome da bi izrazili ono što vidite... Kamera je za nas alat, a ne zgodna mehanička igračka. U preciznom funkcioniranju mehaničkog objekta možda postoji nesvjesna kompenzacija za anksioznosti i nesigurnosti svakodnevne borbe. Kako bilo, ljudi razmišljaju previše o tehnikama i nedovoljno o promatranju.
Započeo je tradiciju testiranje novih leća fotografiranjem pataka u gradskim parkovima. Nikad nije objavio te fotografije, a nazivao ih je "moje jedino praznovjerje", budući da ih je smatrao "krštenjem" leća.Cartier-Bresson nije volio publicitet i bio je strašno sramežljiv još od dana kada se skrivao od nacista tijekom Drugog svjetskog rata. Iako je snimio mnogo poznatih portreta, njegovo lice je malo poznato svijetu. To mu je vjerojatno omogućilo da neometano radi na ulici. Negirao je da se termin "umjetnost" odnosi na njegove fotografije. Umjesto toga je smatrao da su one samo instinktivne reakcije na situacije na koje je nailazio.
U fotografiji i najmanja stvar može biti veliki subjekt. Mali ljudski motiv može postati lajtmotiv.
1947. MoMA, New York, Martin-Gropius-Bau, Berlin, Njemačka; Muzej moderne umjetnosti, Rim, Italija; galerija Dean, Edinburgh; MoMA, New York, Nacionalni muzej lijepih umjetnosti, Santiago, Čile
1965.-1967. druga retrospektivna izložba, Tokio, Musée des Arts Décoratifs, Pariz, New York, London, Amsterdam, Rim, Zürich, Köln i drugi gradovi
1970. En France - Grand Palais, Pariz, kasnije u SAD-u, SSSR-u, Australiji i Japanu
1972. festival Rencontres d'Arles, "Flagrant Délit " (produkcija Delpire) prikazan u Théatre Antique.
1982. Hommage à Henri Cartier-Bresson, Centre National de la Photographie, Palais de Tokyo, Pariz
1985. Henri Cartier-Bresson en Inde - Centre National de la Photographie, Palais de Tokyo, Pariz
1988. Grupna izložba: "Magnum en Chine", festival Rencontres d'Arles, Francuska
1992. Hommage à Henri Cartier-Bresson, Međunarodni centar fotografije, New York
1994. "Henri Cartier-Bresson, point d'interrogation" Sare Moon, prikazan na festivalu Rencontres d'Arles, Francuska.
1995. Dessins et Hommage à Henri Cartier-Bresson - CRAC (Centre Régional d’Art Contemporain) Valence, Drome, Francuska
1996. Henri Cartier-Bresson: Pen, Brush and Camera, The Minneapolis Institute of Arts, SAD
2003.-2005. Rétrospective, Bibliothèque Nationale, Pariz; La Caixa, Barcelona; Martin Gropius Bau, Berlin; Museum of Modern Art, Rim; galerija Dean, Edinburgh; MoMA, New York; Nacionalni muzej lijepih umjetnosti, Santiago, Čile
2008. Henri Cartier-Bresson's Scrapbook Photographs 1932-46, National Media Museum, Bradford, Velika Britanija
1967.: nagrada Kultura Njemačkog društva za fotografiju (DGPh), zajedno s Edwinom H. Landom
1947.: The Photographs of Henri Cartier-Bresson, tekst Lincoln Kirstein, New York, MoMA.
1952.: The Decisive Moment, tekst i fotografije Cartier-Bresson, naslovnica Henri Matisse, New York.
2014.: Göttingen: Steidl. ISBN 978-3869307886, pretisak, s esejom Clémenta Chérouxa "A Bible for Photographers".
1954.: Les Danses à Bali, tekst Antonin Artaud i komentari Béryla de Zoetea, Pariz.
1955.: The Europeans, tekst i fotografije Cartier-Bresson, naslovnica Joan Miró. New York.
1958.: Henri Cartier-Bresson: Fotografie, Prag i Bratislava, tekst Anna Fárová.
1964.: China. Photographs and notes on fifteen months spent in China, tekst Barbara Miller, New York.
1966.: Henri Cartier-Bresson and the Artless Art, tekst Jean-Pierre Montier, New York.
1976.: Henri Cartier-Bresson, tekst Cartier-Bresson, serija History of Photography.
1983.: Henri Cartier-Bresson. Ritratti, tekst André Pieyre de Mandiargues i Ferdinando Scianna, "I Grandi Fotografi", Milan.
Henri Cartier-Bresson en Inde, uvod Satyajit Ray, fotografije i bilješke Cartier-Bresson, tekst Yves Véquaud, Pariz.
Henri Cartier-Bresson in India., uvod Satyajit Ray, fotografije i bilješke Cartier-Bresson, tekst Yves Véquaud, London.
Alberto Giacometti photographié par Henri Cartier-Bresson., tekst Cartier-Bresson i Louis Clayeux, Milan.
2003.: The Man, the Image and the World, tekst Philippe Arbaizar, Jean Clair, Claude Cookman, Robert Delpire, Jean Leymarie, Jean-Noel Jeanneney i Serge Toubiana, London.
2006.: An Inner Silence: The portraits of Henri Cartier-Bresson,, tekst Agnès Sire i Jean-Luc Nancy, New York.
Cartier-Bresson je bio pomoćnik režisera Jeana Renoira u filmu La vie est à nous (1936.) i Une partie de campagne, te u La Règle du Jeu (1939.).
1937.: Victoire de la vie, dokumentarni film o španjolskim bolnicama, trajanje 49 min, crno-bijeli film.
1938.:  L’Espagne Vivra, dokumentarni film o Španjolskom građanskom ratu i poraću, trajanje 43 min i 32 s, crno-bijeli film.
1938.: Avec la brigade Abraham Lincoln en Espagne, Henri Cartier-Bresson ja Herbert Kline, trajanje 21 min, crno-bijeli film.
1944.-1945.: Le Retour, dokumentarni film o ratu i zarobljenicima, trajanje 32 min i 37 s, crno-bijeli film.
1956.: A Travers le Monde avec Henri Cartier-Bresson, rež. Jean-Marie Drot i Henri Cartier-Bresson, trajanje 21 min, crno-bijeli film.
1963.: Midlands at Play and at Work, prod. ABC Television, London, trajanje 19 min, crno-bijeli film.
1963.-1965.: pet petnaestominutnih filmova o Njemačkoj za Süddeutscher Rundfunk.
1967.: Flagrants délits, rež. Robert Delpire, glazba Diego Masson, produkcija Delpire, Pariz, trajanje 22 min, crno-bijeli film.
1969.: Québec vu par Cartier-Bresson, rež. Wolff Kœnig, prod. Canadian Film Board, trajanje 10 min, crno-bijeli film.
1991.: Contre l'oubli: Lettre à Mamadou Bâ, Mauritanie, kratki film, rež. Martine Franck za Amnesty International, mont. Roger Ikhlef, trajanje 3 min, crno-bijeli film.
1992.: Henri Cartier-Bresson dessins et photos, rež. Annick Alexandre, kratki film, prod. FR3 Dijon, komentari umjetnika, trajanje 2 min i 33 s, u boji.
1997.: Série "100 photos du siècle": L'Araignée d'amour, prod. Capa Télévision, trajanje 6 min i 15 s, u boji.
"Henri Cartier-Bresson, point d'interrogation", Sarah Moon, prikazan na festivalu Rencontres d'Arles 1994.
Henri Cartier-Bresson: L'amour Tout Court, intervjui s Cartier-Bressonom, 2001.
Henri Cartier-Bresson: The Impassioned Eye, intervjui s Cartier-Bressonom, 2006.
Tête à Tête: Portreti Henrija Cartier-Bressona, National Portrait Gallery, Washington

Henrik IV. zvani Okrutni(vjerojatno u Goslaru, 11. studenog 1050. - Lüttich, 7. kolovoza 1106.) bio je sin  cara  Henrika III. i Agneze od Poiotua. Rimsko-njemački kralj od 1056.; rimsko-njemački car  (1084. – 1105.). 31. prosinca 1105. njegov sin i nasljednik  Henrik V.  prisilio ga je da se odrekne prijestolja. 
Henrik IV. bio je jedan od najkontroverznijih srednjovjekovnih careva. Vladao je skoro 50 godina, najdulje od svih srednjovjekovnih careva. Ovaj vladar podijelio je ne samo svoje suvremenike nego i kasnije naraštaje, osobito povjesničare. Njegov sukob s papom Grgurom VII. i odlazak u Canossu smatraju se vrhuncem borbe za investituru i među najpoznatijim su događajima europske srednjovjekovne povijesti.
Henrik IV. rodio se 11. studenoga 1050. u Goslaru (u današnjoj saveznoj pokrajini Donjoj Saskoj) kao dugo željeni nasljednik prijestolja. Njegovi roditelji isprva su mu dali ime po njegovu djedu Konradu, ali su mu ime, vjerojatno pod utjecajem opata opatije Cluny Huga, ubrzo promijenili u Henrik.
Na Božić 1050. zakleli su se nazočni knezovi njegovu ocu caru Henriku III. da će biti vjerni prijestolonasljedniku. U studenome 1053. državni knezovi su na saboru u Triburu odabrali tada trogodišnjeg Henrika za kralja postavivši međutim uvjet da će mu biti vjerni samo ako se dokaže kao pravedan vladar. 
17. srpnja 1054. Henrik je u Aachenu okrunjen za njemačkoga kralja. Na Božić 1055. otac ga je u Zürichu zaručio s Bertom Torinskom čime je htio postići političku protutežu u alpskome području nasuprot svome najvećem protivniku vojvodi Donje Lotaringije Gottfriedu III. Bradatom i kući Canossa-Tuscija.  
Henrik III. iznenada je umro 5. listopada 1056. Na samrti je dao da prisutni državni knezovi po drugi put izaberu njegova sina za kralja te ga stavio pod zaštitu pape Viktora II., koji se od rujna nalazio u Njemačkoj. Budući da je Henrik u trenutku očeve smrti imao samo šest godina papa je postigao da regentsku vlast preuzme njegova majka Agneza. Također je ishodio pomirenje s vojvodom Gottfriedom Bradatim, posjeo Henrika u Aachenu na prijestolje Karla Velikog te se pobrinuo da mu državni knezovi s juga države prisegnu na vjernost. U veljači 1057. papa Viktor vratio se u Italiju gdje je ubrzo i umro. 
Da bi formirala pouzdan oslonac među velikašima regentkinja Agneza izvršila je preraspodjelu vojvodstava, ali novi  bavarski  vojvoda Oton prevario ju je i prisilio da stupi u samostan, a novim je regentom postao nadbiskup Kölna Anno. Njega je pak potisnuo nadbiskup  Bremena Adalbert.
Unutarnje borbe regenata oko vlasti omogućile su dotle niz promjena u Ugarskoj. Ondje je 1060. umro Andrija I., a pretendenti su bili njegov brat Bela I., oženjen kćerkom poljskoga kneza Mješka II., i njegov sin Salamon, oženjen kćerkom cara Henrika III. U prvoj njemačkoj intervenciji u korist Salamona njemačka je vojska poražena tako da je zavladao Bela I. Ali on je ubrzo umro tako da je došlo do druge njemačke intervencije koja je na vlast dovela Salamona (1063. – 1074.), ali Mađarska je morala priznati vrhovnu njemačku vlast. 
29. ožujka 1065. Henrik IV. proglašen je punoljetnim te je sam preuzeo vladarske poslove. No pravu je vlast i dalje zadržao nadbiskup Adalbert. On je svoga štićenika upućivao na razuzdan život kako bi sam nesmetano mogao vladati. Ali to je izazvalo pobunu velikaša koji su 1066. odstranili Adalberta, prisilili kralja da promijeni način života, prihvati se vladarskih dužnosti i 13. ožujka 1066. oženi Bertom Torinskom.  No, Henrik se ubrzo 1069. htio rastati od Berte i poništiti to prisilno vjenčanje, ali to nije dopustio papinski legat (poslanik) Petar Damiani. Mladi kralj zbog toga je zamrzio papinstvo što će vrlo skoro doći do izražaja.
Najvažniji događaj prvih godina Henrikove vladavine bilo je izbijanje pobune u  Saskoj. Pad regenta nadbiskupa Adalberta iskoristila je naime saska vojvodska kuća Billunga i razgrabila njegove posjede. Istovremeno je misionarska djelatnost među slavenskim plemenima na istočnim granicama države jenjavala što je bio rezultat slabljenja njemačkoga utjecaja i jačanje oslobodilačkih pokreta slavenskih plemena protiv njemačke vlasti. Unutrašnji neredi u Saskoj potakli su na otvorenu pobunu i bavarskog vojvodu Otona koji je međutim poražen i svrgnut s položaja. Ali otpor se nastavio u Saskoj na što su se nadovezali daljnji ustanci velikaša diljem države. 
Dugotrajno ratovanje i mnogobrojna razaranja teško su pogađala seljaštvo u cijeloj Njemačkoj. Seljaci u Saskoj pobunili su se zbog mnogobrojnih nameta i tlake koji su se od njih tražili. Ti nemiri proširili su se i u druga područja i poprimili obilježje općeg seljačkog ustanka protiv velikaških zamkova i crkvenih imanja. Ti ustanci prisilili su velikaše da prijeđu na kraljevu stranu. Pridobivši za sebe većinu velikaša Henrik je 1075. uspio ugušiti pobunu u Saskoj i uvesti red u državi.
Ali Henrik nije dugo uživao u plodovima trijumfa u Saskoj jer uskoro je planula višedesetljetna borba za investituru koja je vezala sve njegove snage i pozornost.
Od početka klinijevske i lotaringijevske reforme pa do druge polovice 11. stoljeća proces reformiranja Crkve i svećenstva ostvario je znatne uspjehe, ali je imao i brojne padove. U Njemačkoj je doduše redovnički život u samostanima dobio na disciplini i moralu, a biskupima su imenovani samo ljudi dostojni toga položaja. Crkva je međutim u cjelini bila podvrgnuta svjetovnoj vlasti pa je svaka nestabilna situacija na prijestolju omogućavala ucjenjivanje i promjene na položajima koji su se podjeljivali kao nagrada za političku i vojnu pomoć u brojnim zavjerama i obračunima među zavađenim stranama. 
U Italiji su se reformna shvaćanja teško probijala do papinskoga prijestolja, a kada su papama postajali i pobornici reforme, njihova su se stremljenja sukobljavala ili s nastojanjima kraljevske odnosno carske vlasti da papinstvo i podloži državi, ili pak, u razdobljima kad nije bilo jake kraljevske i carske vlasti, sa svevlašću i samovoljom rimske feudalne aristokracije u Papinskoj državi. Zbog toga se papinstvo, naročito od Klementa II. (1046. – 1047.), nakon razdoblja u kojoj je nemoralni život pojednih papa kulminirao s ličnošću Benedikta IX., za pontifikata niza papa, pretežno Nijemaca, pod neposrednim utjecajem velikih pobornika reforme Petra Damijanija i redovnika Hildebranda moralo boriti s dvojakim teškoćama: s ovisnošću visokog svećenstva u Njemačkoj o svjetovnoj vlasti i s novim valom duboke demoralizacije koja je u Italiji zahvatila svećenstvo. 
Usto je i opća situacija sada bila drukčija. Reformne težnje više nisu dolazile odozdo nego je sada njihovo ishodište bilo papinstvo. Međutim dok su papama postajali zaredom Nijemci, pobornici reforme, u Njemačkoj su reforme praktički bile onemogućene. Još je Konrad II. bio obustavio svaku pomoć reformi i crkvene službe sustavno podređivao interesima svoje politike. Za desetogodišnje malodobnosti Henrika IV. i zatim, u novom desetogodišnjem razdoblju njegova ratovanja s unutarnjim i vanjskim protivnicima kao i zbog već spomenute Henrikove mržnje prema papinstvu, u Njemačkoj je opet prevladalo kupovanje ili prodavanje biskupskih i opatskih položaja pristalicama ove ili one sukobljene strane (simonija). 
Papinstvo je simoniju smatralo glavnim zlom toga doba, ali taj je pojam proširilo i na svaku investitiuru (uvođenje) klerika u crkvenu službu koju učini laik. Stoga su mnogi crkveni sabori (sinode) uvijek iznova zahtijevali da laici nipošto ne smiju uvoditi klerike u bilo koju crkvenu službu i da ih klerici od njih ne smiju ni kupovati ni primati. 
Reformne su snage laičku investituru zbog dva razloga uspoređivale sa simonijom: s jedne je strane obred investiture vrlo sličio podjeljivanju lena, s druge strane čest je bio slučaj da su vlasnici mnogih crkava zapravo bili svjetovni feudalci koji su onda uvodili klerika u službu. Kod uvođenja u biskupsku i nadbiskupsku službu investitura je bila pridržana kralju koji je biskupu odnosno nadbiskupu prilikom uvođenja u službu predavao biskupski prsten i štap (tzv. investitura štapom i prstenom).
Papinstvo je tome pružalo otpor i govorilo da jedino papa ima ovlast postavljati i smjenjivati biskupe. Zahtijevalo se također od svećenstva da se strogo pridržava čistoće i celibata pozivajući se pritom na idele života prve Crkve u siromaštvu bez zemaljskih dobara.
Očekujući žestoki Henrikov otpor papinstvo je učvrstilo savez s vojvodom Gottfriedom Bradatim, francuskim kraljem Filipom I. i Normanima.
Te nove reformne idele najjače je podupirao redovnik Hildbebrand koji je 1073. izabran za papu kao Grgur VII. (1073. – 1085.); jedan od najznačajnijih papa uopće. On je 1075. sastavio spis „Dictatus papae“. U njemu se naglašava božansko porijeklo Crkve i utvrđuje njezina nepogrešivost. Zbog toga papa kao poglavar Crkve i nasljednik apostola Petra, kome je sam Isus, Sin Božji, povjerio vlast nad sveopćom Crkvom, ima pravo na apsolutnu i nepogrešivu duhovnu vlast nad cijelim kršćanskim svijetom. Papa je zakonodavac za sve crkvene ustanove i nema mu pravo suditi nitko osim Boga. Kao što je nastojanje za vječni život duše i njeno spasenje smisao čovjekova postojanja, tako se i država, kao institucija ovoga svijeta, treba podvrći duhovnom vodstvu Crkve, koja se brine za čovjekovu vječnost. Ako papa i Crkva ocijene da svjetovni vladar ne vlada državom u duhu Božjih i crkvenih propisa, onda papa može, po svome od Boga danom pravu, takvoga vladara svrgnuti, a njegove podanike razriješiti zakletve vjernosti. 
Henrik se na to ispočetka uopće nije obazirao. Uspješno ugušivši pobunu u Saskoj (1075.) i dalje je postavljao i smjenjivao biskupe po volji. Kad je zatim u Milanu izbio ustanak protiv tamošnjeg nadbiskupa što ovaj nije bio kadar ugušiti, kralj je imenovao novog nadbiskupa, orijentiranoga izrazito antireformno i antipapinski. To je dovelo do oštrih polemika s papom, da bi papa Grgur VII. u prosincu 1075. poslao pismo Henriku u kojemu mu je zaprijetio izopćenjem iz Crkve (u ono doba najstrašniju kaznu koja je često bila vrlo djelotvorna ) ako to ne opozove. U tom je pismu papa među ostalim ovako oslovio Henrika: 
Grgur biskup, sluga slugu Božjih, pozdrav i apostolski blagoslov kralju Henriku – pod uvjetom da se pokorava Apostolskoj Stolici kako i dolikuje kršćanskom kralju (...)!To nije ostalo bez odgovora. 24. siječnja 1076. u Wormsu (u Frankoniji) održan je sabor njemačkoga visokog svećenstva i velikaša koji je u kraljevoj prisutnosti proglasio da je Grgur VII. nezakonito došao na svoj položaj isključivo pobunom svjetine u Rimu, da papinstvo samovoljno prisvaja vlast nad cijelim kršćanskim svijetom kao i pravo da postavlja i svrgava svjetovne vladare. Pripisivani su mu i nedopušteni spolni odnosi s Henrikovom majkom Agnezom, s Beatricom, vojvotkinjom od Toskane i njenom kćerkom i nasljednicom Matildom. Na završetku zasjedanja svaki je od prisutnih biskupa potpisao izjavu kojom uskraćuje svoju poslušnost redovniku Hildebrandu i osporava mu pravo na položaj pape te ga se poziva da odstupi. U izjavi je među ostalim stajalo: 
Henrik, ne ohološću, već po pravednom Božjem nalogu kralj, Hildebrandu, ne više papi, već krivom redovniku  [...] Odstupi, ti koji si proklet ovom kletvom i presudom svih naših biskupa i našom vlastitom, napusti apostolsku stolicu, koju si uobrazio (da je imaš). [...] Ja, Henrik, Božjom milošću kralj, kažem ti zajedno sa svim svojim biskupima: Odstupi, odstupi!
Papin odgovor došao je brzo. Na saboru u Rimu 1076. proglasio je Henrika svrgnutim, sve njegove podanike razriješio zakletve vjernosti, te ga izopćio iz Crkve: 
„[...] i da mi je zbog tebe od Boga dana vlast da svezujem i odrješujem, na nebu i na zemlji. U tom čvrstom uvjerenju  [...] osporavam Henriku, sinu cara Henrika, koji se nečuvenom ohološću podigao protiv tvoje Crkve , vlast nad Njemačkom i Italijom i razrješujem sve kršćane od zakletve vjernosti koju su mu dali ili će dati te im zabranjujem da mu služe kao kralju.  [...] I jer  [...] je u zajednici s izopćenima, čini nepravdu i prezire moje opomene, koje sam mu uputio radi njegova spasenja, [...]  odvaja se od tvoje Crkve i pokušava je rascijepiti, zbog toga ga kao tvoj zastupnik vezujem okovima prokletstva  [...].“Iako je Henrik trojici biskupa iz svoje pratnje naredio da izopće Grgura VII. ipak je papino izopćenje pokolebalo mnoge u Njemačkoj. U Saskoj je papino razrješenje Henrikovih podanika od zakletve vjernosti omogućilo utamničenim velikašima da izađu iz zatvora i ponovo dignu ustanak. Naglo mijenjanje raspoloženja u Njemačkoj potaklo je trojicu vojvoda, švapskog, bavarskog i karantanskog, da u suglasnosti s nekoliko biskupa za 16. listopada 1077. sazovu sabor crkvenih i svjetovnih velikaša u Triburu (blizu Mainza) gdje su velikaši izjavili da će sebe smatrati razriješenima podaničke zakletve poslušnosti kralju ako on do početka 1078. ne ishodi opziv svoga izopćenja iz Crkve. U isto vrijeme predloženo je da se 2. veljače 1078. održi novi sabor u Augsburgu na kome će se, u skladu, s papinom ocjenom situacije, donijeti konačna odluka o Henrikovu položaju. 
Budući da je na tom saboru mogao biti svrgnut, Henrik je u prosincu 1076. krenuo u Italiju da od pape zatraži oprost od crkvenog prokletstva. Grgur međutim nije znao za tu njegovu namjeru, nego se, na vijest o tome, uplašen sklonio u zamak Canossa u Toskani koji je pripadao grofici Matildi Tuscijskoj. I tada se dogodio jedan od napoznatijih prizora u europskoj povijesti.
Henrik je došao pred Canossu 25. siječnja 1077. na blagdan Obraćenja svetog Pavla u pokorničkoj odjeći. Papa se međutim ustezao od preuranjenog oproštenja bez izričitih koncesija. Henrika je ostavio da puna tri dana čeka utaboren sa ženom, trogodišnjim sinom i skromnom prtljagom pred zidinama zamka. Tu se kralj na hladnoći u pokorničkoj haljini bez ikakva vladarskog znaka pojavljivao pred ulazom moleći da ga papa primi i prihvati njegovo pokajanje. Najzad je zagovorom Matilde Tuscijske i Henrikova kuma opata opatije Cluny Huga, 28. siječnja pušten u grad. Tu se u suzama morao baciti papi pred noge priznajući svoje grijehe i preklinjući papu da mu oprosti. Papa mu je dao oproštenje i ukinuo izopćenje te mu dao blagoslov da ponovo zavlada kao kralj. 
Ovo je za Henrika bilo teško poniženje, ali također i njegova dobro smišljena diplomatska pobjeda. Dobivši oproštenje, koje mu papa po kršćanskim načelima da se grešniku koji se kaje za svoje grijehe oni moraju oprostiti, nije mogao uskratiti, on je smjesta ponovo imao pravo da zahtijeva poslušnost od svojih podanika. Time je raskinut savez između papinstva i njemačkih velikaša protiv kralja jer se sada ovi nisu smjeli pobuniti vezani zakletvom vjernosti. Papa je svakako dobio veliku osobnu i  moralnu zadovoljštinu, ali je bio znatno ograničen u borbi za ostvarenje reformnih ideala.
Ipak, opozicijski njemački vojvode i velikaši , koji su očekivali da će Henrik IV. biti zbačen sazvali su 1077. novi državni sabor u Forchheimu (u Frankoniji) i za kralja umjesto Henrika izabrali vojvodu Rudolfa Švapskog i 26. ožujka pomazali ga u Mainzu za kralja. Uz novoizabranoga kralja pristajalo je samo švapsko plemstvo te svrgnuti vojvode Karantanije i Bavarske, dok su Henrika podržavali svi ostali, među njima i većina njemačkih gradova (kojima je pomagao da se oslobode od feudalnih gospodara) i veoma mnogo nižeg svećenstva. Planuo je građanski rat u koji se papa nije miješao, ali je pozorno pratio razvoj događaja. Kad je međutim u siječnju 1080. postalo jasno da će Henrik pobijediti i kad je ovaj od pape sve upornije počeo tražiti moralnu i političku potporu ne nudeći ništa zauzvrat, Grgur VII. neočekivano je odlučio podržati slabiju stranu. 
Na sinodu u Rimu u ožujku 1080. papa je Rudolfa Švapskog otvoreno priznao njemačkim kraljem, a Henrika optužio zbog vršenja laičke investiture (čega je zaista bilo), proglasio ga svrgnutim i po drugi put ga izopćio iz Crkve.
Henrik je odgovorio davši sazvati crkveni sabor u Brixenu (južna Bavarska)  koji je 25. lipnja 1080. proglasio Grgura VII. svrgnutim, ali je ovaj put za protupapu izabran iz Crkve izopćeni bivši nadbiskup Ravenne Wibert kao Klement III.
No, Grgurovo izopćenje i ovaj se put pokazalo djelotvornijim pa je broj Henrikovih pristaša padao. U sukobu njemačkog kralja i pape većina europskih zemalja bila je strani pape Grgura VII. (tako i Hrvatska pod kraljem Zvonimirom). Prelaskom mnogih njemačkih velikaša na stranu Rudolfa Švapskog, Henrikova vojska je  u bitki u listopadu 1080. teško poražena, ali Rudolf je poginuo što je znatno oslabilo opoziciju. 
Henrik je sada krenuo s vojskom u Italiju protiv pape. Njegova je vojska početkom 1081. doprla do Rima i počela ga opsjedati. Henrik je istodobno nastojao pridobiti pristaše diljem Italije. Osobito je potpomagao gradove dajući im povelje o samoupravnim povlasticama pomažući time njihov razvitak koji mu je bio dobrodošao budući da su gradovi zbog toga bili na njegovoj strani. Henrik je konačno osvojio Rim u ožujku 1084. Grgur VII. pobjegao je iz grada. 24. ožujka 1084. održan je u Bazilici sv. Petra sabor koji je ustoličio protupapu Klementa III., svrgnuo i izopćio Grgura VII. Protupapa je zatim okrunio Henrika i njegovu ženu Bertu carskom krunom. 
No, Grgur VII. pozvao je u pomoć Normane iz južne Italije koji su Henrika prisilili na povlačenje tako da se papa mogao vratiti. Ali pljačke i razaranja što su ih Normani počinili u Rimu toliko su ogorčili njegove stanovnike protiv Grgura da je ovaj ponovo morao pobjeći, a u Rim se vratio protupapa Klement III. Grgur VII. umro je u progonstvu u Salernu 25. svibnja 1085. Ni poraz ga nije slomio, niti je odustao od svojih uvjerenja. 
Smrt njegova najvećeg protivnika ojačala je Henrikov položaj. Dugotrajni ratovi uvelike su opustošili Njemačku i zato je nastao snažan mirovni pokret kojim se car po povratku iz Italije vješto okoristio. 1085. održan je u Mainzu sabor koji je pod Henrikovim predsjedanjem usvojio propis o „Božjem primirju“, pri čemu je posebice naglašeno da će kralj štititi putujuće trgovce i seljake koji obrađuju polja. 
Time je Henrik veoma ugodio svećenstvu i biskupima, a također i gradovima, osobito u rajnskom području. Stvoren je tako temelj saveza njemačkih gradova s kraljevskom vlašću koji je u budućnosti stekao veliko značenje.
Građanski rat u Njemačkoj još je ponegdje trajao, a u Rimu su se sukobljavali protupapa Klement III. i legalni papa Viktor III. naizmjence potiskujući jedan drugoga iz Bazilike svetog Petra. 
Okolnosti su se međutim uvelike izmijenile kada je za papu izabran veoma energičan čovjek i odlučni pristalica klinijevske reforme Urban II. (1088. – 1099.). On je uz pomoć toskanske grofice Matilde Tuscijske oko sebe okupio sve protunjemački nastrojene velikaše sjeverne i srednje Italije te učvrstio savez s Normanima. 
Budući da Henrik u Njemačkoj trenutno nije imao znatnije opozicije papa je sada prionuo njenom jačanju i organiziranju. Urban II. ponovo je izopćio Henrika i njegova protupapu Klementa II. Također je radi borbe protiv Henrika sklopljen politički brak. Matilda Tuscijska koja je tada imala 43 godine udala se za Welfa V., sina bavarskog vojvode Welfa IV. koji je imao 17 godina. To je 1089. izazvalo drugi po redu vojni pohod Henrika IV. u Italiju. Bez uspjeha.
Henrik je tada dobio novi udarac. Njegova druga žena Prakseda (Adelheid Kijevska) pobjegla je 1094. Matildi Tuscijskoj. Nju je naime njen muž držao zatočenu u Veroni zbog navodnih seksualnih prijestupa. Na saboru u Piacenzi 1094./1095. Prakseda je optužila Henrika zbog najgorih seksualnih prijestupa te da je svoga sina iz prvog braka Konrada prisiljavao da spava s vlastitom maćehom. I sam Konrad otpao je od oca pa je u Milanu okrunjen za kralja Italije. 
Papa Urban II. nato je na istom saboru u Piacenzi 1. ožujka 1095. u prisutnosti 4000 svećenika iz svih katoličkih zemalja po četvrti put izopćio Henrika iz Crkve. S tog je sabora također upućen poziv za oslobođenje Svete zemlje od Seldžuka. Započelo je razdoblje križarskih ratova. 
Suvremeni kroničar Bernold kaže da je Henrik u tom trenutku čak pomišljao na samoubojstvo. Neke nade u njemu pobudio je raskid braka Matilde Tuscijske i Welfa V., ali s druge strane brak njegova sina Konrada s kćerkom sicilskog kralja Rogera I. te je nade poništio. Stoga se Henrik u proljeće 1097. poražen vratio u Njemačku gotovo bez ikakvih utjecajnih saveznika. 
Ali, njegov se položaj iznenada popravio. 1099. umro je Urban II., a sljedeće godine i protupapa Klement III. Henrik je u isto vrijeme napao Češku i prisilio je da prizna vrhovnu njemačku vlast. Činilo se da će se sukob između Henrika i pape smiriti.
No, nije bilo tako. Novi papa Paskal II. na koncilu u Lateranu početkom 1102. ponovio je carevo izopćenje iz Crkve i osudio laičku investituru. U samoj Njemačkoj ponovo se počela okupljati opozicija. Henrik je nato pokušavajući pridobiti papinu naklonost objavio da kani povesti križarski rat u Svetu zemlju. Ali prije bilo kakve realizacije priprema protiv cara je izbila pobuna na čelu s carevim sinom Henrikom V. (Konrad je umro 1101. u Firenci). 
Uz pobunu su smjesta pristali svi propapinski biskupi te znatan broj velikaša naročito u Porajnju nezadovoljni carevim podupiranjem emancipacije gradova. Henrik V. je krajem 1105. izdajom uspio zarobiti oca te ga na saboru 31. prosinca (na kojem su ga papinski izaslanici po sedmi put izopćili iz Crkve) prisilio da se odreče prijestolja i preda mu vladarske znakove. Henrik V. je zatim početkom 1106. okrunjen za njemačkog kralja.
Henrik IV. uspio je međutim pobjeći iz zatvora. Prijetio je novi građanski rat. Međutim ubrzo se razbolio. Na samrti je oprostio svom sinu pobunu poslavši mu mač i prsten, zadnje vladarske znakove koji su mu ostali. Istodobno mu je podijelio očinski blagoslov za buduću vladavinu, zamolio milost za svoje pristalice te da bude pokopan zajedno sa svojim precima u katedrali u Speyeru. 
Umro je 7. kolovoza 1106. u 56. godini života slomljen naporima, završivši tako svoj vrlo buran život. 
Henrik V. tek je 1111. uspio od pape Paskala II. postići da se skine crkveno izopćenje s njegova oca nakon čega je Henrik IV. svečano pokopan u katedrali u Speyeru pokraj svoga oca Henrika III. 
Nepoznati kroničar napisao je tada o Henriku: „Kraljevstvo nemira zamijenio si kraljevstvom mira, konačno s beskonačnim, zemaljsko s nebeskim. Tek sada istinski vladaš, sada nosiš svoj dijadem koji ti Tvoj nasljednik ne otima i na kojemu ti nijedan protivnik ne zavidi.“

Henrik VI. iz dinastije  Hohenstaufen (Nijmegen, jesen 1165. - Messina, 28. rujna 1197.) bio je rimsko-njemački kralj od 1169. da bi godine 1191. bio okrunjen za cara. Od 1194. pa do smrti također je bio sicilski kralj. 
Henrik je bio drugi sin cara Fridrika Barbarosse i Beatrice od Burgundije. Godine 1186. oženio se Konstancom, koja je kao kći normanskog kralja Sicilije Rogera II. bila teta i nasljednica sicilskog kralja Vilima II. Posljednjih godina života svoga oca, Henrik je sve više djelovao samostalno. Nakon očeve smrti dolazi u sukob s vojvodom Henrikom Lavom koji nagodbom rješava tek 1194. Na Siciliji je nakon smrti kralja Vilima II. kraljem proglašen Tankred iz Leccea, unatoč Henrikovim zahtjevima za prijestolje. Pokušaj osvajanja Sicilije 1191. završio je neuspješno pred Napuljom.
Henrik je uspješno ugušio urotu knezova, kojoj su povod bili sukobi oko biskupije Lüttich, zarobivši engleskog kralja Rikarda Lavljeg Srca koji mu je morao platiti znatnu otkupninu i položiti zakletvu kao njegov vazal. Caru se 1194. posrećilo da osvoji Siciliju. 1195. i 1196. Henrik je pokušao preobraziti Sveto Rimsko Carstvo u nasljednu monarhiju dinastije Staufen, ali nije uspio zbog otpora knezova Carstva. Nije uspio ni ujediniti Siciliju s Carstvom zbog odbojnog stava Rimske kurije. Henrik je umro za vrijeme priprema za križarski rat čiji je cilj osim osvajanja Jeruzalema možda bilo i osvajanje  Bizantskog Carstva.Historiografija smatra Henrika sposobnim i uspješnim, ali također i beskrupuloznim vladarom. Careva vladavina završila je neuspješno samo zbog njegove rane smrti.
Henrik je rođen u jesen (vjerojatno u listopadu ili studenom) 1165. u Nijmegenu. Roditelji su mu bili car Fridrik I. Barbarossa i Beatrica od Burgundije. 
Na Duhove 1169. car Fridrik je na saboru u Bambergu dao izbornim činom Henrika odrediti za rimskoga kralja. Razlog za to očito je bilo osiguranje nasljedstva. Osim toga, činilo se da knezovi nisu postavljali nikakve uvjete za taj izbor. Pregovori s Rimskom kurijom pobudili su nadu u okončanje šizme nastale 1160. izborom dvojice papa. Fridrik nije priznao  Aleksandra III., ali to je kasnije trebao učiniti Henrik da bi kao nasljednik prijestolja mogao vladati u miru s papom. Također, čini se da je Fridrik želio da biskupi vjerni papi uzdignu Henrika za njegovog suvladara što, međutim, nije uspjelo zbog velikih carevih zahtjeva. Henrik je 15. kolovoza 1169. u Aachenu okrunjen za kralja. 
Henrik se kao kralj prvi put spominje kao svjedok u jednoj povelji iz 1173. Sljedeće četiri godine pratio je oca na vojnom pohodu u Italiju. U to ga je doba vjerojatno podučavao dvorski kapelan Gottfried von Viterbo. Kroničari izvješćuju da je Henrik znao čitati i pisati, a navodno je znao i latinski. Gottfried izvješćuje o Henrikovoj bibilioteci u dvorcu Hagenau i njegovom zanimanju za filozofske studije. 
Godine 1178. Henrik se s ocem preko Burgundije vratio u Njemačku. Otada je sve samostalnije politički djelovao. Dok mu se otac borio protiv bavarskog i saskog vojvode Henrika Lava, Henrik je prije svega djelovao na zapadu Carstva. Tako je godine 1182. posredovao u sukobu između francuskog kralja i grofa od Flandrije. 
Na saboru u Mainzu Henrik i njegov brat su 21. svibnja 1184. promovirani u vitezove. Iste je godine poveo vojni pohod protiv poljskog velikog vojvode  Kazimira II.  koji je završio Kazimirovim polaganjem vazalske prisege (čime je priznao vrhovnu vlast Svetog Rimskog Carstva). 
Car Fridrik Barbarossa započeo je najkasnije 1184. pregovore sa sicilskim kraljem Vilimom II.  o vjenčanju sina Henrika s Vilimovom tetom Konstancom. Kako je Vilim bio bez djece , u vjenčanom ugovoru naglašeno je Konstancino nasljedno pravo na Sicilsko Kraljevstvo. Sicilijansko plemstvo također se obvezalo da će priznati Konstancina i Henrikova nasljedna prava. U listopadu iste godine Barbarossa je uzalud nastojao postići da Henrik bude okrunjen za cara.
Godine 1185. Henrik se pripremao na vojni pohod protiv Francuske da podupre Englesku koja je tada bila saveznica Carstva. Grofovi od Hennegaua i Flandrije nisu, međutim, sudjelovali u tom pohodu, tako da je s Francuskom sklopljen mir. 
27. siječnja 1186. Henrik se u Milanu oženio Kostancom. Nakon toga oboje su okrunjeni za kraljeve Italije. Otada je Henrik također nosio titulu  Cezara oslanjanjući se očito na antičku praksu vladanja kao i na carsku ideju Staufovaca temeljenu na rimskom pravu.  Ova titula također se može smatrati i reakcijom na papino odbijanje da Henrika okruni za cara.
Napad na Cremonu izazvao je sukob s papom Urbanom III.  Henrikova vojska je u Toskani pustošila Papinsku Državu sve do sklapanja mira u kolovozu 1186. Henrik je, rješavajući poslove Carstva, ostao u Italiji do kraja 1187. kada se vratio u Njemačku.  
U ožujku 1188. sudjelovao je na „Saboru Isusa Krista“ u Mainzu na kojem je car Fridrik Barbarossa objavio da ide u križarski rat. Kad je Brabarossa 1189. krenuo u Treći križarski rat, predao je vlast nad Carstvom Henriku koji je tada stupio u pregovore s papom oko uvjeta njegove krunidbe za cara. Papi je obećan povratak svih crkvenih imanja koje je zauzela vojska Staufovaca. U lipnju iduće godine car Fridrik I. Barbarossa umro je za vrijeme križarskog rata. 
Godine 1189. vojvoda Henrik Lav vratio se, sukladno ranijem dogovoru s carem, iz progonstva u Njemačku. Odmah je započeo rat protiv svojih protivnika u Saskoj. Kralj Henrik krenuo je nato u Sasku protiv Henrika Lava, ali je zbog zime morao ubrzo prekinuti vojni pohod. Osim toga, saznao je za smrt sicilskog kralja Vilima II.  Na Siciliji su tada izbili nemiri. Većina baruna za kralja je izabrala Tankreda od Lecce čime nisu poštovali nasljedno pravo Henrika i Konstance. Tankred se okrunio, kako navode izvori, s papinim dopuštenjem.  Izbila su neprijateljstva između Tankredovih pristaša i Henrikovih pristaša u Apuliji pod vodstvom grofa Rogera od Andrije. Henrik je nato poslao vojsku da pomaže Rogera. 
1190. sasko plemstvo porazilo je Henrika Lava. Sredinom srpnja sklopljen je mir u Fuldi: Henrik Lav dobio je polovicu carskih prihoda u  Lübecku, a zauzvrat morao je srušiti utvrde Lüneburg i Braunschweig te poslati sina Henrika s kraljevom vojskom u Italiju.
Henrik je u Augsburgu pripremao vojni pohod na Italiju. Ondje je saznao i za smrt oca i brata u križarskom ratu. Dok je njegova vojska marširala u Italiju, Henrik je otputovao u Tiringiju. Tirinški grof Ludvig III. umro je, naime, u listopadu 1190. u križarskom ratu te je njegov brat Herman zatražio da mu se dodijeli njegova grofovija. Henrik je isprva namjeravao zadržati Tiringiju, ali ju je ipak dao Hermanu nakon nekih njegovih teritorijalnih ustupaka. Početkom 1191. pridružio se vojsci u Italiji. Cilj ovoga Henrikovog vojnog pohoda je osim krunidbe za cara svakako bilo i osvajanje Sicilskog Kraljevstva.U siječnju 1191. Henrik je u Lombardiji pregovarao s Eleonorom Akvitanskom, udovicom engleskoga kralja  Henrika II. Eleonora je pokušavala raskinuti zaruke između svoga sina Rikarda Lavljeg Srca i polusestre francuskog kralja Filipa II. Augusta  koje su bile sklopljene još 1169. Henriku VI. bilo je u interesu raskidanje tih zaruka jer je Rikard tada bio u Messini gdje je podupirao Tankreda. Nadao se da će raskidanje tih zaruka pogoršati odnose između Engleske  i Francuske što bi prisililo Rikarda Lavljeg Srca da se povuče iz Messine čime bi Tankred ostao izoliran. Kao protuuslugu Henrik je obećao Eleonori da se neće miješati u sukobe francuskog kralja, koji je bio njegov saveznik, s Engleskom. Ubrzo potom Eleonora je otputovala u Rim gdje je postigla da se poništi brak između Henrikova brata Konrada i Berenguele Kastiljske. Time su Staufovci izgubili vezu s Pirinejskim poluotokom i bili tako izolirani da im je Francuska ostala jedini saveznik. Sve francuske pokušaje za sklapanjem mira s Engleskom Eleonora je osujetila.U Lombardiji je Henrik nastojao steći saveznike među sjevernotalijanskim gradovima nastojeći pritom izbjeći favoriziranje Milana. Također je pregovarao s Pisom i Genovom da mu stave na raspolaganje flotu protiv Sicilije. U travnju su počeli pregovori s papom Celestinom III.  o uvjetima krunidbe za cara. Henrik je morao grad Tusculum predati Rimljanima koji su ga potpuno razrušili. Predaju savezničkog Tusculuma Henrikovi suvremenici smatrali su nečasnim postupkom. Na Uskrsni ponedjeljak 15. travnja 1191. papa Celestin III. okrunio je Henrika VI. za cara Svetog Rimskog Carstva. Car je pritom, prema nekim izvorima, zatražio od pape investituru tj. uvođenje u carsku vlast.
Nakon krunidbe za cara, Henrik je s vojskom krenuo u Apuliju gdje je godinu dana prije poražen njegov pristaša grof od Andrije. U svibnju je započela opsada  Napulja. U carskoj je vojsci međutim izbila epidemija od koje je umro veliki dio vojnika, a razbolio se i sam car. Budući da je sicilijanski admiral Margarit porazio flote Pise i Genove, koje su došle u pomoć caru, Henrik je krajem kolovoza prekinuo opsadu. Dodatan udarac pretrpio je kada mu je žena Konstanca zarobljena u Salernu i odvedena u Palermo. Car se do kraja godine zadržao u sjevernoj Italiji baveći se poslovima Carstva. Tako je sklopio savez s francuskim kraljem Filipom II. protiv engleskog kralja Rikarda Lavljeg Srca. Henrikovo povlačenje iskoristio je Tankred te se učvrstio i na teritoriju Sicilskog Kraljevstva u južnoj Italiji.
U Njemačkoj vojvoda Henrik Lav nije namjeravao poštivati odredbe mira u Fuldi. Zato su iznova izbili sukobi između njega i njegovih protivnika u Saskoj (Askanijevaca i Schauenburgovaca). Sin Henrika Lava Henrik V. od Braunschweiga napustio je pred Napuljem carsku vojsku. Car je zbog toga na saboru u Wormsu na Duhove 1192. nad njim izrekao kaznu progonstva. Čini se da je Henrik ipak bio zainteresiran za mirno rješavanje sukoba jer nije pomogao antiwelfske snage u Saskoj. Budući da je i vodeći pristaša Staufovaca na sjeveru Njemačke nadbiskup Magdeburga Wichmann von Seeburg umro, sklopljen je mir između Henrika Lava i njegovih protivnika u Saskoj koji je na carevu molbu produžen. 
Smrću Welfa VI. car Henrik baštinio je njegove posjede u Švapskoj čime je ojačala moć Staufovaca na tom području. 
U rujnu 1192. car se uputio u Lüttich, da osigura položaj Lothara von Hochstadena kojeg je imenovao za biskupa. Imenovao ga je još u proljeće na saboru u Wormsu, a ne  Alberta Lava, kandidata Albertova brata Henrika I., vojvode Brabanta. Albert je nato uz papinu potvrdu zaređen u  Reimsu za biskupa te je uz bratovu pomoć nastojao zasjesti na biskupsku stolicu u  Lüttichu. Car je poveo vojni pohod protiv Lotharovih protivnika i brzo prisilio Henrika Brabantskog na mir.  
U listopadu iste godine car je smijenio biskupa Bremena Hartwiga, pristašu Henrika Lava. Na istoku Carstva posredovao je u sklapanju mira između grofa Tiringije Hermana i Alberta, markgrofa Meißena. U isto vrijeme Alberta Lava ubili su njemački vitezovi. Henrik Brabantski je za umorstvo svoga brata optužio cara što je dalo novi potencijal za carev sukob s plemstvom na zapadu Njemačke.  Nasljedstvom koje je propagirao, Henrik VI. pokušavao je dovesti pod svoju kontrolu plemstvo na tom području koje je bilo skeptično prema njemu.  Upravo je taj pokušaj doveo do novog ustanka pod vodstvom nadbiskupa Kölna Brune. Ustanku su se pridružili vojvoda Limburga te Henrik Brabantski. Navodno se Henrik Brabantski čak namjeravao proglasiti protukraljem. Osim toga car je također imao sukoba s nadbiskupom Mainza Konradom, grofom Tiringije, markgrofom Meißena, češkim vojvodom, Danskom, Engleskom i Henrikom Lavom. Papa je bio ljut zbog imenovanja Lothara von Hochstadena za biskupa Lütticha,  a Zähringovci su na gornjoj Rajni predstavljali opasnost za moć Staufovaca na tom području.
U to doba prijetnji carevoj vlasti dogodilo se zarobljavanje engleskog kralja Rikarda Lavljeg Srca dok se vraćao iz križarskog rata. Rikard je u Akvileji doživio brodolom i u Goriškoj izašao na kopno. U prosincu 1192. zarobio ga je austrijski vojvoda Babenbergovac Leopold V. i isprva ga držao u dvorcu Dürnstein. Zarobljavanje je Henrik prije dogovorio u Milanu s francuskim kraljem Filipom II. Augustom i bila je to njegova reakcija na vojni savez koji je Rikard u jesen 1190. sklopio s Tankredom od Lecce.  Povratnici iz križarskog rata bili su pod posebnom zaštitom Crkve zbog čega je Leopold izopćen. Zarobljenik je u ožujku 1193. u Speyeru predan caru koji ga je između ostaloga držao zarobljena i u dvorcu Trifels.  
U proljeće 1193. car je od Rikarda Lavljeg Srca zatražio otkupninu i to 100 000 maraka od čega je polovicu trebao dobiti vojvoda Leopold. Novac je službeno deklariran kao miraz za Rikardovu nećakinju koja se trebala udati za jednog od Leopoldovih sinova. Nadalje, Rikard je s vojskom trebao sudjelovati u carevu pohodu protiv svog dosadašnjeg saveznika Tankreda te za puštanje na slobodu dati taoce. 
Zarobljavanje Rikarda Lavljeg Srca bio je težak udarac za kneževsku opoziciju protiv cara. U lipnju 1193. Rikard je morao knezovima preporučiti da započnu pregovore s carem. Car se ogradio od ubojstva Alberta Lava i dao prognati ubojice. Vojvode Limburga i Brabanta smjeli su podupirati svoje kandidate za biskupe Lütticha. Kölnski nadbiskup Bruno dobio je jamstvo svojih prava. Češki vojvoda, koji je takođr pripadao kneževskoj opoziciji, svladan je napadom praškog biskupa.  
Iako su i Filip II. August i Rikardov brat Ivan bez Zemlje ponudili plaćanje otkupnine, ako kralj godinu dana dulje ostane u zarobljeništvu, Henrik se u lipnju 1193. dogovorio s Rikardom. Rikard, čija se majka Eleonora također zalagala za njegovo oslobađanje, obvezao se da će Englesku primiti od cara kao leno i osim 100 000 maraka otkupnine plaćati godišnji danak od 5 000 funti. Time je Rikard priznao carevu vrhovnu vlast nad Engleskom. Od Filipa II. i Ivana bez Zemlje Henrik je pod prijetnjom vojne sile zatražio da vrate sve posjede koje su oduzeli Rikardu za vrijeme njegova zarobljeništva. Henrik ovime više nije bio upućen samo na Francusku nego je dobio Rikarda za vazala, ali i kao neovisnog engleskog kralja koji je nastavio rat protiv Francuske pri čemu je i francuski kralj Filip II. bio upućen na Henrika kao saveznika. Car je tako spretno manevrirao kao posrednik između Engleske i Francuske.U veljači 1194. riješen je konačno sukob s Welfima sklapanjem braka Henrika V., sina Henrika Lava s Agnezom von Staufen, nasljednicom falačkog grofa Konrada von Staufena. Taj događaj bio je velik uspjeh za Welfe ne samo zbog teritorijalnog dobitka nego i zbog činjenice da je služba falačkoga grofa od carske službe postala teritorijalnim gospodstvom. U ožujku je car i službeno sklopio mir s Henrikom Lavom.
Dok se Henrik u Njemačkoj morao boriti protiv kneževske opozicije, nastavljali su se sukobi u Italiji. Nakon Henrikova poraza pod Napuljem Tankred je pod svoju kontrolu vratio veći dio Apulije. U proljeće 1192. vodili su se pregovori s papom o puštanju careve žene Konstance na slobodu. Henrik je i dalje odbijao priznati Tankreda za kralja. Tankredu je ipak uspjelo, pod uvjetom da Siciliju prizna kao papinsko leno, da ga papa Celestin III. prizna za kralja.  U ljeto 1192. Henrik je sklopio savez s važnim sjevernotalijanskim gradovima i markgrofom Montferrata da održi mir u Lomabardiji radi planiranog vojnog pohoda na Siciliju. U Tusciji je predao upravu Carstva Konradu von Lützelhardtu. 
U veljači 1194. umro je kralj Tankred. Naslijedio ga je maloljetni sin Vilim III.  Regentica je postala njegova majka Sibila. Henrik VI. započeo je u svibnju 1194., financiran novcem od otkupnine za Rikarda Lavljeg Srca, novi vojni pohod protiv Sicilskog Kraljevstva. U Lombardiji je proslavio blagdan Duhova i za iduće mjesece osigurao pomoć flota Genove i Pise. U kolovozu Napulj je bez borbe otvorio caru vrata. Salerno, grad koji je 1191. izručio caricu Konstancu Tankredu, u rujnu 1194. potpuno je spaljen. 20. studenog 1194. Henrik je ušao u Palermo i u tamošnjoj katedrali na Božić iste godine okrunjen za kralja normanskog Sicilskog Kraljevstva. Dan nakon krunidbe carica Konstanca rodila je jedino Henrikovo dijete, budućeg cara Fridrika II. Ubrzo nakon toga Henrik je zarobio vodeće normanske plemiće zbog urote protiv njega. Normansko kraljevsko blago odnijeto je u Njemačku gdje je odvedena i kraljevska obitelj koja je također okrivljena za urotu protiv cara. 
Na saboru u Bariju u ožujku 1195. Henrik VI. nastojao je iskoristiti vojne uspjehe pa je na službe u Sicilskom Kraljevstvu  postavio sebi odane velikaše iz Njemačke. Svoga brata Filipa Švapskog  imenovao je vojvodom Toskane. Sve to trebalo je Siciliju povezati sa sjevernom Italijom i uključiti je u Sveto Rimsko Carstvo. Osim toga čini se da je careva namjera bila da bogatu Siciliju s modernim upravnim strukturama učini središtem Carstva i staufovske moći.
Na saboru u Bariju Henrik je objavio želju da pođe u križarski rat. Pritom je imao nekoliko ciljeva. Križarski rat trebao je potaknuti papu Celestina III.  da odobri ujedinjenje Sicilskog Kraljevstva sa Svetim Rimskim Carstvom  (unio regni ad imperium) i odustane od zahtjeva za vrhovnom vlašću nad Sicilijom što je papi priznao kralj Tankred. Car je obećao da će za godinu dana križarskoga rata dati 1 500 vitezova i isto toliko pješaka. Daljnji razgovori s kardinalima u Ascoliju nisu međutim donijeli caru nikakav napredak. 
Središnju ulogu u tome očito su imale eshatološke predodžbe. Prema njima Henrik, ili netko od očekivanih nasljednika iz njegovog roda, bio bi poslan pred  Posljednji sud  kao car mira i posljednji car. Taj posljednji car bi, prema predodžbama toga vremena, trebao ujediniti Istok i Zapad, obratiti Židove na kršćanstvo i pobijediti pogane u Svetoj zemlji. Osvajanjem Jeruzalema i stavljanjem krune i žezla na brdo  Golgota posljednji car započeo bi zatim posljednji sud.  Prema tome, kao cilj Henrikova križarskog rata nije se smatralo osvajanje što je više moguće teritorija nego bi osvajanjem Jeruzalema došlo do uzvišenja dostojanstva carske dinastije Staufen.U historiografiji je sporno jesu li Henrikovi ekspanzionistički planovi bili usmjereni i protiv Bizantskog Carstva . 1194. su poslanici bizantskog vazala  Leona II.  postigli da mu car dodijeli kraljevsku krunu i jedan dio Sirije kao nagradu. 1196. je i vladar Cipra Amalrik primio svoje kraljevstvo od cara kao leno. 
U proljeće 1195. tražili su Henrikovi poslanici u Bizantu ustupanje pojasa od  Drača do Soluna, koji je prije pripadao normanskom vladaru Vilimu II.  Prema njemačkoj povjesničarki Claudiji Naumann  to je značilo obnavljanje nekadašnje normanske (neprijateljske) politike prema Bizantu. Ubrzo nakon toga bizantskog cara Izaka II. Angela  svrgnuo je njegov brat  Aleksije III. Angel . Novo Henrikovo poslanstvo zatražilo je krajem 1195. od novog bizantskog cara flotu kao pomoć u križarskom ratu i plaćanje godišenjg danka od 5 000 funti u zlatu. Henrik je u protivnom zaprijetio napadom na Bizant. U daljnjim pregovorima iznos je smanjen na 1 600 funti. Naumann smatra da je car zaprijetio napadom na Bizant kao sredstvo pritiska da dobije pomoć za vođenje križarskog rata.Svrgnuće Izaka II. bila je mogućnost za Henrika da zatraži cijeli teritorij Bizanta. Henrikov brat Filip oženio je naime snahu kralja Tankreda, ujedno i Izakovu kćer, pa je samim time Henrik VI. mogao nastupiti kao branitelj prava svrgnutog cara. Podupiranjem Cipra i Male Armenije, dotadašnjih bizantskih vazala, car je mogao istočno Sredozemlje dovesti pod svoju vlast što bi na kraju vjerojatno završilo osvajanjem Bizantskog Carstva.Daljnji oslonac za ovladavanje Sredozemljem donio je dobitak starih normanskih posjeda u sjevernoj Africi. Kalif Tripolisa i Tunisa pristao je na Henrikov zahtjev za plaćanjem danka i zbog prijetnji od Almohada.
U ljeto godine 1195. Henrik se vratio u Njemačku da dobije potporu za planirani križarski rat te da u slučaju svoje smrti u križarskom ratu regulira nasljedstvo prema svojim željama. Prije toga morao se pozabaviti prilikama u markgrofoviji Meißen gdje je još od vremena njegova stupanja na prijestolje bjesnio rat između braće grofova Albrechta i Dietricha. Albrecht je zaprijetio susjednom Pleißenlandu, kojeg su posjedovali Staufovci. Albertova smrt u srpnju 1195. dala je Henriku mogućnost da oslabi položaj Wettina. Odbio je Dietrichu dodijeliti makgrofoviju Meißen, nego ju je zadržao za sebe.U listopadu 1195. došlo je na saboru u Gelnhausenu do dogovora između Hartwiga, kojeg je car ranije smijenio s položaja bremenskog biskupa, i Henrika. U zamjenu za teritorijalne i materijalne ustupke Hartwig je dobio dozvolu da se vrati na stolicu bremenskog biskupa. U Gelnhausenu su se caru pridružili mnogi saski i tirinški plemići kao pratnja u križarski rat. U prosincu je carev poziv u križarski rat na saboru u Wormsu naišao na veliki odjek. Tamo je Henrik odredio da će ga sin Fridrik naslijediti kao njemački kralj. Istovremeno je odredio da će idućeg Božića krenuti u križarski rat. Izbor mladoga Fridrika za kralja međutim nije uspio zbog otpora kölnskog nadbiskupa Adolfa.Knezovi su željeli da lena mogu naslijediti i njihova izvanbračna djeca te ženska loza. Čini se da je na prijelazu godine 1195. u 1196. među Henrikovim savjetnicima, vjerojatno u dvorcu Hagenau, nastao tzv. plan o nasljednom Carstvu. Na tim je razgovorima vjerojatno bio nazočan i papin legat. U ožujku 1196. Henrik je u Mainzu predložio knezovima da Sveto Rimsko Carstvo postane nasljedno carstvo. Knezovi su pod carevim prijetnjama taj plan odobrili. Krajem ožujka pregovori su na saboru u Würzburgu trebali biti privedeni kraju. Tamo je Henrik navodno izjavio da želi Sicilsko Kraljevstvo sjediniti s Carstvom, a njegove vladare odrediti za jedine nasljednike. Knezovima je zauzvrat trebalo biti odobreno nasljeđivanje njihovih lena i u ženskoj lozi. Odobrenje duhovnih knezova trebalo je biti osigurano carevim odreknućem od regalnog prava (prava na prihod s biskupskih i samostanskih posjeda za vrijeme upražnjenosti stolice biskupa i/ili opata).  Čini se da su knezovi pristali na carev prijedlog kao i na izbor njegova sina Fridrika za kralja. Kod dijela knezova, osobito onih iz Saske, izbilo je nezadovoljstvo zbog careva plana. Nabiskup Kölna Adolf nije se čak ni pojavio na saboru. 
U srpnju 1196. Henrik je preko Burgundije krenuo u Italiju. Tamo je pregovarao s papom Celestinom III. o krštenju i pomazanju sina Fridrika za kralja, a zauzvrat je obećao javno uzeti križ tj. krenuti u križarski rat. Da bi postigao trajan sporazum s papom, car je papi dao sa svoga gledišta  „najvišu ponudu“. Budući da izvori šute o pojedinostima te ponude, pojavila su se razna nagađanja o njenom sadržaju. Povjesničar Johannes Haller povezao je tu ponudu s događajima u vrijeme Henrikove krunidbe za cara. Zaključio je da je Henrik papi ponudio Carstvo kao leno. Novija istraživanja pretpostavljaju da je car htio dodijeliti papi kao posjed najvrjedniju zadužbinu od svake veće biskupske crkve u Carstvu. Papa je ipak odbio Henrikove prijedloge, budući da se papino pomazanje Fridrika za kralja moglo smatrati da priznaje vlast Staufovaca nad Sicilskim Kraljevstvom čime bi Papinska Država bila potpuno okružena teritorijem pod njihovom vlašću. U Njemačkoj je u međuvremenu, prije svega u Saskoj i Tiringiji, jačao otpor protiv careva plana o nasljednom Carstvu. Odbijanjem sudjelovanja u križarskom ratu knezovi su vjerojatno cara željeli prisiliti na obnovu pregovora. Nakon što je Henrik opomenuo knezove, neki od njih povukli su i svoj pristanak za Fridrikov izbor za kralja. Budući da je papa u tim uvjetima odbio daljnje razgovore, car je knezove oslobodio obećanja da će odobriti izbor njegova sina Fridrika za kralja. Knezovi su nato oko Božića 1196.u Frankfurtu izabrali Fridrika za rimskog kralja.
Henrik se krajem 1196. iz srednje Italije uputio u Capuu gdje je okrutno dao pogubiti zarobljenog grofa Rikarda od Accere. U ožujku 1197. stupio je na tlo Sicilskog Kraljevstva. U Palermu je preispitao privilegije odobrene sicilijanskom plemstvu. U svibnju se uputio u Messinu radi priprema za križarski rat. Tamo je saznao za veliku urotu sicilijanskih plemića u kojoj je trebao biti ubijen, a oni preuzeti vlast u Sicilskom Kraljevstvu. Ustanici su poraženi kod Catanije. Vođi ustanika Henrik je daoi na glavu utisnuti užarenu krunu. Za sudjelovanje u uroti osumnjičeni su i papa Celestin III. te careva žena Konstanca u što povjesničari ipak sumnjaju.Kraj kolovoza car je u lovu kod Fiumedinisija dobio jak napadaj groznice. Krajem rujna činilo se da mu se stanje poboljšalo, ali Henrik VI. umro je 28. rujna 1197. u Messini u 32. godini. Vjerojatno je ipak umro od  malarije od koje se vjerojatno razbolio još za vrijeme opsade Napulja 1191. Kružile su također i glasine da ga je dala otrovati žena Konstanca. 
Konstanca je muža prvo dala pokopati u Messini. Od zarobljavanja Rikarda Lavljeg Srca Henrik je bio izopćen iz Crkve, stoga je nastojala da  papa ukine to izopćenje. To je učinio papa  Inocent III.  godine 1198. Vjerojatno početkom svibnja 1198. Henrik VI. pokopan je u porfirnom sarkofagu u katedrali u Palermu. 
U svojoj oporuci, čiji sadržaj je doduše poznat samo preko izvješća pape Inocenta III., car je odredio da područja u srednjoj Italiji pripadnu papi kako bi njegova sina Fridrika okunio za cara. U slučaju da Fridrik i Konstanca umru bez potomstva Sicilsko Kraljevstvo pripalo bi papi. 
Nakon Henrikove smrti staufovsko Carstvo imalo je više kriza. U Njemačkoj su pristaše Staufovaca izabrali za kralja Henrikova najmlađeg brata Filipa Švapskog, a Welfi Otona IV., sina Henrika Lava. U Rimu je 1198. papom postao Inocent III. koji je svjetsku vlast Staufovaca htio zamijeniti papinskom svjetskom vlašću. Iste godine umrla je Konstanca, koja je na Siciliji preuzela vlast umjesto dvogodišnjeg sina Fridrika. U oporuci je imenovala papu Inocenta III. za skrbnika mladome Fridriku. Križarski rat je bez Henrikova vodstva imao samo ograničene uspjehe.
Henrikova vladavina bila je obilježena stalnim putovanjima. Kao mjesta boravka car je prije svega birao biskupije i kraljevske posjede. Pri tom se više zadržavao na kraljevskim, nego na crkvenim posjedima. 
Henrik se prije svega zadržavao u jezgrenim područjima Carstva na srednjoj i gornjoj Rajni i na području oko rijeke Majne. Za razliku od svoga oca rijetko je boravio u Saskoj, Bavarskoj i na području donje Rajne i to zbog osobitih razloga. U Švapskoj, odakle Staufovci vuku podrijetlo, stalna vladareva prisutnost radi osiguranja vlasti nije ni bila potrebna. Općenito, Henrikovu vladavinu karakterizira slabljenje kraljevske moći u rubnim područjima Svetog Rimskog Carstva.Za vrijeme Henrikovih putovanja njegova kancelarija izdavala je povelje i to većinom samo nositeljima vlasti na području gdje bi car trenutno boravio. Samo na području Rajne i Majne vladarske povelje izdavane su u većoj mjeri nadregionalno (odnosno njihov sadržaj nije se odnosio samo na tu  regiju). 
Od izdanih povelja danas ih je sačuvano nešto više od 500, od čega su 40% originali. Dvije trećine povelja izdane su pojedincima talijanskog podrijetla što je znatno više od Henrikova oca, očito zbog osvajanja Sicilskog Kraljevstva. Car je naročito dijelio privilegije svojim saveznicima na donjoj Rajni i u Saskoj gdje je njegova vlast imala najviše protivnika. U Švapskoj pak jedva da je bilo značajnijih davanja privilegija jer je car očito pazio da na području odakle potječe njegova dinastija ne oslabi svoju vlast. Car je također mnogo povelja izdao gradovima Carstva i cistercitima.
O životu Henrika VI. saznajemo prije svega iz suvremenih povelja i kronika. Henrikova kancelarija izdala je mnogo povelja koje prije svega daju podatke o carevim putovanjima i osobama iz njegove blizine. One također rasvjetljavaju pregovore koje je vodio car. Povelje iz papinske kancelarije donose pak tijek pregovora s gledišta suprotne strane.
Cara su suvremeni njemački kroničari vrlo pozitivno ocjenjivali. Gottfried von Viterbo vidio je u Henriku i dinastiji Staufen nasljednike rimskih careva. U djelu Speculum regum opisuje prijenos vlasti od biblijskog općeg potopa do Henrika. Važna je također carska kronika Otta von St. Blasiena te spisi Burcharda von Ursberga i kroničara samostana u Marbachu. Daljni izvori skloni Staufovcima su  Kölnska kraljevska kronika (Chronica regia Coloniensis) te pjesma Gesta Heinrici VI.  koja opisuje careva djela u Italiji. 
Henrikove aktivnosti u sjevernoj Njemačkoj, tako i sukobi s Welfima, poznati su iz kronika benediktinca  Arnolda von Lübecka i kroničara zadužbine Stederburg. Iz Tiringije je kronika Reinhardsbrunn. Za staufovsku politiku u Flandriji važno je izvješće Giselberta von Monsa. 
Pjesnik i teolog Petrus von Eboli posvetio je Henriku svoju slikovnu kroniku Liber ad honorem Augusti sive de rebus Siculis. Djelo je nastalo vjerojatno oko 1196. i opisuje Henrikove aktivnosti u južnoj Italiji i to s carevog gledišta. Petrus je vjerojtano bio i sam nazočan kod mnogih događaja koje opisuje. Druge je vjerojatno saznao preko veza s dvorom, prije svega kancelarom Konrad von Querfurta. Više ostalih djela Petrusa von Ebolija u kojima se bavi Henrikovom vladavinom je izgubljeno. Izvori za Henrikovu vladavinu u Italiji također su kronike gradova u sjevernoj i srednjoj Italiji te djela biskupa grada Salerna Romualda i notara cara Fridrika II. Richarda von San Germana. 
Nasuprot izvorima iz njemačkog govornog područja, engleski i francuski suvremeni kroničari većinom se negativno izražavaju o Henrikovoj vladavini. S engleskog dvora su spisi Rogera  Howdena i Gervasiusa Tilburija.
Moderna historiografija naglašava da je Henrik bio sposoban vladar, ali i njegove tamne strane. Careva vladavina na kraju je završila neuspjehom samo zbog njegove rane smrti.  Povjesničar Odilo Engels opisuje ga kao „politički istaknutu osobu, koja je željeznom snagom volje morala držati na okupu centrifugalne sile (staufovske vladavine)“. S druge strane Henriku se predbacuje da je izvana doduše snažno pokazivao kraljevsku moć, ali da je iznutra u biti zapostavio ojačati moć Staufovaca.Peter Csendes smatra da je Henrik bio sposoban i pragmatičan vladar. Njegovi dijelom bezobzirni postupci, poput predaje savezničkog grada  Tusculuma protivnicima, priskrbili su mu epitet hladnog i okrutnog vladara. Nije bio osobito sposoban u vođenju vojske i ratovanju.
Petrus de Ebulo: Liber ad honorem Augusti (sc. Henrici VI.) sive de rebus Siculis. Codex 120 II der Burgerbibliothek Bern. Eine Bilderchronik der Stauferzeit. (Hrsg.): Theo Kölzer i Marlis Stähli. Textrevision und Übersetzung von Gereon Becht-Jördens. Jan Thorbecke, Sigmaringen 1994., ISBN 3-7995-4245-0 l
Richard von San Germano: Ryccardi de Sancto Germano notarii Chronica, hg. v. C.A. Garufi, 1936.–38.
Gottfried von Viterbo: Gotifredi Viterbiensis speculum regum. ed. Georg Waitz, in SS 22 (Hannover 1872), S. 21ff.Sekundarna literatura
Hartmut Jericke: Kaiser Heinrich VI. - Der unbekannte Staufer. Gleichen 2008 (neznanstveni prikaz).
Peter Csendes: Heinrich VI. (Gestalten des Mittelalters und der Renaissance). Darmstadt 1993.
Joachim Ehlers: Heinrich VI.. U: Bernd Schneidmüller und Stefan Weinfurter (Hrsg.): Die deutschen Herrscher des Mittelalters. München 2003, str. 258–271 i str. 582 i dalje (bibliografija).
Odilo Engels: Die Staufer. 8. Auflage. Kohlhammer, Stuttgart 2005, S. 126–140, ISBN 3-17-017997-7.
Thomas Ertl: Studien zum Kanzlei- und Urkundenwesen Kaiser Heinrichs VI., ISBN 978-3-7001-3071-0.
Hartmut Jericke: Imperator Romanorum et Rex Siciliae – Kaiser Heinrich VI. und sein Ringen um das normannisch-sizilische Königreich (Europäische Hochschulschriften III/765). Frankfurt am Main 1997.
Hartmut Jericke: Begraben und Vergessen?. DRW, Leinfelden-Echterdingen 2005, ISBN 3-87181-020-7.
Claudia Naumann: Der Kreuzzug Kaiser Heinrichs VI., Peter Lang GmbH Europäischer Verlag der Wissenschaften, Frankfurt am Main 1994. ISBN 3-631-47001-0.
Ingeborg Seltmann: Heinrich VI. : Herrschaftspraxis und Umgebung. Palm & Enke 1983, ISBN 3-7896-0143-8.
Theodor Toeche: Kaiser Heinrich VI. Jahrbücher der Deutschen Geschichte. Leipzig 1867, ND Darmstadt 1965.
Walter Zöllner: Heinrich VI.. U: Evamaria Engel, Eberhard Holtz (Hrsg.): Deutsche Könige und Kaiser des Mittelalters. Köln, Wien 1989, S. 188–196, ISBN 3-412-03688-9.
