
Pisanica je bojom ukrašeno jaje. Običaj bojanja pisanica odvija se u vrijeme Uskrsa. Riječ je nastala od glagola pisati, koji dolazi od praslavenskog *pьsati što znači pisati, a od zajedničkog praindoeuropskog korijena *peyk'- = crtati, bojati, šarati; pisanice = šarenice. Pisanice su simbol novoga života i Isusovog uskrsnuća. Tradicija je preuzeta iz poganskih naroda. U prošlosti, jaja su se bojala prirodnim bojama, a ta je tradicija i danas živa, uz to što se danas jaja bojaju i umjetnim jestivim bojama. Boje i motivi pisanica imaju simboličko značenje. U raznim dijelovima svijeta postoji tradicija pisanica, a najviše na istoku Europe. Najveća pisanica na svijetu nalazi se u Kanadi, a među najpoznatijima su Fabergé jaja, remek-djelo ruskoga zlatarstva. U Hrvatskoj pisanice su duboko ukorijenjene u tradiciju. Pisanice su osim simbola života bile i tradicionalan dar, a često su ih međusobno darivali zaljubljeni s ljubavnim motivima (srca, dva goluba) ili porukama (ovo se jaje za poljubac daje - Međimurje), kako ljubavnim, tako religioznim i čestitkama. Djevojke bi u Podravini svoje dobivene pisanice ponosno stavljale na prozore, a u Dubrovniku bi mlade zaručniku darovale tucet jaja, a budućoj svekrvi ispekle bi pletenicu od tijesta.
Jaje je od davnina simbol novoga života. Obojana jaja pronađena su i u pretpovijesnim grobovima.  Vjernici zoroastrizma, prve monoteističke religije, bojali su pisanice na Novruz, iransku Novu godinu, na prve dane proljeća. Ta tradicija među iranskim narodima traje oko 2500 godina. Skulpture na zidinima Perzepolisa, pokazuju kako narod nosi pisanice kralju. Stari Egipćani vjerovali su, da je život nastao iz jajeta. Imali su običaj darivanja pisanica u proljeće kao simbol probuđenoga života.
Židovi imaju svečanost seder na početku blagdana Pashe (krajem ožujka ili u travnju), prilikom koje je posluženo i tvrdo kuhano jaje u slanoj vodi kao simbol.
Sv. Augustin u 5. stoljeću spominje jaje i izlazak pileta iz ljuske kao simbole novoga života, Isusova uskrsnuća i izlaska iz groba. Papa Grgur I. Veliki u 6. stoljeću preporučio je misionarima, da se pojedini folklorni elementi starih religijskih poganskih svečanosti uklope u kršćanske svetkovine u slučajevima kada je to bilo moguće.  Na taj su način pogani lakše prihvaćali kršćanstvo. Kršćansko svetkovanje Uskrsa poklapalo se vremenski s poganskim blagdanom Eostre u germanskim narodima. Jaje i zec uzeti su kao simboli iz blagdana Eostre i postali su dio kršćanske proslave Uskrsa. Glinena jaja nađena su u germanskim, avarskim, skandinavskim i praslavenskim grobovima, prije dolaska Slavena u ove krajeve i prije pojave kršćanstva. 
Postoji povijesni dokument o darivanju pisanica na dvoru engleskog kralja Edvarda I. 1290. godine.
U SAD-u postoji tradicija utrke i rolanja pisanica na livadi ispred Bijele kuće u Washingtonu na Uskrsni ponedjeljak počevši od 1878. godine pod pokroviteljstvo američkoga predsjednika. 
U kanadskom gradu Vegrevilleu, ukrajinska manjina postavila je u gradskome parku najveću pisanicu na svijetu 1975. godine u sklopu obilježavanja 100. obljetnice kanadske policije.
Jaje je vrlo prikladan predmet za bojanje, zbog svoga obloga oblika i dovoljno čvrste ljuske. Za bojanje se mogu uzeti jaja bilo koje ptice, najčešće su kokošja jaja. U prošlosti su se jaja bojala na prirodne načine, a ta je tradicija i danas živa, uz to što se danas jaja bojaju i umjetnim jestivim bojama. Prije bojanja, jaje se može i ispuhati; kroz probušenu rupicu iscure bjelanjak i žumanjak pa ostane samo ljuska jajeta. Tako jaje ima duži vijek trajanja. 
Najčešće prirodno bojanje jaja je pomoću ljuske crvenog luka, a rjeđe od cikle, korijena broča ili crvenog radiča da bi se dobila crvena boja . Pisanice su znale dobiti i crnu boju bojanjem čađom ili bobicama bazge ili duda, a često je bilo i bojanje hrastovom korom da bi se dobila smeđa boja. Uz crvenu, crnu i smeđu, zelena se boja dobivala od raznog bilja, najčešće od špinata, koprive ili poriluka. Pritom se osim potpunog bojanja moglo jaje prešarati voskom, a tek onda obojiti. Nakon kuhanja i bojanja skida se sloj voska ispod kojeg jaje ostaje prirodne boje. Često se jaje umatalo u tkaninu unutar koje se postavila kakva travka ili listić, često djetelina, tako da bi jaje istim postupkom dobilo zanimljiv ukras. U Podravini i većem dijelu Slavonije, biljni ornamenti gotovo su jedini ukras . U Slavoniji su često kombinacije biljnih ornamenata i geometrijskih ukrasnih likova. U Dalmaciji se kao simboli mogu naći srce, rozeta ili nešto slično.
Posebna je tehnika ukrašavanja pisanica, osim šaranja voskom i ukrašavanja biljkama, bilo i ukrašavanje slamom. Jaja bi se omatala slamkama, da se dobiju razni oblici ili bi se pak slamke razrezale i lijepile na jaja tvoreći raznolike ukrase i šare.
U današnje vrijeme, industrijski se proizvode pisanice od drveta, metala, plastike, kao i jestive od čokolade. U SAD-u se proizvode i jaja, koja kada se pritisnu ispuštaju piskutav zvuk ili melodiju.
Boje na pisanicama imaju bogato simboličko značenje. Pisanice mogu biti jednobojne, dvobojne ili višebojne. Nekada se vjerovalo, da višebojna jaja imaju posebnu snagu. 
Crvena boja na pisanicama predstavlja duhovnu budnost, djelotvornost, milosrđe, radost života i ljubavi. Kršćanski je simbol Kristove muke, Božje ljubavi, nade, energičnosti i služenja Crkve.
Žuta boja pisanica označava svjetlost, žetvu, mladost, čistoću. Kršćanski je simbol nagrade i priznanja.
Zelena boja označava plodnost, zdravlje, nadu, svježinu i bogatstvo. Kršćanski je simbol pobjede života nad smrću, nade i blagostanja.
Narančasta boja označava izdržljivost, snagu, ambicioznost.Kombinacija boja na pisanici također ima simboličko značenje:
Četiri i više boja na jednoj pisanici simbolizira obiteljsku sreću, mir i ljubav.
Trokut ima vrlo bogato simboliku pa može na pisanicama predstavljati Presveto Trojstvo, tri elementa: zrak, vodu i vatru, muškarca, ženu i dijete kao cjelinu itd.
Spirala simbolizira vječnost, besmrtnost, misterij života i smrti.Biljni motivi često se mogu naći na pisanicama. Obično su stilizirani. 
Hrastova grančica, list i žir simboliziraju snagu, dugovječnost, muževnost.Životinjski motivi rijetko se pojavljuju. Obično simboliziraju snagu i zdravlje te dug i plodan život.
Među ostalim motivima: srce simbolizira ljubav, sunce predstavlja snagu, sidro nadu, valovi označuju bogatstvo, ljestve simboliziraju sreću, a košara majčinstvo.
Jaje unutar ljuske sadrži novi život, koji se rađa probijanjem ljuske. Kao takvo, jaje je simbol novoga života te Isusova napuštanja groba i uskrsnuća. Crvena boja pisanica simbolizira Isusovu Krv, čijim je prolijevanjem dao žrtvu za otkupljenje ljudskoga roda. I znakovi na pisanicama imaju svoje simbolično značenje: krug oko jajeta predstavlja vječnost, točkice su Marijine suze, dok je trokut simbol Presvetog Trojstva. Kod pravoslavnih vjernika, pisanica je spomen na Isusovo uskrsnuće. Njena čvrsta ljuska simbolizira zapečaćeni grob, u kojem je bilo Isusovo tijelo. Probijanje ljuske je simbol Isusova uskrsnuća. 
Na Vazmeno bdijenje, katolici i pravoslavni vjernici nose košare pune pisanica, te hranu koju će blagovati na Uskrs, da ih blagoslovi svećenik. Postoji legenda među pravoslavnim vjernicima, da je Marija Magdalena ponijela kuhana jaja na Isusov grob, da ih podijeli s drugim ženama. Kada je susrela Isusa, prema legendi jaja su poprimila sjajnu crvenu boju. Na pisanicama mogu se naći kršćanski motivi: križ, stilizirane Marijine suze, trokut s okom u sredini kao simbol Boga, citati iz Biblije, riba kao simbol prvih kršćana i dr.
Bojanje pisanica duboko je ukorijenjeno u hrvatskoj tradiciji. Glinena jaja pronađena su u grobovima starih naroda na našem prostoru, prije dolaska Hrvata. Za bojanje pisanica, koristile su se prirodne boje, najčešće crvena dobivena kuhanjem ljuski crvenoga luka. Crne pisanice karakteristične su za Međimurje. Boja se dobila od bobica bazge ili čađe. Motivi na pisanicama radili su se struganjem iglama, skalpelima ili nožićima. Koristio se i vosak, tako da se na vrh pera ili tankoga drvenoga štapića stavila kuglica voska, koji se rastalio na plamenu svijeće.  Kada se završilo crtanje voskom, jaje se stavilo u boju i kuhalo. Na kraju se premazalo komadićem slanine radi sjaja. 
hrvatski: pleter, hrvatski grb, stihovi iz rodoljubnih pjesama.Pisanice su darivali zaljubljeni s ljubavnim motivima (srca, dva goluba) ili porukama (ovo se jaje za poljubac daje - Međimurje), kako ljubavnim, tako religioznim i čestitkama. Djevojke bi u Podravini svoje dobivene pisanice ponosno stavljale na prozore, a u Dubrovniku bi mlade zaručniku darovale tucet jaja, a budućoj svekrvi ispekle bi pletenicu od tijesta. U okolici Đurđevca na pisanicu se pisala čestitka s dobrim željama. U bogato ukrašenim košarama hrana se nosila u crkvu na blagoslov na Vazmeno bdijenje. Pisanice su se darivale susjedima i rođacima. Bio je i običaj tucanja jaja. Pobjednik je onaj čije jaje ostane neoštećeno. Djeca su se igrala gađanja jaja novčićem.
Od 2008. godine pisanica u Hrvatskoj ima status nematerijalnoga dobra. Turistička zajednica Koprivničko-križevačke županije je 2009. godine pokrenula projekt izrade velikih uskršnjih jaja oslikanih u maniri naive u suradnji sa slikarima naivcima članovima Udruge hlebinskih slikara i kipara, Udruge "Molvarski likovni krug" i Likovne sekcije "Podravka 72".  U suradnji s Hrvatskom turističkom zajednicom velika uskršnja jaja, krasila su trgove gradova i mjesta u Hrvatskoj i u inozemstvu, kao što su: Madrid, New York, Budimpešta, Bratislava, Klagenfurt, Zagreb, Varaždin, Koprivnica, Bjelovar, Đurđevac, Križevci, Molve i dr.
U Ukrajini ukrašavanje pisanica ima jako dugu tradiciju, koja seže gotovo u antička vremena. Pisanice bojaju najčešće žene. Obično se koristi dekorativna tehnika batik uz pomoć voska te druge tehnike: kuhana jaja uranjaju se u prirodne boje, na jaja se stavljaju listići biljaka, preko njih se omota tkanina te se urone u boju. Gotovo svaki dio Ukrajine ima svoj način bojanja uskršnjih jaja. Boje i stilovi imaju simboličko značenje. Velike obitelji načine i po 60 pisanica. Nose se u Uskrs u crkvu, da ih posveti svećenik. Nakon toga, jedna ili dvije poklone se svećeniku, deset do petnaest poklone se djeci i unucima. Neudane djevojke poklanjaju uskršnja jaja mladićima, prema kojima gaje simpatije. Nekoliko jaja se stavi uz domaće životinje sa željom, da imaju zdravo i brojno potomstvo.U Poljskoj je bojanje pisanica sastavni dio Uskrsa. Najstarija sačuvana pisanica potječe iz 10. stoljeća, a vjeruje se da je običaj počeo i ranije. U prošlosti, samo su žene bojale jaja. Muškarci nisu smjeli ući u kuću tijekom procesa, jer se vjerovalo da bi to donijelo nesreću. Do 12. stoljeća, Crkva je zabranjivala konzumaciju jaja za vrijeme Uskrsa. Time se željela distancirati od poganskih običaja prema kojima su jaja simbol kulta mrtvih i ponovnog rođenja. Kasnije je zabrana ukinuta, s time da je bila obavezna posebna molitva prije jedenja jaja. Danas, članovi obitelji prije svečanoga uskršnjega doručka jedni drugima daruju pisanice. A dan prije na Veliku subotu pridaje se velika pažnja blagoslovu hrane u crkvi. Košare se posebno ukrašaju. U manjim mjestima, svećenik dolazi blagosloviti hranu u kuće vjernika, a u gradovima hrana se blagoslivlja u crkvama.
U Sloveniji jaja se tvrdo kuhaju i bojaju prirodnim bojama. Najčešća je crvena boja dobivena od ljuski crvenog luka. Crvene pisanice simbol su prolivene Isusove Krvi. U pokrajini Bela Krajina postoji posebna tradicija bojanja pisanica. Najčešće su crveno-crne boje ukrašene ornamentima i vunom. Pisanice su bojale djevojke. Najljepše su poklanjale voljenom mladiću i tako mu iskazivale ljubav. U Vrhniki postoji posebna tehnika izrade pisanica. Na ljusci jajeta probuši se nekoliko tisuća sitnih točkica promjera manjeg od pola milimetra.  Za jedno takvo jaje potrebno je oko tjedan dana.U SAD-u tradicija je lov na pisanice - roditelji ili rodbina skriju pisanice u kući ili dvorištu/vrtu, a potom ih djeca traže. Naime, djeca vjeruju da ih je preko noći skrio uskrsni zec zajedno s drugim slasticama ili darovima u uskrsnoj košari. Brojne obitelji odlaze na nedjeljnu uskrsnu misu ujutro, a održavaju se i uskrsne parade. Također postoji tradicionalno kotrljanje jaja na Uskrsni ponedjeljak u vrtu Bijele kuće. Tradicija postoji od 1878. godine. Djeca velikim žlicama guraju jaja unutar označenih staza do cilja. Događaju prisustvuje američki predsjednik u pratnji supruge i gostiju.U Belgiji su slične tradicije kao u Americi, ali se i govori da uskrsna jaja donose zvona iz Rima. Naime, priča govori da zvona sa svake crkve na tihu subotu ("stille Zaterdag") ne zvone jer su otišla u Rim.
U Njemačkoj je nastala tradicija plesa s jajima. Na pod se stave jaja i cilj je plesati između njih, a da se ne oštete.  Tradicija postoji i u nekim drugim zemljama, tako se u Engleskoj zove "hop-egg".U Rusiji pisanice su tradicionalni suveniri. Vjernici ukrašavaju kuće i blagdanske stolove s pisanicama, koje simboliziraju početak života. Koriste se razne tehnike ukrašavanja pisanica. Ponos Rusije su pisanice zlatarske kuće Fabergé. Prvo takvo jaje izradio je Petar Karl Fabergé.U Engleskoj na Sveučilištu u Oxfordu studentima se daruju pisanice na Veliku subotu, koja se tamo zove i Festum Ovorum ili eng. "Egg Saturday".U Meksiku postoji običaj izrade jaja ispunjenih konfetima, koja se zovu "cascarones". Jaje se ispuha od bjelanjka i žumanjka pa ostane samo ljuska. Polovica se ljuske jajeta zdrobi, a polovica ostane i poboja se, te se u nju stave šareni konfeti, raznobojni sitni papirići i sl. Običaj se proširio i na sjeverozapad SAD-a.
Prije Uskrsa je razdoblje korizme, koje traje 40 dana. Nekada vjernici nisu jeli jaja u korizmi, a taj običaj postoji i danas kod istočnih kršćana. Nastojalo se potrošiti sva jaja u domaćinstvu prije početka korizme, pogotovo dan prije na fašnik. Budući, da kokoši nesu jaja i u korizmi, do Uskrsa se nakupila poveća količina jaja. Stoga su u mnogim narodima česta jela s jajima u uskrsno vrijeme. Španjolci za Uskrs pripremaju jelo "hornazo" s kuhanim jajima, a Mađari jaja s krumpirom. U Dalmaciji, Hrvatskom primorju i Istri za Uskrs se priprema tradicionalni kolač pinca, premaže se žumanjcima, a sredinu nakon pečenja za ukras stavi se pisanica . Mnoga druga jela za Uskrs također se pripremaju od jaja.
Ruska zlatarska kuća Fabergé izradila je niz velikih uskršnjih Fabergéovih jaja za ruske careve Aleksandra III. i Nikolu II. i za obitelj Kelch  te za još nekoliko naručitelja. Priča je počela, kada je ruski car Aleksandar III. poklonio uskršnje jaje svojoj supruzi Mariji Fedorovnoj. To prvo Fabergé jaje sačuvano je do danas. Carica je bila oduševljena, pa je svake godine proizvedeno bar jedno novo. Od ukupno 65 pisanica, preživjelo je 57, koje se smatraju remek-djelom zlatarske umjetnosti. Izrađene su od plemenitih metala ukrašenih biserima od 1885. do 1917. godine. Svako Fabergé jaje ima svoje ime, npr: labud, paun, ružin pupoljak, carević itd. Čuvaju se u muzejima i zbirkama kolekcionara. Najviše ih se nalazi u zbirci ruskog bogataša Viktora Vekselberga te u moskovskom muzeju na Kremlju.
Jedna od najljepših, najvećih i najvrjednijih zbirki pisanica u Europi nalazi se u zagrebačkome Etnografskom muzeju. Najstarija pisanica je iz Beča, a potječe iz 1847. godine. Dar je biskupa Josipa Jurja Strossmayera.

Pješaštvo se sastoji uglavnom od vojnika-pješaka. Dijeli se na razne rodove. U svrhu lakšeg upravljanja većim brojem pješaka, još u rimsko doba osnovane su postrojbe – jedinice. Dok su Rimljani imali kohorte i centurije, današnje vojske najčešće više-manje po uzoru na vojsku SAD-a imaju organizacijske jedinice kao što su desetine, bojne, satnije, pukovnije, brigade, korpuse, regimente, pa čak i armije. Sve te postrojbe razlikuju se po broju ljudi i količini manjih postrojba u njima. 
Osnovni segment i zapovjedni lanac u vojsci su činovi i funkcije. Svaka vojska ima različite nazive za svoje činove, koje vuku iz nekog povijesnog razdoblja ili po uzoru na moderne, vodeće vojske svijeta.
Kao organizirana vojna struktura pješaštvo se javlja već u prvim državama prije više tisuća godina i od tada njegova evolucija teče usporedno s razvojem ljudskog društva.
Cijeli stari vijek može se smatrati razdobljem prevlasti pješaštva, od stvaranja prvih vojnih formacija do potpuno organizirane vojske Rimskog Carstva. U predetatističkom razdoblju razvoja društva, vojna organizacija uglavnom počiva na spontanom okupljanju ratnika, pod vodstvom plemenskog ili rodovskog vođe, u slučaju neposredne ratne opasnosti. Tehnološki stupanj razvoja društva omogućavao je samo izradu hladnog oružja za blisku borbu, a malobrojnim konjima koristili su se isključivo u poljoprivredne svrhe, pa je takvu vojnu organizaciju potpuno činilo pješaštvo. Evolucijom države razvijaju se i oružane snage, pa se iz spontane vojne organizacije prvobitnog društva, koja se stvarala u slučaju neposredne ratne opasnosti, izdvajaju naoružani odredi pod neposrednom nadzorom vladara, s isključivom zadaćom vođenja ratova. U tom razdoblju pješaštvo se organizira kao temeljni (još dugo vrijeme i jedini) rod vojske, a uvodi se i prva vojna formacija, odnosno taktika uporabe pješaštva - falanga. Falanga je zbijeni borbeni postroj u više vrsta vojnika, koji se prvi put spominje kod Sumerana, oko trećeg tisućljeća prije nove ere.
Usavršavanjem oružja i pojavom individualnog oklopa, dolazi do podjele pješaštva na lako i teško. Laki pješaci bili su uglavnom bez osobne zaštite i naoružani bacačkim oružjem (lukovi i strijele, praćke, koplja za bacanje), a u borbenom postroju nalazili su se ispred prvih redova falange. Njihova zadaća bila je izazivanje sukoba s protivničkom stranom i provociranje njegovog napada na monolitni, ali slabo pokretni postroj vlastite falange. Ako su dovoljno isprovocirali protivnika da krene u napad, lako pješaštvo se sklanjalo, a glavninu boja preuzimalo je teško pješaštvo, obično naoružano kopljima i mačevima, a zaštićeno oklopom i velikim štitovima. Osim taktičke, u pješaštvu tog vremena bila je izrazita i socijalna stratifikacija, jer su postrojbe lakog pješaštva popunjavane isključivo najsiromašnijim slojevima društva, dok su teško pješaštvo činili pripadnici srednjih i bolje stojećih društvenih klasa. Naoružanje i oklop svaki vojnik tog doba nabavljao je iz vlastitih sredstava, a kako su oni predstavljali priličan imetak, razumljivo da su si bolji oklop mogli priuštiti uglavnom bolje stojeći vojnici. Tek u rimskoj vojsci, nakon reformi Marija Gaja, vojnici se potpuno opremaju naoružanjem, oklopom i drugom opremom o trošku države, a osim toga stupaju u potpuno profesionalni odnos (dobivaju plaću i druge beneficije za vojnu službu).
Unatoč socijalnim razlikama, lako pješaštvo je bilo vrlo korisno vojskovođama tog doba, jer predstavlja svojevrsnu manevarsku snagu inače dosta statičnom i nefleksibilnom borbenom postroju glavnih snaga, pa npr. u sastavu rimskih legija tijekom Punskih ratova čini više od trećine postrojbe (od ukupno 4200 pješaka, 1200 bili su laki pješaci - veliti). Veliti su standardno naoružavani lakim kopljima za bacanje, a zaštićeni su kožnim kacigama i malim kožnim štitovima. Nakon Marijevih reformi lako pješaštvo potpuno nestaje, pa glavninu rimske legije čini samo teško pješaštvo. Međutim, u to vrijeme dolazi do potpunog preustroja legije na niže ustrojbene cjeline: kohorte, manipule i centurije, koje postaju osnovni element borbenog postroja. Boj se vodi u tzv. "falangi kohorti" što predstavlja vrhunac razvoja taktike falange, jer se stvaranjem kohorti falanga raščlanila na taktičke cjeline kojima se moglo manevrirati, sukladno uvjetima terena, a vojskovođa ih je mogao postavljati u jedan ili više stupnjeva po dubini, pokretati tijekom borbe, razmicati, zbijati, pojačavati krila ili centar i sl. U svakom slučaju, lako pješaštvo kao nosilac manevra više nije bilo potrebno. 
Osim pješaštva u starom vijeku postojalo je i konjaništvo kao samostalni rod vojske, međutim njegova uloga bila je sekundarnog značaja, prije svega zbog nedovoljno razvijene opreme za jahanje, pa je vojnik na konju bio prilično nestabilan i nije se mogla razviti puna brzina konja, zbog čega je i silina konjičkog udara bila relativno slaba. Osim toga, konji su bili relativno malobrojni i prilično skupi. U sukobu s pješaštvom konjanici su bili potpuno inferiorni, jer su zbog nestabilnosti lako obarani s konja, a zbog slabe ili nikakve zaštitne opreme i kratkog naoružanja kojim su bili naoružani kako im ne bi smetalo pri jahanju, nisu se mogli mjeriti s teškim pješaštvom. Konjaništvo se u bitkama uglavnom nalazilo na bokovima falangi ili je korišteno za izviđanje i prijenos poruka.
Usavršavanjem opreme za jahanje, pojavom sedla i uzengija konjanici dobivaju solidan oslonac u borbi, što im omogućava lakše nošenje i sigurniju uporabu oružja u borbi. Osim toga, nova oprema omogućava razvoj pune brzine konja, čime se povećava silina konjičkog udara. Razvija se i individualni oklop, ali postaje i sve teži pa ga mogu nositi samo konjanici. Sve to, zajedno s raspadom čvrstih formacija pješaštva pred raspad Zapadnog Rimskog Carstva, stvorilo je uvjete za razvoj konjaništva kao odlučujućeg roda vojske i početak razdoblja stagnacije pješaštva.
Razdoblje stagnacije pješaštva proteže se kroz cijeli srednji vijek, u kojem teško oklopljeno konjaništvo dominira na bojištu. Naime, oprema pješaka (u prvom redu oklop i štit) nije mogla biti toliko teška kao oprema konjanika, pa zbog toga nije mogla niti jednako štititi vojnika. Osim toga, pješačke postrojbe imale su vrlo malu mogućnost pokreta, zbog čega je njihova manevarska sposobnost bila znatno slabija od teško oklopljenih konjanika, a samim time i snaga udara.
S druge strane, u srednjem vijeku javlja se i velika socijalna stratifikacija između konjice i pješaštva, jer su konj i oklop bili izuzetno skupi i imali su ih jedino pripadnici bogatih društvenih slojeva, u prvom redu feudalci. Pješaci su bili isključivo kmetovi, kasnije i najamnici, koje su opremali i naoružavali feudalci. Na taj način je formiran i odnos društva prema vojsci, pa su konjanici uživali znatno veći ugled od manje ili više podcijenjenog pješaštva. Pješaci se često nisu niti smatrali ratnicima, jer nisu imali svoju opremu, već su bile sluge svojim feudalnim gospodarima - konjanicima. U borbenim djelovanjima, pješaštvo je gotovo uvijek bilo u centru, dok su na krilima bili konjanici, čija uloga u borbi je bila presudna. Kada je sudar konjanika završio potiskivanjem jedne strane, pobjedničko konjaništvo je nastojalo izvršiti snažni dvostrani udar na pješaštvo u centru. Vojnički nedovoljno osposobljeni i uvježbani, te slabo naoružani pješaci u takvim okolnostima konjaništvu nisu mogli pružiti ikakav ozbiljniji otpor.
Unatoč takvim, u srednjem vijeku izuzetno raširenim, odnosima i stavovima prema pješaštvu, pojedini vladari i vojskovođe dobro su procjenjivali mogućnosti pješaštva i njegovu borbenu vrijednost, te su ih sukladno tome i učinkovito koristili. Jedan od takvih vladara bio je britanski kralj Edward III, koji se umjesto za oklopljene konjanike odlučio za pješake-strijelce naoružane tzv. "dugim lukom". Umješnom uporabom tih strijelaca Edward je u bitki kod Crecya 1346. godine potukao francuske konjanike, u prvoj kopnenoj bitki Stogodišnjeg rata. Iskustva iz te bitke iskoristio je i britanski kralj Henry V. u nastavku Stogodišnjeg rata, nanijevši Francuzima težak poraz u bitki kod Agincourta 1415. godine, opet uz presudnu ulogu strijelaca s "dugim lukom".
Nakon križarskih ratova, mijenja se odnos prema pješaštvu u Zapadnoj i Središnjoj Europi, koje više ne čine samo kmetovi i sluge feudalaca, već u prvom redu slobodni građani, koji za vojnu službu počinju dobivati plaću. Takve pješačke formacije stvaraju se u europskim gradovima, u cilju zaštite od pljačkaških pohoda feudalnih vojski, a u prvo vrijeme bile su milicijskog karaktera. Bili su to prvi znaci preporoda, ali ne i prekretnice u razvoju pješaštva, jer gradske milicije u većini slučajeva ipak nisu bile dorasle bolje izvježbanim i naoružanim feudalnim vojskama, pa su gradovi počeli u svoju službu uzimati najamnike. Taktika najamnika primarno je bila usmjerena na suprotstavljanje najopasnijem protivniku - oklopljenom konjaniku, zbog čega se razvija cijeli niz oružja za izbacivanje konjanika iz sedla ili obaranje konja zajedno s konjanikom, kao što su helebarda, partizana, glefa, šponton i sl. Napad konjice dočekuje su u zbijenom borbenom postroju s velikim brojem dugih kopalja postavljenih u prvi red, a ako se konjica i probila kroz tako čvrsti zid kopalja, napadali bi ih pješaci s helebardama glefama i sl. te nastojali oboriti s konja. U Burgundskim ratovima tijekom druge polovice XV. stoljeća švicarsko pješaštvo konačno preotima višestoljetnu prevlast oklopljenih konjanika na bojištu, te od tada Švicarci postaju najtraženiji najamnici u Europi. Po uzoru na njih formiraju se i druge najamničke postrojbe, u prvom redu njemački Landsknechti, koji ubrzo postaju najveći konkurenti Švicarcima. U organizaciji landsknechta prvi put se javljaju i nove ustrojbene cjeline - satnije (kompagnies) i pukovnije (regiments), ali prvenstveno u administrativnom značenju, a ne taktičkom.
S druge strane, najbolje uvježbano i organizirano pješaštvo u gotovo cijelom razdoblju stagnacije (koje je i najvažnija komponenta njihove stajaće vojske), imalo je Otomansko Carstvo. Iako je glavninu otomanske vojske činilo konjaništvo (prvenstveno spahije, te djelomično akindžije i delije kao lake pogranične postrojbe), pješaštvo je imalo izuzetno važnu ulogu, prije svega janjičari koji su kao elitne postrojbe mogli izdržati i udar konjice. Za razliku od janjičara, azapi su bili pješaštvo ustrojavano samo po potrebi, odnosno prilikom ratnih pohoda, od dragovoljaca koji za svoju vojnu službu nisu dobivali plaću, već su bili oslobođeni od svih poreza i davanja prema državi, a sudjelovali su i u podjeli ratnog plijena i pljački osvojenih područja. U ranoj povijesti Osmanlijskog Carstva odigrali su značajnu ulogu, međutim kasnije ih istiskuju janjičari, pa se uloga azapa svela na posadne snage vrlo diskutabilnog kvaliteta u pograničnim gradovima. No, unatoč različitim vrednovanjima pješaštva tijekom razdoblja stagnacije (odnosno kroz gotovo cijeli srednji vijek), njegov preporod počinje de facto tek pojavom i masovnijim korištenjem vatrenog oružja.
Vatreno oružje se u Europi javlja prilično rano, pa se u literaturi navodi pojava vatrenog oružja u Španjolskoj 1305., Češkoj 1310., Škotskoj 1318., Njemačkoj 1323. itd. Međutim prvi dokumentirani podaci o uporabi vatrenog oružja potječu iz 1364. tijekom bitke kod Perugie. Zbog zanatskog načina proizvodnje i niskog stupnja tehnološkog razdoblja tog vremena, vatreno oružje bilo je vrlo različito po obliku, materijalu iz kojeg je izrađivano, načinu obrade, sastavu baruta i sl. zbog čega je bilo vrlo nepouzdano, pa nerijetko i opasno za njegovog vlasnika. Osim toga, zbog vrlo složenog punjenja i načina opaljenja imalo je malu brzinu gađanja (npr. dok je jedno takvo oružje ispalilo projektil, strijelac naoružan lukom mogao je izbaciti 12 do 15 strijela, a samostrijelom 2 - 4 strijele). Isto tako, zbog velikog slobodnog prostora između cijevi i projektila, te nedovoljnog brtvljenja, projektil je imao malu početnu brzinu i samim time vrlo kratki učinkoviti domet (maksimalno do 50 metara, dok su lukovi i samostrijeli nosili i do 150 m). S obzirom da u to vrijeme još nisu bile konstruirane ciljničke sprave, točnost gađanja bila je isto tako izuzetno mala, pa vatreno oružje praktično do kraja XV. stoljeća nema veći utjecaj na tijek ratnih operacija, niti na organizaciju i taktiku postrojbi.
Ozbiljnu promjenu percepcije vatrenog oružja donose iskustva iz bitke kod Cerignole 1503. godine, u kojoj je španjolski vojskovođa Fernandes de Cordoba potpuno razbio francusku vojsku približno iste jačine kakva je bila i njegova, prvenstveno zbog korištenja vatrenog oružja. Prvi put u povijesti taktike, Fernandes je svrsishodno kombinirao stalnu fortifikaciju (rov s bedemom), koncentriranu vatru streljačkog i topničkog naoružanja i udar (protunapad), što je od tada postalo temeljnim sadržajem obrambene bitke. Francuzi su izgubili između 3.000 i 4.000 vojnika, dok su španjolski gubitci bili zanemarivi, međutim, ručno vatreno oružje prvi put je imalo presudan utjecaj na tijek bitke. Naravno, takvom uspjehu prethodio je i odgovarajući razvoj streljačkog naoružanja.
Iz krajnje nepouzdanih i nepreciznih "ručnih topova" (bolje rečeno jednostavnih cijevi zatvorenih na jednom kraju, koji se učvršćivao u zemlji) razvijene su ručne kulevrine, koje su postale preteča prvih pušaka arkebuza. Arkebuze su osmišljene nakon 1470. godine, kada je izrađen prvi kundak i jednostavni mehanizam pripale pomoću fitilja. Radilo se o glomaznim pretečama pušaka (mase oko 10 kg) koje su se sastojale samo od cijevi, kundaka i jednostavnog mehanizma za okidanje s fitiljem, a zbog svojih dimenzija i mase koristile su se primarno kao oružje tvrđavske obrane. Arkebuzu je početkom XVI. stoljeća zamijenila musketa - lakše i manje individualno oružje sa snažnijim punjenjem i većim dometom, koje je strijelac mogao nositi i koristiti izvan stalnih fortifikacija. Projektil ispaljen iz muskete mogao je probiti gotovo svaki oklop, što je predstavljalo vrlo ozbiljnu ugrozu teško oklopljenim konjanicima i ubrzo njihovu oklopnu zaštitu učinilo beskorisnom. 
S druge strane, zapazivši vrijednost vatrenog oružja, relativno brzo počeli su ga usvajati i konjanici, međutim u prvobitnom obliku bilo je to glomazno i nespretno oružje koje im je više smetalo nego koristilo. Zbog toga je za potrebe konjaništva razvijano vatreno oružje kraćih dimenzija i s malim kundakom, koje se pri gađanju oslanjalo na prsa tzv. petrinal. Kratki kundak petrinala pokazao se neučinkovitim, pa je ubrzo uklonjen i stvoreno je vatreno oružje kojim se gađalo iz ruke - pištolj. Pištolji su postali gotovo idealno oružje konjanika, ali uz njih razvijeno je i drugo oružje kraćih dimenzija, ali povećane preciznosti - musketoni i kasnije karabini. Drugim riječima, razvoj vatrenog oružja u dva osnovna smjera kakve poznajemo danas - tzv. "duge cijevi" i "kratke cijevi" usmjeren je potrebama dvaju prvobitnih rodova kopnene vojske - pješaštva i konjaništva.
Razvojem vatrenog naoružanja jača borbena vrijednost pješaštva i vraća se njegova dominantna uloga u oružanim snagama. U prvim godinama XVI. stoljeća dugo koplje zamjenjuje puška, iako su kopljanici (pikeniri) zadržani u pješaštvu gotovo do kraja tog stoljeća. S obzirom da muskete probijaju gotovo svaki oklop, on se u pješaštvu potpuno gubi, a borbeni postroj postaje sve širi i plići kako bi koncentrirana vatra strijelaca imala što veći učinak, te što je moguće veći broj strijelaca istovremeno gađao. To je utjecalo na razvoj velikog broja manjih taktičkih postrojbi, koje u borbi imaju veću ili manju samostalnost. Brojnost pješačkih postrojbi u većini oružanih snaga ubrzano raste i već početkom XVII. stoljeća brojnost pješaštva ponovo znatno nadmašuje konjaništvo. Krajem XVII. stoljeća pikeniri definitivno nestaju, a koplje se zamjenjuje puškom s bajunetom, koja postaje osnovno naoružanje pješaštva. Istovremeno, javljaju se i specijalizirane vrste pješaštva, koje koriste posebne taktike ili vrste naoružanja, pa se formiraju grenadiri naoružani prvim ručnim bombama koje su bacali na protivnika neposredno pred stupanje u blisku borbu. Krajem XVIII. stoljeća javljaju se i prve postrojbe obučene i uvježbane za iznenadna i zasjedna djelovanja.
Sredinom XVIII. stoljeća odnos pješaštva i konjaništva potpuno je izmijenjen u korist pješaštva i kreće se u odnosu od 3:1 u pruskoj, do 6:1 u francuskoj vojsci. Najveće pješačke postrojbe su brigade, koje krajem XVIII. stoljeća prerastaju u divizije i korpuse. Linijski borbeni postroj postao je dominantna taktika pješaštva, ali u to vrijeme već pokazuje krupne nedostatke, pa npr. u bitki kod Lexingtona tijekom Američkog rata za nezavisnost, ustanici iz raspršenog borbenog postroja i zasjeda vrlo preciznom paljbom razbijaju linijski postroj Britanaca i nanose im teške gubitke. Linijski postroj zamijenjen je streljačkim postrojem kojeg prvi put primjenjuje francuska revolucionarna vojska u borbama kod Briquenaya i na rijeci Aire 1792. godine, pri čemu je težište dano na udar bajunetom. Vremenom je izgrađivana i usavršavana nova taktika, kombinacijom streljačkog postroja, linije i kolona, dodatno usavršena tijekom niza borbi, bojeva i operacija u Napoleonovim ratovima.
U vojno-povijesnom smislu, možemo ih promatrati kao jedinstvenu cjelinu, zbog njihova presudnog utjecaja na organizaciju oružanih snaga, sveobuhvatni razvoj vojne vještine i globalno etabliranje vojne sile u strukturu društva. Jedna od najvažnijih odlika Napoleonovih ratova jest stvaranje masovnih oružanih snaga, te u skladu s time velikih i zahtjevnih vojnih formacija. To je zahtijevalo velike promjene u ustroju postrojbi, organizaciji sustava vođenja i zapovijedanja, sustava logističke potpore i sl. te radikalno izmijenilo način izvođenja borbenih djelovanja.
Kako bi se mogle stvoriti tako masovne oružane snage, uvodi se sustav mobilizacije i obveza služenja vojnog roka za vojno sposobno muško stanovništvo, pa se ustrojavaju odgovarajuća tijela državne administracije zadužena za provedbu novačenja i mobilizaciju. U postrojbama se organizira sustav vojne izobrazbe koju prolaze svi novaci, te poslije pričuvne postrojbe koje služe za popunu u slučaju rata i provode sustav uvježbavanja i kondicioniranja pričuvnika. Zbog zapovijedanja i vođenja tako velikih snaga, ustrojavaju se stožeri i linijski sustav zapovijedanja pretvara u linijsko-stožerni za sve postrojbe složenije od bojni. Sustav logističke potpore reorganizira se iz temelja, jer dotad gotovo da i nije postojao. S obzirom na to da velike postrojbe u ratu troše veliku količinu različitog materijala, postalo je previše rizično očekivati da bi se mogle u potpunosti opskrbljivati iz lokalnih izvora, prilikom zaposjedanja nekog prostora, a u opskrbi naoružanjem i streljivom to je bilo praktično nemoguće. Rješenje je bilo u ustrojavanju odgovarajućih tijela logistike i stvaranje sustava logističke potrebe eksploatacijom materijala iz pouzdanih izvora, odnosno iz matične zemlje.
Te promjene utjecale su i na ustroj oružanih snaga, pa divizije postaju stalne formacije, a kako su ratovi dobivali na zamahu, ustrojavani su korpusi i armije koji izvode borbena djelovanja na samostalnim smjerovima, ali u skladu s osnovnom zamisli i odlukom najvišeg zapovjedništva. Kordonska strategija (obrambena strategija većine europskih zemalja u XVII. i XVIII. stoljeću, koja se svodila na obranu teritorije izgradnjom sustava utvrda duž čitave pogranične crte u vidu lanaca - op. aut.) i linijska taktika odbačene su kao zastarjele i neučinkovite u suvremenim uvjetima ratovanja. Umjesto toga usvojeni su duboki borbeni postroji s pričuvom kao obveznim elementom i nositeljem manevarskih potencijala. Osnovni način borbenih djelovanja postao je napad koncentriranim snagama pješaštva i konjice, uz potporu topništva.
U takvim okolnostima pješaštvo definitivno postaje temeljni rod kopnenih snaga i glavni nosilac svih borbenih operacija. Tada je stvoreno i uvjerenje kako jedan prostor nije zauzet, ako ga nije zaposjelo pješaštvo. Istovremeno, nastavlja se diferencijacija samih pješačkih postrojbi, pa uz već postojeće linijsko pješaštvo i grenadire, jače se razvijaju i osamostaljuju razne pješačke postrojbe kao što su lovačke postrojbe, pojedine vrste teritorijalnih snaga, postrojbe milicijskog ustroja i sl. koje primjenjuju nekonvencionalnu taktiku borbenih djelovanja, zasjedne akcije, prepade u pozadinu protivnika itd. Kasnije će se iz takvih postrojbi razviti ono što se danas naziva "specijalnim snagama".
Otprilike u to vrijeme definira se i uloga mornaričkog pješaštva, odnosno postrojbi pješaštva ukrcanih na ratne brodove. Mornaričko pješaštvo prvi put se pojavilo krajem XVI. stoljeća kao dio brodske posade, koje je u odlučujućoj fazi borbe trebalo ojačati paljbeni učinak brodskog topništva, sudjelovati u abordažu (abordaž je način bliske pomorske borbe, u kojem se nakon nasilnog pristajanja uz protivnički brod posada prebacuje na njega i započinje blisku borbu s protivničkom posadom) i u slučaju potrebe voditi borbu na kopnu, uz priobalno područje. Tijekom Napoleonovih ratova, kada abordaž gubi primarni značaj, glavna zadaća pješaštva ukrcanih na brodove postaje mornarički desant, te zauzimanje i osiguranje pomorskih baza. Kod pojedinih velikih pomorskih sila (npr. Velike Britanije), mornaričko pješaštvo ustrojava se u ekspedicijske postrojbe velike operativne i taktičke pokretljivosti, stalno spremne za borbena djelovanja.
Napoleon ustrojava satnije voltižera, sastavljene od ljudi malog rasta, naoružane kratkim karabinom i lakom sabljom, koji su obučavani za skok na konja u kasu iza jahača. Na taj način konjanici bi ih prevozili do drugog borbenog položaja, gdje bi na sličan način sjahivali s konja i nastavljali borbu pješice. U ovom razdoblju jačaju postrojbe draguna, specifične vrste srednje konjice koji su se pojavili još u XVII. stoljeću i bili osposobljavani prvenstveno za borbu pješice (konji su im služili isključivo za brže prebacivanje s jednog na drugo mjesto). Draguni i dalje ostaju "pješaci na konju", ali se koriste ovisno o taktičkoj situaciji. Ako se radilo o snažnom i dobro organiziranom protivniku, draguni su sjahivali s konja i nastavljali borbu pješice (nerijetko u borbenom postroju čisto pješačkih postrojbi), međutim ako se radilo o iznenađenom, nedovoljno organiziranom i slabom protivniku, u borbu su uključivani kao konjaništvo. Zbog toga su najučinkovitije korišteni za progon razbijenih protivničkih snaga.
S druge strane i konjaništvo tijekom Napoleonovih ratova doživljava svoj najveći uspon, osobito nakon bitke kod Marenga gdje u velikoj mjeri doprinosi pobjedi iznenadnim jurišom na austrijsko pješaštvo. Od tada konjaništvo napada u velikim masama, bukvalno drobeći sve na svom putu, a zbog različitih zadaća i potreba dijeli se na laku, srednju (draguni) i tešku. Tijekom Napoleonovih ratova, konjaništvo postaje glavna manevarska komponenta oružanih snaga i ponovo najopasniji protivnik pješaštvu, koje mora pronaći odgovarajuću taktiku borbe protiv konjaništva. Jedan od odgovora bio je zbijeni borbeni postroj i koncentrirana vatra koja je konjaništvu nanosila velike gubitke, međutim presudnu ulogu odigrao je daljnji razvoj streljačkog naoružanja, odnosno konstrukcija obrtnog zatvarača i pojava puške na cjeloviti metak sustava Dreyse, čime je u velikoj mjeri povećana brzina gađanja.
U svakom slučaju, iz Napoleonovih ratova pješaštvo je izašlo povećanog značaja i utjecaja, a u usporedbi s konjaništvom bilo je veće i do 8 puta. Tijekom tog razdoblja pješaštvo je postalo najsposobniji rod vojske za blisku borbu, te zauzimanje i trajno držanje zaposjednutog prostora, a kombinacija snažne paljbe i manevra povećale su njezinu samostalnost u borbi.
Uvođenje u naoružanje pušaka s perkusijskim sustavom okidanja sredinom XIX. stoljeća omogućilo je brže i pouzdanije djelovanje streljačkog naoružanja, a uvođenjem užljebljenih cijevi otprilike jednu deceniju kasnije, pješaštvo je dobilo znatno točnije i preciznije puške, pa se gubi potreba neposrednog ojačavanja pješačkih postrojbi topništvom. Daljnjim usavršavanjem streljačkog naoružanja (konstrukcijom duguljastog zrna, smanjivanjem kalibra, povećanjem početne brzine zrna i sl.) domet oružja se povećava, kao i preciznost gađanja, pa značaj plotunske paljbe opada na račun pojedinačnog gađanja. Takav pristup uvjetovao je daljnje cijepanje bojni na samostalne postrojbe satnija, što je tijekom Napoleonovih ratova bila vrlo rijetka pojava i više izuzetak nego pravilo borbene uporabe pješaštva. Sredinom četrdesetih godina XIX. stoljeća satnija se već smatra osnovnom taktičkom postrojbom nepromjenjivog sastava.
Krajem XIX. stoljeća pješaštvo postaje glavni rod oružanih snaga, s preko 70% cjelokupnog sastava kopnene vojske. Istovremeno, u većini europskih oružanih snaga postaje jedinstveni rod i gubi se podjela na teško i lako pješaštvo, a tek u pojedinim zemljama zadržale su se pojedine vrste pješaštva (npr. u ruskim oružanim snagama ostale su streljačke postrojbe, popunjene posebno odabranim strijelcima kojima su davane posebne zadaće, a mogli su trošiti znatno više streljiva i za obuku i tijekom borbenih djelovanja, njihov pandan u njemačkim i austrijskim oružanim snagama bile su lovačke postrojbe, a u talijanskim bersaglieri). druge strane, uočena je nužnost specijalizacije pojedinih pješačkih postrojbi uvjetima zemljišta na kojem će pretežito izvoditi borbena djelovanja, pa se u pojedinim europskim zemljama postrojbe planinskog pješaštva (u Italiji alpinističke postrojbe, u Francuskoj tzv. alpski lovci, a u Austro-Ugarskoj planinski lovci) opremaju, obučavaju i prilagođavaju isključivo specifičnostima borbe na brdskom i planinskom zemljištu. Zapravo, prve specijalizirane planinske postrojbe ustrojavaju se krajem XVIII. stoljeća (do tada se smatralo kako je planinsko zemljište potpuno nepovoljno za bilo kakve ratne operacije) međutim, osim naziva njihova obuka, oprema i naoružanje ničim se nije razlikovala od ostalih pješačkih postrojbi. Planskom ustrojavanju i specijaliziranoj obuci planinskih postrojbi pristupili su prvo Francuzi 1881. godine nakon okupacije Tunisa i zbog potrebe kontrole svoje granice s Italijom. Uz klasičnu pješačku obuku, ove postrojbe uvode i alpinističku, a oprema im se prilagođava uvjetima ratovanja na visoko planinskom zemljištu, te se početkom XX. stoljeća pješačke postrojbe ojačavaju i specijaliziranim brdskim topništvom.
Revolucionarni izumi s kraja XIX. stoljeća - jedinstveni, metalni metak i bezdimni baruti (pojavili su se otprilike 20 godina nakon metalnog metka) omogućili su razvoj pušaka repetirki, čija era započinje konstrukcijom američke puške "Volcanic". Taj sustav je vrlo brzo usvojio i dodatno usavršio američki konstruktor Oliver Winchester u svojoj pušci "Henry" M 1860 kal. 11,17 mm iz koje je u kratkom razdoblju nastala vrlo poznata i raširena puška "Winchester" M 1873 kal. .44-40, koja je koristila streljivo sa središnjom kapislom. Unatoč izvrsnim taktičko-tehničkim osobinama te puške, američki vojni establishment je pokazao veliku sumnjičavost u njezinu borbenu vrijednost, zbog čega nikada nije prihvaćena kao vojno oružje, ali s druge strane, shvaćene su nesumnjive prednosti pušaka-repetirki u odnosu na dotadašnje jednometne vojničke puške. Sukladno tome, Winchester je započeo razvoj puške istog principa rada, ali sa snažnijim streljivom primjerenijim vojnoj uporabi. Produkt je bila izvrsna vojna puška "Winchester" M 1895. koju su kupile i ruske oružane snage (oko 300 000 primjeraka) za svoje pješaštvo. Istovremeno, većina europskih zemalja započela je s razvojem vlastitih pušaka-repetirki i njihovim uvođenjem u naoružanje pješaštva. U tom razdoblju nastale su neke od najpoznatijih i najkvalitetnijih vojničkih pušaka-repetirki, kao što su npr. njemačka "Mauser" M98 kal. 7,9 mm; britanska "Lee-Enfield" M95 kal. .303 British (koja je dodatno usavršena nakon Burskog rata); ruska "Mosin" 1891. i sl.
Uvođenjem pušaka-repetirki u naoružanje pješaštva povećala se brzina gađanja na 8-15 metaka u minuti, a njihovim tehnološkim usavršavanjem i povećanjem snage barutnog punjenja još više je smanjen kalibar oružja (na 7-9 mm), pa je strijelac mogao nositi veću količinu streljiva. Isto tako, zbog bolje kakvoće čelika za proizvodnju puščanih cijevi metak je mogao razvijati više pritiske tijekom opaljenja, s većom početnom brzinom zrna, pa se i krajnji učinkoviti domet povećao na oko 2000 m.
Krajem XIX. stoljeća taktika pješaštva postala je gotovo jednaka u svim europskim zemljama. U napadu glavni paljbeni položaj bio je oko 500 m ispred prednjeg kraja protivnika, a na juriš se kretalo 300-400 m od prvih položaja, dok je u obrani zaposjedan i utvrđivan teren koji je omogućavao gustu i učinkovitu vatru streljačkog naoružanja na 500 i više metara.
Države koje su prve ušle u rat raspolagale su početkom kolovoza 1914. jakim kopnenim snagama. U svim europskim vojskama pješačka divizija pred rat je imala oko 15-18 000 vojnika i bila sastavljena od dvije pješačke brigade ili četiri pukovnije.
Pripremajući rat, vlade i glavni stožeri velikih sila nisu ni približno mogli predvidjeti razmjere, trajanje i fizionomiju rata koji je uslijedio, uglavnom zbog toga što su vojne doktrine, ratni i početni operacijski planovi kao i materijalne pripreme rata utemeljene na starim shvaćanjima, da je protivnika moguće pobijediti i dobiti rat jednom odlučujućom ili u nekoliko obuhvatnih, uništavajućih bitaka. Međutim, ratna praksa je ubrzo pokazala da ono što je bilo moguće postići u vrijeme Napoleona i ratova druge polovine XIX. stoljeća (s vojskama od najviše nekoliko stotina tisuća vojnika, razvijenim na relativno malom prostoru), nije bilo moguće ostvariti milijunskim oružanim snagama, rastegnutim na širokim bojišnicama, jer odnos snaga zaraćenih strana i stupanj razvoja ratne tehnike nije davao mogućnost brzog opkoljavanja i uništavanja cjelokupnih protivničkih armija. 
Nastupanje pješaštva u gustom streljačkom postroju pokazalo se već u prvim danima rata krajnje neracionalnim, jer je branitelj jakom paljbom nanosio osjetne gubitke napadaču, koji gotovo u pravilu nije imao dovoljno topništva za učinkovitu neutralizaciju branitelja. Zbog toga je, nakon relativno kratkog manevarskog razdoblja rata, nastalo dugo, iscrpljujuće razdoblje rovovskog (pozicijskog) ratovanja. Pod pojmom "pozicijskog rata" podrazumijeva se način vođenja ratnih djelovanja koje odlikuju dugotrajne frontalne borbe, neprekidna, stabilizirana crta bojište strateških razmjera i dominacija defenzive. U takvom načinu ratovanja težište je na opsežnom i temeljitom fortifikacijskom uređenju obrambenih položaja, njihovu zaposjedanju jakim snagama i relativno statičnom rasporedu snaga i sredstava po bojišnici i dubini.
Pozicijski rat]] produkt je ravnoteže snaga protivničkih strana, te ravnoteže napada i obrane. Već u ljeto 1914. godine milijunske vojske zaraćenih država pokrile su gotovo sav slobodan operativni prostor, a kako im je pokretljivost bila mala, paljbena moć ujednačena, a gubici izuzetno veliki, došlo je do stabilizacije bojišta i prelaska na pozicijsko ratovanje. U taktičkom smislu, pozicijski rat produkt je jačanja kvalitete obrane u odnosu na napad. Masovnom primjenom strojnica, rovovskih oruđa, topništva i poljske fortifikacije, obrana je postala izuzetno jak vid borbe, a kako bi ju svladao, napadač je morao imati znatnu brojčanu i tehničku nadmoćnost i postrojbe boljeg borbenog morala. Sukladno tome, ustrojavaju se jurišne postrojbe, koje su trebale biti nositelji napada i izvršavati najsloženije zadaće. Prve takve bojne ustrojavaju Nijemci (preustrojem jedne lovačke i jedne pionirske bojne), a zatim Austro-Ugarska i Italija. Već u listopadu 1916. svaka armija ima po jednu jurišnu bojnu. Vojnici su bili naoružani lakšim i spretnijim oružjem od običnog linijskog pješaštva (obično su nosili karabin i pištolj, te određeni broj ručnih bombi), a oprema im je bila lakša i bolje raspoređena za nošenje, kako bi bili spretniji i pokretljiviji. Talijanske oružane snage svoje jurišne postrojbe opremaju i biciklima, kako bi bile još pokretljivije.
Novi način ratovanja zahtijevao je pronalaženje novih borbenih sredstava i razvoj taktike njihove optimalne primjene, a brz razvoj ratne tehnike snažno je utjecao na organizaciju, formaciju i opremu oružanih snaga. Osnovno oružje pješaštva i dalje je ostala puška repetirka, razvijena krajem XIX. stoljeća, kao što su npr. francuska "Lebel" Mle 86 kal. 8 mm ili čuvena njemačka puška "Mauzer" M-98 kal. 7,9 mm, međutim, statičnost rovovskog rata razvija novu streljačku taktiku i izdvaja novu vojničku specijalnost, snajperiste. Osim uvođenja snajperista u oružane snage, rovovski rat je razvio niz različitog naoružanja, adaptacija ili poboljšanja pojedinih sustava oružja kako bi se povećale borbene mogućnosti postrojbi u novim okolnostima. Mnoga od tih oružja odbačena su i prije nego su uporabljena, neka je praksa eliminirala zbog nepraktičnosti ili nedovoljne učinkovitosti, ali neka su našla široku primjenu i svojim značajem praktično obilježila cijeli rat, kao što su ručne i puščane bombe, minobacači, bacači plamena i sl.
Iako je poznata još od XVI. stoljeća i masovno korištena u Rusko-japanskom ratu 1904.-1905. godine, ručna bomba svoju punu važnost dobiva upravo u rovovima I. svjetskog rata, gdje se pokazala dragocjenim oružjem u bliskim borbama, pri čišćenju rovova, napadu na utvrđene objekte i bunkere, u gradskim borbama i sl. Za povećanje dometa bacanja ručnih bombi, izmišljene su razne pomoćne naprave i konstrukcije koje su više ili manje dobro funkcionirale, ali im je preciznost u pravilu bila vrlo diskutabilna. Kako bi se povećao domet ručnih bombi, konstruirana je tzv. "puščana" bomba (ili tromblonska mina kako se još naziva u vojnoj terminologiji), natkalibarni projektil koji se stavlja na posebni dodatak na cijev puške i izbacuje uporabom običnog ili specijalnog metka. Ovo oružje se prvo pojavilo u njemačkim oružanim snagama, a ubrzo su je kopirale i ostale zaraćene strane, ili su razvile vlastite puščane bombe. Pri gađanju, kundak puške naslanjao se na zemlju, a cijev je bila nagnuta pod kutom kojim se postizavao željeni domet. 
Poučeni iskustvom iz Rusko-japanskog rata, Nijemci su prvi shvatili nužnost razvoja topničkog naoružanja namijenjenog za borbu s protivničkim pješaštvom u dobro ukopanim rovovima, zbog čega je moralo gađati u gornjoj grupi kutova kako bi putanja projektila u padu bila što strmija, a ujedno je trebalo biti dovoljno lagano i pokretljivo za praćenje vlastitog pješaštva, što je dovelo do intenzivnog razvoja minobacača.
Osim minobacača, za rovovske uvjete ratovanja razvijeni su i bacači plamena, koji su prvi put masovno koristili Nijemci u bitki kod Verduna. Nakon velikog uspjeha kojeg su njemačke plamenobacačke postrojbe postigle, sve zaraćene strane uvode to oružje u svoje vojske. Prvi bacači plamena razvijeni su u dva osnovna modela: prijenosni (kapaciteta 16 l smjese, dometa 25-30 m i neprekidnog djelovanja do 25 sekundi) i stacionarni ili rovovski (kapaciteta 100 l smjese, dometa 35-40 m i neprekidnog djelovanja do 40 sekundi). Pritisak za izbacivanje smjese postizavao se komprimiranim ugljičnim dioksidom, a mlaz se palio buktinjom koju je pred usta cijevi prinosio drugi poslužilac. Zbog izuzetnog moralnog učinka, Nijemci su već 1915. godine ustrojili posebne plamenobacačke bojne u sastavu kemijskih postrojbi, koje su sudjelovale u gotovo svim većim bitkama na Zapadnom i Istočnom ratištu. Te bojne su se načelno pridodavale korpusima (rjeđe divizijama) na težištu borbenih djelovanja.
Zbog velikog učinka strojnica na bojištu, vrlo brzo se uočila važnost automatskog naoružanja, što je rezultiralo proizvodnjom automatskih topova, koji su korišteni kao lako topništvo za neposrednu podršku pješaštva, a kasnije i kao uspješno oružje za borbu sa zrakoplovima. Osim njih, na znatno povećanje paljbenih mogućnosti pješaštva utjecao je razvoj cijelog niza automatskog oružja, od automatskih pištolja i automata do poluautomatskih pušaka, puškostrojnica i drugog automatskog oružja koje će u masovno naoružanje većine oružanih snaga biti uvedeno uglavnom nakon rata.
Unatoč velikom razvoju naoružanja i sukladno tome uvođenju specijalizacija u pješaštvo (streljačka, snajperska, strojnička, minobacačka, plamenobacačka i dr.) što je dovelo do njezinih daljnjih podjela, uz dotadašnju podjelu po vrstama (linijsko ili poljsko pješaštvo, brdsko, planinsko, mornaričko, tvrđavsko ili posadno), glavnim nedostatkom pješaštva pokazala se slaba pokretljivost. Prebacivanje većih postrojbi postojećim transportnim sredstvima bilo je rijetko i nedovoljno, te su gotovo svi proračuni hodnje krupnih formacija i dalje temeljeni na prosječnoj brzini kretanja pješaka. Na ukupnu pokretljivost vrlo negativno se odražavala i relativno velika težina osobne opreme i naoružanja pješaka (prosječno oko 25 kg). Kako bi se ublažio taj problem, većina oružanih snaga povećava broj biciklističkih postrojbi u svom sastavu (vrsta pješaštva koje se prevozi biciklima, a bori pješice), ali se time nije postigla značajnija pokretljivost pješaštva u cijelosti. Problem ukupne pokretljivosti oružanih snaga počeo se rješavati tek u razdoblju nakon rata, povećanim uvođenjem motoriziranih i oklopnih postrojbi u strukturu kopnene vojske.
Između dva svjetska rata pješaštvo u gotovo svim oružanim snagama zadržava status najbrojnijeg i najvažnijeg roda kopnene vojske, a za njegov daljnji razvoj dominantna su bila iskustva iz I. svjetskog rata. Osim strojnica, koje su se pokazale jednim od najučinkovitijih streljačkih oružja, zbog čega im se naglo povećava brojnost, u pješačke postrojbe se masovno uvode puškostrojnice i kratke strojnice, pri čemu je odnos pojedinih zemalja (odnosno njihovog vojno-političkog establishmenta) prema kratkim strojnicama kao novoj vrsti streljačkog oružja, nakon I. svjetskog rata bio je vrlo različit. Do 1939. godine u većini europskih oružanih snaga broj strojnica povećan je za oko 3 puta, minobacača za 2 do 8 puta, a sve više se u pješačke postrojbe uvodi topništvo za neposrednu potporu. Snaga pješaštva više se nije određivala samo brojem pušaka, već ukupnim brojem i paljbenim mogućnostima cjelokupnog naoružanja postrojbe.
Tijekom I. svjetskog rata pješaštvo je definitivno izgubilo jednog opasnog protivnika - konjaništvo, ali istovremeno dobilo i drugog, znatno opasnijeg - tenkove. Kada su tijekom bitke na Somi, u osvit zore 15. rujna 1916. njemački vojnici prvi put ugledali kako se preko kratera od granata na "ničijoj zemlji" prve crte bojišnice prema njima valja britanski tenk, pobjegli su glavom bez obzira. Jednaki učinak postigao je masovni napad tenkova kod sela Fleurs, te kod Cambrai-a godinu dana kasnije. Razlog toj masovnoj panici nije bila samo pojava novog oružja, koje je bez sumnje predstavljalo potpuno iznenađenje kako za vojnike u rovu, tako i za njemačko vrhovno zapovjedništvo, već prvenstveno činjenica da nisu imali nikakvo sredstvo kojim su se mogli suprotstaviti tom oružju. Kompletno streljačko naoružanje pješaštva, protiv tenkova je bilo potpuno neučinkovito jer nije moglo probiti njihov oklop, a otvori na tenkovima kroz koje se moglo probiti puščano zrno bili su relativno mali, što je onemogućavalo njihovo pouzdano zaustavljanje i izbacivanje iz borbe. Bilo je nužno stvoriti oružje kojim se pješačke postrojbe mogu učinkovito suprotstaviti tenkovima, a napori konstruktora rezultirali su stvaranjem protutenkovske puške, s kojom je većina europskih pješačkih postrojbi ušla i u II. svjetski rat kao jedinim oružjem pješaštva za borbu s novim protivnikom.
Tijekom I. svjetskog rata u većinu oružanih snaga uvedena je nova grana - ratno zrakoplovstvo, koje je maksimalno dokazalo svoju vrijednost, dajući borbenim djelovanjima novu dimenziju (tzv. "vertikalni manevar"), ali istovremeno namećući im znatno veću dinamiku. Tijekom zračnih dvoboja, kako bi se pilotu pogođenog zrakoplova ili posadi balona i cepelina dala kakva-takva mogućnost spašavanja, počeli su se koristiti padobrani (u početku rata prilično rijetko zbog nedovoljne pouzdanosti padobrana, ali krajem sve češće), pa je od 1922. godine padobran uveden kao obvezni dio opreme posada borbenih zrakoplova u velikom broju oružanih snaga. Vrijednost padobrana za brzo prebacivanje pješaštva putem zrakoplova prvi je uočio zrakoplovni teoretičar i jedan od tvoraca doktrine zračnog ratovanja, američki general William Mitchell. On je krajem I. svjetskog rata predložio prebacivanje jedne pješačke divizije, osposobljene za padobranski skok, iza crte bojišnice u pozadinu njemačkih snaga kako bi koordinirano djelovale sa snagama koje napadaju na bojištu. Transport divizije trebalo je izvršiti oko 2000 bombardera, ali kako je rat ubrzo nakon tog prijedloga završen, do njegove realizacije nikada nije došlo. Međutim, ideja je naišla na "plodno tlo" kod državnog i vojnog čelništva SSSR-a, koje već 1930. godine poduzima niz mjera za ustrojavanjem padobranskih snaga, što je rezultiralo prvim zračno-desantnim postrojbama 1932. godine (prva padobranska bojna ustrojena je od 3 streljačke i jedne prateće satnije, a prvi zračni desant te bojne izveden je na velikim manevrima Crvene armije 1934. godine). Shvativši neosporne prednosti zračno-desantnih snaga u strategiji munjevitog rata, 1935. godine ustrojava ih i njemački vojni establishment. Time je stvorena nova vrsta pješaštva - zračno-desantno, namijenjeno za prijevoz zračnim putem i izvođenje borbenih djelovanja u dubokoj pozadini protivnika.
Poučeno iskustvima iz I. svjetskog rata, njemačko državno i vojno zapovjedništvo uočava značaj pokreta i udara kao rješavajućih elemenata ratne operacije, ali isto tako je svjesno najvećeg ograničenja klasičnog pješaštva - slabe pokretljivosti, zbog čega 30-tih godina prošlog stoljeća usvaja doktrinu "munjevitog rata" (Blitzkrieg). Zapravo, teorija o "munjevitom ratu" pojavila se u njemačkoj vojnoj misli već krajem XIX. stoljeća, a prvi ga je nagovijestio feldmaršal Schliffen (idejni tvorac njemačkog plana napada na Francusku u I. svjetskom ratu). Poslije I. svjetskog rata, teoriju "munjevitog rata" razrađuju Erich Ludendorff i Hans Seect, dok je u kontekstu te doktrine Heinz Guderian razradio uporabu oklopnih snaga. Osnovne karakteristike "munjevitog rata" su brzi i snažni udari, čiji nositelji su oklopno-mehanizirane postrojbe u bliskoj suradnji s ratnim zrakoplovstvom i uporaba velikog broja zračnih desanata različite jačine. Te postrojbe su nakon proboja protivničke obrane trebale izvršiti duboke prodore na njegov teritorij, sve do potpunog uništenja protivničkih oružanih snaga. Sukladno takvoj doktrini, razvijane su i njemačke oružane snage. Prioritet su dobile oklopne i mehanizirane postrojbe, te ratno zrakoplovstvo, a posebno mjesto dobivaju zračno-desantne postrojbe koje se intenzivno opremaju lakim naoružanjem, posebnom opremom i uvježbavaju za odgovarajuće zadaće. Kako bi pješaštvo moglo pratiti oklopne snage u brzom prodoru, sve više se postrojbe opremaju transportnim motornim vozilima, pa je njemačka pješačka divizija krajem 30-tih godina prošlog stoljeća u svom sastavu imala 394 laka automobila i 615 kamiona, 527 motocikala i 919 zaprežnih kola. Motorizirano pješaštvo, kojem je pridavana znatno veća važnost od klasičnog, imalo je zadaću brze eksploatacije prodora oklopnih snaga i držanja osvojenog terena do dolaska jačih snaga klasičnog, manje pokretljivog pješaštva.
S druge strane, ratne doktrine zemalja pobjednica u I. svjetskom ratu nisu pretile novu dimenziju razvoja oružanih snaga i samim time promijenjenu ulogu gotovo svih rodova, uključujući i pješaštvo. Npr. francuska ratna doktrina je, više nego u ijednoj drugoj europskoj zemlji, stvarana na temelju iskustava iz I. svjetskog rata. Francuski najviši vojni krugovi, uplašeni ogromnim gubicima iz tog rata, a u težnji očuvanja postojećih francuskih pozicija u Europi, usvojili su izrazito defenzivnu, statičku ratnu doktrinu u kojoj je čvrsta obrana bila dominantan vid oružane borbe. Pri tome su konzervativni francuski generali potpuno zanemarili tehnički napredak, koji je u velikoj mjeri izmijenio taktiku vođenja rata i tehniku uporabe pojedinih rodova vojske, a isto tako nisu uzimali za ozbiljno nova gledišta vojne teorije (osobito o "munjevitom ratu" koja su dolazila upravo od strane njihovog potencijalnog protivnika - Njemačke). U skladu s takvim stavovima, velike nade polagane su u stalnu fortifikaciju kao nosivog stupa čvrste obrane, pa su u nju uložena ogromna sredstva ("Maginotova linija"). Arhaično strukturirane postrojbe kopnene vojske bile su glomazne i slabo pokretne, s mnogo osoblja i logistike, ali bez snage za brze akcije i jake udare kakve je pripremala njemačka vojska. U takvoj konstelaciji snaga pješaštvo je zadržano kao glavni i temeljni rod kopnene vojske, jer se smatralo kako je jedino ona sposobna boriti se na svakom terenu i u svako vrijeme, a svi drugi rodovi bili su samo prateći rodovi pješaštvu. S obzirom da je u tako koncipiranoj ratnoj doktrini glavni oslonac pješaštvu za borbena djelovanja bila jaka inženjerijska fortifikacija, francuski vojni establishment nije smatrao za potrebnim opremati pješačke postrojbe većim brojem transportnih vozila. Koliko je takva doktrina bila pogrešna, moglo se naslutiti već u Španjolskom građanskom ratu 1936. - 1939. godine, koji je bio svojevrsna priprema Njemačke i Italije za II. svjetski rat, te poslužio kao poligon za ispitivanje najsuvremenijeg naoružanja kojim su raspolagali u prvom redu tenkova i borbenih zrakoplova. Uporaba oklopnih snaga pokazala se manje učinkovitom nego što se očekivalo, jer one nisu bile sposobne za potpuno samostalna borbena djelovanja, bez neposredne potpore pješaštva (tenkovi koji su bili odvojeni od pješačkih postrojbi postajali su lak plijen protuoklopnim oruđima). Do punog izražaja došla je vrijednost motoriziranog i mehaniziranog pješaštva, koje je uz oklopne snage postalo temeljni nositelj manevra i udara. S druge strane, u potpunosti je potvrđena vrijednost doktrine "Blitzkriega", koju su njemački generali dopunili i modificirali na iskustvima iz Španjolskog građanskog rata. Ipak, najveći kvalitativni skok i najvažniju razvojnu fazu pješaštvo je prošlo tijekom II. svjetskog rata.
Tijekom II. svjetskog rata pješaštvo je doživjelo svoj najveći razvoj, ustrojivši se na načelima koja su i danas aktualna, sa svim obilježjima suvremenog, glavnog roda kopnene vojske. Unatoč masovnoj uporabi oklopnih snaga, zrakoplovstva i topništva, pješaštvo je i u II. svjetskom ratu sačuvalo svoju ulogu osnovnog roda kopnene vojske, te je i dalje predstavljalo glavnu snagu svih napadnih i obrambenih aktivnosti. Međutim, tijekom rata doživjelo je izrazitu transformaciju zbog naglog usavršavanja pješačkog naoružanja, metodologije njegove uporabe i u skladu s time, promjene taktike uporabe postrojbi. Brojčano stanje postrojbi stalno se smanjivalo, a vatrena sposobnost povećavala, što je omogućavalo njihovu učinkovitost cijelo vrijeme rata i izvršavanje svih zadaća u suradnji s ostalim rodovima vojske. Jedino je pješaštvo moglo zadržati osvojeno područje (naravno, uz odgovarajuću potporu zrakoplovstva, topništva i oklopnih snaga), a na brdskom i planinskom zemljištu njegova važnost višestruko je bila uvećana i praktično je činila jedinim rodom vojske koji može izvoditi učinkovita borbena djelovanja u takvim okolnostima.
U II. svjetskom ratu masovno je rabljena najsuvremenija ratna tehnika, a osim do tada poznate ratne tehnike i naoružanja (koji su u ratu proizvođeni i rabljeni u golemim količinama), tijekom rata pojavila su se nova sredstva i projekti koji su uporabljeni s više ili manje uspjeha. Zahvaljujući razvoju tih sredstava znatno je porasla ubojna i udarna moć postrojbi, te manevarska sposobnost sve tri glavne grane oružanih snaga, što je utjecalo na njihovu intenzivniju integraciju radi postizanja općih ciljeva strateških razmjera. Rat je u cjelini bio dinamičan (tzv. manevarski rat), brzih pokreta velikih masa oružanih snaga, koje su izvodile borbena djelovanja po svakom vremenu i na svakom zemljištu.
Do početka rata glavno naoružanje pješačkih postrojbi u većini oružanih snaga činile su klasične puške repetirke razvijene u I. svjetskom ratu i strojnice, čiju su važnost osobito dobro procijenili njemački vojni stručnjaci, koji su ih tehnički usavršili u razmjerno lako, pouzdano i učinkovito naoružanje, pogodno za uporabu u taktici "Blitzkriega". Jedino su američke oružane snage shvatile prednost veće vatrene mogućnosti koju bi mogao imati svaki pripadnik pješaštva ako bi bio naoružan automatskim naoružanjem umjesto puškama repetirkama, pa su svoje postrojbe već u početku rata naoružavali poluautomatskim puškama tipa Garand M1. Ostale zaraćene strane, vatrenu moć svojih pješačkih postrojbi nastojale su povećati uvođenjem veće količine kratkih strojnica u njihovo naoružanje. Pri tome su i opet najdalje otišli Nijemci, koji su se našli pred problemom opremanja padobranskih postrojbi odgovarajućim oružjem, jer su puške i kratke strojnice s kundakom bili za njih krajnje nespretni i neprimjereni. Rješenje je bila kratka strojnica MP40 s preklopnim kundakom, koja se pokazala kao jeftino i pouzdano oružje razmjerno velike vatrene moći, a mogla se proizvoditi u velikim količinama.
Automatsko oružje se ubrzo pokazalo kao oružje budućnosti, pa se tijekom rata sve masovnije uvodilo u naoružanje svih zaraćenih strana. Shvativši prednost automatskog oružja, njemački konstruktori započeli su prije početka rata rad na poluautomatskim puškama, tako da je već 1941. godine stvorena poluautomatska puška "Walther" G 41, koja je u manjim količinama korištena na talijanskoj i sovjetskoj bojišnici, ali bez većeg uspjeha. Pri tome, pokazala je veliki broj nedostataka koji su otklonjeni tek poboljšanim modelom "Walther" G 43. Međutim, ta poluautomatska puška previše kasno je razvijena da bi masovnije bila uvedena u naoružanje njemačkog pješaštva i kao takva mogla imati značajniju ulogu u ratnim operacijama. Najveći broj tih pušaka opremljen je optičkim ciljnicima i korišten za snajperske zadaće. Potrebno je naglasiti kako je vrlo sličnu sudbinu imala sovjetska poluautomatska puška SVT ("samozarjadnaja vintovka Tokareva") konstruirana pred izbijanje rata, zbog čega je proizvedena u relativno ograničenim količinama i tijekom rata većim dijelom korištena kao naoružanje snajperista.
Nastojeći stvoriti automatsko oružje pješaka koje bi u sebi objedinjavalo vatrenu moć kratkih strojnica s probojnošću i preciznošću puške, Nijemci su konstruirali jurišnu pušku StG 44 koja je koristila skraćeni metak 7,9 mm, te zacrtala smjer u kojem će se kretati daljnji razvoj vojnih pušaka - potpuna automatizacija, smanjivanje dimenzija i težine puške i smanjivanje kalibra. Njemačku ideju je vrlo brzo shvatio sovjetski konstruktor Mihail Kalašnjikov i poslije rata usavršio u svojoj čuvenoj pušci AK-47, koja je na određeni način postala obrazac konstrukcije nove vojničke puške, sukladno suvremenoj taktici pješaštva ("Kalašnjikov" je najmasovnije proizvedena vojnička puška XX. stoljeća, a korištena je u gotovo svim sukobima nakon II. svjetskog rata, pokazavši se pouzdanim, jednostavnim i kvalitetnim oružjem).
Jedan od većih problema pješačkih postrojbi gotovo svih oružanih snaga u II. svjetskom ratu bio je učinkovito vođenje protuoklopne borbe, jer su tenkovi i druga oklopna borbena vozila, u prvom redu bili namijenjeni za sukobe s protivničkim pješaštvom, za koje ono nije imalo odgovarajuće rješenje. Većina protutenkovskih pušaka kojima su pješačke postrojbe zaraćenih strana bile masovno naoružavane pred izbijanje rata, pokazale su se potpuno neučinkovitim protiv suvremenih tenkova, zbog čega je bilo nužno razviti oružje kojim se pješaštvo može učinkovito suprotstaviti tenkovima. Konkretni rezultati postignuti su tek razvojem bestrzajnog oružja, koje može nositi jedan vojnik i konstrukcijom projektila s kumulativnim djelovanjem.
Prva bestrzajna oružja razvili su Nijemci za potrebe svojih zračno-desantnih snaga, jer se jednom od njihovih najvećih slabosti pokazala nedovoljna topnička potpora nakon desantiranja. Kako su klasična topnička oruđa po pravilu bila prilično teška i glomazna, te samim time nepogodna za zračno desantiranje (osobito ako se moralo spuštati padobranom) i brzo prebacivanje s jednog na drugi paljbeni položaj isključivo na rukama padobranaca, bilo je potrebno stvoriti oružje koje bi bilo znatno lakše, manjih dimenzija, ali približno jednake vatrene moći kao i standardno topničko oružje. Rješenje je bilo u konstrukciji naoružanja na principu akcije i reakcije, odnosno izjednačenju potiska prilikom opaljenja granate na obje strane otvorene cijevi. S obzirom da u takvim okolnostima ne dolazi do trzanja cijevi unazad, potpuno su nepotrebni sustavi amortizacije i snažniji lafeti, koji i čine najmasovniji dio svakog oružja. Produkt je bio bestrzajni top "Leicht Geschütz" LG 40 kal. 105 mm koji se mogao rasklopljen desantirati padobranima, a pokazao se dragocjenom potporom njemačkim padobrancima tijekom većih zračno-desantnih operacija na početku rata. Taj top je koristio isključivo trenutno-fugasnu granatu, jer u to vrijeme još nisu razvijeni projektili s kumulativnim punjenjem, pa se nije mogao koristiti i za protuoklopne zadaće.
Među prvim učinkovitim protuoklopnim oružjima pješaštva s kumulativnim djelovanjem bio je britanski PIAT (Projector Infantry Anti-Tank), koji nije bio bestrzajno oruđe u klasičnom smislu, već je projektil ispaljivan pomoću posebnog punjenja (slično kasnijim tromblonima), dok su Amerikanci razvili poznati ručni raketni bacač 60 mm M-1 "Bazooka" i koristili ga gotovo cijelo vrijeme rata. Osim za borbu s oklopnim vozilima, "Bazooka" se pokazao izvrsnim kao oružje neposredne potpore pri napadima na protivničke bunkere i utvrđene otporne točke, pa je tijekom rata doživio nekoliko modifikacija, uglavnom na povećanju probojnosti i dometa. Nijemci su po uzoru na "bazooku" razvili "Panzerschrek", a pred kraj rata počeli su proizvoditi bestrzajna protuoklopna oružja "Panzerfaust" u različitim inačicama, a s obzirom na njihovu jeftinu proizvodnju i jednostavnu uporabu, izrađivani su u ogromnim serijama (npr. samo od studenog 1944. do siječnja 1945. proizvedeno ih je oko 3.450.000). To je bilo i prvo oružje za jednokratnu uporabu, koje se nakon ispaljenja projektila odbacivalo.
Tijekom rata ustrojava se i sustav protuoklopne borbe po pojasevima, pri čemu glavni nositelj bliske protuoklopne borbe postaju upravo pješačke bojne sa svojim ustrojbenim ili pridodanim protutenkovskim oružjima. Sredinom rata, na razini bojni počinju se formirati protutenkovske skupine kako bi učinkovitost protuoklopnih sredstava bila veća. Te skupine su načelno posjedale svoje paljbene položaje na težištu borbenih djelovanja, ili na tenkoprohodnim smjerovima (ako se radilo o kanaliziranom terenu).
Zrakoplovstvo je u II. svjetskom ratu postalo čimbenik strateškog značaja, jer je masovna uporaba zrakoplova u operacijama na kopnu i moru, dala tim operacijama kvalitativno novo obilježje. Njihov karakter, način izvođenja, zamah i tempo, postali su u najvećoj mjeri ovisni o djelovanju zrakoplovstva, a kao neophodan segment gotovo svake operacije, zrakoplovna podrška dobila je jasno opredijeljen sadržaj, opseg i strukturu. Sukladno tome, razvijana je i odgovarajuća protuzračna obrana, koja je postala važni element borbenih operacija.
S druge strane, pješaštvo kao rod vojske pokazalo se najmanje osjetljivim na napade iz zraka, jer je moglo vrlo učinkovito primijeniti odgovarajuće mjere prikrivanja i time smanjiti broj rentabilnih ciljeva za borbene zrakoplove. Zbog toga se niže pješačke postrojbe tijekom rata u pravilu nisu opremale namjenskim protuzrakoplovnim naoružanjem, već su koristile mogućnosti vlastitog naoružanja, u prvom redu strojnica. Pojedine vrste strojnica imale su postolja koja su omogućavala uporabu tog naoružanja i za protuzrakoplovnu obranu (bolje rečeno, omogućavala su učinkovitije gađanje ciljeva u zraku), što se pokazalo dovoljnim za protuzračnu borbu na razini nižih taktičkih postrojbi.
Cijelo vrijeme II. svjetskog rata vođeni su razni oblici nekonvencionalnih borbenih djelovanja, za što su korištene odgovarajuće snage koje su prošle specijalnu obuku i uvježbavanje. Kako se radilo o posebno odabranim ljudima, specijalno treniranim i vrhunski uvježbanim, njihove akcije su uglavnom pokazivale spektakularne rezultate, što je bilo dovoljno da se o njima proširi egenda podgrijavana moćnim promidžbenim sustavima (npr. jedna od promidžbeno posebno eksploatiranih akcija specijalnih snaga bilo je oslobađanje Benita Mussolinija iz zarobljeništva na planini Grand Sasso, izvedeno zračnim desantom putem jedrilica, brzo, drsko i učinkovito). Pripadnici tih postrojbi koristili su i posebna sredstva koja su uglavnom činile različite vrste eksploziva i posebno konstruirana ili adaptirana oružja.
Prve takve postrojbe ustrojavaju njemačke oružane snage 1939. godine pod nazivom bojna "Brandenburg" koja je bila podređena obavještajnoj službi ("Abwehr"), a već sljedeće godine formiraju se prve satnije komandosa u britanskoj vojsci. Po uzoru na britanske komandose, američka vojska ustrojava 6 bojni svojih "Rangera" 1942. godine. Razvojem nekonvencionalnih operacija, snage koje su ih izvodile imale su sve manje dodirnih točaka s pješaštvom u uobičajenom poimanju, tako da su do kraja rata postale potpuno samostalni dio oružanih snaga, ustrojbeno različito riješen u različitim vojskama, ali organizacijski definitivno odvojen od pješaštva.
Iz II. svjetskog rata pješaštvo je izašlo kao temeljni rod kopnene vojske namijenjen za izvođenje svih oblika suvremenih ratnih operacija u sudjelovanju s ostalim rodovima ili samostalno, te osposobljeno za učinkovito vođenje protuoklopne i protudesantne borbe. Njegove manevarske sposobnosti značajno su povećane uvođenjem velikog broja oklopnih i drugih transportnih vozila za prijevoz pješaštva, a dodatnu manevarsku komponentu činile su zračno-desantne snage, koje su u svim većim oružanim snagama postale vrlo brojne. Trojni ustroj pješačkih postrojbi zadržan je u gotovo svim suvremenim vojskama, pri čemu je u većoj mjeri smanjen broj običnih strijelaca na račun drugih specijalnosti (strojničara, snajperista, automatičara, protuoklopne i minobacačke specijalnosti i sl.). Već od razine pukovnije, postrojbe postaju složeni organizam sastavljen od velikog broja različitih specijalnosti, pa i postrojbi drugih rodova i službi, što im omogućava više ili manje samostalno izvođenje složenih borbenih operacija u različitim uvjetima i okolnostima.
Daljnji razvoj pješaštva nakon II. svjetskog rata, može se generalizirano podijeliti na 5 faza i to:
razdoblje od kraja rata do početka 50-tih godina XX. stoljeća - tijekom kojeg su doktrinarna rješenja uporabe pješaštva i njezinih organizacijsko-ustrojbenih rješenja bila utemeljena na iskustvima iz II. svjetskog rata;
razdoblje od početka 50-tih, do kraja 60-tih godina prošlog stoljeća - tijekom kojeg se organizacija, opremljenost i taktika pješaštva ubrzano prilagođavaju uvjetima nuklearnog rata;
razdoblje od početka 70-tih do završetka "hladnog rata" - tijekom kojeg se pješaštvo osposobljava ne isključivo za djelovanje u uvjetima nuklearnog rata, već prvenstveno za konvencionalno ratovanje u lokalnim sukobima;
razdoblje od završetka "hladnog rata" do terorističke operacije u SAD-u u rujnu 2001. - tijekom kojeg se pješaštvo prvenstveno osposobljava i oprema za vođenje suvremenih C4I operacija, u raznim vrstama operacija, pri čemu se težište daje na operacije očuvanja mira i operacije nametanja mira i
razdoblje od 2001. do danas - tijekom kojeg se nastoje riješiti doktrinarna načela i taktika uporabe pješaštva u okolnostima globalne borbe s međunarodnim terorizmomU prvom razdoblju pješaštvo je u oružanim snagama svih većih i razvijenijih zemalja ostalo najvažniji rod kopnene vojske i osnovni nositelj borbenih djelovanja. Njezina struktura, načela uporabe i osnovne značajke ostali su uglavnom isti kao i u II. svjetskom ratu, ali se nastavlja povećanje njezine vatrena moći uvođenjem sve više automatskog streljačkog naoružanja i pokretljivosti, daljnjom motorizacijom i povećanjem broja oklopnih borbenih vozila (npr. u pješačkim divizijama SAD-a broj tenkova povećan je na 80, a u pješačkim pukovnijama u stalni sastav uvedene su tenkovske satnije). U niže taktičke postrojbe uvodi se teško pješačko naoružanje (minobacači, raketni bacači i bestrzajni topovi) čime one dobivaju novu dimenziju paljbene moći i nove mogućnosti protuoklopne borbe.
Minobacači su, zahvaljujući usavršavanju njihovih taktičko-tehničkih karakteristika, poprimili veće kalibre (npr. tijekom II. svjetskog rata minobacači kalibra do 60 mm činili su najčešće paljbenu skupinu za potporu satnije, a minobacači kalibra 80 - 100 mm paljbenu skupinu na razini bojne, nakon rata u većini oružanih snaga su kal. 80 - 90 mm spušteni na razinu satnije, dok su standardno oružje potpore bojne postali minobacači kalibra 120 mm). Manji kalibri minobacača (60 mm i manji) postali su dio standardnog naoružanja specijalnih i padobranskih postrojbi.
Daleko veće mogućnosti pješaštvo je dobilo za protuoklopnu borbu uvođenjem poboljšanih bestrzajnih prijenosnih oruđa i bestrzajnih topova. Na temelju vrlo pozitivnih iskustava s primjenom "bazooke", američka vojna industrija je još tijekom II. svjetskog rata razvila bestrzajni top M-18 kal. 57 mm i M-20 kal. 75 mm koji su u naoružanje uvedeni tek krajem rata, pa nisu imali većeg značaja tijekom završnih operacija II. svjetskog rata. Top M-20 koristio je isti tronožac kao i strojnica "Browning" M 1917 i bio je dosta nespretniji za rukovanje od "bazooke", međutim njegova probojna moć i krajnji domet od 6400 m činili su ga respektabilnim povećanjem protuoklopnih mogućnosti nižih pješačkih postrojbi (konkretnije, pješačkih bojni). Ubrzo su razvijeni novi tipovi bestrzajnih topova, većih kalibara i povećanog dometa, koji su u borbi formirali protuoklopnu skupinu bojne i obično zauzimali položaj na težištu borbenih djelovanja.
Individualno naoružanje vojnika-strijelca također je doživjelo veće promjene, sukladno smjeru razvoja vojničkih pušaka kojeg je zacrtala njemačka jurišna puška StG 44 krajem II. svjetskog rata - potpuna automatizacija, smanjivanje dimenzija i težine puške i smanjivanje kalibra. Naime, još u II. svjetskom ratu nositelj udarne moći postale su oklopno-mehanizirane snage, što je opredijelilo zadaće i novu doktrinarnu uporabu pješaštva. Razdaljine na kojima je korišteno streljačko naoružanje znatno su smanjene, ali se povećala potreba veće vatrene moći i paljbenih mogućnosti pojedinca, pa je automatski režim vatre postao temeljni zahtjev za individualno naoružanje vojnika. Na tako kratkim udaljenostima izgubila se potreba snažnog metka, pa su dotadašnji jaki vojnički kalibri (kakvi su bili npr. njemački 7,9x57 mm, sovjetski 7,62x54 mm, te pogotovo američki 30-06) postali nepotrebni i zamijenjeni su lakšim streljivom (npr. sovjetski metak 7,62x39 mm i djelomično zapadni 7,62 mm NATO), čije su balističke osobine i ubojna moć na malim udaljenostima bile potpuno zadovoljavajuće, a vojnik je mogao ponijeti više streljiva u svom borbenom kompletu.
Ovo razdoblje razvoja pješaštva svoju kulminaciju dostiglo je Korejskim ratom 1950. - 1953. godine. Slično većini drugih ratova i korejski je korišten kao svojevrsni poligon za ispitivanje novog naoružanja i taktike njegove uporabe. U prvo vrijeme, sukob sjevernokorejskih i južnokorejskih snaga vođen je naoružanjem koje je u najvećoj mjeri bilo razvijeno i proizvedeno tijekom II. svjetskog rata i nalazilo se na zalihama velikih sila u ogromnim količinama. Uključivanjem kineskih snaga u sukob kopnene operacije dobile su novu dimenziju u kojoj se osobito iskazala potreba naoružanja svakog strijelca kvalitetnim automatskim oružjem, jer su Kinezi primijenili taktiku "juriša ljudskih valova" (kako je izrazito nadmoćno savezničko zrakoplovstvo Kinezima onemogućilo masovnije korištenje tenkova i topništva, osnovne borbene zadaće rješavali su pješaštvom - masom žive sile). Juriši pješačkih masa, unatoč stravičnim gubicima, uglavnom su rezultirali uspjehom, jer branitelji nisu mogli svojom paljbom stvoriti dovoljno jaki zid čelika i olova, koji bi zadržao zid mesa u nadiranju na njihove položaje (događalo se da je obrana bila jednostavno preplavljena masom kineskih pješaka, koju niti žestoka paljba automatskog oružja nije uspjela zaustaviti). Kako bi na neki način ipak smanjili gubitke, Kinezi su napadali uglavnom noću, a danju se ukopavali i prikrivali, u čemu su bili osobito vješti, što je rezultiralo istraživanjima na povećanim mogućnostima borbenog djelovanja noću i u uvjetima slabije vidljivosti, te razvojem cijelog niza noćnih ciljnika i druge opreme za promatranje i kretanje noću.
Strijelci: Oružje ovih pješaka su jurišna puška, automatska puška, poluautomatska puška, sačmarica, automatske puške za bliske ili ulične borbe. Oni su okosnica pješaštva i ima ih u najvećem broju u svakoj vojsci zbog svoje mobilnosti, sposobnosti za blisku borbu. Oni su prvi uvijek, bilo u jurišu, bilo u zauzimanju bunkera, zgrada, i drugih pozicija koje daju geografsku nadmoć nad neprijateljem.
Puškostrojničari: Ova vrsta pješaka poslužuju oružja kao što su laka i teška strojnica, puškostrojnica, oružja koja imaju jaku vatrenu moć, domet i veliku brzinu ispaljivanja zrna. Slaba točka im je manja mobilnost od strijelaca, zbog svog oružja koje je znatno teže, poslužuju ga dva strojničara, te im je potrebno duže vremena da montiraju oružje i postignu paljbenu spremnost i djelovanje. 
Snajperisti: Ova posebna vrsta pješaštva ne sudjeluje izravno u sukobu kao prva dva, već kamufliran, sakriven od otvorenog sukoba, uz malo truda i nevidljiv za neprijatelja, iz sigurne, daleke udaljenosti djeluje po mekim neprijateljskim ciljevima (pješacima) s visokom preciznošću uz pomoć optike na pušci predviđenoj za tu namjenu, koja može biti čak i poluautomatska i automatska. Zavisi za koju je daljinu namjenjena.
Protuoklopno pješaštvo: "PO" pješaci su namjenjeni za djelovanje protiv raznih oklopnih samovoznih neprijateljskih vozila, tenkova, borbenih vozila pješaštva, samovoznih haubica, protuzračnih vozila pa čak i bunkera, manjih građevina sl. 
Oružje ovih pješaka su najčešće ručni bacači raketa ili granata i raznim drugim protuoklopnim pješačkim oružjima.
Protuzračno pješaštvo: Protuzračno pješaštvo je obično stacionirano u sklopu PZO baterija, kao podrška vatrenoj moći protuzračnih topova i statičnih PZ raketnih lansera ili je raspršeno na širem području u okviru očekivanih nadlijetanja neprijateljskih letjelica u svrhu oštećivanja / obaranja / uništavanja istih. Naoružanje ove vrste pješaštva sastoji se od lakih i prenosivih protuzračnih lansera raketa s toplinskim, infracrvenim ili drugim sustavom navođenja raketa.
Pješaštvo u borbenom djelovanju na zemaljske ciljeve obično se sastoji od kombinacije više vrsta pješaka, radi efikasnijeg djelovanja na razne ciljeve. Npr. kombinacija: 1 strojnica s poslužiteljima, 3-4 strijelca, 1 snajperist, te po potrebi PO pješaci, čine jednu borbenu grupu.
Npr. Neka brigada se sastoji od nekoliko satnija pješaštva, nekoliko protuoklopnih i protuzračnih bojni, bojne veze (komunikacije), itd.
Neke postrojbe pješaštva su specijalizirane za razne namjene npr. za izviđanje neprijateljskog teritorija, protuterorističko djelovanje, obavještajno djelovanje, protuminsko djelovanje, izvođenje amfibijskog napada, posebne jedinice za izvlačenje/spašavanje civila, opreme, jedinice za izvođenje diverzije, atentata, dekontaminacije i raznih drugih.
Napomena: Ovaj tekst ili jedan njegov dio je preuzet iz internetskog izdanja časopisa  Hrvatski vojnik. Vidi Dopuštenje Hrvatskog vojnika za Wikipediju na hrvatskome jeziku.

Pjevanje je naziv za poseban način uporabe ljudskoga glasa u glazbi: prilikom pjevanja, zvuk se proizvodi glasnicama. Gotovo svatko tko može govoriti može i pjevati, jer pjevanje je u mnogim aspektima samo jedan oblik kontinuirana govora. U pjevanju je vrlo važna tehnika disanja. Pjevači svoj glas i tijelo moraju vježbati skoro kao i sportaši jer glas, zapravo, proizvodi sićušan organ s mišićima. Vokalnu glazbu pjevači mogu izvoditi solo (bez pratnje) ili uz pratnju glazbenika instrumentalista. Pjeva se često i u velikim vokalnim sastavima, primjerice zborovima. 
Tehnika pjevanja uvelike ovisi o vrsti glazbe koju se izvodi. Pjevanje na visokim amaterskim ili profesionalnim razinama obično zahtijeva određenu količinu urođenoga talenta i stručnoga obrazovanja. Najzahtjevnija je tehnika pjevanja opernih pjevača: njihovo umijeće zahtijeva dugogodišnje obrazovanje, a tehnika disanja im je slična tehnici disanja kod svirača puhačkih glazbala. Važan je stalni pritisak zraka pomoću ošita te jednoliko i snažno propuštanje zraka kroz glasnice. Pritom snaga pritiska zraka nije manja ako pjevač pjeva piano, tj. tiho, nego pritisak treba biti jednako moćan, a samo količina zraka treba biti manja, rjeđa. Pjevanje zabavne glazbe u pravilu ne zahtijeva neko posebno obrazovanje, već se njeguje karakter i izražajnost prirodnoga, odnosno govornoga glasa. No bez obzira na tehniku, za pjevače je vrlo važno da imaju dobar sluh. Stručno obrazovani pjevači obično izgrade karijeru u nekom specifičnom glazbenom žanru, a mnogi od njih tijekom karijere ili nakon nje postaju učitelji pjevanja.
U svom fizičkom aspektu, pjevanje ima dobro definiran način da ovisi o uporabi pluća, koja djeluju na način da ždrijelo opskrbljuju zrakom. Zrakom iz pluća dobiva se pisak i vibracija tona, koji imaju funkciju pojačala kao što su cijevi u puhačkim instrumentima, a jezik zajedno s nepcem, zubima i usnama artikulira konstantni vokal na pojačani zvuk. Iako ova četiri ljudska mehanizma funkcioniraju samostalno, oni se ipak koordiniraju u osnivanju vokalne tehnike i načina za interakciju jedan na drugome. Za vrijeme pasivnog disanja zrak se udiše pomoću dijafragme, a izdisanje se događa bez napora. Inhalacija je potpomognuta korištenjem vanjskih međurebrenih mišića, nakrivnih mišića te vratnih mišića. Visina tona mijenja se s glasnim žilama. Artikuliranje sa zatvorenim ustima zove se pjevušenje ili zujanje.
Glas svakog pojedinca razlikuje se i prilikom izvedbe pjevanja. Njegov je ton jedinstven i to ne samo zbog stvarne veličine pojedinca nego i zbog glasnih žila na koje utječe veličina i oblik te osobe. Čovjek ima sposobnost vokalnoga zavijanja, koje može opustiti, zategnuti ili promijeniti njegovu čvrstoću i gustoću, a dah tada može biti prenesen na različite pritiske. Izgled prsa, vratnih mišića, položaj jezika i zatvorenost inače nepovezanih mišića može biti promjenjiv. Bilo koja izmjena tih dijelova tijela rezultira promjenom u glasnoći, boji ili tonu proizvedenoga zvuka. Zvuk je također rezonantan u različitim dijelovima tijela pa veličine i struktura kostiju može utjecati na zvuk koji proizvodi pojedinac.
Pjevač također može izvoditi zvuk tako da bude rezonantniji unutar njegova vokalnoga prostora. To je poznato i kao vokalna rezonancija. Još jedan veliki utjecaj na izvedbu vokalnoga zvuka i njegovu izradu ima funkcija grkljana, kojim ljudi mogu manipulirati na razne načine i time proizvesti različite zvukove. Te razne funkcije ždrijela opisane su kao različiti vokalni registri. Primarna metoda u pjevanju jest korištenje vokalnog formanta koji na spektrogramu prikazuje akustičnu rezonanciju za najosjetljivije dijelove uha.
Podrobniji članak o temi: Vokalni registarVokalni registar odnosi se na sustav vokalnih registara unutar ljudskoga glasa. Registar ljudskoga glasa određeni je niz tonova koji se proizvode prilikom vibriranja vokalnog uzorka, a posjeduje iste kvalitete. Registri nastaju od funkcije ždrijela. Oni se pojavljuju jer se vokalni uzorci mogu pojaviti u nekoliko različitih vibracijskih oscilacija. Svaki od tih vibracijskih uzoraka pojavljuje se unutar određenog raspona i proizvodi određene karakteristične zvukove . Izraz 'registar' može zvučati pomalo zbunjujuće jer obuhvaća nekoliko aspekata ljudskoga glasa. Pojam 'registar' rabi se za bilo koji od sljedećih odnosa:
podskup jezika koji se koristi za određenu namjenu ili u određenom društvenom okruženju.U lingvistici registar jezika jest jezik koji objedinjuje fonaciju tona i vokala u jedan fonološki sustav.
Unutar logopedije pojam vokalni registar ima tri konstitutivna elementa: određeni vibracijski uzorak, određeni niz visinskog raspona i neki tip zvuka. Logopedni govor identificira četiri vokalna registra, a temelji se na fiziologiji i funkciji ždrijela: slobodni vokalni registar, obavezan registar, falseto registar i puhački (zvižduk) registar. Ovaj prikaz usvojili su mnogi vokalni pedagozi.
Vokalna rezonancija je proces koji je osnovni proizvod fonacije da poboljša boju ili intenzitet zraka koji ispunjava šupljinu kroz koju prolazi na putu prema van. Različiti uvjeti koji se odnose na proces rezonancije uključuju pojačanje, obogaćivanje, proširenje, poboljšanje, intenziviranja i produženje, iako bi po strogo znanstvenim pravilima njihova akustična upotreba bila upitna. Glavna svrha ovoga jest izvući iz pjevača ili govornika krajnji rezultat rezonancije kako bi se dobio što bolji zvuk.Postoji sedam područja koji bi mogli biti navedeni kao moguća vokalna rezonancija. Slijedom po tijelu od najnižih prema najvišim ta područja jesu; pluća, dušnik, grkljan, ždrijelo, usna šupljina, nosna šupljina i sinusi.
Pojmovi duboki glas i glavni glas rabe se unutar vokalne glazbe. Korištenje ovih termina varira unutar vokalno-pedagoških krugova i trenutačno mišljenja vokalnih glazbenih profesionalaca o tim terminima nisu usklađena. Dubok glas može se koristiti u odnosu na sljedeće:
Ljudski glas je najstarije glazbalo. Naši preci su vlastitim glasom pronalazili načine izražavanja, da bi tek kasnije otkrili druge izvore zvuka. Vokalna glazba postoji koliko i povijest čovječanstva. Sumerani su pjevali u svojim hramovima prije 5000 godina. Na zapadu tradicija pjevanja razvila se iz srednjovjekovnog cantus planusa (vrsta gregorijanskih melodija), preko opere u 17. stoljeću, pa do današnjih raznolikih glazbenih stilova. Prvo zabilježeno spominjanje pojmova dubokog glasa i glavnog glasa bilo je oko 13. stoljeća, kada se počelo razlikovati "grleni glas" (pectoris, guttoris, capitis - u ovom trenutku se vjeruje da je glavni glas naveden u falseto registru), a to su zabilježili pisci Jean de Garlande i Hieronymus de Moravia. Izraz je kasnije usvojen u okvirima Bel canta (metode talijanskog opernog pjevanja), gdje je duboki glas identificiran kao najniži, a glavni glas kao najviši u tri vokalna registra: pluća, prolazak kroz šupljinu i glavni registar. Ovaj pristup i danas podržavaju neki vokalni pedagozi. Trenutačno drugi popularni pristup koji se temelji na Bel canto modelu, je podjela na muške i ženske glasove u tri registra. Muški glasovi podijeljeni su u "plućni registar", "glavni registar", i "falseto registar", a ženski glasovi u "plućni registar", "srednji registar" i "glavni registar". Učitelji pjevanja ukazuju da se glavni registar u pjevanju koristi rezonancijom i osjećajem iz glave.Međutim, kako se znanje o ljudskoj psihologiji povećalo tijekom posljednjih dvjesto godina, došlo je do boljeg razumijevanja fizičkog procesa pjevanja i vokalne produkcije. Kao rezultat toga, mnogi vokalni pedagozi, kao što su Ralph Appelman sa Sveučilišta Indiana i William Vennard sa Sveučilišta Južne Kalifornije, nanovo su definirali ili čak izbacili termine duboki glas i glavni glas. Konkretno, korištenje termina plućnog registra i glavnog registra postaje kontroverzno, jer danas više nije uobičajeno vidjeti vokalne registre kao proizvod koji dolazi iz grkljana, a da nema veze s prsima, plućima i glavom. Iz tog razloga, mnogi vokalni pedagozi smatraju da treba govoriti o vokalnom registru kao proizvodu prsa i glave. Oni dodaju da je vibracija koja se osjeća u tim područjima, pojava rezonancije i trebala bi biti opisana uz termin vokalne rezonancije, a ne uz registar. Ti pedagozi radije upotrebljavaju termine duboki glas i glavni glas nego termin registar. U tom pogledu smatra se da je problem kojeg ljudi identificiraju s registrom, ustvari problem kod prilagodbe rezonancije. Ovo je također stajalište jednako rezultatima studija vokalnog registra s drugih akamedmskih područja koja uključuju: logopediju, fonetiku i lingvistiku. Iako su obje metode još uvijek u uporabi, aktualna vokalna pedagoška praksa, sklona je više novijim znanstvenim pogledima, dok neke druge škole uzimaju u obzir oba gledišta.Suvremeno korištenje pojma duboki glas, često se odnosi na određenu vrstu vokalne boje i njenog tona. U klasičnom pjevanju, njegova je uporaba ograničena isključivo na donji dio obaveznog registra ili normalnog glasa. Unutar drugih oblika pjevanja, dubok glas se često primjenjuje tijekom modalnog registra. Plućima se može proizvesti niz prekrasnih zvukova koje pjevači interpretiraju iz svoje palete. Međutim, pretjerano korištenje jakog dubokog glasa u višim registrima i pokušaja da se dobije što viši ton, u plućima može dovesti do forsiranja, a ono opet može dovesti do vokalnog pogoršanja.
U europskoj klasičnoj glazbi i operi, glasovi se tretiraju kao glazbala. Skladatelji koji pišu vokalnu glazbu moraju razumjeti sposobnosti, talente i vokalna svojstva pjevača. Klasifikacija glasova, je proces kojim se vrednuje ljudsko pjevanje i time se određuje vrsta glasa. Te značajke uključuju, ali nisu ograničene na: vokalni raspon, vokalnu težinu, vokalnu teksturu, vokalnu boju i vokalnu točku izmjena kao što su stanke i podizanje glasa u pjevanju. Ostala razmatranja su fizičkog karaktera, razina govora, znanstvena ispitivanja i vokalna registracija. U znanosti klasifikacija glasa razvijena je unutar europske klasične glazbe, te se sporo prilagođava modernijim oblicima pjevanja. Klasifikacija glasa često se koristi unutar okvira opere, gdje se moguće uloge dodjeljuju potencijalnim glasovima. Trenutačno se u okvirima klasične glazbe upotrebljava nekoliko različitih sustava, a oni uključuju: njemački Fach (glasovni fah) sustav i glazbeni zborski sustav među mnogim drugima. Ovaj sustav je univerzalno primljen i prihvaćen.Međutim, većina sustava u klasičnoj glazbi, priznaje sedam glavnih različitih kategorija glasa. Žene su obično podijeljene u tri skupine: sopran, mezzosopran i alt. Muškarci su obično podijeljeni u četiri skupine: kontratenor, tenor, bariton (glas) i bas. Kod djece prije puberteta prihvatljiv je samo termin soprana. Unutar svake od ovih glavnih kategorija ima nekoliko potkategorija koje identificiraju specifične vokalne kvalitete, od vokalne težine do različitih glasova.
Treba napomenuti da se u okviru zborske glazbe pjevački glasovi dijele isključivo na osnovu vokalnog raspona. Glazbeni zbor najčešće se dijeli na visoke i niske glasove unutar svakog spola. Kao rezultat toga, tipična situacija u glazbenom zboru dopušta mogućnost događanja mnogih pogrešaka. Budući da većina ljudi ima srednji glas, treba im dodijeliti mjesto koje za njih neće biti previsoko ili prenisko, mezzosopran mora pjevati sopran ili alt, a bariton mora pjevati tenor ili bas. Greška u dodijeljenom vokalnom mjestu vmože predstavljati problem kod pjevača, ali za većinu izvođača manje je opasno prenisko nego previsoko pjevanje.Unutar suvremenih glazbenih oblika (ponekad se nazivaju komercijalnom suvremenom glazbom), pjevači se razvrstavaju po stilu glazbe kojeg izvode, kao što su jazz, pop, blues, soul, country, folk, rock i drugi stilovi. Trenutačno nema autoritativnog sustava klasifikacije pjevačkih glasova u okvirima neklasične glazbe. Bilo je pokušaja da se klasični glas usvoji za druge oblike pjevanja, međutim takvi su pokušaji dočekivani uz kontroverze. Kod suvremenih glazbenika, koriste se različite vokalne tehnike, a upotrebom mikrofona nisu prisiljeni da se uklapaju u određenu vokalnu ulogu, gdje primjene termina kao sopran, tenor, bariton, i drugi, mogu biti varljive ili čak i netočne.
Podrobniji članak o temi: Vokalna pedagogijaVokalna pedagogija je proučavanje podučavanja pjevanja. Umjetnost i znanost vokalne pedagogije imaju dugu povijest koja počinje od antičke Grčke i dalje se razvija i mijenja sve do danas. Profesije koje se bave znanošću i umjetnošću vokalne pedagogije uključuju vokalne trenere, zborovođe, nastavnike vokalne glazbe, operne dirigente i druge učitelje pjevanja. Tipična područja proučavanja uključuju:
ljudsku anatomiju i fiziologiju koje se povezuju s fizikalni procesom pjevanja,
ostale elemente pjevanja, kao što su domet raspona, kvaliteta tona, vibracija, koloratura,
vokalni stil, kao što je učenje pjevanja opere, glasno pjevanje i umjetnička skladba,
vokalnu klasifikaciju.Svi ovi različiti koncepti dio su razvoja odgovarajuće vokalne tehnike.
Pjevački gledano, kada se završi s integracijom pravilne vokalne tehnike i počne se učinkovito djelovati, slijedi koordiniranje fizikalnih procesa pjevanja. Četiri su fizička procesa uključena u proizvodnju vokalnog zvuka: disanje, fonacija, rezonancija i artikulacija. Ti se procesi događaju sljedećim redom:
Artikulatori oblikuju zvuk u prepoznatljive jediniceIako se ova četiri procesa tijekom proučavanja često promatraju odvojeno, u praksi se stapaju u jednu koordiniranu funkciju. Efektan pjevač ili govornik rijetko kad razmišlja o ovim procesima zato što su njegov um i tijelo tako koordinirani da osoba primjećuje samo konačnu jedinstvenu funkciju. Međutim, mnogi problemi proizlaze iz nedostatka koordinacije unutar tog procesa.
Budući da je pjevanje koordinirani čin, teško je raspravljati o svakom od pojedinačnih tehničkih područja i procesa, a bez njihovih odnosa sa drugim. Na primjer, fonacija dolazi do izražaja samo kada je povezana s disanjem; artikulatori utječu na rezonanciju; rezonatori utječu na glasnice; glasnice utječu na kontrolu disanja, i tako dalje. Vokalni su problemi često rezultat neispravnosti jednog dijela tog koordiniranog procesa, prilikom čega se nastavnici često usredotočuju na jedno područje procesa svojih učenika, sve dok ne riješe problem. Međutim, neka područja umjetnosti pjevanja u tolikoj su mjeri rezultat koordiniranih funkcija da je teško o njima raspravljati na temelju tradicionalne fonacije, rezonancije, artikulacije ili disanja.
Nakon što je učenik postao svjestan svog vokalnog fizičkog procesa kojeg čini pjevanje i načina na koji procesi funkcioniraju, dobiva zadatak da ih pokuša koordinirati. Neizbježno je da se učenici i nastavnici uključe u jedno tehničko područje više nego u ostala. Različiti procesi mogu napredovati različitim brzinama, što rezultira neravnotežom ili nedostatkom koordinacije. Područja vokalne tehnike koja najviše ovise o sposobnosti učenika da koordinira različite funkcije su:
Pjevanje nije prirodni proces, ali je vještina koja zahtijeva visoko razvijen mišićni refleks. Pjevanje ne zahtijeva veliku snagu mišića, ali zato zahtijeva visok stupanj koordinacije među njima. Pojedinci mogu razvijati svoje glasovne mogućnosti kroz oprezni i sustavni rad, kao i kroz skladbe i vokalne vježbe. Vokalni učitelji svoje učenike upućuje da glas koriste na inteligentan način. Pjevači bi trebali stalno razmišljam o vrsti zvuka kojeg izvode i osjećati ga prilikom pjevanja.
Korištenje vokalnih tehnika kao što su povezivanje, stakato, kontrola dinamike, brza figuratitivnost, pjevanje u širokim intervalima, trills pjevanje, pjevanje melisma i ispravljanje vokalnih grešaka.
Važan cilj u razvoju vokalne tehnike je naučiti pjevati do prirodnih granica vokalnog raspona, bez nekih očitih ili ometajućih promjena u kvaliteti ili tehnici. Vokalni pedagozi pjevače uče da ovaj cilj mogu postići kada svladaju koordiniranje svih fizičkih procesa koji su uključeni u pjevanje (kao što su akcije ždrijela, održavanje daha, prilagodba rezonancije i izvedba artikulacije). Većina vokalnih pedagoga vjeruje u koordinaciju ovih procesa uspostavljanjem dobrih vokalnih navika i ugodnog pjevanja, nakon čega dolazi polagano proširenje raspona.Postoje tri faktora koja značajno utječu na sposobnost višeg ili nižeg pjevanja:
Energetski faktor - u ovom korištenju, riječ "energija" ima nekoliko konotacija. Odnosi se na ukupan odziv tijela na proizvodnju zvuka. To se odnosi na dinamičnu vezu mišića koji služe za udisanje i mišića koji služe za izdisanje, poznatu kao potpora dišnog mehanizma. Također se odnosi na količinu isporučenog zraka i pritiska na glasnice i njihovu otpornost na taj pritisak, a odnosi se na dinamičnu razinu zvuka.
Prostorni faktor - "Prostor" se odnosi na količinu prostora stvorenu kretanjem usana i pozicijom nepca i grkljana. Općenito govoreći, pjevač usta treba otvoriti šire što više pjeva. Unutarnji prostor ili položaj nepca i grkljana mogu se proširiti opuštanjem grla. Vokalni pedagozi često opisuju taj osjećaj kao "početak zijevanja".
Dubinski faktor - u ovom korištenju, riječ "dubina" ima dvije konotacije. Odnosi se na stvarni fizički dojam dubine u tijelu i u vokalnom mehanizmu, i odnosi se na mentalni koncept dubine koji se povezuje s kvalitetom tona.McKinney kaže: "Ta tri faktora mogu se izraziti u tri osnovna pravila: (1.) Što pjevač više pjeva, treba koristiti više energije; što pjevač niže pjeva, treba koristiti manje energije. (2.) Što pjevač više pjeva, treba koristiti više prostora; što pjevač niže pjeva, treba koristiti manje prostora. (3.) Što pjevač više pjeva, treba koristiti više dubine; što pjevač niže pjeva, treba koristiti manje dubine.
Proces pjevanja najbolje funkcionira kada se tijelo fizički nalazi u određenom položaju. Na sposobnost slobodnog kretanja zraka u tijelo i iz tijela te na dobivanje potrebne količine zraka mogu ozbiljno utjecati položaji različitih dijelova dišnog mehanizma. Ako se tijelo nalazi u pognutom položaju, ograničit će se kapacitet pluća, a napeti trbušni zid onemogućit će putovanje zraka naniže od dijafragme. Dobro držanje tijela omogućava dišnom mehanizmu da efikasno ispuni svoju osnovnu funkciju bez nepotrebnog trošenja energije. Dobro držanje također olakšava iniciranje fonacije i podešavanje pravilnog poravnavanja rezonancije, kao i sprečavanje nepotrebne napetosti u tijelu. Vokalni pedagozi također navode da zauzimanjem dobrog stava kod učenika javlja veća doza samopouzdanja i staloženosti prilikom izvedbe. Publici također više odgovaraju pjevači s dobrim držanjem. Dobro držanje koje je prešlo u naviku na kraju poboljšava cjelokupno tjelesno zdravlje zato što omogućava bolju cirkulaciju krvi i sprečavanje umora i stresa.
Prirodno disanje ima tri faze: razdoblje udisaja, razdoblje izdisaja te razdoblje odmaranja ili oporavka; tim se fazama obično ne upravlja svjesno. Kod pjevanja postoje četiri faze disanja:
razdoblje oporavkaOve faze moraju biti pod svjesnom kontrolom pjevača dok ne postanu uvjetovani refleksi. Mnogi izvođači koji nemaju kontrolu nad ovim fazama kasnije imaju kronične vokalne probleme.
Vibracije su tehnika koju koriste pjevači (i mnogi instrumentalisti; na primjer žičani instrumenti koji se sviraju s gudalom mogu proizvesti vibracijske tonove) i u kojoj kontinuirano izmjenjuju više i niže tonove dajući pri tomu blagi osjećaj podrhtavanja. Tehnika vibriranja upotrebljava se u neprekidnom tonu. Vibracija se razvija kroz opsežne vokalne vježbe, kroz demonstraciju u vokalnom programu učenja.
Vibracija daje bogatstvo tonovima. Brze vibracije moguće je izvoditi bez "oštećenja" nota kako se frekvencija nota povećava. Spore vibracije izvode se u niskim frekvencijama, kako bi se u potpunosti propagirale prije mijenjanja frekvencije.
Vibracija je rezultat pravilne podrške disanja. Neki pjevači koristili su vibraciju kao sredstvo izražavanja. Mnogi uspješni glazbenici izgradili su svoje karijere na dubokoj, bogatoj vibracijskoj sposobnosti. Pop i R&B diva Whitney Houston i soul legenda Patti LaBelle često koriste tehniku vibracije u svojim izvedbama kao način izražavanja emocija.
Podrobniji članak o temi: Vokalna glazbaVokalna glazba je glazba koju izvodi jedan ili više pjevača, sa ili bez instrumentalne pratnje, u kojoj se pjevanjem stavlja težište na izvedbu. Glazba koja koristi pjevanje, ali ne u vidljivom značaju, općenito se smatra instrumentalnom glazbom. Vokalnu glazbu karakterizira pjevanje riječi koje se obično nazivaju lirikom, iako ima primjera gdje se pjevanje izvodi pomoću šumova, ponekad kao glazbena onomatopeja. Glazbena tema s tekstom (lirikom), naziva se skladbom.
Vokalna glazba je vjerojatno najstariji oblik glazbe, jer ne zahtijeva ni jedan instrument osim ljudskog glasa. Sve glazbene kulture imaju neki oblik vokalne glazbe, a diljem svijeta postoje duge tradicije pjevanja.
Vokalna se glazba piše u mnogo različitih oblika i stilova koji su često obilježeni unutar određenog glazbenog žanra. Ti žanrovi uključuju: umjetničku glazbu, popularnu glazbu, tradicionalnu glazbu, regionalnu i nacionalnu glazbu i mješavine tih žanrova. Unutar tih većih žanrova mnogi su podžanrovi. Na primjer, popularna glazba bi obuhvatila blues, jazz, country glazba, jednostavno slušanje, hip hop, rock glazba i nekoliko drugih žanrova. Također je moguće postojanje podžanra u podžanrovima kao što je vokalno pjevanje ili pjevanje u jazzu.
U mnogim suvremenim glazbenim skupinama, prvi pjevač izvodi primarni vokal ili melodiju u skladbi, dok prateći pjevač pjeva pozadinske vokale ili harmoniju u skladbi. Prateći vokali obično ne izvode cijelu pjesmu nego samo neke njezine dijelove, često samo pripjev u pjesmi ili pjevušenje u pozadini. Iznimka je gospel glazba, u kojoj jednu pjesmu pjeva najmanje pet izvođača.
Smatra se da pjevanje ima pozitivne učinke na zdravlje ljudi. Preliminarna studija temeljena na prikupljenim podacima iz ankete studenata, koji sudjeluju u zborskom pjevanju, nalaze zamjetnu fizičku korist, uključujući povećan kapacitet pluća, poboljšano raspoloženje, smanjenje stresa, kao i uočenu društvenu i duhovnu korist. Međutim, jedna od puno starijih studija o kapacitetu pluća, nije uspjela usporedbom profesionalnih vokalnih pluća s ostalim plućima ustvrditi povećanje kapaciteta pluća. Pjevanje može pozitivno utjecati na imunološki sustav smanjenjem stresa. Jedna studija objašnjava da pjevanje smanjuje razinu hormona stresa i pojačava imunološku funkciju.

Plakat se kao medij i prenositelj poruka javlja u Europi na prijelazu iz 18. u 19. stoljeće, a isti se trend nastavlja i u Hrvatskoj. To je vrijeme kada moderni avangardni pravci ulaze „na velika vrata“ na ulicu upravo kroz plakate i takvim postupkom postaju svakodnevica građanstva.
Razvoj plakata može se smatrati posljedicom industrijske revolucije koja je zahvatila Europu 19. stoljeća. Proces proizvodnje „na traci“ prate porast te migracija stanovništva iz sela u gradove zbog novih interesa. Tako se stvaraju veliki gradovi, a društvo se preobražava u svim aspektima svog djelovanja. Izgradnjom nove prometne infrastrukture i napretkom medicine povećava se životni standard. U takvom preobraženom gospodarskom stanju vlada kapitalizam i javlja se pojam kapitalističke konkurencije, kao i potreba za reklamom – plasmanom proizvoda i usluga.
Plakate je trebalo tiskati u većem broju primjeraka, a tehnika litografije odgovarala je zahtjevima za brzo i jeftino tiskanje mnogo otisaka istog plakata. Ista tehnika utječe i na sam izgled plakata – velike površine iste boje, linearnost i stilizacija jednim su dijelom posljedica mogućnosti medija u kojem su otisnute. Litografski plakati imaju primat sve do pojave ofsetnog tiska, kojim se proces tiskanja plakata još više ubrzava i pojeftinjuje. Litografija je grafička tehnika koja spada u plošni tisak. Naime, grafičke tehnike dijele se na visoki tisak, u koji spadaju drvorez i linorez, plošni tisak (litografija) te duboki tisak (bakrorez, bakropis). Najjednostavniji opis procesa izrade litografije može se svesti na rečenicu da se "na kamenu pomoću voska dobivaju slova i različiti ukrasi izjedanjem kiselinom.“ Tehnika nastaje krajem 18. stoljeća, a 1833. pojavljuje se i litografija u boji – kromolitografija, omogućavajući tako vjerni prikaz odnosno reprodukciju slika, predloške u bojama, tapete i sl. Litografija je postala idealan medij za plakate, pošto su oglašivači na plakatima mogli prikazati slike svojih proizvoda jakim bojama, pomoću kojih se plakat bolje isticao na zidu.
Dizajn plakata, tj. sam plakat, može biti umjetničko djelo, ali se od slika i ostalih umjetničkih dijela razlikuje po tome što autor (umjetnik) plakata radi plakat prvenstveno u svrhu komuniciranja, a ne zbog samoizražavanja, što je karakteristika umjetničkih djela. On to ne čini da bi „oslobodio vlastite emocije ili umirio vlastitu estetsku savjest“ već zbog utilitarnosti plakata. Autor dobiva gotov predmet, ali ponekad ima slobodu interpretacije i obrade danog zadatka. Tako djelotvoran plakat, koji jasno i na kvalitetan način prenosi svoju poruku, ostaje umjetničkim djelom i dugo vremena nakon što je prestala njegova prvobitna namjena (prijenos određene poruke).
Odjeci europskih zbivanja oko teme plakata krajem 19. stoljeća dolaze do Hrvatske, jer se gospodarske, društvene i političke promjene koje su zahvatile Europu – događaju i u Hrvatskoj. Te promjene stvaraju plodnu podlogu za začetak masovnog tržišta – nove potrošače, kojima se kao novi medij obraća plakat, nastao zbog novih tehnoloških dostignuća (litografija). Autori prvih hrvatskih plakata bili su slikari, odnosno „čisti umjetnici“ koji su se ohrabrili baviti plakatom, poput autora u ostatku Europe. Prvi slikom ilustrirani plakati kod nas bili su namijenjeni reklamiranju izložbi i proizvoda.
Hrvatska je postupno ulazila u proces industrijalizacije i većina se stanovništva krajem 19. stoljeća bavila poljoprivredom, dok se početkom 20. stoljeća situacija mijenja u korist industrijalizacije. Otvaraju se novi tvornički pogoni, Zagreb postaje pravo središte takve nove „struje“ i pritoka stanovništva, otvaraju se nova poduzeća. Preobrazbu društva prati i tematika plakata. Tako prvi plakati, u skladu sa tadašnjim zanimanjem javnosti, obavještavaju o gospodarskim i sličnim manifestacijama i izložbama. Takvi plakati bili su preteča plakatima za izložbu Zagrebačkog zbora. Tu izložbu organiziralo je od početka 20. stoljeća istoimeno društvo, u svrhu promicanja radova obrtnika i tvorničara. Prvi plakat za manifestaciju Zagrebačkog zbora bio je onaj za izložbu održanu 1910. godine, s figurom glasnika koji bubnjem najavljuje sajam u prvom planu i s panoramom grada Zagreba u pozadini. Naglašeni su nacionalni simboli: panoramu Zagreba, hrvatski grb i hrvatsku trobojnicu koja gotovo da uokviruje cijeli prizor. Vizurom grada Zagreba kao motiva za oglašavanje Zagrebačkog zbora, inspirirao se i, ali na drugačiji način, umjetnik Ljubo Babić radeći 1927. plakat za božićno izdanje zbora. Uz prikaz grada, na plakatu se nalazi i stilizirana figura starorimskog boga trgovine i putnika – Merkura, s pripadajućim mu atributima. Deset godina kasnije, još jedan važni grafički umjetnik, Sergije Glumac, radi plakat za XIII. Salon automobila koji se održavao u sklopu Zagrebačkog zbora. Njegov pristup u oblikovanju različit je zbog upotrebe minimalizma i plošnosti elemenata, što, uvidjet ćemo u brojnim kasnijim primjerima, ne znači uvijek i minimalnu funkcionalnost, već gotovo i suprotno. Umjetničke izložbe u prvoj su polovici dvadesetog stoljeća također imale svoje reprezentativne plakate. Ivan Meštrović radi plakat za izložbu koju je održao 1910. godine u Zagrebu zajedno sa Miroslavom Račkim. U tom je kontekstu važno spomenuti i plakate za Proljetni salon, izložbe tada nove generacije likovnih umjetnika – Uzelac, Varlaj, Gecan, Trepše te čitava niza ostalih autora, stilski orijentiranih prema zapadnoj Europi, poput onog Tomislava Krizmana i Jerolima Miše.
Reklamni plakati za gotove industrijske proizvode pokazuju kako su proizvodne grane bile dosta razvijene te su takvim pristupom informacije o proizvodu dolazile do (potencijalnih) potrošača. Reklamirali su se proizvodi prehrambene industrije, tekstil i kemijska industrija (sredstva za pranje rublja, higijena). Predmet koji se reklamira bio je dominantan, središnji i(li) zauzima najveći dio plakata. Ako već glavni motiv nije sam proizvod, on je ponuđen posredno preko nekog drugog lika – a najčešće je to ženski lik. Mlada i lijepa žena – ovisno o tome što prodaje – demonstrira odjeću, kozmetiku, pije piće ili poziva na neku manifestaciju. Primjere takvog oblikovanja nalazimo u mnogobrojnim plakatima iz prve polovice dvadesetog stoljeća, kao što su onaj Mencija Clementa Crnčića za Zagrebačku dioničku pivovaru ili Tomislava Krizmana za liker „Stari graničar“, oba nastala oko 1910.
Kao i kod ostalih vrsta umjetnosti, i kod plakata se također može govoriti o tome da stil, odnosno način oblikovanja uvelike korespondira s vremenom u kojem nastaje. Kroz vrijeme se može pratiti stilski razvoj plakata, a ujedno se plakat može, ovisno o stilu, smjestiti u određeno vrijeme. Prvi plakati, nastali krajem 19. stoljeća, nisu sadržavali slike već samo crne tipografske elemente na svijetloj podlozi i bili su vrlo slični tadašnjim novinskim oglasima. Osim po sadržaju, razlikovali su se po različitim vrstama pisma i po okvirima koji su obrubljivali tekst. Pojavom secesije mijenja se i oblikovanje plakata. Taj umjetnički pokret, koji najavljuje novu estetiku „prožimanja poetskog i dekorativnog, stiliziranog i maštovitog upravo je kroz oblikovanje plakata našao nepresušne mogućnosti izražavanja“. Plakati postaju vrlo dekorativni, s ornamentalno isprepletenim linijama, figurama i slovima. Takvi plakati su plošni, često sa krivuljama, valovitim i temperamentnim linijama čiji se elementi spajaju u jedinstvenu cjelinu. Najraniji sačuvani potpisani plakat jest onaj Bele Csikosa Sesije za časopis Mladost iz 1898. godine i na njemu su prepoznatljivi secesijski elementi. Plakat Roberta Auera za II. Izložbu Društva hrvatskih umjetnika iz 1900. godine smatra se jednim od najljepših secesijskih plakata.
Osim u Zagrebu, umjetnički krugovi tada su bili aktivni i u ostalim gradovima, poput Osijeka ili Splita. U Splitu djeluje grupa „Medulić“ koja osim uobičajenih secesijskih elemenata pronalazi inspiraciju u narodnim epovima te oblikuje mitološke junake na monumentalan način. Primjer je takvog plakata onaj Mirka Račkog za izložbu Medulićevaca iz 1910. godine. 
Vrlo važno ime našeg plakata bio je Tomislav Krizman. Taj grafičar, slikar i scenograf školovao se kod ranije spomenutih R. Auera, B. Csikosa-Sesije, M. Cl. Crnčića, a studirao je grafiku u Beču i usavršavao se u Münchenu i Parizu. Jedan od općenito najvažnijih plakata hrvatske umjetnosti kao i Krizmanovo najpoznatije djelo plakat je za Maryu Delvard, pjevačicu u kabaretima Beča i Münchena. Krizman je portretira kao utjelovljenje tadašnje „femme fatale“ s aurom mističnosti oko svojega lika. Radio je i plakat za koncert Tkalčić-Gruss. Ovdje primjenjuje više secesijskih elemenata, poput simbolike detalja, stiliziranih ornamentalnih elemenata na ženskom liku, plošnog oblikovanja i općenite dekorativnosti plakata.
U tom razdoblju djeluje također slikar i grafičar Ljubo Babić koji se školuje se u Obrtnoj školi u Zagrebu, a potom u minhenskoj Akademiji. Babić se u svojim plakatima poigrava s više stilova i radi u više stilskih faza. Kronološki prva „secesijska“ je faza gdje radi, primjerice, plakat za izložbu Hrvatskog društva umjetnosti 1908. godine. Izrazita plošnost i dekorativni oblici kao obrub plakata utjecaji su njegova učitelja – Bele Csikosa Sesije. Ekspresionističke tendencije vide se na realizaciji plakata za naslovnice časopisa „Plamen“ u kojem je vidljiva razigranost i dinamičnost plamena koji zauzima veći dio kompozicije, zajedno s crvenom bojom koja dominira plakatom. Kasnije prelazi na plakate koji nisu slikovni (nemaju figuracije ni literarnosti), već sadrže samo tipografske elemente, koji variraju veličinom i kompozicijskim rasporedima.
U europskim dvadesetim godinama 20. stoljeća, avangardni postupci posredstvom plakata kao masovnog medija, iz umjetnosti prelaze u domenu popularne kulture. Primjerice u Francuskoj, gdje vodeći grafički dizajneri uvode na svoje plakate elemente iz domene kubizma, futurizma, purizma, De Stijla i konstruktivizma, koji preplavljuju ulice i tako dolaze do „širokih masa“. Napuštaju se narativni plakati koji obiluju dekoracijom i ornamentima i počinju se uporabljati geometrijska stilizacija i plošne kompozicije. Slična stremljenja događaju se i u Hrvatskoj, a nastavljaju se u trećem i četvrtom desetljeću 20. stoljeća.  Tako primjerice uočavamo geometrizaciju i konstruktivizam u plakatu Josipa Seissela „Pomozite studentima“ iz 1924. godine.
Što se tiče reklamnih plakata, najupečatljiviji i najznačajniji autori dvadesetih godina bili su oni zavoda „Imago“. Tim zavodom za znanstveno proučavanje reklame i umjetničku produkciju dolazi do prekretnice u povijesti vizualnih komunikacija u Hrvatskoj – primijenjena grafika postaje grafički dizajn. Zavod je djelovao 1928. i 1929. godine u Zagrebu. Osnivačem se smatra Miroslav Feller, dok su suradnici bili Sergije Glumac, Anka Krizmanić, Božidar Kocmut i Vladimir Mirosavljević. Stvarali su moderne i funkcionalne reklame. Do spoznaja što potencijalnim kupcima zaista treba, došli su radeći na znanstvenim i praktičnim temeljima o uspješnom reklamnom, ali i tržišnom komuniciranju. Izdavali su i časopis „Reklama“ koji se bavio takvim temama. Najpotpunije sačuvana kampanja zavoda „Imago“ ona je Sergija Glumca za trgovinu odjećom Friedmann koja se sastojala se od plakata iz 1929. godine i novinskih oglasa koji su periodički objavljivani u novinama.
Nakon prestanka djelovanja Zavoda 1929. godine, jedan od protagonista, Vladimir Mirosavljević, sa bratom Zvonimirom i Božidarom Kocmutom osniva Atelier TRI. Oni obilježavaju vrijeme sve do početka Drugog svjetskog rata u Jugoslaviji. Njihovi plakati rađeni su za izložbe, pojedine proizvode, priredbe Zagrebačkog zbora, putovanja i sportska natjecanja. Oni su oblikovno  reducirani, s plošnim oblicima, ali sa željom za dočaravanje pokreta što im daje na dinamičkom aspektu djela.
Stilovi i namjene plakata se i u ovom razdoblju podudaraju, kao i u prethodnima, s društveno-političkim stanjem. Zbog ratnog perioda od 1941. do 1945., stanje reflektira recentne događaje, kako u Europi, tako i u Hrvatskoj. Naši se plakati tih godina bave uglavnom političkom propagandom, iako je, naravno, bilo i drugih vrsta plakata uz njih. Politička propaganda dovodi nas do pojma „agitacije“ koju Pavičić definira kao poseban oblik propagande i organiziranog političkog utjecaja na mase. Takvim pristupačnim i shvatljivim načinom propagande, plakati potiču na akciju. Dvije su struje i tri glavna organizacijska i promidžbena centra koja vežemo uz agitaciju tih godina – Agitprop, Promičba i Olikprop. Agitprop djeluje tijekom narodnooslobodilačkog rata, Olikprop nastavlja njegovu zadaću nakon rata, dok je na „suprotnoj strani“ postojala Promičba – ustaški ured za propagandu. Prva skupina plakata odlikuje se mobilizacijskim karakterom – pozivaju narod u vojsku i na razne akcije, označavaju važne događaje i godišnjice, informacijskog su karaktera (upozoravaju na bolesti, informiraju o kulturnim događajima). Ustaški plakat se, s druge strane, fokusira na veličanje reda i poretka, propagira se crkva i uloga vojske. Autori većine partizanskih plakata su, primjerice – M. Ostoja, B. Bahorić, V. Kristl, E. Murtić, Z. Prica,  koji su imali veću umjetničku slobodu nego autori ustaških plakata, iako su komisije određivale izgled i sadržaj plakata.
Kavurić, L. Hrvatski plakat do 1940., Institut za povijest umjetnosti : Nacionalna i sveučilišna knjižnica, Horetzky, Zagreb, 1999.
Magaš Bilandžić, L. Reklamni zavod Imago i komercijalni grafički dizajn u Hrvatskoj 1920-ih,  Peristil 51/2008, Zagreb, 2008.
Gotthardi – Škiljan, R. Plakat u Hrvatskoj do 1941: Prinos proučavanju hrvatskog plakata. Katalog izložbe, Kabinet grafike JAZU, Zagreb, 1975.
Pavičić, S.  Plakat u Hrvatskoj 1940-1950: magistarski rad, Sveučilište u Zagrebu, Filozofski fakultet, Zagreb, 1987.
Krizman, T. O grafičkim vještinama, Jugoslavenska akademija znanosti i umjetnosti, Zagreb, 1952.
Muzej suvremene umjetnosti, Zagreb: Zbirka crteža, grafika, plakata i radova na papiru

Planet majmuna (engl. Planet of the Apes) američki je znanstvenofantastični film iz 2001. godine koji je režirao Tim Burton, a u kojem su glavne uloge ostvarili Mark Wahlberg, Tim Roth, Helena Bonham Carter, Michael Clarke Duncan, Paul Giamatti i Estella Warren. Ovo je sveukupno šesti po redu producirani film u franšizi Planet majmuna, a djelomično je temeljen na istoimenom romanu iz 1963. godine autora Pierrea Boullea te na prvoj filmskoj verziji knjige iz 1968. godine. Radnja filma vrti se oko astronauta Lea Davidsona koji se sa svojom letjelicom ruši na planet kojeg nastanjuju inteligentni majmuni. Majmuni tretiraju ljude kao robove, ali uz pomoć majmunice Ari, Leo pokreće pobunu.
Rad na novoj filmskoj verziji Planeta majmuna (tzv. "remake") započeo je Adam Rifkin još 1988. godine. Njegov projekt gotovo je stigao do faze pretprodukcije, ali je ipak otkazan. U filmskoj verziji scenarija naziva Return of the Apes (u slobodnom prijevodu "Povratak majmuna") autora Terryja Hayesa trebao je glumiti Arnold Schwarzenegger pod redateljskom palicom Phillipa Noycea. Producenti filma trebali su biti Oliver Stone, Don Murphy i Jane Hamsher. Međutim, zbog kreativnih nesuglasica između Hayesa i kompanije 20th Century Fox projekt je otkazan. Kasnije su na istom projektu trebali raditi i redatelji poput Chrisa Columbusa, Sama Hamma, Jamesa Camerona, Petera Jacksona i braće Hughes, ali svi pregovori su propali.
Prema scenariju Williama Broylesa, Jr. posao redatelja u konačnici je dobio Tim Burton pa je film krenuo u produkciju. Lawrence Konner i Mark Rosenthal doradili su scenarij, a snimanje filma trajalo je od studenog 2000. do travnja 2001. godine. Film Planet majmuna dobio je pomiješane filmske kritike, ali je ostvario vrlo dobru zaradu na kinoblagajnama. Većina negativnih kritika odnosila se na zbunjujuću radnju i završetak premda je hvaljen rad s maskom Ricka Bakera. Unatoč financijskom uspjehu filma, kompanija 20th Century Fox odlučila je da neće snimiti nastavak, a kasnije je krenula u ponovno pokretanje cjelokupne franšize iz početka (tzv. "reboot") filmom Planet majmuna: Postanak iz 2011. godine.
Godine 2029. Leo Davidson (Mark Wahlberg) nalazi se na američkoj svemirskoj postaji Oberon na kojoj radi s primatima koji su trenirani za odlazak na misije u svemiru. Njegov omiljeni suradnik je čimpanza imena Periklo. Kako se elektromagnetska oluja rapidno približava stanici, ljudi lansiraju malu svemirsku letjelicu s Periklom koji bi trebao istražiti jačinu oluje. Međutim, njegova letjelica - nakon ulaska u oluju - nestane. Protiv direktne naredbe svog nadređenog, Leo s drugom letjelicom kreće pronaći Perikla i nakon što uđe u oluju gubi kontakt s postajom Oberon te se ruši na planet naziva Ashlar 5021. godine. Tamo otkriva da tim planetom vladaju čovjekoliki majmuni koji govore ljudskim jezikom i tretiraju ljude kao robove.
Leo uskoro upoznaje žensku čimpanzu Ari (Helena Bonham Carter) koja se protivi takvom tretmanu ljudi. Ari odluči kupiti Lea i žensku ropkinju Daenu (Estella Warren) koji će u kući njezinog oca senatora Sandara (David Warner) biti zaposleni kao posluga. Leo uspijeva pobjeći iz svog kaveza i oslobađa ostatak ljudi. Ari ih vidi, ali ju Leo nagovori da se pridruži ljudskom pokretu otpora protiv majmuna. General Thade (Tim Roth) i pukovnik Attar (Michael Clarke Duncan) započnu vojnu potjeru za bjeguncima. Leo uskoro otkriva Calimu (hram moćnog "Semosa"), zabranjeno, ali sveto, područje za majmune.
Za Calimu se uskoro ispostavlja da je zapravo ostatak uništene svemirske letjelice Oberon koja se srušila na planet i izgleda izrazito ostarjelo (ime Calima zapravo dolazi od punog natpisa CAution LIve aniMAls - u slobodnom prijevodu "upozorenje žive životinje" - od kojih su ostala vidljiva samo velika slova). Prema kompjuterskim zapisima stanica se na tom mjestu nalazi već nekoliko tisuća godina. Leo zaključuje da je nakon što je ušao u elektromagnetsku oluju prošao kroz crvotočinu i samim time kroz vrijeme, dok se letjelici Oberon (koja ga je otišla tražiti) to nije dogodilo te da se zato letjelica na planet srušila mnogo godina prije njega.
Dnevnici stanice Oberon također otkrivaju da su majmuni koji su se nalazili u njoj predvođeni Semosom organizirali pobunu i preuzeli kontrolu nad istom nakon njezinog rušenja. Ljudi i majmuni koji trenutno žive na planetu zapravo su potomci onih koji su se Oberonom srušili na planet. U sadašnjosti priprema se bitka između ljudi i majmuna. Međutim, bitku iznenada prekida pojavljivanje letjelice koja se spušta s neba, a koju Leo odmah prepozna kao onu kojom upravlja Periklo, čimpanza astronaut. Periklo je također prošao kroz vrijeme poput Lea i upravo je u tom trenutku našao put do planeta. Nakon njegovog slijetanja, majmuni interpretiraju njegovu pojavu kao povratak Semosa - prvog majmuna, kojeg smatraju Bogom. Odaju mu počast te neprijateljstvo između ljudi i majmuna automatski prestane.
Periklo nakon toga odlazi u Oberon, a Leo potrči za njim praćen generalom Thadeom. U letjelici se Thade i Leo bore, a kada Periklo pokuša pomoći Leu, Thade ga baca u zid. Thade uzima Leov pištolj, ali ne razumije na koji ga način treba koristiti. Vidjevši da se Thade nalazi u pilotskoj kabini, Leo zatvara automatska ulazna vrata stavljajući Thadea na taj način u stupicu koji neuspješno puca iz pištolja dok se meci odbijaju od ulaznih vrata. Thade na sve moguće načine pokuša izaći iz zatvorene pilotske kabine, ali u konačnici odustane. Leo odluči da je vrijeme da napusti planet majmuna i Perikla daje Ari koja mu obećava da će paziti na njega, a također se oprašta i od Daene. Nakon toga ukrcava se na neoštećenu Periklovu letjelicu i vraća kroz vrijeme uz pomoć elektromagnetske oluje. Uskoro se letjelicom ruši ispred Lincolnovog spomenika u Washingtonu na Zemlji. Međutim, kada podrobnije pogleda u spomenik shvaća da je on podignut generalu Thadeu. Nedugo potom okružuju ga policijske postrojbe, vatrogasci i reporteri za koje se ispostavlja da su svi majmuni.
Mark Wahlberg kao kapetan Leo Davidson Astronaut u američkoj svemirskoj postaji koji slučajno otvara portal u drugi svijet nastanjen čovjekolikim majmunima koji pričaju ljudskim jezikom te postaje njihov zarobljenik. Leo uskoro predvodi pobunu protiv majmuna. Wahlberg je odbio sudjelovanje na filmu Oceanovih 11 kako bi prihvatio ulogu u ovom filmu (kasnije je njegovu ulogu dobio Matt Damon). Dok su drugi glumci kojima je ponuđena uloga Lea Davidsona rekli da žele vidjeti scenarij prije pristanka na ulogu, Wahlberg je potpisao ugovor nakon petominutnog sastanka s redateljem Timom Burtonom.
Tim Roth kao general Thade Zlokobna čimpanza i vojni narednik koji želi kontrolu nad kompletnom civilizacijom majmuna. Thade se također želi oženiti s Ari, ali ona ga odbija. Roth je odbio ulogu Severusa Snapea u filmu Harry Potter i Kamen mudraca zbog nastupa u ovom filmu. Alan Rickman je u konačnici dobio ulogu Snapea. Roth je sam prepravio neke scene kako bi svoj lik prikazao što zastrašujućim.
Helena Bonham Carter kao Ari Ženska čimpanza koja se protivi načinu na koji majmuni tretiraju ljude. Ona pomaže Leu u njegovom pokretu otpora, ali također razvija i određene ljubavne osjećaje prema njemu.
Michael Clarke Duncan kao pukovnik Attar Gorila i vojni časnik te najbliži Thadeov suradnik i njegova desna ruka. Djimon Hounsou je odbio ulogu zbog obveze na filmu The Four Feathers.
Paul Giamatti kao Limbo Komični orangutan koji se bavi preprodajom robova. Limbo je uhvaćen u sukobu između ljudi i majmuna te jednostavno pokušava preživjeti. Giamatti je inspiraciju za svoj lik potražio u izvedbi istog lika glumca W. C. Fieldsa. Dok su mu stavljali masku, Giamatti je učestalo gledao epizode serije Ultraman te razne filmove japanske Godzille.
Estella Warren kao Daena Ropkinja koja, poput Ari, razvije romantične osjećaje prema Leu.
Cary-Hiroyuki Tagawa kao general Krull Gorila i bivši vojni vođa čiju je karijeru uništio Thade. Krull postaje sluga senatoru Sandaru i pomaže ljudima u njihovoj pobuni protiv majmuna.
Kris Kristofferson kao Karubi Daenin otac. Karubija ubija general Thade prilikom pokušaja bijega. Kristofferson je odmah pristao na ulogu uz izjavu: "Redatelj Tim Burton oduvijek je bio moj osobni junak. Imam osmero djece i svi smo gledali sve njegove filmove mnogo puta - od Pee-wee's Big Adventure do Sanjive doline".Manje uloge u filmu imaju David Warner (kao senator Sandar), Lisa Marie (kao Nova), Erick Avari (kao Tival), Luke Eberl (kao Birn), Evan Parke (kao Gunnar), Glenn Shadix (kao senator Nado), Freda Foh Shen (kao Bon) i Chris Ellis (kao general Karl Vasich).
U filmu se u cameo ulogama pojavljuju Charlton Heston kao Zaius, otac generala Thadea i Linda Harrison (kao žena u prikolici). Oboje su glumili u prva dva originalna filma franšize - Planet majmuna iz 1968. godine i Ispod planeta majmuna iz 1970. godine kao George Taylor i Nova.
Jonah kao Periklo Čimpanza koju Leo trenira za upravljanje svemirskim letjelicama na američkoj svemirskoj postaji. Upravo on pokreće radnju nakon što se izgubi u elektromagnetskoj oluji. On se pojavljuje u samo nekoliko scena u kojima uglavnom glumi s Leom te u posljednjoj sceni s Ari.
Tadašnjem predsjedniku kompanije 20th Century Fox Craigu Baumgartenu jako se svidio rad Adama Rifkina na filmu Never on Tuesday. Godine 1988. Rifkin je pozvan u studio kako bi prezentirao ideje za buduće filmove. Kako je sam bio obožavatelj originalnog filma iz 1968. godine, Rifkin je smatrao da je najbolji potez nastavak serijala. "Budući da sada imam iskustvo snimanja nezavisnih filmova, obećao sam da mogu napisati i režirati veliki film za razumnu cijenu i budžet, nešto poput filma Aliens", izjavio je Rifkin. Fox je zamolio Rifkina da napiše scenarij za nastavak, "ali ne nastavak petog filma serijala, već alternativni nastavak prvog dijela". Inspiraciju je crpio iz filma Spartak, a priča se bazirala na "carstvu majmuna koji se nalaze u nečemu što se najsličnije može opisati kao Rimsko Carstvo. Potomak lika Charltona Hestona imena Duke u konačnici će pokrenuti pobunu ljudi robova protiv majmuna predvođenih zlokobnim generalom Izanom. Očekuje nas pravi spektakl mača i sandala, ali u majmunskom stilu. Nešto slično kao što je napravio film Gladijator samo bez majmunskih kostima."Film je dobio ime Return to the Planet of the Apes (u slobodnom prijevodu: "Povratak na planet majmuna"), a sam projekt vrlo je brzo skoro došao do faze pretprodukcije. Rick Baker dobio je zadatak osmisliti maske, a Danny Elfman je trebao biti glavni skladatelj. U pregovorima za glavnu ulogu nalazili su se Tom Cruise i Charlie Sheen. Rifkin je u jednom intervjuu izjavio: "Ne mogu točno opisati riječima vlastitu euforiju prilikom pomisli da ću baš ja, Adam Rifkin, uskrsnuti serijal Planet majmuna. Sve se činilo predobrim da bi bilo istinito. Uskoro se takvim i pokazalo." Nekoliko dana prije nego je službena faza pretprodukcije trebala započeti, u kompaniju Fox došli su novi izvršni direktori i vrlo brzo došlo je do kreativnih nesuglasica između njih i Rifkina. Rifkinu je naređeno da promijeni scenarij i to nekoliko puta. Uskoro se odustalo od cijelog projekta sve dok Peter Jackson i Fran Walsh nisu došli sa svojom idejom koja se bazirala na majmunima koji žive u doba renesanse. U toj priči, vlada majmuna postaje zabrinuta za nove umjetnine, ljudi kreću u pobunu, a liberalni majmuni skrivaju poluljude, polumajmune od gorila. Roddy McDowall bio je entuzijastičan u vezi njihovog prijedloga i pristao je glumiti lik nalik Leonardu da Vinciju kojeg su Jackson i Walsh napisali baš za njega. Međutim, izvršni direktor s kojim je Jackson razgovarao nije bio obožavatelj serijala i nije znao za McDowallovu zainteresiranost pa je Jackson svoju pozornost usmjerio na Nebeska stvorenja.
Do 1993. godine kompanija Fox je zaposlila Dona Murphyja i Jane Hamsher kao producente. Novu verziju filma trebali su režirati Sam Raimi ili Oliver Stone, premda je Stone prvotno potpisao ugovor kao izvršni producent i ko-scenarist uz plaću od milijun dolara. Što se same priče novog filma tiče, Stone je u prosincu 1993. godine izjavio: "Priča sadržava otkriće kriogensko zamrznutog majmuna iz doba Veda (najstarijeg indijskog perioda) koji ima tajni numerički kod Biblije koja je predvidjela kraj svih civilizacija. Radnja se bavi bitkom prošlosti s budućnošću. Moj koncept je da postoji kod zapisan u Bibliji, a koji predviđa sve povijesne događaje. Majmuni su bili tu od početka i sve shvatili."Stone je doveo Terryja Hayesa da napiše scenarij naziva Return of the Apes (u slobodnom prijevodu: "Povratak majmuna"). Radnjom smješten u bližoj budućnosti, film Return of the Apes vrtio bi se oko kuge zbog koje čovječanstvo izumire. Genetičar Will Robinson otkriva da je kuga zapravo genetička vremenska bomba koja je došla iz Kamenog doma. On se upušta u putovanje kroz vrijeme sa svojom trudnom kolegicom Billie Rae Diamond, a zajedno odlaze sve do Paleolitika gdje se tadašnji ljudi bore za budućnost planeta protiv izrazito razvijenih majmuna. Vođa majmuna je gorila imena Drak. Robinson i Billie Rae otkrivaju mladu djevojku imena Aiv (izgovara se Eva) koja predstavlja sljedeći korak evolucije. Također se otkriva da su majmuni kreirali virus kako bi uništili ljudsku rasu. Oni zaštićuju djevojku od virusa na taj način osigurajući opstanak ljudske vrste sljedećih 102 tisuće godina. Billie Rae također rađa dječaka imena Adam.Tadašnji predsjednik kompanije 20th Century Fox Peter Chernin izjavio je da je Return of the Apes "jedan od najboljih scenarija koje sam pročitao u životu". Chernin se nadao da će Hayesov scenarij kreirati franšizu koja će uključivati buduće filmske nastavke, spin-off televizijsku seriju i promo materijale. U ožujku 1994. godine Arnold Schwarzenegger je potpisao ugovor da će glumiti Willa Robinsona uz klauzulu kojom je on bio taj koji će (između ostalih) odobriti redatelja projekta. Chuck Russell je razmatran kao potencijalni redatelj prije nego je Phillip Noyce dobio posao u siječnju 1995. godine netom prije početka pretprodukcije i uz odobreni budžet od 100 milijuna dolara. Stone je prvo prišao Ricku Bakeru koji je radio masku na propalom remakeu Adama Rifkina, ali u konačnici je zaposlio Stana Winstona.Čelnici kompanije Fox uskoro su postali frustrirani velikom razlikom između svoje i Hayesove interpretacije Stoneovih ideja, a producent Don Murphy je komentirao: "Hayes je napisao Terminatora, a Fox je želio Obitelj Flintstones". Jedan od izvršnih producenata u Foxu Dylan Sellers smatrao je da bi scenarij mogao biti poboljšan unošenjem komičnih elemenata: "Što kada bi se Robinson našao u zemlji majmuna u kojoj majmuni pokušavaju igrati bejzbol? Ali za potpunu igru nedostaje im neki element, poput hvatača ili nečeg sličnog." Nastavio je: "Robinsonu je jasno što im nedostaje i on im to pokaže pa svi zajedno započnu igrati bejzbol." Sellers je odbio bilo koju ideju koja nije sadržavala njegovu o bejzbolu, a kada je Hayes predao svoju sljedeću verziju scenarija (bez bejzbola) Sellers mu je dao otkaz. Nezadovoljan sa Sellersovom odlukom o otkazu Hayesa, redatelj Noyce je također napustio projekt u veljači 1995. godine i otišao raditi na filmu Svetac.
Uskoro je Oliver Stone krenuo u realizaciju drugih projekata, Peter Chernin je zamijenjen Thomasom Rothmanom, a alkoholizirani Dylan Sellers je doživio prometnu nesreću u kojoj je usmrtio poslovnog kolegu i završio u zatvoru dok su producenti Don Murphy i Jane Hamsher isplaćeni. Murphy je u jednom intervjuu izjavio: "Nakon što su nas se riješili, u projekt su uveli Chrisa Columbusa. Nakon toga sam čuo da su radili testove s majmunima na skijama, ali to nije imalo pretjeranog smisla." Stan Winston je nastavio raditi na maskama za potencijalni film. Columbus je u projekt uveo Sama Hamma, svojeg ko-scenarista na nikad produciranom filmu Fantastična četvorka, a koji je trebao napisati scenarij nove verzije Planeta majmuna. "Pokušali smo napisati priču koja je istovremeno služila kao homage elementima koji su nam se sviđali iz prvih pet filmova, ali koja će sadržavati i mnogo materijala iz knjige koje raniji filmovi nisu uzimali u obzir", izjavio je Hamm. Također je nadodao: "Prva polovica scenarija nije imala gotovo nikakve sličnosti s knjigom, ali mnogo stvari u njegovoj drugoj polovici preuzete su direktno iz romana ili su njime inspirirani."U Hammovom scenariju majmun astronaut s druge planete ruši se svojom letjelicom u njujoršku luku i tako ispušta virus zbog kojeg će čovječanstvo izumrijeti. Dr. Susan Landis koja radi u Centru za zarazne bolesti i Alexander Troy, znanstvenik iz Područja 51 pomoću svemirske letjelice kojom je majmun došao na Zemlju vraćaju se na planet s kojeg virus potječe u nadi da će pronaći lijek. Tamo pronalaze planet nastanjen do zuba naoružanim majmunima koji love ljude. Glavni negativac je Lord Zaius koji je za razliku od Dr. Zaiusa vrlo okrutan prema ljudima. Landis i Troy otkrivaju lijek i vraćaju se na Zemlju na kojoj otkrivaju da su je za vrijeme njihove 74-godišnje odsutnosti majmuni u potpunosti preuzeli: "Kip slobode pretvoren je u grotesknu figuru nasmiješenog majmuna".Arnold Schwarzenegger ostao je uključen u projekt, ali čelnici Foxa nisu stopostotno vjerovali u Hammov scenarij. Kada je Columbus ispao iz igre krajem 1995. godine kako bi otišao raditi na filmu Luda božićna zvona, Fox je u siječnju 1996. godine mjesto redatelja ponudio Rolandu Emmerichu. Dok je snimao Titanic, James Cameron se također nalazio u pregovorima kao scenarist i redatelj projekta. Cameronova verzija uključivala je elemente iz originalnog filma te iz njegovog nastavka Ispod planete majmuna. Međutim, nakon što je film Titanic postao filmski fenomen, Cameron je otpao. Kada su saznali za njegovu raniju umiješanost u projekt, Chernin i Rothman su se našli na sastanku s Peterom Jacksonom kako bi im on ponovno predstavio svoju "renesansnu" ideju. Jackson je, međutim, odbio režirati film u koji su bili uključeni Schwarzenegger i Cameron kao producent, jer je smatrao da bi moglo doći do sukoba u vezi redateljskog pristupa. Ubrzo potom Schwarzenegger je napustio projekt kako bi snimio Brisača, a režija je ponuđena Michaelu Bayu koji je odbio projekt. Jacksonu je ponovno ponuđena režija filma 1998. godine u vrijeme dok je trilogija Gospodara prstenova postala upitna, ali ovaj više nije bio toliko entuzijastičan u vezi cijelog projekta pogotovo nakon smrti Roddyja McDowalla. Sredinom 1999. godine mjesto redatelja ponuđeno je braći Hughes koja su bila zainteresirana, ali oni su se u to vrijeme već obvezali na režiju filma Iz pakla.
Godine 1999. William Broyles, Jr. odbio je ponuđenu mogućnost da napiše scenarij, ali kasnije ju je ipak prihvatio: "Prihvatio sam nakon što sam saznao da ću imati gotovo potpunu kreativnu kontrolu". Kompanija 20th Century Fox predvidjela je početak kinodistribucije za srpanj 2001. godine, a Broyles im je poslao kostur priče i kroniku povijesti izmišljenog planeta "Aschlar". Naziva The Visitor (u slobodnom prijevodu: "Gost") i uz podnaslov "prva epizoda kronologije Aschlara", Broylesov scenarij je skrenuo pozornost redatelju Timu Burtonu koji je dobio posao redatelja u veljači 2000. godine. Burton je kasnije izjavio: "Nisam bio zainteresiran raditi remake ili nastavak originalnog filma iz 1968. godine. Ali bio sam zaintrigriran idejom ponovnog posjeta tom svijetu. Kao i na mnoge ljude i na mene je originalni film snažno utjecao. Želio sam ga 'ponovno izgraditi'". Richard D. Zanuck potpisao je ugovor kao producent projekta u ožujku iste godine i tom prilikom izjavio: "Ovo je za mene vrlo emotivan film budući sam upravo ja odobrio snimanje originalnog filma kao čelnik kompanije Fox 1967. godine".Pod Burtonovom redateljskom palicom, Broyles je napisao još jednu verziju scenarija, ali je ta verzija podrazumijevala budžet od 200 milijuna dolara. Kompanija Fox željela ga je smanjiti na 100 milijuna. U kolovozu 2000. godine, dva mjeseca prije početka snimanja, kompanija Fox dovela je Lawrencea Konnera i Marka Rosenthala da preprave scenarij. Broyles je izjavio: "Izuzetno poštujem Konnera i Rosenthala. Smatram da su s obzirom na ono što sam ja do tada napisao i ono što je Burton želio njih dvojica napravila izvrstan posao do kraja." Jedna od ideja za završetak filma uključivala je rušenje Lea Davidsona s njegovom letjelicom na Yankee stadionu na kojem baš u tom trenutku majmuni igraju bejzbol. Razgovaralo se o različitim alternativnim završecima prije nego su se svi zajedno odlučili za onaj koji je i snimljen. Produkcija na filmu Planet majmuna za Tima Burtona bila je izuzetno teška ponajviše zahvaljujući datumu početka kino distribucije (srpanj 2001. godine) na kojem je kompanija Fox inzistirala, a uslijed čega je cijeli projekt - od faze pretprodukcije, preko montaže i specijalnih efekata - konstantno bio požurivan.Konner i Rosenthal bavili su se prepravljanjem scenarija čak i u vrijeme dok se postavljao set. Ari, lik kojeg u filmu tumači Helena Bonham Carter, prvotno je trebala biti princeza, ali kasnije je njezin lik promijenjen u "senatorovu kćerku liberalnog mentaliteta". U jednoj od verzija scenarija, general Thade (kojeg u filmu tumači Tim Roth) bio je albino gorila, ali Burton je osjećao da su čimpanze više zastrašujuće. Limbo (lik kojeg u filmu tumači Paul Giamatti) "trebao se do kraja pretvoriti u dobrog dečka. Postojala je ta dirljiva transformacija koja je bila unesena u scenarij", u jednom intervjuuu prisjetio se Giamatti i nadodao: "Ali Tim Burton i ja složili smo se da bi to bilo loše pa smo odlučili da Limbo ostane idiot do kraja."
Tim Burton želio je započeti snimanje filma u listopadu 2000. godine, ali je početak odgođen za 6. studenog, a završeno je u travnju 2001. godine. Snimanje filma Planet majmuna započelo je na jezeru Powell gdje su također snimani i dijelovi originalnog filma. Zbog lokalne suše, produkcijska ekipa morala je donositi vodu na set. Velika većina filma snimljena je u studijima Sony Picturesa u Culver Cityju (Kalifornija) dok su se određeni dijelovi snimali na Havajima i u Trona Pinnacles u Ridgecrestu. Kako bi se očuvala tajnost priče, scenarij prema kojem se snimao film nije sadržavao kraj. Stan Winston je bio originalni dizajner maski, ali je otišao iz projekta zbog kreativnih nesuglasica. Kompanija Fox razmatrala je mogućnost korištenja kompjuterski-generirane tehnologije kako bi kreirali majmune, ali je redatelj Burton inzistirao na korištenju prostetičke šminke koju je kreirao Rick Baker. Baker je već ranije bio uključen u projekt za vrijeme nikad produciranog remakea Adama Rifkina. Burton je komentirao: "Imam odličan odnos s obojicom - i Winstonom i Bakerom - i odluka o tome s kim ću raditi bila je teška. Stan je radio na Edwardu Škarorukom, a Baker je radio masku Martina Landaua u filmu Ed Wood".Nakon što je dobio posao Baker je izjavio: "Radio sam masku na verziji King Konga iz 1976. godine Dine De Laurentiisa i oduvijek sam njome bio malo razočaran budući je nisam mogao napraviti realistično kako sam htio. Vjerujem da su majmuni dobar način da se pokušam iskupiti za to." Uz King Konga Baker je radio i na nekim drugim filmovima koji su uključivali maske majmuna poput Greystoke: Legenda o Tarzanu, Lord of the Apes, Gorile u magli i Moćni Joe Young iz 1998. godine. Stavljanje šminke trajalo je četiri i pol sata, a njezino skidanje sat i pol. Burton je to objasnio: "To je kao da idete zubaru u dva ujutro i da vas ljudi satima buše. I nakon toga nosite kostim majmuna do devet sati navečer." Burton je bio odriješit u inzistiranju da majmuni "više liče na životinje; da lete kroz drveće, penju se na zidove, skaču kroz prozore i rade ostala majmunska sranja kad su ljutiti". Otprilike mjesec i pol dana prije početka snimanja, glumci koji su tumačili likove majmuna u filmu pohađali su "majmunsku školu". Kompanije Industrial Light & Magic i Animal Logic te studio Rhythm and Hues bili su zaduženi za sekvence sa specijalnim efektima. Rick Heinrich bio je glavni producent, a Colleen Atwood je bila zadužena za kostimografiju.Za glavnog skladatelja Tim Burton je izabrao svog regularnog suradnika Dannyja Elfmana. Elfman je još ranije bio uključen u projekt za vrijeme nikad producirane verzije remakea Adama Rifkina 1989. godine. Elfman je izjavio da njegov rad na filmu Planet majmuna sadržava puno više udaračkih intstrumenata nego što je to uobičajeno za njegov opus.
Kako bi se poboljšalo reklamiranje filma, kompanija Fox kreirala je internetsku marketinšku kampanju koja se sastojala od povezivanja ljudi diljem svijeta u traženju skrivenih poruka na raznim internetskim stranicama uz pomoć GPS-a. Tvrtka Hasbro kreirala je liniju igračaka, a izdavačka kuća Dark Horse Comics izdala je adaptaciju filma u stripu. Originalni planirani datum početka kinodistribucije bio je 4. srpnja 2001. godine. Film Planet majmuna u službenu kinodistribuciju krenuo je 27. srpnja 2001. godine u 3.500 kino dvorane diljem Sjeverne Amerike, a u prvom vikendu prikazivanja zaradio je 68.532,960 dolara. Time je zasjeo na drugo mjesto najboljih kino otvaranja 2001. godine, odmah iza filma Harry Potter i Kamen mudraca. U konačnici je film u Sjevernoj Americi zaradio 180.011,740 dilara dok je u ostatku svijeta utržio dodatnih 182.200,000 dolara čime njegova sveukupna kinozarada do danas iznosi 362.211,740 dolara. Planet majmuna našao se na desetom mjestu najgledanijih filmova u Sjevernoj Americi 2001. godine te na devetom mjestu kada je ostatak svijeta u pitanju.
Film Planet majmuna primio je pomiješane kritike. Na popularnoj internetskoj stranici Rotten Tomatoes koja se bavi prikupljanjem filmskih kritika, Planet majumna ima 45% pozitivnih ocjena temeljenih na 156 kritika uz zajednički konsenzus: "Ovaj remake originalnog filma prema mišljenju nekih kritičara apsolutno je neusporediv s originalom, ali odličan vizualni izgled i šarm B-filma mogao bi vas osvojiti". Na drugoj internetskoj stranici koja se također bavi prikupljanjem filmskih kritika (Metacritic) prosječna ocjena filma je 50/100 temeljena na 34 pristigle kritike. Ugledni kritičar Roger Ebert iz Chicago Sun-Timesa dao je filmu dvije i pol zvjezdice; hvalio je neočekivani obrat na kraju filma, ali osjećao je da filmu nedostaje čvrste strukture u samoj priči. "Film izgleda sjajno. Maska Ricka Bakera je uvjerljiva čak i u najekstremnijim krupnim kadrovima, a njegovi majmuni odišu osobnošću i prisutnošću. Scenografija i lokacije daju nam pravi izvanzemaljski izgled", između ostalog napisao je Ebert. "Tim Burton napravio je film koji je dostojan originala, ali dostojan i samoga sebe - međutim to ipak nije dovoljno. Za deset godina ljudi će i dalje radije gledati verziju iz 1968. godine nego ovu." Peter Travers iz Rolling Stonea napisao je negativnu kritiku o filmu. "Nazovite to razočarenjem, kojem dodatno pridonosi loš scenarij. Da citiram Hestona u oba filma: Prokleti bili! Prokleti bili svi!".
Kenneth Turan iz Los Angeles Timesa napisao je da su "glumci koji tumače uloge majmuna previše zakopani u maske kako bi njihova gluma došla do izražaja. Nažalost, sve ono dobro u filmu zasjenjuje puno toga lošeg". Također je nadodao: "Planet majmuna pokazuje da preozbiljno shvaćanje materijala može biti jednako loše kao i njegovo olakotno shvaćanje". Elvis Mitchell iz New York Timesa napisao je nešto bolju kritiku uz isticanje dobro balansiranog scenarija te činjenice da film služi onome za što je zapravo namijenjen - "čistoj zabavi". Susan Wloszczyna iz USA Today uživala je u filmu, a najviše je hvalila rad na maski Ricka Bakera.Najviše negativnih kritika odnosilo se na dvosmisleni kraj filma. Tim Roth koji je tumačio ulogu generala Thadea je izjavio: "Ne mogu objasniti taj kraj. Gledao sam ga već dva puta i ne razumijem ništa." Helena Bonham Carter, koja je u filmu tumačila ulogu Ari, izjavila je: "Mislim da takav kraj donekle i ima smisla. Ne razumijem zašto su svi bili toliko zbunjeni. Cijela stvar je u putovanju kroz vrijeme. Leo se vratio natrag i shvatio da ga je Thade preduhitrio." Premda je kraj bio dvosmislen bio je bliži kraju knjige autora Pierrea Boullea nego što je to kraj prvog filma iz 1968. godine s Charltonom Hestonom. U prvom od dva neočekivana obrata na kraju u knjizi Pierrea Boullea, astronaut se vraća na planet Zemlju gdje ga pozdravlja gorila u džipu. Burton je objasnio da kraj njegovog filma ionako nije trebao imati pretjeranog smisla, već da je više trebao poslužiti kao uvod u eventualni filmski nastavak. "Ovdje se radi o sasvim razumljivom cliffhangeru kojeg su kompanija Fox ili neki drugi redatelj mogli bez problema upotrijebiti za drugi dio", objasnio je Burton.Film Planet majmuna nominiran je u dvije kategorije za prestižnu britansku nagradu BAFTA - za najbolju masku (Rick Baker) i za najbolju kostimografiju. Film je također dobio četiri nominacije za nagradu Saturn u kategorijama najboljeg sporednog glumca (Roth), sporedne glumice (Bonham Carter), kostimografije (Colleen Atwood) i maske (Baker). Glavni skladatelj Danny Elfman nominiran je za rad na ovom filmu za nagradu Grammy. Na 22. dodjeli nagrade Zlatna malina film Planet majmuna "osvojio" je nagradu za najgori remake, a Heston i Estella Warren "pobijedili" su u svojim kategorijama za najgoreg sporednog glumca odnosno najgoru sporednu glumicu.
Iz kompanije 20th Century Fox najavljeno je da će se u slučaju financijskog uspjeha filma Planet majmuna snimiti nastavak. Međutim, iako je film ostvario vrlo dobar box-office rezultat, nastavak se ipak nije snimio. Na upit bi li bio zainteresiran raditi na njegovom nastavku, redatelj Tim Burton je odgovorio: "Radije bih skočio kroz prozor". Glumci Mark Wahlberg i Helena Bonham Carter vratili bi se u nastavku pod uvjetom da ga režira Tim Burton. Paul Giamatti je također bio zainteresiran za repriziranje svoje uloge: "Mislim da je super ideja da majmuni voze automobile, puše cigarete", izjavio je Giamatti. Također je nadodao: "Bilo bi super nositi naočale, sjediti u sobi i slično". Film Planet majmuna bio je posljednji na kojem je Burton radio sa svojom bivšom zaručnicom Lisom Marie. Nakon što je njihova veza pukla, Burton je započeo ljubavnu vezu s glumicom Helenom Bonham Carter koja u filmu tumači lik Ari. Film Planet majmuna također je označio i prvu suradnju Burtona s producentom Richardom D. Zanuckom.Kompanija 20th Century Fox ponovno je pokrenula filmsku franšizu Planet majmuna 2011. godine filmom Planet majmuna: Postanak. Film je postao box-office hit i pokrenuo je još dva nastavka.
Godine 1998., nakon što je kompanija 20th Century Fox odobrila remake originalnog filma pod redateljskom palicom Jamesa Camerona, odjel za video igre kompanije - Fox Interactive - započeo je s planiranjem razvoja video igre koja bi popratila kinodistribuciju filma. Iako je filmski projekt stavljen na čekanje nakon što je Cameron odustao od režije, kompanija Fox Interactive ostala je uvjerena da će film biti snimljen prije ili kasnije pa je nastavila s razvoje igre. Fox je sklopio ugovor s francuskom kompanijom Visiware za razvoj igre; uz film na čekanju, kreatori igre su razvili vlastitu priču temeljenu na Boulleovom romanu i originalnim filmovima. Igra je akcijska avantura u kojoj igrač upravlja astronautom Ulyssesom nakon što se ovaj sruši na planet majmuna. Igra je napravljena za PC i PlayStation.Zbog konstantnog odugovlačenja filmskog projekta, igra je stalno odgađana. Zbog dugotrajnog procesa njezinog kreiranja, igra nije bila spremna na vrijeme kako bi popratila početak kinodistribucije filma pa je PC verzija puštena u prodaju tek 20. rujna 2001. godine, a PlayStation verzija 22. kolovoza 2002. godine. Igra je dobila uglavnom negativne kritike.Uz to, tvrtka Ubisoft i kreator Torus Games producirali su nešto drugačiju igru "Planet majmuna" za Game Boy Advance i Game Boy Color. Radi se o igri koja prati radnju prva dva filma, a u kojoj igrač upravlja astronautom Benom na planetu majmuna. Verzije igre za Game Boy dobile su osrednje kritike.
William Thomas Quick (31. srpnja 2001.). Planet of the Apes, HarperCollins ISBN 978-0-06-107635-0 Knjiga napisana prema filmu.
Mark Salisbury (27. srpnja 2001.). Planet of the Apes: Reimagined by Tim Burton, Newmarket Press ISBN 978-1-55704-487-7 Detaljna analiza stvaranja filma.

Plantažiranje Irske (eng. Plantations of Ireland, ir. Plandálacha na hÉireann) bio je proces u 16. i 17. stoljeću kojim je engleska kruna oduzimala zemljišne posjede u Irskoj domaćem stanovništvu te kolonizirala to zemljište doseljenicima iz Engleske i Škotskih nizina.
Taj proces je slijedio seobe manjih razmjera u Irsku još od 12. stoljeća, koji je rezultirao stvaranjem etničke skupine u Irskoj poznate kao Stari Englezi.
Plantažiranje 16. stoljeću bio je proces u cijeloj zemlji, prvenstveno oduzimanja zemljišta gaelskim klanovima i hiberno-normanskim dinastijama, ali uglavnom u pokrajinama Munsteru i Ulsteru. Zemlju je kruna davala kolonistima ("plantažerima") iz Engleske. Ovaj proces je započeo u vrijeme vladavine Henrika VIII. a  nastavio se pod kraljicama Marijom i Elizabetom I. To se ubrzalo pod Jakovom I., Karlom I. i Oliverom Cromwellom, a u njihovo su vrijeme plantažeri kolonisti dolazili također iz Škotske.
Rano plantažiranje u 16. stoljeću težilo je stvaranju malih "uzornih" kolonija. Kasnije su se zasnivali na masovnim zapljenama zemljišta od irskih veleposjednika i kasnijeg useljavanja velikog broja doseljenika iz Engleske i Walesa a kasnije također iz Škotske.
Konačno službeno plantažiranje dogodilo se pod engleskim Commonwealthom i Cromwellovim protektoratom tijekom 1650-ih, kada su se  tisuće vojnika naselili u Irskoj. Osim plantažera, značajna migracija u Irskoj nastavila se  dobrano u 18. stoljeću, iz Velike Britanije i kontinentalne Europe.
Ovakva događanja su promijenila demografiju Irske stvaranjem velike zajednice s britanskim i protestantskim identitetom. Ove zajednice su zamijenile stariju katoličku vladajuću klasu, koja je dijelila s općom populacijom i zajednički irski identitet i skup političkih stavova.  Fizička i gospodarska priroda irskog društva također je promijenjena, budući da su bili uvedeni  novi koncepti vlasništva i trgovine. Ove promjene dovele su do stvaranja protestantske vladajuće klase, kojoj je britanska vlada dala moć u Irskoj tijekom 17. stoljeća.
Ranija naseljevanja Irske dogodila su se tijekom Tudorskog osvajanja zemlje. Krunska vlada u Dublinu namjeravala je primiriti  i anglicizirati zemlju pod engleskom vlašću i uključiti domaće vladajuće klase u englesku aristokraciju. Irska je trebala  postati miran i pouzdan posjed, bez opasnosti od pobune ili stranih invazija. Gdje god je politika predaje i nagrade zakazivala, primjenjivalo se plantažiranje.
U tom smislu, usvojena su dva oblika plantažiranja  u drugoj polovici 16. stoljeća. Prvi je bio "uzorna plantaža", u kojoj je mala kolonija engleskih doseljenika nudila  model poljoprivredne zajednice koju su Irci mogli usvojiti. Jedna takva kolonija osnovana je  kasnih 1560-ih, na Kerrycurrihyju  nedaleko grada Corka, na zemljištu u zakupu od grofa od Desmonda. Drugi oblik postavio je trend za buduću englesku politiku u Irskoj. Bio je u svojoj biti  kaznene prirode, budući da je predviđao naseljavanja engleskih doseljenika na zemlje oduzete nakon suzbijanja pobune. Prvi takav sustav bio je plantažiranje grofovije Kings (sada Offaly) i grofovije Queens (danas Laois), 1556., nazvanih tako po novim katoličkim monarsima Filipu i Mariji. Novi  gradovi u grofoviji nazvani su Philipstown (sada Daingean) i Maryborough (sada Port Laoise). Zakon je donesen "s kojim je kralju i kraljici, i njihovim naseljednicima dana titula  grofova od Leixa, Slewmargea, Irryja, Glinmaliryja i Offailyja, te načinivši od istih zemalja grofovske posjede." Klanovi O'Moore i O'Connor tradicionalno su pljačkali Pale Dublina, koji je bio u engleskom posjedu. Zamjenik guvernera Irske, grof od Sussexa, naredio je njihovo protjerivanje i zamjenu  engleskim  naseljenicima. Međutim, taj potez nije donio veliki uspjeh. O'Mooreovi  i O'Connori su se povukli u brda i močvare i borili u lokalnom ratu protiv  naseljenika tijekom idućih 40  i više godina. Godine 1578., Englezi su konačno pokorili protjerani  O'Moore klan pobivši većinu njihovih pripadnika  (ili vladajuću obitelj) na Mullaghmastu u Laoisu, nakon što su ih pozvali na mirovne pregovore. Rory NN Ó Moore, vođa pobune u tom području, također je ulovljen i ubijen kasnije te godine. Trajajuće nasilje značilo je, da su vlasti imale poteškoća u privlačenju ljudi na naseljavanje  na nove plantaže te su naselja završila kao zbijena oko niza vojnih utvrda.  Još jedna neuspjela plantaža dogodila se u istočnom Ulsteru godine 1570. Istočni dio pokrajine (pod vlašću klanova MacDonnell i Clandeboye O'Neill) bio je namijenjen za naseljavanje Engleza, što bi predstavljalo barijeru između Gaelske Irske i Škotske, i zaustavljanje protoka škotskih plaćenika u Irsku. Osvajanje istočnog Ulstera bio je zadatak povjeren grofu od Essexa  Sir Thomasu Smithu. Poglavica klana O'Neill, Turlough Luineach O'Neill, bojeći se engleskog mostobrana u Ulsteru, pomogao je rođacima u Clandeboyeu. MacDonnelle od Antrima, predvođeni Sorleyom Boyom MacDonnellom također su pozvali pojačanje svojih rođaka iz Zapadnog otočja i gorske Škotske.Plantaže su s vremenom degenerirale u niz zločina protiv lokalnog civilnog stanovništva prije nego što su naposlijetku napuštene. Brian MacPhelim O'Neill od Clandeboye, njegova žena i 200 pripadnika klana ubijeni su na gozbi koju je organizirao grof od Essexa godine 1574. Godine 1575., Francis Drake (kasniji pobjednik nad španjolskom armadom, tada plaćenik grofa od Essexa) sudjelovao je u pomorskoj ekspediciji, koja je kulminirala pokoljem 500 pripadnika klana MacDonnell u iznenadnom napadu  na otok Rathlin, iako je prema Harryju Kelseyju "Drakeova osobna uloga u masakru nejasna".Sljedeće godine, kraljica Elizabeta I., uznemirena zbog ubijanja civila, pozvala je na obustavu naseljavanja.
Plantažiranje Munstera  1580-ih je bilo   je prvo masovno naseljavanje  u Irskoj. Bilo  je pokrenuta kao kazna za Desmondov ustanak, kad  se Geraldine, grof (Earl)  Desmonda pobunio protiv engleskog uplitanja u Munsteru. Dinastija  Desmond je uništena u razdoblju nakon Drugog Desmondovog ustanka  (1579.-1583.) a njihovi posjedi su zaplijenjeni. To je dalo engleskim vlastima priliku za naseljavavanje pokrajine  kolonistima iz Engleske i Walesa koji su trebali biti  bedem protiv daljnjih pobuna.  Godine  1584,   glavni nadzornik  Irske, Sir Valentine Browne i povjerenstvo su  ispitali Munster, izdvojili oduzete zemlje za engleske grobara "preuzimače" (bogate kolonisti koji su "preuzeli" uvoz najamnika iz Engleske za rad na svojoj novoj zemlji). Engleski preuzimači su   su također trebali graditi nove gradove i osigurati obranu naseljenog okruga od napada. Kao i bivša Geraldineova imanja (raširena kroz moderne grofovije Limerick, Cork, Kerry i Tipperary) ispitivanje se provelo i u zemljama koje su pripadale drugim obiteljima i klanovima koji su podržali pobunu u Kerryju i jugozapadnom Corku. Međutim, naseljvanje ovdje je bilo prilično malo jer je vladajući klan - MacCarthy iz linije Mór - tvrdio da su pobunjeni zemljoposjednici  biliu njihovi podređeni i stoga je zemlja zapravo  pripadala njima. Zemljišta su stoga dodijeljena su nekim engleskim preuzimačima, a zatim oduzeti  opet kad su  domaći kneževi poput MacCarthyja žalili se   na razvlaštenje. Ostali sektori plantažiranja bili su jednako kaotični. John Popham je uvezao 70 najamnika iz Somerseta, samo da bi otkrio da je zemlja već naseljena drugim preuzimačima, a on ih je bio dužan  poslati kući. Ipak, 500.000 hektara (2.000 km2) naseljeno je  engleskim kolonistima. Postojala je nada da će privući naseljavanje  u regiji 15.000 kolonista, ali izvješće iz 1589 pokazalo je da su engleski preuzimači  su uvezli   u regiji samo  700 engleskih najamnika. On je sugerirao da je svaki najamanik bio   glava kućanstva, te da je zbog toga predstavljao 4-5 drugih ljudi. To bi dovelo   englesko stanovništva u Munsteru, na razinu od blizu  tri ili četiri tisuće ljudi, ali to je još uvijek bilo  znatno ispod projicirane slike. Plantažiranje Munstera  je trebalo proizvesti kompaktna obrambenih naselja, ali u stvari, engleski doseljenici su bili rašireni u džepovima diljem pokrajine, gdje god su bila konfiscirana zemljišta. Na početku su se engleski preuzimači  dobili odrede engleskih vojnika kako bi ih zaštitili, no oni su ukinuti tijeom 1590-ih. Kao rezultat toga, kada je izbio  devetogodišnji rat - irska pobuna protiv  engleske vladavine - i zahvatio  Munsteru 1598. godine, većina doseljenika su protjerana s njihove zemlje bez borbe. Oni su našli utočište u  utvrđenim gradovima pokrajine ili su pobjegli natrag u Englesku. Međutim, kada je pobuna bila ugušena 1601.-1603., politika plantažiranja se  ponovno nastavila s  guvernerom Munstera, Georgeom Carewom.
Prije osvajanja u devetogodišnjem ratu 1590-ih, Ulster je  bio najviše gaelski dio Irske i jedina  pokrajina potpuno izvan engleske kontrole. Rat od 1594.-1603., završio je predajom kneževa O'Neill i O'Donnell engleskoj kruni, ali je također bio jako skupa i ponižavajuća epizoda engleske vlasti u Irskoj. Osim toga, u kratkom roku bio je neuspjeh, jer su uvjeti predaje dani pobunjenicima bili vrlo velikodušni, ponovno im vraćajući mnoga bivša zemljišta, ali po engleskom pravu. Međutim, kada su Hugh O'Neill i drugi pobunjeni grofovi napustili Irsku 1607. (tzv. Bijeg grofova) kako bi tražili španjolsku pomoć za novu pobunu, knez  zamjenik, Arthur Chichester, iskoristio je  priliku kolonizirati pokrajinu i proglasio zemljišta O'Neilla, O'Donnell i njihovih sljedbenika zaplijenjenima. U početku, Chichester je  planirao prilično skromnu plantažu, uključujući i velike subvencije za domaće  irske knezove, koji su stali na englesku stranu tijekom rata. Međutim, ovaj plan je prekinula pobuna Cahira O'Dohertyja iz Donegala godine 1608., bivšeg saveznika Engleza, koji je smatrao da nije pravedno nagrađen zbog svoje uloge u ratu. Pobuna  je ubrzo  ugušena  i O'Doherty ubijen, ali ta je pobuna dala Chichesteru opravdanje za izvlaštenje domaćih zemljoposjednika u pokrajini.Jakov VI. kralj Škotske  postao  je  1603. kralj Engleske, ujedinivši te dvije krune - dobivši u posjed, naravno i Kraljevinu Irsku. Plantažiranje  u Ulstera predstavljeno mu je kao zajednički "britanski", tj engleski i škotski pothvat  za smirenje  i civiliziranje Ulstera. Tako su barem polovica naseljenika bili Škoti. Šest grofovija bilo je uključeno u službeno plantažiranje Ulstera - Armagh, Fermanagh, Cavan, Coleraine, Donegal i Tyrone.
Plan za plantažiranje u Ulsteru određivala su dva faktora: jedan je bio želja osigurati da  pobunjenici  ne mogu uništiti naselja kao u prvom naseljavanju  Munstera. To je značilo da se, umjesto naseljavanja plantažera u izoliranim džepovima zemlje zaplijenjene osuđenim pobunjenicima, sva se zemlja  oduzimala i redistribuirala tako da se stvori koncentracija britanskih doseljenika oko novih gradova i garnizona. Štoviše, novim zemljoposjednicima bilo je  izričito  zabranjeno uzimati irske najamnike koje su  od tog trenutka, morali uvesti iz Engleske i Škotske. Preostalim irskim  zemljoposjednicima bila je dodijeljena četvrtina zemljišta u Ulsteru i obično irsko stanovništvo trebalo je biti premješteno u blizinu garnizona i protestantskih crkava. Štoviše, naseljenicima je bila zabranjena prodaja zemlje Ircima. Drugi veliki utjecaj na plantažiranje u Ulsteru bili su  pregovori između raznih interesnih skupina na britanskoj strani. Glavni zemljoposjednici trebali su biti engleski preuzimači, bogati ljudi iz Engleske i Škotske, koji su poduzeli dovesti najamnike sa svojih imanja. Oni su svaki dobili oko 3,000 hektara (12 km²), pod uvjetom da  nasele najmanje 48 odraslih muškaraca (uključujući barem 20 obitelji) koji su morali biti s engleskog govornog područja i protestanti. Međutim, veterani rata u Irskoj (poznati kao sluge) i pod vodstvom Arthura Chichestera, uspješno su lobirali  da bi trebali biti nagrađeni vlastitim zemljišnim posjedima. Budući da ti bivši vojnici  nisu imali dovoljno privatnog kapitala za financiranje kolonizacije, njihov angažman je subvencionirao Grad London (financijski sektor u Londonu), kojem je  također dodijeljen vlastiti grad (Derry, sada je službeno nazvan Londonderry, iako se  u svakodnevnom govoru obično naziva Derry) i zemlja. Posljednji veliki dobitnik zemljišta bila  je Protestantska Crkva Irske, koja je dobila sve crkve i zemljišta prethodno u vlasništvu Rimokatoličke Crkve. Bilo je predviđeno da svećenici iz Engleske i Palea preobrate domaće stanovništvo na  protestantizam. Plantažiranje Ulstera bilo je mješoviti uspjeh za Engleze. Do 1630., bilo je 20.000 odraslih muškaraca engleskih i škotskih doseljenika u Ulsteru, što je značilo da je ukupan broj doseljenika mogao biti oko 80.000. Tvorili su lokalno većinsko stanovništva u dolinama Finn i Foyle (oko modernog Derryja i istočnog Donegala) u sjevernom Armaghu i istočnom Tyroneu. Osim toga, tu je također bilo važno naselje na neslužbeno naseljenoj  zemlji u sjevernom Downu, koje su predvodili James Hamilton i Hugh Montgomery, te u južnom Antrimu pod Sir Randallom MacDonnellom.  Štoviše, doseljeničko stanovništvo ubrzano je raslo budući da je udio žena bio skoro polovica - vrlo visok, u usporedbi sa suvremenim španjolskim naseljavanjima u Latinskoj Americi ili engleskim naseljavanjima u Virginiji i Novoj Engleskoj  Međutim, irsko stanovništva nije bilo ni uklonjeno niti anglicizirano. U praksi, doseljenici nisu ostati na lošem zemljištu, već grupirani oko gradova i najbolje zemlje. To je značilo da su mnogi engleski i škotski zemljoposjednici  morali uzeti irske najamnike, protivno odredbama plantažiranja  Ulstera. 1609. godine, Chichester je deportirao 1.300 bivših irskih vojnika iz Ulstera na službu u švedsku vojsku, 
ali pokrajina  se nastavila mučiti s irskim razbojnicima poznatima  kao "wood-kerne" koji su  napadali ranjive naseljenike. Rečeno je da  engleski doseljenici nisu bili sigurni milju izvan zidova gradova.
Pokušaji  preobraćenja  Iraca na protestantizam imali su malo utjecaja u početku, jer su uvezeni  svećenici  govorili engleski, a domaće stanovništvo je obično znalo samo  irski. Kasnije, Katolička Crkva je činila napor da zadrži svoje sljedbenike među domorodačkim  stanovništvom.
Pored plantažiranja Ulstera, nekoliko drugih malih naseljavanja koja su se dogodila pod vladavinom  kraljeva iz dinastije Stuart Jamesa I. i Charlesa I. početkom 17. stoljeća. Prvi od njih dogodio se u sjevernoj grofoviji Wexford 1610., u kojoj su zemlje bile oduzete klanu MacMurrough-Kavanagh.
Budući da je većina zemljoposjedničkih obitelji u Irskoj zauzela svoje posjede silom prethodnih četiri stotine godina, vrlo malo od njih, s izuzetkom novoengleskih  doseljenika imalo je odgovarajuće pravne naslove za njih. Kao rezultat toga, kako bi se dobili takvi naslovi, bili su prisiljeni izgubiti četvrtinu svojih zemljišta. Ovo pravilo koristilo se protiv Kavanagha u Wexfordu, a potom i drugdje,  kako bi se razbila  katolička irska imanja (osobito ona gaelska) diljem zemlje. Nakon presedana postavljenog u Wexfordu, bilo je i drugih manjih plantažiranja u Laoisu i Offalyju, Longfordu, Leitrimu i sjevernom Tipperaryju. Godine 1621. kralj James I. uspostavio je svoja potraživanja na cijeli Gornji Ossory (Upper Ossory)  u  grofoviji  Laois, uključujući i  dvorac Offerlane. James je utvrdio kraljevsku baštinu (iz obitelji de Clare) na inkviziciji održanoj u Port Laoise i pokrenuo naseljavanja   na tom području godine 1626. John Fitzpatrick, barun Gornjeg Ossoryja, odbio je  predati dvorac Castletown naseljenicima. 1537. godine njegov predak, Brian MacGiollapadraig, pristao je  predati Gornji Ossory kralju Henriku VIII. te je ponovno imenovan za kneza  po engleskom zakonu i godine  1541. je postao  barun Gornjega Ossoryja. Nakon smrti  Johna Fitzpatricka 1626. njegov sin Florence je  nastavio  protivljenje naseljavanjima  na svojim imanjima. Međutim, na kraju je bio prisiljen predati dio svoje zemlje.
U Laoisu i Offallyju, tudorska plantažiranja sastojala su se od niza vojnih garnizona, ali u novom, mirnom ozračju 17. stoljeća, privukla su veliki broj zemljoposjednika, najamnika  i radnika. Istaknuti naseljenici Leinstera u tom razdoblju bili su:  Charles Coote, Adam Loftus i William Parsons. U Munsteru, tijekom mirne prve polovice 17. stoljeća bilo je  više tisuća engleskih i velških doseljenika. Bilo je mnogo manjih plantaža u Munsteru u tom razdoblju, budući da su  irski kneževi bili dužni predati i do jedne trećine svojih posjeda kako bi dobili povlastice priznate  od strane engleskih vlasti. Doseljenici su postali koncentrirani u gradovima duž južne obale - posebno Youghal, Bandon, Kinsale i Cork. Poznati engleski doseljenici u Munster bili su  Walter Raleigh, Edmund Spenser, Richard Boyle, 1. grof od Corka. Potonji je posebno stekao  ogromno bogatstvo  gomilajući irsku zemlju, te razvijajući je za industriju i poljoprivredu. Irske katoličke više klase nisu bile u stanju zaustaviti nastavak plantažiranja u Irskoj, jer im je bilo zabranjeno obavljanje javnih dužnosti zbog svoje vjere te su  postali manjina u irskom parlamentu 1615. kao rezultat stvaranja "džepova četvrti" (četvrti gdje su protestanti bili u većini) u naseljenim   područjima. Ipak, uspjeli su privremeno zaustaviti  konfiskacije zemljišta  1625., složivši se da će platiti  Engleskoj rat s Francuskom i Španjolskom. Pored plantažiranja, u Irsku su stigle tisuće neovisnih doseljenika u ranom 17. stoljeću, iz Nizozemske i Francuske, kao i Britanije. Mnogi od njih postali su glavni najamnici zemljišta irskih vlasnika, a drugi su se naselili u gradovima (posebno Dublin) - posebno bankari i financijeri. Do 1641., izračunato je da je stiglo 125.000 protestantskih doseljenika u Irsku, ali oni su i dalje bili brojčano slabiji od domaćih katolika oko 15 puta. Nisu svi engleski naseljenici od početka 17. stoljeća bili protestanti. Znatan broj engleskih katolika naselio se u Irskoj između 1603.-1641. djelomično zbog  ekonomskih razloga, ali i kako bi izbjegao progon. To može isprva  izgledati paradoksalno. Ipak u vremenu od Elizabete  i Jakova I. katolici u Engleskoj doživjeli su veći stupanj progona od engleskih katolika u Irskoj. U Engleskoj, katolici su uvelike bili nadbrojčani od protestanata i živjeli u stalnom strahu od izdaje od strane njihovih bližnjih. U Irskoj, međutim oni su se mogli uklopiti u lokalno većinsko katoličko stanovništvo na način koji nije bio moguć u Engleskoj. Engleski katolički plantažeri bili su najčešći u grofoviji Kilkenny, gdje su možda činili polovicu svih engleskih i škotskih naseljenika.  S obzirom na to ne čudi da su sinovi i unuci engleskih naseljenika  igrali veliku ulogu   u politici Saveza Kilkenny  1640-ih godina, od kojih su najpoznatiji James Tuchet, 3. grof od Castlehavena.
Plantažiranja su ostala van političkog programa do dolaska Thomasa Wentwortha, bliskog savjetnika Karla I., na poziciju zamjenika guvernera Irske godine 1632. Wentworthov  posao bio je podići prihode za Karla i učvrstiti kraljevsku  kontrolu nad Irskom – što je  značilo, između ostalog, više plantažiranja, kako bi se  skupio novac i razbila politička moć irskog katoličkog plemstva. Wentworth je zaplijenio zemljišta u Wicklowu i planirao plantažiranje velikih razmjera  Connachta - gdje će svi katolički zemljoposjednici  izgubiti između polovine i četvrtine svojih imanja. Lokalne porote bile su natjerane na prihvaćanje Wentworthovih naseljavanja  i kada  se skupina zemljoposjednika iz Connachta požalila kralju, Wentworth ih je  zatvorio. Međutim, naseljavanja su napredovala samo u grofoviji Sligo  i grofoviji Roscommon.  Wentworthovi planovi su prekinuti izbijanjem biskupskih ratova u Škotskoj, što je na kraju dovelo do Wentworthovog pogubljenja po naredbi engleskog parlamenta i građanskog rata u Engleskoj i Irskoj. Njegovo konstantno preispitivanje katoličkih zemljosjedničkih naslova bilo je jedan od glavnih uzroka  pobune  iz 1641.  i glavni razlog zašto su joj se pridružile najbogatije i najmoćnije irske katoličke obitelji.
U listopadu 1641., nakon loše žetve i u prijetećoj političkoj klimi, Phelim O'Neill pokrenuo je pobunu, u nadi da će ispraviti razne nedaće irskih katolika zemljoposjednika. Međutim, nakon što je pobuna bila u tijeku, ljutnja dmorodačkih  Iraca u Ulsteru prelila se u neselektivne napade na naseljenike u Irskoj. Irski katolici napali su plantažere diljem zemlje, a posebno u Ulsteru. Engleski pisci u to vrijeme procjenjivali su  protestantske žrtve na više od 100.000, a William Petty, u svom istraživanju 1650.-ih, procjenjuje  broj poginulih na oko 30.000. Novija istraživanja, međutim, temeljena  na podrobnom istraživanju  protestantskih izbjeglica prikupljenih 1642. godine, ukazuju na brojku od 4.000 doseljenika ubijenih izravno te do 12.000, koji su možda stradali od bolesti ili oskudice nakon što su protjerani iz svojih domova. Irski katolici su osnovali vlastitu vladu, Konfederacijsku Irsku, za između ostalog prestanak plantažiranja i djelomično poništenje postojećih plantažiranja u pregovorima s Karlom I. U idućih deset godina dogodile su se borbe između suparničkih etničkih i vjerskih blokova diljem Irske, dok su Irci katolici konačno potučeni, a zemlja okupirana u cromwellskom osvajanju Irske u razdoblju od 1649. do 1653.
Ulster je bio najgore pogođen ratovima, s velikim gubitkom civilnih života i masovnog raseljavanja ljudi. Zločini počinjeni  s obiju strana dodatno su zatrovali odnos između naseljenika i autohtonih zajednica u pokrajini. Iako je mir u Ulsteru na kraju postignut, rane otvorene u plantažiranju i građanskom rat godinama su jako   sporo zacjeljivanje te su ostale do 21. stoljeća u Sjevernoj Irskoj. Pobunom iz 1641. godine, plantažiranje  Munstera je privremeno stalo, baš kao što je bilo i tijekom devetogodišnjeg rata. Munster je doživio deset godina ratovanja između naseljenika i njihovih potomaka i izvornih irskih katolika. Međutim, etničke/vjerske podjele bile su manje u Munsteru nego u Ulsteru. Neki od ranijih engleskih naseljenika u Münsteru bili su rimokatolici i njihovi potomci uglavnom su stali na  stranu Iraca tijekom 1640-ih godina. S druge strane, neki irski plemići koji su prešli na protestantizam - osobito Earl Inchiquin, stali su uz naseljenike.
Irski saveznici su polagali  svoje nade na rojalističku pobjedu u ratovima  tri kraljevstva, kako bi mogli iskazati svoju odanost Karlu I. od Engleske i natjerati ga na  prihvaćanje njihovih zahtjeva - uključujući i toleranciju za katoličanstvo, irsku samoupravu i kraj politike plantažiranja. Međutim, Karlovi rojalisti su poraženi u  engleskom građanskom ratu od strane pristaša parlamenta, koji su se obvezali na ponovno osvajanje Irske i kažnjavanje odgovornih za pobunu iz 1641. Godine 1649., Cromwell je stupio u Irsku s novim modelom vojske te je 1652. osvajanje već završeno. Engleski parlament je potom objavio kaznene uvjete predaje za katolike i rojaliste u Irskoj, koje su uključivale masovnu zapljenu svih zemljišta u katoličkom vlasništvu.
Cromwell je držao sve irske katolike odgovornima za pobunu 1641. i rekao da će se s njima nositi u skladu s njihovim "zaslugama" – što je  značilo  različite sankcije od pogubljenja u  najgorem slučaju, do djelomičnog oduzimanja zemljišta čak i za one koji uopće nisu sudjelovali  u ratovima. Zakon o naseljavanju iz 1652. tvrdio je da će svatko tko je digao oružje protiv parlamenta izgubiti svoju zemlju. U praksi, oni protestanti koji su se borili za rojaliste, izbjegli su zapljenu zemlje plaćajući globe  režimu Commonwealtha, ali irska katolička zemljoposjednička  klasa bila je posve uništena. U nekim aspektima,  ono što je  Cromwell postigao bilo je logičan zaključak procesa plantažiranja. 
UZ to se dogodio irski građanski popisa+ stanovništva  1654-'55. Svrha istraživanja bila je osigurati podatke o mjestu, vrsti, vrijednosti i vlasništvu zemljišta  1641 godine, prije izbijanja irske pobune 1641. To je sprovedeno u svih dvadeset i sedam grofovija. Downov elaborat iz  1655.-'56 bila je karta s izmjerama, koje je organizirao Sir William Petty, za  oduzete  zemlje.
Više od 12.000 veterana novog modela vojske dobilo je zemlju u Irskoj umjesto plaća, koje Commonwealth nije bio u mogućnosti isplatiti. Mnogi od njih prodali su svoju zemlju drugim protestantima radije nego se naselili u ratom razorenu Irsku, ali 7.500 vojnika je ipak ostalo u zemlji. Oni su bili potrebni kao pričuvne postrojbe  u slučaju budućih pobuna. Zajedno s trgovačkim avanturistima, preko 10.000 parlamentaraca naselilo se u Irskoj nakon građanskog rata. Većina njih bili su neženje međutim i mnogi od njih oženili su se Irkinjama (iako im je to bilo zabranjeno zakonom). Neki od cromwellovih vojnika tako su integrirani u irsko katoličko društvo. Osim parlamentaraca, tisuće škotskih covenanterskih vojnika, koji su bili stacionirani u Ulsteru tijekom rata  trajno su se naselili kad su prestali sukobi. Neki zastupnici su tvrdili da su svi Irci trebali biti deportirani  zapadno od Shannona i zamijenjeni engleskim doseljenicima. Međutim, to bi zahtijevalo stotine tisuća engleskih doseljenika koji su voljni doći u Irsku, a takav broj potencijalnih doseljenika jednostavno nije postojao. Dakle, ono što se zapravo dogodilo je nastanak zemljoposjedničke klase britanskih protestanata, koji su vladali nad irskim katoličkim stanovništvom. Manjina od cromwellovih zemljoposjednika bili su zapravo vojnici parlamenta ili kreditori. Većina njih bili su predratni protestantski doseljenici, koji su iskoristili priliku za zauzimanje zaplijenjene zemlje. Prije rata, katolici su bili  u vlasništvu 60% zemlje u Irskoj. U razdoblju Commonwealtha, katolička zemljoposjedi pali su na 8-9%, a nakon nekih povrata po Zakonu o naseljavanju  iz 1662., porasli su opet na 20%.U Ulsteru, cromwellijansko razdoblje eliminiralo je one izvorne zemljoposjednike koji su preživjeli plantažiranje Ulstera. U Munsteru i Leinsteru, masovno oduzimanje zemljišta u vlasništvu katolika nakon cromwellianskog osvajanja Irske, značilo je da engleski protestanti stječu gotovo sve zemljišne posjede  po prvi put. Osim toga, nekih 12.000 Iraca je prodano u roblje pod režimom Commonwealtha, a drugih 34.000 otišlo u egzil, uglavnom u Francusku i Španjolsku. Nedavna istraživanja su pokazala da, iako je domaća klasa irskih zemljoposjednikabila podređena u ovom razdoblju, nije u potpunosti nestala, mnogi od njegovih članova pronalaze mjesta za sebe u trgovini ili kao glavni najamnici na zemlji njihovih predaka.
U ostatku 17. stoljeća, irski katolici su se pokušavali izboriti za poništenje cromwellijanskog Zakona o naseljavanju. Nakratko su to postigli pod Jamesom II. tijekom Williamitskog rata u Irskoj, ali  jakobitski poraz tamo doveo je do drugog kruga zapljena zemljišta. Tijekom 1680-ih i 1690-ih dogodio se još jedan veliki val naseljavanja u Irskoj (iako ne još jedno plantažiranje). Novi doseljenici bili su uglavnom sastavljeni od Škota, deseci tisuća kojih su pobjegli od gladi u nizinama i pograničnim područjima Škotske. Tada su protestanti i ljudi škotskog podrijetla (po vjeri uglavnom prezbiterijanci) postali apsolutna većina stanovništva u Ulsteru. Druga skupina doseljenika u Irskoj toga doba  bili su francuski hugenoti, protjerani iz Francuske nakon ukidanja  Nantskog edikta godine 1685.g. Mnogi od Francuza bili su bivši vojnici, koji su se borili na strani Williamita u Williamitskom ratu u Irskoj. Ova zajednica se ukorijenila uglavnom u Dublinu, gdje se njihovo groblje još uvijek može naći kod St Stephen's Greena. Njjihova populacija mogla je doseći broj od 10.000 ljudi.
Plantažiranja su  imala dubok utjecaj na Irsku na nekoliko načina. Prvi je bio uklanjanje katoličke vladajuće klase i njihova zamjena s onim što je postalo poznato kao protestantski uspon - to su bili anglikanski veleposjednici koji su uglavnom potjecali iz Velike Britanije. Njihov položaj je pojačan Kaznenim zakonima, kojima se uskraćivalo politička prava kao i većina  prava za posjedovanje zemlje  katolicima i ne-anglikanskim protestantima. Dominacija ove klase u irskom životu trajala je sve do kraja 18. stoljeća,  kada su nevoljko glasali za Zakon o uniji s Britanijom godine 1800. kojim je ukinut njihov parlament.
Za sadašnju podjelu Irske na  Republiku Irsku i Sjevernu Irsku može se tvrdi kako je u velikoj mjeri posljedica obrazaca naseljavanja  iz 17. stoljeća, uz veliku protestantsku populaciju u Ulsteru koja je radije ostala  dio Ujedinjenog Kraljevstva Velika Britanije i Irske, za razliku od ostatka zemlje, gdje je katolička većina poduprla neovisnost. Godine 1922., unionisti su  držali većinu u četiri od devet grofovija u Ulsteru. Prema tome, uslijed Anglo-irskog sporazuma 1921. ove četiri županije – kao i druge dvije u kojima su tvorili značajnu manjinu  blizu pola stanovništva – ostale su u Ujedinjenom Kraljevstvu u sastavu Sjeverne Irske. Ovaj novi entitet je sadržavao značajnu katoličku manjinu, od kojih su se mnogi smatrali potomcima onih razvlaštenih u plantažiranjima. "Nevolje" u Sjevernoj Irskoj u nekim aspektima  se mogu  tumačiti kao nastavak sukoba koji je  proizlazio iz plantažiranja.
Plantažiranja su također imala veliki kulturni utjecaj. Gaelska irska kultura je marginalizirana a engleski je zamijenio irski kao jezik uprave i poslovanja. Iako je, oko 1700., irski ostao većinski jezik u Irskoj, engleski je bio dominantan jezik za uporabu u parlamentu, sudovima i trgovini. U sljedeća dva stoljeća uslijedio je napredak prema zapadu  u cijeloj zemlji do iznenadnog irskog kolapsa  nakon Velike gladi 1840.-ih godina.
Konačno, plantažiranjima je  i radikalno promijenjen irski ekološki i fizički izgled. Godine 1600., većina Irske bila je jako pošumljena, osim močvara. Većina stanovništva je živjela u malim gradovima, mnogi su se  sezonski selili na svježe pašnjake za stoku. Do 1700., irska šuma je bila desetkovana, nakon što su je intenzivno iskorištavali novi naseljenici za komercijalne poslove kao što je brodogradnja. Nekoliko autohtonih vrsta poput vuka je izlovljeno do istrebljenja. Većina doseljenog stanovništva je sad živjela u stalnim gradovima i selima, iako se irsko seljaštvo držalo svojih tradicionalnih običaja. Štoviše, gotovo sva Irska sada je bila integrirana u tržišnu ekonomiju - iako mnogi od siromašnijih slojeva nisu imali pristup novcu, a i dalje su plaćali svoje rente u naturi ili u službi.

Plavetni kit ili plavi kit (lat. Balaenoptera musculus) spada u porodicu brazdastih kitova koji su dio podreda kitova usana. On je sisavac potpuno prilagođen stalnom životu u vodi, i najveća životinja koja je uopće postojala na Zemlji.
Plavetni kitovi su prosječno dugački oko 26 m, a populacija koja živi na južnoj polutki je u pravilu krupnija od one koja živi na sjevernoj polutki. Pojedine životinje su često dugačke oko 30 m, a najveći znanstvenom metodom izmjereni plavetni kit bio je dugačak 33,58 m). Plavetni kitovi mogu težiti do 200 tona. Oni su najveći ikad živući organizmi na kugli zemaljskoj prema sadašnjim saznanjima.
Plavetni kit je hidrodinamičke, vitke građe i plavo-sive (sinje) je boje. Leđna peraja mu je u odnosu na tijelo sićušna, i dosiže visinu od jedva 30-tak centimetara. U ustima ima sa svake strane 300-400 usi (izrasline građene od keratina, tvari od kojih su građeni nokti i kosa). Usi su mu crne boje i dugačke između 50 i 100cm a služe filtriranju planktona iz ogromnih količina morske vode koju uzima u usta i odmah, filtriranu, jezikom istiskuje iz usta. Srce u odrasle jedinke je teško oko jedne tone, a njegova aorta je  tako velika da bi kroz njih čovjek mogao plivati.
1966. je opisan patuljasti plavi kit (B. m. brevicauda) kao njegova podvrsta. Smatra se da doseže najviše 24 m, jer mu je dio tijela iza leđne peraje nešto kraći. Međutim, neki zoolozi sumnjaju u stvarno postojanje te podvrste i konkretni primjerak smatraju samo relativno mladom životinjom.
Plavetni, ili kako ga još zovu, plavi kit, pojavljuje se u svim svjetskim morima, krećući se od visokih do niskih zemljopisnih širina i natrag. Zimu provode u umjerenim i subtropskim morima, a ljeto u polarnim. Nekada je oko 90 % svih plavetnih kitova živjelo na južnoj polutki. Smatra se dokazanim, da plavetni kitovi nikada ne prelaze ekvator, i da oni sa sjeverne ostaju uvijek na sjevernoj, i obratno, jednako tako, populacija s južne ne dolazi na sjevernu polutku.
Kao svi kitovi usani i plavetni se kit hrani planktonom  koji filtrira iz morske vode. Pri tome, prednost daje sićušnim račićima. Lovi pretežno na dubini od stotinjak metara. Procjenjuje se, da tijekom ljetnih mjeseci, kada se jedino hrani, jedan plavi kit dnevno pojede oko 40 milijuna račića u ukupnoj težini od oko tri i pol tone. Tijekom zimskih mjeseci uopće ne jede i živi od svojih masnih rezervi. Plivanjem postiže brzinu do 30 km/sat.
Ženka plavetnoga kita skotna je 11 mjeseci, a mladunče se rađa dugačko oko 7 m i bude teško oko 2,5 tone. Radi poroda, ženka odlazi u područja umjerene ili subtropske klime. Ovo zato, jer tek rođeni mladunac još nema naslagu masnoće neophodne za zaštitu od hladnoće polarnih mora. Dojenje mladunca traje 6-7 mjeseci, i za to vrijeme naraste do oko 13 m i dobije odgovarajući sloj masnog tkiva pa može slijediti majku u sjevernija, hranidbena područja. Nevjerojatno je da majka svo to vrijeme ne jede, a doji dnevno i do 100 litara (neki stručnjaci vjeruju da količina mlijeka koje mladunče siše iznosi do 150 litara) vrlo masnog mlijeka koristeći pri tome isključivo vlastite zalihe masnog tkiva. 
Dok se u ranijim stoljećima plavetne kitove nije lovilo zbog njihove brzine i težine, od sredine 19. stoljeća ih se počelo redovno loviti. Tijekom 20. stoljeća izlovljeno je oko 350.000 plavih kitova. Na južnoj polutki nastala su prava naselja za lovce i prerađivače kitova koja su za vrijeme sezone lova na kitove kipila od života i užurbanog rada. Izvan sezone, naselja bi opustjela. Posljedica takvog intenzivnog izlova bio je veliki pad ulova nakon 1930.  godine, jer plavetnih kitova gotovo da više nije ni bilo. Pa ipak, tek 1966. su stupile na snagu međunarodne odredbe o zaštiti.
Prije razdoblja velikoga lova na kitove, svjetskim morima plivalo je oko 200.000 jedinki plavetnoga kita, od čega gotovo 90% u južnim morima. Danas, uprkos zaštiti koja sad traje već gotovo 40 godina, ukupna populacija te vrste broji samo nekoliko tisuća jedinki. Točan obuhvat populacije je vrlo teško utvrditi. Kako do sada nije primijećen oporavak brojnog stanja tih kitova, neki stručnjaci smatraju da je ukupna populacija premala da bi mogla ponovo narasti˙(vidi genetsko usko grlo).
S. G. Brown: Balaenoptera musculus (Linnaeus 1758.) - Blauwal, u Jochen Niethammer, Franz Krapp (izdavač): Handbuch der Säugetiere Europas. Band 6: Meeressäuger, Teil I Wale und Delphine – Cetacea, Teil IB: Ziphidae, Kogiidae, Physeteridae, Balaenidae, Balaenopteridae. Aula-Verlag Wiesbaden 1995. ISBN 3-89104-560-3.
Mark Carwardine: Wale und Delfine in europäischen Gewässern. Delius Klasing Bielefeld 2003. ISBN 3-7688-1456-4 (Vrlo kvalitetan vodič).
Ralf Kiefner: Wale & Delfine weltweit. Pazifischer Ozean, Indischer Ozean, Rotes Meer, Atlantischer Ozean, Karibik, Arktis, Antarktis. Jahr-Top-Special-Verlag, Hamburg 2002. ISBN 3-86132-620-5 (Vodič časopisa o ronjenju, vrlo detaljan).
Randall R. Reeves u.a: See Mammals of the world. A complete guide to whales, dolphins, seals, sea lions and sea cows. A&C Black, London 2002. ISBN 0-7136-6334-0 (Vodič s brojnim fotografijama).
Daniel Robineau u.a. (Hrsg.): Meeressäuger. Wale und Delphine (Handbuch der Säugetiere Europas, Bd. 6, Teil 1A). AULA-Verlag, Wiesbaden 1994. ISBN 3-89104-559-X (detaljizirana stručna knjiga).
Maurizio Würtz, Nadio Repetto: : Wale & Delphine. Biographie der Meeressäuger. Jahr, Hamburg 1998. ISBN 3-86132-264-1.
Plijenori (Morski gnjurci; lat. Gaviidae) jedina su porodica iz reda Gaviiformes. U porodicu se svrstava četiri, odnosno pet vrsta, ovisno o tome može li se pacifički plijenor smatrati samostalnom vrstom ili je, kao što neki stručnjaci smatraju, samo podvrsta srednjeg plijenora. Ovaj se tekst odnosi istodobno na red, porodicu i rod.
Plijenori su velike ptice, plivači i gnjurci, dugačke od 53 do 91 cm i rasponom krila između 106 i 152 cm. Težina im se kreće od 1 pa do 6,4 kg, ovisno o vrsti. To znači da su ove velike vrste značajno teže od gusaka (Anserinae). Od gnjuraca (Podicipedidae) razlikuju se prije svega potpunim plivaćim kožicama koje povezuju tri prema naprijed okrenuta prsta (anisodaktilija), kao i vrlo dobro vidljivim, iako kratkim, repom.
Perje je kod većine vrsta u vrijeme kad nose "svadbeno ruho" s gornje strane obojeno crno-bijelo, poput šahovske ploče, dok je s donje strane tijela gotovo bijelo. Kod svih vrsta glava i vrat živih su boja. Ovo upadljivo, raskošno obojeno perje zimi zamjenjuje perje neupadljivih boja. Vrlo je gusto i dobro izolira od hladnoće arktičkih i subarktičkih voda koje su njihovo prirodno stanište. Mnogo vremena posvećuju njezi perja, jer samo čisto, dobro njegovano perje omogućuje i dobru zaštitu. 
Mužjaci su nešto krupniji od ženki, no drugi, vidljivi spolni dimorfizam ne postoji. Mladi plijenori imaju cijelu godinu jednostavno obojeno perje kao odrasli zimi. Tek u dobi od oko tri godine perje dobiva tipične boje odraslih u vrijeme parenja i gniježđenja. 
Sve vrste imaju snažan, šilasti kljun i mala, isto šiljasta krila. Jako su dobri letači, ali kako su im noge smještene iza sredine tijela, vrlo teško i nespretno hodaju.
Plijenori naseljavaju prije svega sjever holarktika, dakle tundru i tajgu u Kanadi, Aljasci Skandinaviji i Rusiji. Od pet, dvije vrste (crvenogrli i srednji plijenor) gnijezde se i u sjevernoj Europi. Ovdje im je južna granica pojavnosti sjeverna Irska, sjeverna Škotska i jug Norveške i Švedske. Veliki plijenor gnijezdi se prije svega na sjeveru sjeverne Amerike, ali i na Grenlandu i Islandu, dok žutokljuni plijenor to vrijeme provodi na sjeveroistoku Sibira i krajnjem sjeveru sjeverne Amerike.
Čitav svoj život plijenori provode na vodi ili u njenoj neposrednoj blizini. Velike vrste gnijezde se na dubokim, daleko u tundrama i borealnim područjima skrivenim jezerima, dok manje vrste u to vrijeme dolaze i na mala jezera, lokve i ribnjake. Za gnjezdište će plijenori dati prednost jezerskim otocima ako postoje. U rijetkim slučajevima crvenogrli i žutokljuni plijenori gnijezde se i u zaštićenim morskim uvalama ili riječnim deltama. 
Zimovališta su im, ovisno o vrsti, na obalama Europe, Azije i Sjeverne Amerike. U Europi to mogu biti između ostalog  Sjeverno i Baltičko more kao i sjeverni dijelovi Sredozemnog mora. U sjevernoj Americi zimovališta sežu na jug do kalifornijskog poluotoka i Floride, a u Aziji duž kineske obale do Hainana.
Grenlandske i islandske populacije plijenora mogu se zimi sresti na europskim obalama, a samo iznimno na velikim jezerima u unutrašnjosti. Češći su crvenogrli i srednji plijenor, koji se u većem broju okupljaju zimi na obalama srednje Europe. Obje vrste dolaze pojedinačno ili u manjim skupinama prije svega u vrijeme jesenske selidbe i na velikim jezerima duboko unutar srednjoeuropskog kopna. 
Posebno zanimljivo selidbeno ponašanje uočeno je kod sjevernosibirskih populacija srednjih plijenora. U jesen dolaze na Crno more, a selidbeni put u proljeće ide im prvo do Baltika, a zatim odatle na Bijelo more. Ovakvo selidbeno ponašanje, da ptice idu u jesen jednim, a u proljeće drugim putem, do sada je dokazano samo kod vrlo malog broja vrsta ptica.
U srednjoj Europi žutokljuni plijenor samo je rijedak, zalutali gost, dok pacifički plijenor u ovim područjima još nikada nije dokazano viđen.
Plijenori izvanredno dobro rone, sve do dubine od 75 metara, a pod vodom mogu provesti do osam minuta. No, najčešće zaranjaju do dubine od 2 do 10 metara, a pod vodom se rijetko zadržavaju dulje od jedne minute. Plijenori kreću pod vodu ravnim okomitim uronom, bez, kao neke druge vodene ptice, (kao na primjer gnjurci), kretanja prema naprijed usmjerenim skokom. Pod vodom se pokreću nogama, a vrlo rijetko pomažu se krilima.
Na suhom se kreću vrlo nespretno. Ne mogu stajati uspravno dulje vrijeme, nego se pritom naslanjaju na prsa. Nogama ne mogu hodati, nego se kreću kratkim, žabolikim skokovima koji su vrlo naporni i omogućuju prelaženje samo kratkih razdaljina.
Unatoč relativno kratkim krilima, plijenori su vrlo dobri letači, i mogu leteći prevaljivati vrlo velike razdaljine. Lete ispruženog vrata, glavu drže nešto niže od tijela, a noge su isto ispružene i strše iza repa. Gotovo uvijek uzlijeću s vode, a i slijeću na nju. Za uzlet im je potreban dugačak zalet, 50 do 100 metara. Jedino relativno malen crvenogrli plijenor može uzletjeti s kopna. To je razlog da u slučaju opasnosti ove ptice radije zaranjaju, jer pokušaj bijega uzletom ne bi bio dovoljno brz.
Plijenori se hrane gotovo isključivo malim do srednje velikim ribama koje love dok rone, i najčešće ih još pod vodom i pojedu. Vrlo rijetko jedu bilo što drugo, no ako jedu, onda to mogu biti žabe, rakovi, mekušci, crvi ili vodeni kukci. Postoje i slučajevi da se plijenori gnijezde na jezeru gdje nema riba. Tada privremeno promijene prehranu i hrane se samo mekušcima ili kukcima.
Ove ptice imaju vrlo rastezljiv jednjak što im omogućuje gutanje relativno velikog plijena. Tako veliki plijenori mogu progutati pastrve duge do 45 cm i teške do jednog kilograma. U rijetkim slučajevima može gutanje gutanje prevelikog plijena završiti i kobno.
Plijenori žive monogamno. U vrijeme gniježdenja parovi dolaze ponovo na mjesto iz prethodne godine, a zajedno ostaju i u vrijeme seobe i na zimovalištima. No, ne gnijezde se svake godine. Otprilike svake četvrte godine gniježđenje izostaje. Nemaju kompleksan svadbeni ples. Novi parovi u vrijeme sparivanja izvode na vodi niz sinkroniziranih kretnji, dok je kod starijih parova i to ritualizirano ponašanje ograničenije.
Pare se na obali, a s parenjem započinju često odmah po dolasku na gnjezdište i nastavljaju idućih nekoliko dana. Ako se pare uvijek na istom mjestu, zbog toga se može na tlu napraviti manje udubljenje koje zatim često rabe za gradnju gnijezda. Grade ga od vodenog bilja i mahovine, a nalazi se uvijek neposredno uz vodu, gotovo nikad nije udaljenije od jednog metra.
Osim crvenogrlih plijenora koji su najmanji, sve druge vrste izrazito su teritorijalne životinje i vrlo agresivno brane svoj teritorij od svih nametljivaca. Najčešće je dovoljno prijeteće ponašanje da se nametljivac povuče. Rijetko dolazi do prave bitke, no ako do nje dođe, ona se vodi vrlo žestoko i moguće je da jedan od suparnika ugine, bilo od snažnih udaraca kljunom ili od utapanja. U borbi sudjeluju i mužjak i ženka domicilnog para, a pretpostavlja se da je razlog ovakve obrane teritorija nedovoljna količina ribe u jezeru za prehranu većeg broja mladunaca. Suprotno njima, crvenogrli plijenori gnijezde se vrlo blizu jedni drugima, a brane tek neposrednu okolinu gnijezda. 
Polažu jedno do tri jaja, a na njima sjede oba roditelja. Nakon valjenja, mladunci ostaju oko tri dana u gnijezdu prije nego uđu u vodu. Već u toj dobi mladunci mogu plivati i roniti. Često se odmaraju na leđima roditelja. Roditelji ih hrane do starosti od sedam tjedana, a ponekad i dulje. Jedan mladunac često se pokaže kao najsnažniji i uspije se izboriti za najveći dio hrane. U slučaju da hrane nema u izobilju, tada je često posljedica toga smrt slabijeg mladunca.
Nema pouzdanih spoznaja o očekivanom životnom vijeku ovih životinja. Crvenogrli i srednji plijenor doživljavaju više od deset, a katkad i dvadeset godina. Za jednog srednjeg plijenora dokazana je starost od 28 godina. S druge strane, do sad nije poznat niti jedan slučaj velikog plijenora starijeg od više od osam godina. No smatra se da to nije najveća moguća starost ovih životinja.
Ako u vrijeme leženja jaja dođe do snažnih kiša i podizanja razine vode u jezeru uz čiju se obalu nalazi gnijezdo, dolazi do plavljenja gnijezda zbog njegove velike blizine vodi i propasti jaja, jer ptice ne mogu, zbog svoje građe tijela, otići dovoljno daleko od obale da izbjegnu tu opasnost.
Nakon valjenja mladunaca, brigu o njima vode oba roditelja. Mladunci odmah nakon valjenja odlaze za roditeljima u vodu. Kako su mladunci još pokriveni paperjem koje nije vodonepropusno, ne mogu provesti mnogo vremena u vodi, a na kopno ne izlaze. Kad im se paperje natopi vodom, penju se na leđa jednog od roditelja. Prije nego što počnu hraniti podmladak ribicama, roditelji mladim ptićima uporno nude jedno svoje pero. Smatra se da im daju pero kako bi im to poslužilo kao zaštita od kosti ribe kojom se hrane. Istodobno, roditelji za njih love male ribice koje im nude i hrane ih.
Odrasli plijenori imaju vrlo malo prirodnih neprijatelja. Jedino velike grabljivice mogu katkad uloviti plijenora. S druge strane, mladunce katkad ugrabe vrane ili gavrani, neki galeb, vidra ili velika riba.
Narodi sjevernih zemalja oduvijek imaju odnos prema ovim pticama. Eskimi ih love i njihovu kožu i perje koriste za izradu odjeće. Ovaj ograničeni lov nikada nije ugrožavao populacije plijenora. U Škotskoj se smatralo lošim znakom čuti glasanje plijenora.
Niti jedna vrsta plijenora nije ugrožena. No, ipak se bilježi smanjenje veličine populacija svih vrsta kao posljedica ljudskih aktivnosti u arktičkom ekosustavu. Za to su odgovorni betoniziranje obala, zagađenje voda i korištenje nekih vrsta ribolovnih mreža u koje se plijenori upletu i utope. U Sjevernoj Americi utvrđeno je da su čitave populacije do granice otrovanosti opterećene živom koju uzimaju s pojedenom ribom
Sve danas recentne vrste plijenora svrstane su u jedan rod, Gavia, jedini rod porodice Gaviidae, koja je opet jedina u redu Gaviiformes. Prema tradicionalnom gledanju, svrstavani su u četiri, a prema novijim spoznajama, u pet vrsta:
Pacifički plijenor (G. pacifica)Pacifički plijenor ranije je opisan kao podvrsta srednjeg plijenora, no danas se uglavnom smatra zasebnom vrstom.
