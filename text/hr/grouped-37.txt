
HŽ serija 1141 (izvorna numeracija JŽ 441, tvornička oznaka ASEA Rb1, nadimci Asea, Šveđanka) je električna lokomotiva Hrvatskih željeznica za sustav napajanja 25 kV 50 Hz. Lokomotive je između 1967. i 1969. za potrebe tadašnjih Jugoslavenskih željeznica gradila ujedinjena tvrtka ”Traktion-Union”, koju su činile švedska ASEA, švicarski Secheron i austrijski Elin-Union, a od 1968. proizvodnju je prema licenciji tvrtke ASEA preuzela zagrebačka tvornica “Rade Končar”, uz niz kooperanata iz redova jugoslavenske industrije. 
Riječ je o univerzalnoj električnoj lokomotivi, namijenjenoj za vuču putničkih i teretnih vlakova. Lokomotive serije 441 prometovale su na željezničkim prugama na području cijele bivše Jugoslavije, osim Slovenije i Crne Gore. Do 1987. godine izgrađeno je ukupno 285 vučnih jedinica u sedam različitih podserija te je serija JŽ 441 predstavljala najbrojniju seriju lokomotiva u posjedu Jugoslavenskih željeznica. Danas se, osim u inventarskom parku Hrvatskih željeznica, ova serija lokomotiva nalazi u posjedu željezničkih uprava država nastalih raspadom Jugoslavije – Bosne i Hercegovine, Srbije, Makedonije, ali i Rumunjske te Turske.
Nakon dovršetka elektrifikacije željezničke pruge Zagreb – Rijeka, kao i niza pruga na području Slovenije istosmjernim sustavom napajanja naponom 3 kV, Jugoslavenske željeznice 1960-ih godina odlučile su nastaviti elektrifikaciju ostalih pruga tada najsuvremenijim sustavom električne vuče izmjeničnog napona 25 kV 50 Hz. Prva pruga koja je trebala biti opremljena novim sustavom napajanja bila je pruga Zagreb – Beograd, u to vrijeme najvažnija željeznička pruga na području bivše Jugoslavije. S obzirom da su do tada na mreži Jugoslavenskih željeznica korištene isključivo električne lokomotive građene za istosmjerni napon 3 kV, za potrebe vuče na novoelektrificiranim prugama bilo je nužno nabaviti nove lokomotive prilagođene izmjeničnom sustavu napajanja. Raspisan je natječaj na kojem je pobijedila udružena tvrtka “50 Hz Traktion-Union” s unaprijeđenom izvedbom prototipske električne lokomotive serije Rb, koju je švedska tvrtka ASEA 1962. godine izgradila za Švedske željeznice. Riječ je o četveroosovinskoj  monofaznoj lokomotivi za izmjenični sustav napajanja 25 kV 50 Hz, snage 4000 kW i najveće vozne brzine 120 km/h. Lokomotive su univerzalne namjene, pogodne za vuču teških teretnih i brzih putničkih vlakova na brdskim i nizinskim prugama. Jugoslavenske željeznice su lokomotive izvedbe Rb odabrale prije svega iz razloga što su predstavnici domaće industrije bili u stanju proizvesti takav tip lokomotive na osnovi priložene licencne dokumentacije.Zajednica Jugoslavenskih željeznica i “50 Hz Traktion-Union” zaključili su 11. lipnja 1966. godine ugovor o isporuci 95 električnih lokomotiva izvedbe Rb1, uz otkup licence za nastavak proizvodnje lokomotiva od strane jugoslavenske industrije. Međunarodnu udruženu tvrtku “Traktion-Union” činile su švedska ASEA kao nositelj licence i glavni dobavljač opreme, švicarski Secheron te austrijski Elin-Union. Pojedini sklopovi lokomotive sastavljani su u pogonima austrijske tvrtke Simmering-Graz-Pauker (SGP) u Grazu. U Beogradu su 24. lipnja 1968. godine Zajednica jugoslavenskih željeznica i domaća industrijska grupacija potpisale ugovor o isporuci 100 električnih lokomotiva za izmjenični sustav napajanja 25 kV 50 Hz, koje će biti građene prema licencnoj dokumentaciji tvrtke “Traktion-Union”. Na čelu grupacije, s najvećim udjelom u proizvodnji bio je zagrebački “Rade Končar”, dok su ostali sudionici bili “Energoinvest” iz Sarajeva, “Đuro Đaković” iz Slavonskog Broda, Mašinska industrija Niš, “Elektrosrbija” iz Beograda te zagrebački “Janko Gredelj”.
Osnovna izvedba lokomotive serije JŽ 441 građena je za najveću voznu brzinu od 120 km/h i namijenjena za vuču svih vrsta vlakova. Ukupna masa lokomotiva iznosi 78 t, uz osovinsko opterećenje od 19,5 t po osovini. Prvih 39 jedinica izgrađeno je između 1967. i 1969. godine od strane udružene tvrtke “Traktion Union” u pogonima SGP-a u Grazu. Lokomotive su službeno puštene u promet u srpnju 1969., nakon dovršetka elektrifikacije i uspostave električnog sustava vuče na prugama Zagreb – Beograd te Sarajevo – Ploče. Godine 1968. započela je proizvodnja u tvornici lokomotiva “Rade Končar” u Sesvetskom Kraljevcu, prema licencnoj dokumentaciji tvrtke ASEA, uz suradnju niza kooperanata iz redova jugoslavenske industrije. Prva električna lokomotiva proizvedena u Jugoslaviji brojčane oznake 441-040 isporučena je 30. siječnja 1970. zagrebačkom ŽTP-u. Iste godine proizvodnja električnih lokomotiva prebačena je na novu lokaciju na Fallerovom šetalištu u Zagrebu.Do 1977. godine izgrađeno je ukupno 124 lokomotiva osnovne izvedbe 441.0, kojima su dodijeljene brojčane oznake 441 001-124. Najveći broj vučnih jedinica, ukupno 50, pripalo je ŽTP-u Sarajevo. U posjedu zagrebačkog ŽTP-a nalazile su se 44 lokomotive, ŽTP-u Beograd dodijeljeno je 25 lokomotiva, dok je ŽTP Skopje raspolagalo s 5 lokomotiva podserije 441.0.
Druga podserija lokomotive predstavlja unaprijeđenu izvedbu podserije 441.0 te je u vozni park uvrštena pod novom oznakom 441.3. Prvih 12 vučnih jedinica izgrađeno je između 1967. i 1969. godine u pogonima SGP-a u Grazu. Od toga je devet lokomotiva dodijeljeno ŽTP-u Sarajevo, dok su preostale tri lokomotive u posjedu ŽTP-a Beograd. Proizvodnja je nastavljena u pogonima “Rade Končara” u Zagrebu te je beogradskom ŽTP-u tijekom 1970. godine isporučeno dodatnih 14 vučnih jedinica. Lokomotive podserije 441.3 građene su za najveću voznu brzinu od 120 km/h te su za razliku od osnovne podserije dodatno opremljene elektrodinamičkom kočnicom kočne snage 1740 kW te mogućnošću rada u zaprezi. Masivnije su od osnovne izvedbe te njihova ukupna masa iznosi 82 t, uz osovinsko opterećenje od 20 t po osovini. Ukupno je izgrađeno 26 lokomotiva podserije 441.3, kojima su dodijeljene brojčane oznake 441 301-326.
Treća podserije lokomotive oznake 441.4 istovjetna je prethodnoj izvedbi 441.3, samo što je dodatno opremljena uređajem za podmazivanje vijenca bandaža. Lokomotive podserije 441.4 građene su za najveću voznu brzinu od 120 km/h, uz ukupnu masu 82 t i osovinsko opterećenje od 20 t po osovini. Jednako kao i podserija 441.3, opremljene su elektrodinamičkom kočnicom kočne snage 1740 kW te mogućnošću rada u zaprezi. Prve 24 vučne jedinice izgrađene su između 1967. i 1969. godine u pogonima SGP-a u Grazu. Od toga je 11 lokomotiva dodijeljeno ŽTP-u Sarajevo, dok je preostalih 13 vučnih jedinica u posjedu ŽTP-a Beograd. ŽTP Zagreb i „Rade Končar“ potpisali su 15. studenog 1985. godine ugovor o nabavi 10 lokomotiva podserije 441-400. Ukupna vrijednost ugovora iznosila je 20 milijardi tadašnjih Jugoslavenskih dinara, a osim nabave diodnih lokomotiva, ugovorena je i isporuka 15 tiristorskih lokomotiva serije JŽ 442. Lokomotive su isporučene tijekom 1987. godine te se nakon njihove isporuke u posjedu ŽTP-a Zagreb nalazilo 129 vučnih jedinica serije JŽ 441. Ukupno su izgrađene 34 lokomotive podserije 441.4, kojima su dodijeljene brojčane oznake 441 401-434.
Četvrta podserija lokomotive oznake 441.5 istovjetna je osnovnoj izvedbi 441.0, samo što je dodatno opremljena uređajem za podmazivanje vijenca bandaža. Lokomotive podserije 441.5 građene su za najveću voznu brzinu od 120 km/h, uz ukupnu masu 78 t i osovinsko opterećenje od 19,5 t po osovini. Za razliku od prethodnih izvedbi 441.3 i 441.4, podserija 441.5 nema ugrađenu elektrodinamičku kočnicu niti mogućnost rada u zaprezi. Prvih pet vučnih jedinica izgrađeno je između 1967. i 1968. godine u pogonima SGP-a u Grazu te su isporučene ŽTP-u Zagreb. Proizvodnja je nastavljena u pogonima “Rade Končara” u Zagrebu te je ostalim podružnicama Jugoslavenskih željeznica između 1975. i 1976. godine isporučeno dodatnih 27 vučnih jedinica. Od toga je 19 lokomotiva dodijeljeno ŽTP-u Beograd, sarajevski ŽTP raspolagao je sa 7 lokomotiva, a jedna vučna jedinica bila je u posjedu ŽTP-a Skopje. Ukupno su izgrađene 32 lokomotive podserije 441.5, kojima su dodijeljene brojčane oznake 441 501-532.
Peta podserija lokomotive oznake 441.6 istovjetna je podseriji 441.5 te se razlikuje isključivo po prijenosnom omjeru, koji je omogućavao najveću voznu brzinu od 140 km/h. Lokomotive su razvijene u „Radi Končaru“ na osnovi iskustva prikupljenih iz licencne proizvodnje ranijih podserija. Krajem 1976. godine, prve četiri vučne jedinice podserije 441.6 isporučene su ŽTP-u Beograd. U prosincu iste godine rađena su brzinska ispitivanja nove podserije, gdje je na relaciji Tovarnik – Đeletovci postignuta brzina od 155 km/h. Proizvodnja je nastavljena 1980. te je do kraja 1981. godine beogradskom ŽTP-u isporučeno još deset lokomotiva. Izvorno je izgrađeno 14 lokomotiva podserije 441.6, kojima su dodijeljene brojčane oznake 441 601-614. Kasnije je na deset vučnih jedinica brojčanih oznaka 441 605-614 ugrađen sustav upravljanja koji je omogućavao vuču u zaprezi. Pregrađene lokomotive u vozni su park uvrštene kao zasebna podserija 441.7, uz nove brojčane oznake 441 701-710.
Šesta podserija lokomotiva oznake 441.7 razvijena je u „Radi Končaru“ na osnovi izvedbe 441.6, samo što je dodatno osposobljena za vuču u zaprezi. Lokomotive podserije 441.7 građene su za najveću voznu brzinu od 140 km/h, uz ukupnu masu 82 t i osovinsko opterećenje od 20,5 t po osovini. Prvih deset vučnih jedinica podserije 441.7 nastalo je pregradnjom lokomotiva podserije 441.6 u posjedu ŽTP-a Beograd, tako što su osposobljene za vuču u zaprezi. Između 1981. i 1987. u pogonima „Rade Končara“ u Zagrebu proizvedeno je dodatnih 45 jedinica nove podserije 441.7, koje su prije svega bile namijenjene za vuču brzih putničkih vlakova. Od toga je prvih 35 lokomotiva dodijeljeno ŽTP-u Zagreb, beogradski ŽTP raspolagao je s 8 vučnih jedinica, dok su posljednje dvije isporučene lokomotive bile su u posjedu ŽTP-a Skopje. Ukupno se u voznom parku Jugoslavenskih željeznica nalazilo 55 lokomotiva podserije 441.7, kojima su dodijeljene brojčane oznake 441 701-755.
Sedma podserija lokomotiva oznake 441.8 predstavlja posljednju izvorno građenu izvedbu lokomotive serije JŽ 441. Građene za najveću voznu brzinu od 140 km/h, uz ukupnu masu 82 t i osovinsko opterećenje od 20,5 t po osovini. Za razliku od izvedbe 441.7, lokomotive podserije 441.8 nemaju mogućnost vuče u zaprezi, ali su zato opremljene uređajem za podmazivanje vijenca bandaža te elektrodinamičkom kočnicom kočne snage 1740 kW. Godine 1985. deset vučnih jedinica isporučeno je ŽTP-u Sarajevo, gdje su pretežito korištene za vuču teških teretnih vlakova na brdskoj pruzi Sarajevo – Ploče. Ukupno se u voznom parku Jugoslavenskih željeznica nalazilo 10 lokomotiva podserije 441.8, kojima su dodijeljene brojčane oznake 441 801-810.
Hrvatske željeznice naslijedile su od bivšeg ŽTP-a Zagreb ukupno 92 lokomotive serije JŽ 441, kojima je dodijeljena brojčana oznaka HŽ 1141. Od toga su 42 lokomotive bile osnovne podserije 441.0 te su u vozni park uvrštene pod novim oznakama HŽ 1141 001-042. Lokomotiva brojčane oznake 1141 026 zaostala je u Beogradu te nikad nije vozila u službi Hrvatskih željeznica. U podseriju 1141.0 uvršteno je i pet lokomotiva izvedbe 441.5 u posjedu zagrebačkog ŽTP-a te su im dodijeljene oznake HŽ 1141 043-047. Lokomotiva brojčane oznake 1141 045 zaostala je u Bosni i Hercegovini te nikad nije vozila u službi Hrvatskih željeznica. Hrvatske željeznice također su preuzele i četiri lokomotive izvorno u posjedu ŽTP-a Sarajevo, koje su u vozni park uvrštene pod oznakama HŽ 1141 048-051. Deset vučnih jedinica podserije 441.4 u posjedu ŽTP-a Zagreb, kao i dvije lokomotive iste izvedbe u posjedu sarajevskog ŽTP-a, u vozni park HŽ-a uključene su kao izdvojena podserija, pod novim brojčanim oznakama HŽ 1141 101-112. Hrvatskim željeznicama također je pripalo i svih 35 vučnih jedinica podserije 441.7 u posjedu zagrebačkog ŽTP-a, kojima su dodijeljene oznake HŽ 1141 201-235.Nakon uključivanja lokomotiva u posjedu ŽTP-a Sarajevo te odbijanja lokomotiva zaostalih u Srbiji i BiH, Hrvatske su željeznice izvorno raspolagale s ukupno 96 lokomotiva serije HŽ 1141 u tri različite podserije. Korištene su za vuču svih vrsta vlakova na željezničkim prugama elektrificiranim izmjeničnim sustavom napajanja na području cijele Hrvatske, uključujući i dionicu pruge od Čapljine do Ploča, koju je HŽ preuzeo od ŽTP-a Sarajevo. Lokomotiva brojčane oznake 1141 222 uništena je 21. srpnja 1995. u nesreći u Orlovcu na dionici pruge između Draganića i Karlovca. Godine 2001. jedna vučna jedinica podserije 1141.0, kao i dvije lokomotive podserije 1141.2 prodane su Makedonskim željeznicama te su nakon odrađene modernizacije i tiristorizacije u tvrtci „Končar“ isporučene kao nova serija MŽ 442. Nakon uspješno provedene tiristorizacije i modernizacije prvih 14 lokomotiva u podseriju 1141.3, uslijedit će smanjenje dijela flote lokomotiva serije HŽ 1141 koje su ostale u izvornom izdanju te je 2006. godine 19 neaktivnih vučnih jedinica osnovne podserije 1141.0 prodano Rumunjskim željeznicama, u čiji su vozni park uvrštene kao serija CFR 040-EC.
Sredinom 1990-ih godina tvrtka „Končar – Električne lokomotive d.d.“ izradila je tehničku studiju o mogućim poboljšanjima na seriji električnih lokomotiva HŽ 1141, kao i elaborat o isplativosti rekonstrukcije. Godine 1996. lokomotiva brojčane oznake 1141 039 upućena je na modernizaciju u pogone „Končara“ u Zagrebu. Zahvati modernizacije bili su usmjereni na povećanje pouzdanosti uz istodobno smanjenje troškova održavanja, čime je trebala biti ostvarena što veća iskoristivost električne lokomotive u svakodnevnoj eksploataciji. Projekt modernizacije i tiristorizacije dovršen je krajem 1996. godine te je nova lokomotiva 11. studenog iste godine prvi put prezentirana na zagrebačkom Glavnom kolodvoru. Prve probne vožnje obavljene su u veljači 1997. godine na pruzi Zagreb – Koprivnica. Nazivna brzina modernizirane lokomotive iznosila je 120 km/h, međutim ostavljena je mogućnost povećanja brzine na 140 odnosno 160 km/h ugradnjom odgovarajućih reduktora. Zbog ugradbe dopunske opreme, lokomotiva jest masivnija od osnovne izvedbe podserije 1141.0 te njena ukupna masa iznosi 80 t. Izvorno je bilo predviđeno da prototipska tiristorizirana lokomotiva otvara novu seriju brojčane oznake HŽ 1143 te je posljedično tome u početku bila numerirana kao 1143 001. Naposljetku je ipak odlučeno da se tiristorizirane lokomotive uvrste kao zasebna podserija postojeće serije HŽ 1141 te je lokomotiva u vozni park Hrvatskih željeznica uključena pod brojčanom oznakom 1141 301.Nakon što se prototipska lokomotiva HŽ 1141 301 pokazala uspješnom u svakodnevnoj eksploataciji, program modernizacije je nastavljen te je 2001. godine 14 lokomotiva podserije 1141.2 upućeno u pogone „Končara“ na tiristorizaciju. U sklopu modernizacije u potpunosti je zamijenjen sustav upravljanja i regulacije glavnog elektromotornog pogona lokomotive. Postojeća visokonaponska sklopka i birač napona na osnovi diodnih ispravljača izbačeni su te zamijenjeni četirima poluupravljivim tiristorskim ispravljačima. Na taj je način ostvarena kontinuirana regulacija napona vučnih motora, kao i mogućnost pojedinačnog djelovanja na svaku dvomotornu grupu, što je rezultiralo bržom prilagodbom glavnog pogona na promjenu režima rada lokomotive te djelotvornom zaštitom od proklizavanja. Upravljanje elektromotornim pogonom na mikroprocesorskoj je osnovi te omogućava automatsko održavanje zadane vozne brzine, stalan nadzor mjernih i sigurnosnih sustava lokomotive kao i prilagodbu režima vuče ovisno o konfiguraciji pruge. Glavni transformator lokomotive modificiran je na način da ima stalni prijenosni omjer, dok su vučni motori i visokonaponska oprema zadržani u postojećem izdanju. U sklopu modernizacije, lokomotive su uz postojeću pneumatsku kočnicu dodatno opremljene elektrodinamičkom kočnicom ukupne kočne snage 1740 kW. Upravljački stolovi opremljeni su novim tipom glavnog kontrolera, dodatnim pomoćnim kontrolerom za manevriranje, kao i displejem koji prikazuje osnovne informacije o stanju lokomotive i radu sigurnosnih sustava. Novim lokomotivama dodijeljene su brojčane oznake 1141 376-390, ovisno o redoslijedu isporuke, koja je otpočela krajem veljače 2002. godine. Modernizacija je dovršena u ožujku 2003., kad je Hrvatskim željeznicama isporučena posljednja iz prve generacije tiristoriziranih lokomotiva serije HŽ 1141. Lokomotive brojčanih oznaka 1141 376-390 razlikovale su se od prototipske lokomotive 1141 301 po prijenosnom omjeru te je njihova najveća vozna brzina iznosila 140 km/h.
Godine 2006., restrukturiranjem Hrvatskih željeznica i uspostavom HŽ Holdinga, lokomotive serije HŽ 1141 dolaze u posjed novosnovanog društva HŽ Vuča vlakova d.o.o. Program tiristorizacije nastavljen je 2007. te su 26. rujna iste godine tadašnja HŽ Vuča vlakova i tvrtka „Končar – Električna vozila“ potpisale ugovor o popravku i modernizaciji deset električnih lokomotiva serije HŽ 1141. Na modernizaciju je upućeno šest vučnih jedinica osnovne izvedbe 1141.0, dok su preostale četiri lokomotive bile podserije 1141.1. Po uzoru na prethodnu generaciju tiristorskih lokomotiva, novim je lokomotivama dodijeljena podserija 1141.3 te su u vozni park uvrštene pod brojčanim oznakama 1141 302-311. Za razliku od lokomotiva oznaka 376-390, najveća vozna brzina tiristorskih lokomotiva druge generacije iznosila je 120 km/h. Modernizacija je dovršena u rujnu 2009., kad je HŽ Vuči vlakova isporučena posljednja tiristorizirana lokomotiva serije HŽ 1141.
Krajem 2009. godine u posjedu HŽ Vuče vlakova nalazilo se ukupno 70 aktivnih vučnih jedinica serije 1141, od toga je 26 lokomotiva bilo modernizirano i tiristorizirano u podseriju 1141.3. Nadalje, HŽ Vuča vlakova raspolagala je s ukupno 20 lokomotiva osnovne izvedbe 1141.0, sedam lokomotiva podserije 1141.1 te 22 vučne jedinice podserije 1141.2. Do kraja 2012. godine i ukinuća društva HŽ Vuča vlakova d.o.o., lokomotive serije 1141, neovisno o podseriji, korištene su za vuču svih vrsta vlakova na elektrificiranim prugama na području cijele Hrvatske.
Nakon ukinuća HŽ Vuče vlakova, tvrtka HŽ Putnički prijevoz preuzela je svih 26 lokomotiva podserije 1141.3, koje su od tada korištene isključivo za vuču putničkih i brzih vlakova. Izmjenom sustava električne vuče na dionici pruge između Moravica i Rijeke s dotadašnjeg istosmjernog napona od 3 kV na standardni izmjenični napon od 25 kV u prosincu 2012. godine, lokomotive serije 1141 također preuzimaju vuču na relaciji Zagreb – Rijeka, a od 2013. godine i na željezničkoj pruzi Rijeka – Šapjane.
Tijekom 2016. godine veliki broj tiristoriziranih lokomotiva prve generacije privremeno je povučen iz aktivne službe te je u listopadu iste godine osam najstarijih vučnih jedinica brojčanih oznaka 1141 376-383 ponuđeno na prodaju, zajedno s neaktivnim lokomotivama serije HŽ 2044. Dio prethodno otpisanih lokomotiva ipak će ostati u službi HŽ Putničkog prijevoza, budući da je godinu dana kasnije, početkom listopada 2017., s tvrtkom „Končar – Električna vozila“ potpisan ugovor o srednjem popravku pet električnih lokomotiva podserije 1141.3. Do rujna 2018. isporučeno je svih pet obnovljenih lokomotiva brojčanih oznaka 1141 385-390, na kojima je po prvi put primijenjeno novo službeno bojanje u skladu s važećim vizualnim identitetom HŽ Putničkog prijevoza. U listopadu iste godine pet neaktivnih vučnih jedinica podserije 1141.3, na kojima nije odrađen popravak, ponovno je ponuđeno na prodaju.
Tvrtka HŽ Cargo preuzela je preostale 44 vučne jedinice podserija 1141.0, 1141.1 te 1141.2, koje su od tada korištene isključivo za vuču teretnih vlakova. U drugoj polovici 2013. godine flota električnih lokomotiva HŽ Carga bila je desetkovana, u prometu je preostalo svega 17 vučnih jedinica, dok su preostale lokomotive privremeno povučene iz službe zbog izostanka isporuke rezervnih dijelova potrebnih za održavanje lokomotiva. Ipak, u sljedećih godinu dana stanje se popravilo te je do kraja srpnja 2014. preuzeto pet lokomotiva serije 1141 moderniziranih i obnovljenih u radionici TŽV Gredelj u Zagrebu. Program održavanja lokomotiva je nastavljen te je u rujnu 2016. otvoreno javno nadmetanje za popravak i modernizaciju električnih lokomotiva. Krajem travnja 2017. godine HŽ Cargo i tvrtka “Končar – Električna vozila” potpisale su ugovor o popravku i modernizaciji sedam lokomotiva serije 1141.Tri lokomotive podserije 1141.0 te dvije vučne jedinice podserije 1141.2 upućene su u “Končar” na veliki popravak, u sklopu kojeg su opremljene sustavom upravljanja koji je omogućavao vožnju u zaprezi kao i digitalnim nadzorom sigurnosnih sustava lokomotive. Upravljačnice su obnovljene te opremljene novim LCD displejima. Na obnovljenim lokomotivama prvi je put primijenjeno novo službeno bojanje u skladu s važećim vizualnim identitetom HŽ Carga. Osim pet temeljito moderniziranih lokomotiva, na dvije vučne jedinice podserije 1141.0 odrađen je uobičajeni srednji popravak u pogonima Tehničkih servisa željezničkih vozila (TSŽV) u Zagrebu, uključujući promjenu sheme bojanja, ali bez primjene novih tehnoloških rješenja. Do kraja 2017. HŽ Cargu isporučeno je pet obnovljenih lokomotiva serije 1141, dok preostale dvije jedinice slijede u prvoj polovici 2018. godine.
Lokomotive serije 1141 tijekom više od pet desetljeća službe te niza pregradbi i promjena vlasnika doživjele su brojne promjene vanjskog izgleda. Izvorno su sve lokomotive serije JŽ 441 isporučene u neznatno izmijenjenoj inačici standardnog bojanja Švedskih željeznica s početka 1960-ih godina, koje je preuzeto s prototipskih lokomotiva serije Rb. Sanduk lokomotive narančaste je boje, dok je krov obojan u srebrno. Sredinom sanduka te njegovim gornjim i donjim rubom prolaze bijele ukrasne trake s plavim obrubom. Središnja ukrasna traka dodatno je proširena na bočnim stranama sanduka, dok se na njegovom čelu spaja u prepoznatljivi oblik tzv. brkova. Unutar proširenog dijela središnje ukrasne trake plavom je bojom otisnut natpis „Jugoslavenske željeznice“, u latiničnom ili ćiriličnom pismu, ovisno o tome u čijem se posjedu nalazila lokomotiva. Osnovni okvir lokomotive obojan je u plavo, dok su postolja i odbojnici crne boje. Brojčane oznake lokomotive smještene su iznad odbojnika u gornjem lijevom i desnom kutu čeonog dijela osnovnog okvira.Nakon osnutka Hrvatskih željeznica određena su nova službena bojanja pojedinih serija vučnih vozila. Za električne lokomotive serije HŽ 1141 utvrđeno je novo rješenje gdje je gornji dio sanduka obojan u sivo, donji dio sanduka u svjetloplavo, a krov u tamnoplavo. Uz donji rub sanduka prolazi dodatne ukrasna traka tamnoplave boje. Osnovni okvir lokomotive sive je boje, dok su postolja i odbojnici obojani u crno. Unatoč tome što je uvedeno novo službeno bojanje, jedan je dio lokomotiva u sklopu redovitih popravaka i dalje obojan u izvorno narančasto rješenje, uz primjenu tek nekoliko neznatnih izmjena. Slikovni znak JŽ-a zamijenjen je logotipom Hrvatskih željeznica, a brojčana oznaka na čelu lokomotive uvećana je i pomaknuta na sredinu. Natpisi „Jugoslavenske željeznice“ na bočnim stranama sanduka uklonjeni su i zamijenjeni rednim brojem lokomotive. Potkraj 1990-ih godina veći je dio lokomotiva prometovao još u starom narančastom bojanju s novim HŽ-ovim oznakama, da bi s vremenom novo rješenje postupno ipak bilo primijenjeno na sve aktivne lokomotive serije HŽ 1141, koje nisu bile predviđene za modernizaciju i tiristorizaciju.
Za tiristorizirane lokomotive podserije 1141.3 uvedeno je novo službeno bojanje u kojem se po prvi put pojavljuju sve tri osnovne boje hrvatske trobojnice. Tamnoplavo bojanje krova i sivo obojani gornji dio sanduka preuzeti su iz standardnog rješenja, dok se u donjem dijelu sanduka izmijenjuju plava boja, koja zauzima veći dio površine na boku lokomotive, te tamnocrvena boja, koja prevladava na njenom čelu. Umjesto dotadašnjeg sive bojanja, osnovni okvir lokomotive bit će obojan u tamnoplavo, a odbojnici i okretna postolja i dalje su crne boje. Na sredini bočnih strana sanduka lokomotive bijelim je slovima otisnut natpis „Hrvatske željeznice“. Nova inačica službenog bojanja prvi je put primijenjena 1996. godine na prototipskoj tiristoriziranoj lokomotivi brojčanih oznaka 1141 301. Prva generacija tiristoriziranih lokomotiva podserije, isporučena između 2002. i 2003. godine također će biti obojana u novo rješenje, dok je za lokomotive drugih podserija i dalje na snazi ostalo standardno službeno bojanje iz sredine 1990-ih godina.Za drugu generaciju tiristoriziranih lokomotiva podserije 1141.3, tadašnja HŽ Vuča vlakova godine uvodi novo službeno bojanje. Kao osnova su preuzete osnovne boje hrvatske trobojnice, koje primjenu nalaze i u prve generacije lokomotiva podserije 1141.3, samo što će u novom rješenju biti drugačije raspoređene. Krov i čeoni dio sanduka obojani su u crveno, dok je bočna strana sanduka raščlanjena u po dva crvena i siva polja, koja okružuju jedno centralno smješteno plavo polje u obliku trapeza. Unutar sivih površina smješteno je po pet crvenih ukrasnih polja u obliku paralelograma, koji svojim naizmjeničnim razmještajem podsjećaju na strukturu polja hrvatskog grba. Na čeonom dijelu sanduka nalaze se sa svake strane po tri ukrasna polja sive boje u obliku paralelograma, položajem i veličinom usklađena sa strukturom na bočnim stranama sanduka. U sredini plavog polja na boku lokomotive bijelim je slovima otisnut slikovni znak Hrvatskih željeznica uz dodatak natpisa „HŽ Vuča vlakova“. Osnovni okvir lokomotive tamnosive je boje, dok su okretna postolja i odbojnici obojani u crno. Nova inačica službenog bojanja uvedena od strane HŽ Vuče vlakova primijenjena je na svih 10 tiristoriziranih lokomotiva druge generacije, koje su isporučene između 2008. i 2009. godine.Na lokomotivama serije 1141 u posjedu HŽ Carga u početku se i dalje primijenjivalo standardno bojanje iz sredine 1990-ih godina, uz dodatak natpisa „HŽ Cargo“ umjesto do tada uobičajenog „HŽ Vuča vlakova“. Stupanjem na snagu novog, sveobuhvatnog vizualnog identiteta HŽ Carga 2017. godine, uvedena su nova službena bojanja lokomotiva, koja se zasnivaju na motivu hrvatske trobojnice. Krov i gornji dio sanduka lokomotive obojani su u crvenu boju, donji dio sanduka i osnovni okvir plave su boje, dok su okretna postolja i odbojnici crni. Sredinom sanduka prolazi trodjelna ukrasna traka bijele boje, koja se na čelu lokomotive proširuje na način da zauzima čitavu donju polovicu sanduka. Na sredini bočnog dijela sanduka, kao i na njegovom čelu, crvenom je bojom otisnut slikovni znak Hrvatskih željeznica uz dodatak natpisa „HŽ Cargo“. Do sada je novo službeno bojanje primijenjeno na sedam obnovljenih lokomotive serije 1141, koje su isporučene krajem 2017. i u prvoj polovici 2018. godine.Lokomotive serije 1141 u posjedu HŽ Putničkog prijevoza u početku su zadržale službena bojanja Hrvatskih željeznica, odnosno HŽ Vuče vlakova te su prvu značajnu promjenu vanjskog izgleda doživjele tijekom 2018. godine. Na lokomotivi brojčane oznake 1141 385 odrađen je srednji popravak i modernizacija te je tom prilikom po prvi put primijenjeno novo rješenje bojanja oplate, u skladu osnovnim elementima vizualnog identiteta HŽ Putničkog prijevoza iz travnja 2015. U novom službenom bojanju, koje se primjenjuje isključivo za električne lokomotive serije 1141, sanduk i krov obojani su u plavu boju, dok su okvir, postolja i odbojnici crni. Na čelu lokomotive slikovni je znak Hrvatskih željeznica zamijenjen tekstualnim logotipom HŽPP, a na sredini bočnih strana sanduka bijelom je bojom otisnut natpis „HŽ Putnički prijevoz“. Duž sanduka prolazi niz bijelih ukrasnih traka s kružnim završecima, preuzetim iz slikovnog znaka HŽ Putničkog prijevoza. Kučište za reflektore crne je boje, jednako kao i obrub čeonih prozora. Do listopada 2018. godine, nova inačica službenog bojanja primijenjena je na šest obnovljenih lokomotiva podserije 1141.3.
Trenutno se u inventarskom parku HŽ Carga nalazi 20 lokomotiva podserije 1141.0, sedam lokomotiva podserije 1141.1. te 17 lokomotiva podserije 1141.2, koje se sve koriste za vuču teretnih vlakova na elektrificiranim prugama na području cijele Hrvatske. Od ukupno 44 vučne jedinice serije 1141 u posjedu HŽ Carga, 32 su u voznom stanju, dok je preostalih 12 neaktivno te čeka na odluku o popravku ili prodaji.
U inventarskom parku HŽ Putničkog prijevoza nalazi se ukupno 26 lokomotiva podserije 1141.3, koje se sve nalaze u posjedu regionalne jedinice HŽ PP Zagreb. Od toga je 17 vučnih jedinica u voznom stanju te se koriste za vuču putničkih i brzih vlakova na području cijele Hrvatske. Devet vučnih jedinica serije 1141 u posjedu HŽ Putničkog prijevoza privremeno je neaktivno, od toga je pet lokomotiva ponuđeno na prodaju, dok preostale četiri jedinice čekaju na odluku o popravku ili prodaji.

Igor Fjodorovič Stravinski (rus. И́горь Фёдорович Страви́нский, Igor' Fëdorovič Stravinskij; Oranienbaum, 17. lipnja 1882. - New York, 6. travnja 1971.), je bio ruski skladatelj ukrajinskog porijekla kojeg danas mnogi, i na zapadu i u njegovoj rodnoj domovini, smatraju najutjecajnijim skladateljem glazbe XX. stoljeća. Bio je utjelovljenje kozmoplitskog Rusa kojeg je časopis TIME imenovao kao jednog od najutjecajnijih ljudi prošloga stoljeća. U dodatku priznanjima koje je dobio za svoje skladbe, zadobio je slavu i kao dirigent i kao pijanist, najčešće na premijerama vlastitih mu djela. 
Skladateljska karijera Igora Stravinskog značajna je zbog njezine stilsitičke promijenjivosti. Međunarodnu slavu prvo je zadobio sa svoja tri baleta, koja je naručio Sergej Djagilev, a čiji ih je Ballets Russes i praizveo. Tri baleta su Žar-ptica (1910.), Petruška (1911.) i Posvećenje proljeća (1913.). Posvećenje proljeća, čija je premijera izazvala pobunu, preobrazila je način na koji su kasniji skladatelji gledali ritmičku strukturu. Do danas, njegova vizija poganskih rituala oživljenih u imaginarnoj prapovijesnoj Rusiji očarava i oduševljava publike.
Nakon ruske faze, za vrijeme 1920-ih Stravinski se okreće neoklasicizmu. Djelima iz ovog perioda namjera je bila korištenje tradicionalnih glazbenih formi (concerto grosso, fuga, simfonija), često sakrivajući plašt intenzivnih emocija ispod površine koja je ostavljala dojam odvojenosti i jednostavnosti i često je odavala počast glazbi ranijih majstora kao što su Johann Sebastian Bach, Giuseppe Verdi, Petar Iljič Čajkovski i drugi.
Za 1950-ih adaptirao je serijske procedure, koristeći nove tehnike tijekom zadnjih 20 godina svog života da piše djela koja su kraća i više ritmična, harmonična i strukturalno kompleksnija od njegove ranije glazbe. Unatoč njihovoj kompleksnosti, ova djela dijele karakteristike sa svim prijašnjim djelima Igora Stravinskog. Ritmička energija, konstrukcija proširenih melodičkih ideja iz malih struktura kompromirajući samo dvije ili tri note, te čistoća forme, instrumentacije i ekspresije.
Stravinski je bio i pisac, i kompilirao je, uz pomoć Alexisa Rolanda-Manuela, teoretsko djelo Poetika glazbe, u kojem je rekao poznatu rečenicu da je glazba nesposobna da "izrazi išta drugo osim same sebe". Mnogi intervjui u kojima je Stravinski razgovarao s Robertom Craftom izdani su kao knjiga nazvana Razgovori s Igorom Stravinskim. Njih dvoje surađivali su na još 5 izdanja tijekom sljedećih desetljeća.
Šira obitelj Igora Stravinskog porijeklom je iz zapadne Ukrajine, točnije regije Volinj. Njegov otac Fjodor Stravinski rođen je u središnoj Ukrajini odnosno Černigivskoj guberniji u sklopu tadašnjeg Ruskog Carstva, i imao je jak profesionalni utjecaj na svog sina Igora već od samog djetinjstva. Fjodor je završio svoje glazbeno obrazovanje u Nižinu, a nakon toga od 1873. radi kao profesionalni bas pjevač u Kijevu. Od 1876. zaposlen je kao ravnatelj u Marijanskom kazalištu, također u Kijevu. U Ukrajini se danas nalazi više muzeja posvećenih umjetniku Igoru Stravinskom i njegovoj obitelji. Posebno je zanimljiv muzej otvoren u gradu Lucku koji prikazuje kulturno-glazbenu povezanost Stravinskog i Ukrajine.
Igor Fjodorovič Stravinski rođen je 17. lipnja 1882. u Oranienbaumu (od 1948. Lomonosov), a djetinjstvo je proveo u Sankt-Peterburgu. Njegovo djetinjstvo, kako piše u svojoj autobiografiji, u emotivnom smislu nije bilo bajno: "Nikad nisam sreo nikoga tko je stvarno nešto osjećao prema meni." Zahvaljujući ocu Fjodoru, mladi Igor rano je započeo sa satovima klavira, a kasnije je učio glazbenu teoriju i okušao se u skladanju. Godine 1890. Stravinski je gledao izvedbu Uspavane ljepotice Petra Čajkovskog u Mariinskome. Izvedba, koja je ujedno bila njegov prvi susret s orkestrom, potpuno ga je očarala. U dobi od 14 godina usavršio je Mendelssohnov koncert za klavir u G-molu, a sljedeće godine završio je skraćenu, klavirsku verziju jednog gudačkog kvarteta Aleksandra Glazunova.
Unatoč svojem entuzijazmu prema glazbi, njegovi roditelju su od njega očekivali da postane odvjetnik. Stravinski je upisao pravo u St. Petersburgu, no profesija mu je bila dosadna, te je u 4 godine studija prisustvovao na manje od 50 predavanja. Nakon smrti njegova oca 1902., Stravinski je sve više pažnje posvećivao svojim glazbenim studijama. Stravinski je diplomu na pravnom fakultetu dobio 1907. i nakon toga je mogao svo svoje vrijeme posvetiti glazbi. Na savjet Nikolaja Rimski-Korsakova, koji je tada vjerojatno bio vodeći ruski skladatelj, odlučio se ne upisati na St. Peterburški konzervatorij. Umjesto toga, 1905. je započeo privatno učenje (dva puta tjedno) kod Rimski-Korsakova, koji mu je postao kao drugi otac.Te iste godine, zaručio se sa svojom rođakinjom Katerinom Nosenko, koju je poznavao od ranog djetinjstva. Vjenčali su se 23. siječnja 1906., te su u roku od dvije godine dobili dvoje djece - sina Feodora (1907.) i kći Ludmilu (1908.).
Godine 1909., njegov Vatromet je izveden u Sankt-Peterburgu, gdje ga je čuo Sergej Djagilev, šef Ballets Russesa u Parizu. Djagilev je bio dovoljno impresioniran djelom da je odmah angažirao Stravinskog da mu napiše orkestracije, a kasnije i cijelovečernji balet - Žar-pticu.
Stravinski je 1910. otputovao u Pariz kako bi gledao premijeru Žar-ptice. Nedugo zatim pridružila mu se i njegova obitelj, te su odlučili da će ostati na zapadu jedno vrijeme. Preselio se u Švicarsku, gdje je ostao do 1920., i to, izmjenično, u mjestima Clarens i Lausanne. U tom periodu, skladao je još 3 djela za Ballets Russes - Petrušku (1911.), napisanu u Lausannei, Posvećenje proljeća (1913.) i Pulcinellu, oba napisana u Clarensu.
Dok je obitelj Stravinski boravila u Švicarskoj, rođen je njihov drugi sin, Soulima (1910.), i njihova druga kći, Marija Milena (1913.). Tijekom zadnje trudnoće, otkriveno je da Katerina boluje od tuberkuloze, te je smještena u švicarski sanatorij na njegu. Nakon kratkog povratka u Rusiju u srpnju 1914. da pokupi materijale za Vjenčanje, Stravinski je napustio svoju domovinu i vratio se u Švicarsku tik prije početka rata. U Rusiju se nije vratio skoro cijelih 50 godina.
Godine 1920. preselio se u Francusku. Nakon kratkog boravka u blizini Pariza, on i njegova obitelj preselili su se na jug Francuske gdje su ostali do 1934., kada se ponovno vraćaju u Pariz gdje se smještaju u rue Fabourg St.-Honoré. Stravinski je kasnije rekao da mu je to bila poslijednja i najtužnija europska adresa na kojoj je boravio. Dok je tu boravio, tuberkuloza njegove supruge prešla je na njegovu najstariju kći Ludmilu i na njega samoga. Ludmila je preminula 1938., a Katerina sljedeće godine. Dok je Stravinski boravio u bolnici, gdje je liječen 5 mjeseci, preminula mu je i majka. Stravinski je već tada imao kontakte u SAD-u. Tada je radio na simfoniji u C-molu za Čikaški simfonijski orkestar i pristao je predavati na Harvardu tijekom školske godine 1939/40. Kada je u rujnu izbio rat, otputovao je u SAD. Na početku je živio u Hollywoodu, no 1969. seli se u New York.
Stravinski je nastavio sa životom u SAD-u od 1939. pa sve do smrti 1971. Državljanstvo je dobio 1945. Priča kako ga je dobio dosta je zanimljiva. Kada je s 58 godina došao SAD i otišao u ured za dobivanje državljanstva, službenik ga je pitao za prezime. Stravinski je rekao da se prezima Stra-vin-ski pazeći na naglasak svakog sloga. Kada je službenik zapisao prezime, nasmiješio se i rekao: Znate, mogli biste ga i promijeniti. Stravinski se navikao na život u Francuskoj, no preseljenje u SAD u dobi od 58 godina bila je velika promjena. Jedno vrijeme držao je krug prijatelja emigranata iz Rusije, no eventualno je shvatio da to neće ograditi njegov intelektualni i profesionalni život u SAD-u. Kada je planirao napisati operu sa Wystanom Hughom Audenom, potreba da se bolje upozna s engleskim jezikom poklopila se s njegovim susretom s dirigentom i glazbenikom Robertom Craftom. Craft je živio sa Stravinskim sve do skladateljeve smrti, te mu je pomagao kao interpretator, kroničar, pomoćni dirigent i pomagač u mnogim glazbenim i socijalnim zadacima.
Godine 1962., Stravinski je pristao na poziv natrag u rodnu Rusiju da bi odradio seriju koncerata, no ostao je emigrant baziran čvrsto na Zapadu. 
Igor Fjodorovič Stravinski preminuo je 6. travnja 1971. u New Yorku u 88. godini života, a pokopan je na venecijanskom groblju San Michele. Njegov grob nalazi se u blizini groba njegovog dugogodišnjeg suradnika Sergeja Djagileva. Život Igora Stravinskog obuhvatio je većinu XX. stoljeća, uključujući i mnoge njegove moderne stilove klasične glazbe, a sam Stravinski je utjecao na mnoge skladatelje tijekom svog života, ali i nakon njega. Stravinski ima zvijedzu na Hollywoodskoj stazi slavnih na 6340 Hollywood aveniji, a posthumno je dobio Grammya za životno djelo 1987.
Stravinski je prezentirao neiscrpnu želju da istražuje umjetnost, književnost i život. Ta želja se manisfestirala u dosta njegovih pariških kolaboracija. Ne samo da je bio principalni skladatelj za Djagilevljev Ballets Russes, nego je surađivao i s umjetnicima kao što su Pablo Picasso (Pulcinella), Jean Cocteau (Edipus rex) i George Balanchine (Apollon Musagète).
Relativno niskog rasta i ne baš posebno zgodan, Stravinski je svejedno bio fotogeničan, kako mnoge slike pokazuju. Iako je njegov brak s Katerinom izdržao 33 godine, njegova prava ljubav koja je ostala s njim do njegove smrti, i s kojom s oženio nakon Katerinine smrti je Vera de Bosset. Iako je bio zloglasni ženskar (čak se govori da je imao afere s osobama iz visokog društva kao što je Coco Chanel), Stravinski je bio i obiteljski čovjek koji je dosta svog vremena posvetio svojim sinovima i kćerima. Jedan od njegovih sinova, Soulima Stravinski, je također skladatelj, no malo je znan u usporedbi s njegovim ocem.
Kada je Stravinski upoznao Veru za vrijeme 1920-ih, ona je bila u braku sa slikarom i dizajnerom Sergejom Sudejkinom, no ona i Stravinski su ubrzo započeli aferu što je dovelo do Verinog napuštanja njezinog supruga. Od tada pa do smrti njegove supruge Katerine uzrokovane rakom 1939., Stravinski je vodio dvostruki život, provodeći dio svog vremena s obitelji, a ostatak slobodnog vremena s Verom. Nakon Katerinine smrti, Stravinski se vjenčao s Verom u Bedfordu 9. ožujka 1940. Za to vrijeme, oboje su napustili Francusku i otišli u SAD kako bi se sakrili od Drugog svjetskog rata. Stravinski se odselio 1939., a Vera 1940.
Zaštita nikad nije bila predaleko. Za ranih 1920-ih, Leopold Stokowski, je omogućio Stravinskome potporu kroz pseudonimnog "donatora". Stravinski je također bio u mogućnosti da privuče komisije: većina njegovih djela nakon Žar-ptice napisana su za posebne prigode i dobro su plaćena.
Stravinski se pokazao podoban za igranje uloge "svjetskog čovjeka", dobivši izoštren instinkt za biznis i nastupajući hladnokorvno i opušteno u mnogim velikim svjetskim gradovima. Pariz, Venecija, Berlin, London i New York su ugostili Stravinskog i kao pijanista i kao dirigenta. Većina ljudi koji su ga poznavali kroz poslovne dogovore oko izvedbi tvrdili su da je bio pristojan, obziran i spreman pomoći. Na primjer, Otto Klemperer, koji je dobro poznavao Arnolda Schönberga, je rekao da je Stravinski uvijek bio bolji i lakši za suradnju. No u to vrijeme, Stravinski je obilježio nepoštovanje prema onima za koje je bio da su bili socijalno iznad njega: Robert Craft se sramio njegovog običaja da lupa žlicom o staklo i viče u restoranu kako bi zadobio pozornost.
Stravinskijev ukus u književnosti bio je velik, i uvijek je težio ka nečemu novom. Tekstovi i literarni izvori za njegova djela započeli su s periodom interesta u ruski folklor, pa na klasične autore i latinsku liturgiju, s kojih je prešao na francuske mu suvremenike (André Gide u Persefoni) i na koncu na engleske književnike kao što su Wystan Hugh Auden i Thomas Stearns Eliot i srednjovjekovnu englesku književnost. Na kraju svog života, u svoje djelo Abraham i Isak ubacio je i hebrejsku skripturu.
Većina djela Igora Stravinskog može se svrstati u tri stilistička perioda u koje se njegova karijera može podijeliti.
Prvi od značajnijih stilskih perioda Igora Stravinskog (isključujući neka manja ranija djela) je označen s tri baleta koje je napisao za Sergeja Djagileva. Ovi baleti imaju dosta sličnih karakteristika: napisane su za jako velik orkestar, koriste ruske narodne teme i motive i nose znakove imaginativnih nota i instrumentacije Rimski-Korsakova. Unatoč ovome, pokazuju znatan stilistički razvoj: od stliskih nacrta Rimski-Korsakova iz Žar-ptice, pa do važnosti bitonalnosti u Petruški, te sve do brutalnih polifonskih disonanca u Posvećenju proljeća.
Prvi od ovih baleta, Žar-ptica, je značajan po svom neobičnom uvodu (12/8 mjera u nižim basovima) i velikoj orkestraciji. I Petruška je distinktivnno napisana, te je prvi Stravinskijev balet koji se bazira na narodnoj mitologiji. No tek je treći balet, Posvećenje proljeća, smatran apotezom Stravinskijevog "ruskog perioda". U baletu, Stravinski se osvrće na brutalnost poganske Rusije, reflektirajući te dojmove u loše narisanim, bockajućim motivima koji se ponavljaju u cijelom djelu. Djelo ima podosta poznatih prijelaza, no dva su posebno važna: uvodna tema koju svira fagot sa svojim najvišim notama i veliki, osmonotni motiv kojeg sviraju gudala uz pratnju roga.
Kako je Stravinski rekao o premijerama, njegova namjera je bila da ih sve "pošalje k vragu". U tome je i uspio: godine 1913. premijera Posvećenja proljeća izazvala je najpoznatiju pobunu publike u povijesti glazbe.
Ostala važnija djela iz ovog perioda su: Le Rossignol, Renard (1916.), Vojnikova priča (1918.) i Vjenčanje (1923.).
Sljedeća faza u Stravinskijevoj karijeri, koja je malo zasjenila prijašnju, obilježena je s dva djela: Pulcinella (1920.) i Oktet za puhačke instrumente (1923.). Oba djela sadrže ono što je postalo glavna kvaliteta ovog perioda, tj. Stravinskije povratak na klasicističku glazbu Mozarta, Bacha i njihovoh suvremenika. Taj "neoklasicistički" stil uključivao je napuštanje velikih orkestara koje su zahtjevali baleti. U tim djelima, napisanih u periodu od 1920-ih pa do 1950-ih, Stravinski se uglavnom okreće puhačkim instrumentima, klaviru, te vokalnoj i komornoj glazbi. Simfonije puhačkih instrumenata i simfonija psalama su među najboljim djelima napisanih za puhala.
I druga djela, kao oratorij Oedipus rex (1927.), Apollon Musagète (1928.) koncert Dumbartonski hrastovi (1937-38.), nastavljaju ovaj trend.
Neka veća djela iz ovog perioda su 3 simfonije: Simfonija psalama (1930.), Simfonija in C (1940.) i Simfonija u tri stavka (1945.). Apolon, Persefona (1933.) i Orfej (1947.) također označavaju Stravinskijevu zabrinutost, tijekom ovog perioda, o vraćanju ne samo na klasicističku glazbu, nego i na klasicističke teme: u ovim djelima, mitoligija antičkih Grka.
Vrhunac ovog perioda je opera Život razvratnika. Završena je 1951., i nakon izvedbi u Metropolitanu 1953., skoro je ignorirana. Izvedena je u Santefeškoj operi u njezinoj godini otvaranja (1957.), sa samim Stravinskim prisutnim. Ta izvedba označila je skladateljevu dugogodišnju suradnju s opernom kućom. Ova opera, napisana prema libretu Wystana Hugha Audena i temljena na djelima Williama Hogartha, kondenzira sve što je Stravinski usvaršio u poslijednjih 20 godina. Glazba je direktna, no čudna. Posuđuje elemente klasicističke tonalne harmonije, no upliće i iznenađujuće disonance. Ona sadrži Stravinskijev neritmički zaštitni znak i vraća se na opere i teme Claudia Monteverdija, Christopha Willibalda Glucka i Wolfganga Amadeusa Mozarta.
Nakon završetka opere, Stravinski nikad nije napisao više nijedno neoklasično djelo, nego je radio na djelima koja će obilježiti njegov posljednji, stilistički, period.
Tek nakon smrti Arnolda Schönberga 1951. Stravinski počinje koristiti dodekafoniju, sustav od 12 tonova, koju je Schönberg razvio u svojim djelima. Stravinski je imao pomoć pri razumijevanju i prebacivanju na dodekafoniju od strane svog suradnika i prijatelja Roberta Crafta, koji je već davno advokatirao promjenu. Sljedećih 15 godina provedene su u pisanju djela tim stilom.
Stravinski je s dodekafonijom prvi put ekspermentirao u manjim vokalnim djelima kao što su Kantata (1952.), Tri pjesme prema Shakespeareu (1953.) i In Memoriam Dylan Thomas (1954.). Canticum Sacrum (1955.) je njegovo prvo djelo u kojem je koristio serije u cijelom djelu. Stravinski je kasnije proširio korištenje dodekafonije na djela bazirana uglavnom na biblijskom tekstovima, kao što su Threni (1958.), Propovijed, pripovijest i molitva (1961.) i Poplava (1962.).
Važno tranzicijsko djelo iz ovog perioda je zapravo povratak Igora Stravinskog na ono što mu je donijelo svjetsku slavu - balet. Agon je balet za 12 plesača kojeg je Stravinski pisao između 1954. i 1957. Neki dijelovi Agona ponovno sakupljaju "blijedi" tonalitet neoklasičnog perioda, dok drugi (npr. Bransle veseli) izlažu njegovu jedinstvenu reinterpretaciju serijalističkog perioda. Taj balet je kao mala enciklopedija Igora Stravinskog, koja sadrži mnoge njegove zaštitne znakove koji se provlače kroz mnoga njegova djela, bila ona primitivistička, naoklasicistička ili serijalistička. Ti znakovi su: ritmička odstupanja i eksperimentacija, harmonijska domišljatost i školovano uho za majstorsku orkestraciju. Ove karakterisike su ono što djelo Igora Stravinskog čini jedinstvnim u usporedbi s djelom njegovih suvremenika na području serijalističke glazbe.
Djelo Igora Stravinskog obuhvaća mnoge kompozicijske stilove, revolucioniziranu orkestraciju, mnoge glazbene žanrove, praktički renoviranu baletnu formu i kombinaciju mnogih kultura, jezika i književnosti. Kao posljedica, njegov utjecaj na skladatelje i za njegova života i nakon njegove smrti bio je, i je, značajan.
Stravinski je počeo razmišljati o ponovnom korištenju motiva i ostinata već u Žar-ptici, no korištenje tih elementa procvjetalo je tek u Posvećenju proljeća.
Motivski razvoj, tj. korištenje određene glazbene fraze koja je kasnije promijenjena i razvijena tijekom djela, vuče svoje korijene iz sonatne forme iz Mozartovog vremena. Prvi veliki inovator ove metode bio je Ludwig van Beethoven. Poznati "sudbinski motiv" koji otvara 5. simfoniju i ponavlja se u djelu u iznenađujućim i osvježavajućim mutacijama je klasičan primjer. No, Stravinskijevo korištenje motivskog razvoja je jedinstveno po načinu na koji je on mutirao svoje motive. U Posvećenju proljeća predstavlja aditivne mutacije, to jest, oduzimanje ili dodavanje note motivu bez žaljenja zbog promjena u mjeri.
Isti balet značajan je i zbog svog intezivnog korištenja ostinata. Poznati prijelaz, kako je zapisano gore, je osmonostni ostinato za gudala uz pratnju osam rogova koji se događa u odlomku Plesovi mladih djevojaka. Ovo je možda prvi događaj u glazbi u kojem prošireni ostinato nije korišten ni za varijaciju , ni kao popratna melodija. U drugim raznim vremenima u djelu Stravinski okomi dva ostinata jedan protiv drugog ne mareći za harmoniju i tempo, stvorivši pastiš, neku vrstu glazbene ekvivalente kubističkoj slici. Ovi prijelazi nisu značajni samo zbog svoje pastišne kvalitete, nego iz zbog duljine: Stravinski ih tretira kao cijela i kompletna glazbena djela. 
Ovakve tehnike su na nekoliko desetljeća zasjenile minimalistička djela skladatelja kao što su Terry Riley i Steve Reich.
Stravinski nije bio prvi zagovornik neoklasicizma. Njemački skladatelj Richard Strauss je jedan od ranijih primjera, (skladao je mozartijansku operu Der Rosenkavalier 1910., kada je Stravinski tek započinjao sa svojim ruskim periodom, a zanimljivo je da su noviji proučavatelji Straussa negirali da je Rosenkavalier neoklasično djelo) dok su drugi, kao Max Reger, skladali u Bachovom stilu puno prije nego je Stravinski počeo skladati u tom periodu. Neoklasični stil će kasnije biti adaptiran od strane mnogih skladatelja kao nešto drugačije od Dariusa Milhauda i Aarona Coplanda. Sergej Prokofjev je jednom otpilio Stravinskog zbog njegovih neoklasičnih manirizama, iako suosjećajno, jer je sam Prokofjev koristio takav stil u svojoj 1. klasičnoj simfoniji iz 1916/17.
Stravinski je korištenje novog stila najavio 1923. sa svojim Oktetom za puhala. Čiste harmonije vraćaju slušatelja natrag u klasični stil Mozarta i Bacha, a jednostavnije kombinacije ritma i melodije bile su direktan odgovor namjernim kompleksnostima Druge Bečke škole. Moguće je da su, prethodno Stravinskome, drugi skladatelji, kao Erik Satie, koristili slične ili iste metode, no Stravinski je bio puno utjecajniji. Aaron Copland, na primjer, je skladao svoj balet Appalachian spring po uzoru na Stravinskog.
Do kasnih 1920-ih i 1930-ih, neoklasicizam je postao naširoko prihvaćan moderni žanr glazbe. Ironično je da je sam Stravinski utjecao na pad popularnosti naoklasicizma sa svojom operom Nemoralnikov napredak, dovršenom 1951. Napisan putpuno u klasičnom stilu, glazbeni jezik opere je naširoko izkritiziran da je previše staromodan, čak i od strane onih koji su samo tri desetljeća prije navelike hvalili neoklasicizam.
Kako korištenje glazbenih citata nije ni na koji način bilo novo, Stravinski je skladao djela koja elaboriraju na individualnim djelima ranijih skladatelja. Primjer ovoga je njegova Pulcinella iz 1920., u kojoj je kao izvorni materijal koristio glazbu Giovannia Battiste Pergolesija, dijelom je izvorno citirajući, a dijelom je izmjenjujući. Tu tehniku je usavršio 1928. u baletu Vilin poljubac, koja je bazirana (najviše na klavirskim djelima) Petra Iljiča Čajkovskog. 
Kasniji primjeri glazbenih aranžmana uključuju korištenje Schubertove Cirkus polke (1942.) i pjesme Sretan rođendan ti u Prijateljskom preludiju (1955.)
U XX. stoljeću postojali su skladatelji koji su skupljali i uvečavali svoju narodnu glazbu i koristili je u svojim djelima. Istaknutiji primjeri su Béla Bartók i Zoltán Kodály. No u Posvećenju proljeća vidimo da Stravinski ponovno doprinosi u svom korištenju narodnih materijala. On te materijale skida do njihovih najosnovnijih obrisnih linija, samo melodija, i često ih izobliči do neprepoznatljivosti s dodatnim notama, inverzijama, diminucijama i drugim tehnikama. To je napravio tako dobro, da su tek u novijim studijama, kao što je Stravinski i ruske stradicije Richarda Taruskina, analitičari otkrili originalni izvorni materijal za neke dijelove glazbe iz Posvećenja proljeća.
Kasno XIV. i rano XX. stoljeće bilo je idealno vrijeme za orkestralne inovacije. SKladatelji kao Anton Bruckner i Gustav Mahler su uvelike hvaljeni zbog njihove vještine pisanja za osrednje. Na njih je utjecalo proširenje tradicionalnog klasičnog orkestra od strane Richarda Wagnera kroz njegovo korištenje velikih sila i neobičnih instrumenata. 
Stravinski je nastavio sa svojim romantičarskim pisanjem za velike orkestralne sile, posebito u ranijim baletima. No, kada se sve više udaljavao od ove tendencije, počeo je s predstavljanjem jedinstvenih kombinacija za instrumente. Na primjer, u Vojnikovoj priči sile korištene su klarinet, fagot, kornet, trombon, kontrabas i udaraljke. Ta kombinacija je u ono vrijeme (1918.) bila izuzetno šokantna. To kombiniranje distinktnih boja zvuka će skoro postati kliše u klasičnoj glazbi nakon Drugog svjetskog rata. Stravinski je bio jedan od prvih skladatelja koji je skladao za dva fagota, i to među velikom orkestralnom paletom Posvećenja proljeća.
Još jedna značajna inovacija orkestralne tehnike koja se djelomično može pripojiti Stravinskom je iskorištavanje najekstremnijih mogućnosti instrumenata. Najpoznatiji prijelaz je uvod Posvećenja proljeća, gdje Stravinski koristi najekstremnije mogućnosti fagota da bi simulirao simbolično "buđenje" proljetnog jutra.
Važno je spomenuti da su i skladatelji kao Anton Webern, Alban Berg i Arnold  Schönberg proučavali neke od ovih orkestralnih i instrumentalnih tehnika na početku XX. stoljeća. Ipak, njihov utjecaj na buduće generacije je izjednačen, ako ne i uvečan, s utjecajem Igora Stravinskog.
Erik Satie je napisao članak o Stravinskome koji je 1922. izdan časopisu Vanity Fair. Satie je Stravinskog prvi put upoznao 1910. Satievo ponašanje prema Stravinskome obilježeno je poštovanjem, kako se može vidjeti iz pisama koje mu je pisao 1922., pripremajući se za članak za Vanity Fair. S malim dodatkom ironije, završio je jedno pismo: "Ja vam se divim: zar vi niste Veliki Stravinski ? Ja sam samo mali Erik Satie." U izdanom članku, Satie je tvrdio da je mjerenje "veličine" nekog umjetnika u usporedbi s drugim umjetnicima, ako se govori o nekoj "istini", iluzija: svaki glazbeni komad treba se suditi prema vlastitoj mu vrijednosti, a ne da se uspoređuje s djelima drugih skladatelja. To je upravo napravio Jean Cocteau, kada je nezadovoljno komentirao o Stravinskome o njegovom djelu Arlekinski pijetao iz 1918.
"Svi znakovi indiciraju snažnu reakciju protiv noćne more buke i ekcentričnosti koji su bili jedni od ostavština rata... Što je postalo od djela koja su sačinjavala program Stravinskijevog koncerta koji je stvarao takve emocije par godina prije ? Praktički sve to je već na polici, i ostati će tamo sve dok par neurotika ne dobiju potrebu da se nahrane pepelom i napune svoj trbug istočnim vjetrom." - (Musical Times, London, listopad 1923., citirano u: Slonimski, 1953.)
Skladatelj Constant Lambert je 1936. procijenio da djela kao što su Vojnikova priča sadrže "esencijalno hladnokrvnu apstrakciju". Nastavlja, govreći da su "melodični fragmenti iz Vojnikove priče sami kompletno beznačajni. Oni su samo niz nota koje se konvencionalno mogu podijeliti u grupe od tri, pet ili sedam i ponovno sastaviti prema drugim matematičkim grupama", a candenta za solo bubanj je "glazbena čistoća... postignuta raznim vrstama glazbene kastracije.". Uspoređujući Stravinskojev izbor "najblijeđih i najneznačajnijih fraza", s rečenicom Gertrude Stein: "Svaki dan su bili veseli, svaki dan su redovito bili veseli", ("Helen Furr i Georgine Skeene", 1922.), "čiji je efekt bio jednako cijenjen jednako i u osoba koji engleski jezik uopće ne razumiju."
U svojoj knjizi Filozofija moderne glazbe (1948.), Theodor Adorno naziva Stravinskog akrobatom, civilnim službenikom, krojačevom lutkom, zrelim, psihotičnim, djetinjastim, fašistom i čovjekom žednim zarade. Dio skladateljeve greške, kako Adorno kaže, je bio njegov neoklasicizam, ali ponajviše njegov "pseudomorfizam slikarstva", svirajući le temps espace (prostor), a ne le temps durée (duracija) Henrija Bergsona. "Jedan trik karakterizira sve Stravinskijeve formalne pokušaje: trud njegove glazbe je da portretira vrijeme kao na cikruskom panou i da prezentira vremenske komplekse kao da su prostorni. No, taj trik se ubrzo sam iscrpi." Njegove "ritmičke procedure blisko sliče shemi transnih stanja. U određenim shizofrenijama, proces kod kojeg motor postaje neovisan vodi do beskrajnog ponavljanja gestura ili riječi, kojem uslijeđuje truljenje ega."
Stravinski je snimke smatrao vrlo praktičnim i korisnim sredstvima za sačuvanje njegovih misli o interpretaciji vlastite mu glazbe. Kao dirigent vlastite glazbe, snimke je uglavnom stvarao za Columbia Records, počevši 1928. s izvedbom originalne suite iz Žar-price i završavajući 1967. suitom iz 1945. iz istog baleta. Za vrijeme 1940-ih napravio je par snimki za RCA Records u Los Angelesu.
Vidi Popis djela Igora StravinskogIako je Stravinski najpoznatiji po svojim scenskim djelima, točnije baletima, njegov stvarateljski opus obuhvaća sve glazbene vrste.
Popis djela, popisan po godini nastaka, s Klasične glazbene stranice, napravio Matthew Boynick.
Snimak Tri dijela za solo klarinet, br. 1; Ted Gurch, klarinet Luna Nova Novi glazbeni ansambl
Snimak Tri dijela za solo klarinet, br. 2; Ted Gurch, klarinet Luna Nova Novi glazbeni ansambl
Snimak Tri dijela za solo klarinet, br. 3; Ted Gurch, klarinet Luna Nova Novi glazbeni ansambl
Multimedia Web Site Prateći događanja: Revolucije u glazbi: Posvećenje proljeća Igora Stravinskog
Iliri (grčki Ἰλλυρıοί, Illyrioí, latinski Illyrii), skupina srodnih naroda koji od prapovijesnoga doba nastanjuju  zapadni i unutarnji dio Balkana. U Hrvatskoj i BiH: Ardijejci, Daorsi, Delmati, Liburni, Japodi, Histri; u Crnoj Gori: Dokleati; u Albaniji: Taulanti, Enhelejci, Labeati i dr.; u unutrašnjosti Balkana: Autarijati, Dardanci, Mezeji, Breuci, Kolapijani i dr. Dopiru i do talijanske strane Jadrana: Peligni, Daunijci, Japigi i dr. Jedinstven naziv koristi se od antičkoga doba, iako obuhvaća različit, ali jezično srodan indoeuropski etnički supstrat, također pod različitim kulturnim, poslije i asimilacijskim utjecajima, osobito keltskim, grčkim te rimskim. Stari grčki pisci (od VI. st. pr. Kr.) isprva govore o Ilirima kao stanovnicima uz Jonsko i južno Jadransko more. Poslije u sklop ilirskih plemena uvrštavaju žitelje područja uz istočnojadransku obalu do sjevera te do rijeka Dunava i Morave u unutrašnjosti. 
Razjedinjena ilirska plemena vode lokalne ratove s grčkim naseljenicima još od VII. st. pr. Kr. Tada se javlja i prva ilirska država pod vodstvom Enhelejaca (legendarni dolazak Kadma i Harmonije iz grčke Tebe). Poslije se država širi od srednjodalmatinskih otoka do Epira te u unutrašnjosti do Dardanije i Makedonije. Ardijejska država pod Teutom prostire se od Neretve do Epira; nepovoljan ishod rata s Rimljanima (228. pr. Kr.) zbog gusarenja. Djelomična pacifikacija područja nastupa nakon rata i rimske okupacije 168. pr. Kr. U kasnijim ustancima, koje Rimljani surovo ugušuju, ističu se Japodi i Delmati te Breuci (Batonov ustanak, 6–9. g.), a ilirsko se područje uključuje u rimski upravni sustav. Mnogi Iliri stječu rimska građanska prava, a pojedinci obnašaju i najviše državne funkcije: istaknuti rimski carevi ilirskoga roda jesu Aurelijan, Prob, Dioklecijan i Konstantin. Arheološki ostaci karakterističnih gradina, utvrđenih naselja na humcima, te grobnih humaka (tumuli) na cijelom ilirskom prostoru; razvijena kamena plastika, situlska (figuralna) umjetnost, ostaci oružja, novca i nakita od bronce i jantara; slabo sačuvani jezični spomenici (pretežno imena). Iliri znatno sudjeluju u etnogenezi današnjih Albanaca, ali i doseljenih južnoslavenskih naroda.
Ime Ilira znači u prijevodu slobodan, a  dovodi se u vezu i sa zmijom, što prvi opaža Otto Gruppe. Prema legendi Feničanin Kadmo naselio se među Enhelejce i oženio se Harmonijom koja mu je rodila sina Illyriosa kojega je odmah po rođenju obavila zmija i prenijela mu svoju magičnu snagu, pa će on postati ilirski rodonačelnik. Zmija koja je obavila Illyriosa dovodi se pak u vezu s hetitskom zmijom Ilurjankom (Hilluryankas), prikazanom na reljefima u Maloj Aziji. Ime Ilira i hetitske zmije svakako nije slučajno. Zmija je igrala važnu ulogu i u religioznom životu Ilira.
Značajno je napomenuti da su ime "Iliri" (Illyrioi) koristili Heleni da bi opisali svoje nehelenske susjede na sjeverozapadu, (Illyrii proprie dicti) no tijekom II. i napose I. stoljeća pr. Kr. i posl. Kr. ilirsko ime su Rimljani postupno proširili i na ostale: (Liburni, Japodi, Panoni), što približno odgovara teritoriju rimske provincije Ilirik (Illyricum). Na osnovu svjedočanstava antičkih pisaca, autohtonih imena ilirskih plemena iz rimskoga doba i arheoloških kultura željeznoga doba danas se razlikuju posebne šire etničke zajednice Ilira: Histri, Japodi, Liburni, Dalmati, Panoni.Starije mišljenje Gustava Kossinne je bilo da su podrijetlom iz Lužice u Njemačkoj odakle bi došli na balkansko područje i izazvali seobu Grka oko 1300. pr. Kr. Taj proces njihova doseljenja je značio kraj za brončanodobne zajednice koje su prije njih živjele na tim prostorima (koji se na području Istre nazivaju Gradinjci). Noviju teoriju su razvili Alojz Benac i Borivoj Čović 1960-tih, čime su uglavnom diskreditirali prijašnja mišljenja o Ilirima kao pridošlicama. Po njihovu mišljenju, željeznodobne skupine na Balkanu poznate kao "Iliri" su uglavnom autohtone, a povremene seobe (poput Hallstattskih seoba, odnosno širenja La Tenske kulture popularno poznate kao Kelti u 4.-3. stoljeću pr. Kr.) nisu značajno izmijenile etnički supstrat domaćeg stanovništva koji je evoluirao kroz stadije koje Benac definira kao pred-Ilire, proto-Ilire i Ilire. Najraniji starogrčki pomorci do polovice 1. tisućljeća pr. Kr., pri plovidbi duž istočnojadranske obale zapisali su imena desetak najstarijih prapovijesnih plemena iz brončanog doba (Prediliri ili ranoilirska plemena), koja su u međuvremenu izumrla ili bila asimilirana među klasične Ilire, pa kasnije u doba rimskih osvajanja tu više nisu živjela: Fecusses, Rundictes, Hythmites, Bullini, Mannii, Hylaei, Ismenoi, itd. Prve povijesne podatke o Ilirima donose starogrčki zemljopisaci u 6. st. pr. Kr.Ilirska plemena su počela uspostavljati kompleksnije proto-državne tvorevine pod mediteranskim (pretežno helenskim) utjecajima tek u kasno željezno doba. Iliri nisu živjeli u organiziranoj državi, nego u plemenskim zajednicama, a jedini izuzetak  je razdoblje od 250. pr. Kr. - 167. pr. Kr., kroz koji period je postojalo Ilirsko kraljevstvo. Poznati su im kraljevi Agron, Epulon i kraljica Teuta. Rimskim osvajanjima dolazi do selektivne globalizacije domorodaca i djelomičnog prihvaćanja zajedničkoga mediteranskog identiteta koji se vidi kroz djelomičnu romanizaciju autohtone populacije. Dolaskom Slavena u ove krajeve, vjerojatno bi se samo u planinskim krajevima sačuvalo stanovništvo izvornoga ilirskog iskona (što ne potvrđuje nova biogenetika koja pokazuje baš obratno). Iliri znatno sudjeluju u etnogenezi današnjih Albanaca, ali i doseljenih južnoslavenskih naroda.
Iliri (grčki Ἰλλυρıοί, Illyrioí, latinski Illyrii) su bili skupina međusobno srodnih indoeuropskih naroda koja je od kraja brončanoga doba i u antičko doba nastavala uglavnom zapadna područja Balkanskoga poluotoka. Svi Iliri pripadaju istomu jezičnom i kulturnom krugu. Doselili su se onamo na početku željeznoga doba (kraj II. i poč. I. tisućljeća pr. Kr.). Od VI. st. pr. Kr. s njima dolaze u dodir grčki zemljopisci, pa od tada potječu prve pisane vijesti o njima. Zbog specifičnih povijesnih odnosa i labavosti njihovih međusobnih veza nisu se oblikovali u jedinstveni narod, već su ih zajedničkim imenom Ilira počeli nazivati Rimljani, po analogiji Ilirika kao zemljopisnog naziva.Na istočnoj jadranskoj obali spominje ih već grčki logograf Hekatej iz Mileta (oko 500. pr. Kr.). Stoljeće i pol poslije Pseudo-Skilaks navodi imena nekih ilirskih naroda i lokalizira njihova naselja na obalnome pojasu približno od rijeke Krke do Vlore (Vlorë) u Albaniji. Čini se da su se prvotno samo pripadnici jedne etničke skupine, naseljene negdje na granici Epira, zvali Iliri. To su možda Plinijevi »Iliri u užem smislu« (tzv. pravi Iliri, Illyrii proprie dicti). Poslije se naziv proširio na narode sjeverozapadnoga dijela istočne jadranske obale (na Histre i Liburne) i na narode u unutrašnjosti sve do Drave i Dunava. U znanosti još nije riješeno pitanje geneze i podrijetla Ilira. Ranije hipoteze o njihovu podrijetlu i dolasku iz srednje Europe, s područja unjetičke i lužičke kulture, danas su uglavnom napuštene. Po jednoj hipotezi Iliri bi na Balkanskom poluotoku bili autohtoni stanovnici jer pokazuju stanovit kontinuitet s nekim prethodnim kulturama. Mitologija ih je dovodila u vezu s Ilirijem, sinom Kadma i Harmonije.
Antički pisci (Herodijan, Livije, Plinije, Strabon, Teopomp i dr.) donose i poneku vijest o fizičkoj konstituciji i o životu Ilira: tvrde za njih da su bili visoka rasta (natprosječno visoki, tamne kose i tamnih očiju; slični današnjem stanovništvu dinarskog područja), jaki, dobri ratnici, odani piću, da nisu mnogo pazili na čistoću, da su svake osme godine ponovno dijelili zemljišne posjede. Živjeli su u patrijarhatskim zajednicama, politički razjedinjeni, u međusobnim borbama i u neprijateljstvu s grčkim kolonistima i s Makedoncima, a poslije i s Rimljanima. Živjeli su djelomično u utvrđenim gradinama obično na vrhovima brda i brežuljaka koja su gradili u blizini plodnih polja i trgovačkih putova, a bavili su se poljodjelstvom, lovom i (u primorju) gusarenjem. Uz rijeke živjeli su i u sojenicama. U svojim naseljima razvili su obradu kovina i izradu keramike. Važnu ulogu u oblikovanju Ilira imali su nositelji kulture žarnih polja. Ovi su se pomiješali sa stanovništvom koje je bilo nositelj kultura kasnoga brončanoga doba. Iliri su bili potomci prvih Indoeuropljana koji su se doselili na jugoistok Europe u doba početka upotrebe kovina. U pojedinim slučajevima u oblikovanju ilirskih skupina imale su važnu ulogu i predindoeuropske narodnosne skupine. Nakon upada Kelta na Balkanski poluotok neka su se ilirske etničke skupine pomiješale s njima: o Japodima Strabon izričito kaže da je ilirski narod pomiješan s Keltima. Tako su neki narodi, koje antički autori navode kao ilirske, zapravo već ilirsko-keltska mješavina.U razdoblju od početka 1. tisućljeća pr. Kr. počinju se oblikovati različita ilirska plemena. Sami Iliri su mješavina različitih, premda srodnih etničkih elemenata. Zaposjeli su sve zemlje od ušća rijeke Pada (Veneti) pa do Dunava kod Beča (Panonci), od Dunava do Epira na jugu (Taulanti), od Jadrana na zapadu pa do meridionalnog toka Dunava i Morave i do izvora Vardara, gdje su im susjedi bili trački Tribali. Iliri su prodrli sve do Epira, odakle su se (možda oko 1000. pr. Kr.) prebacili u Italiju i zaposjeli njezinu jugoistočnu obalu (Japigi, Daunijci, Kalabri, Mesap/ijc/i i dr.). Iz Epira su se proširili i u središnju Grčku, pa i na Peloponez, a sjeverno od Epira naselili su dijelove današnje Makedonije i Srbije. Možda su sudjelovali i pri osvajačkim pohodima Tračana u Maloj Aziji. Na istočnoj obali Jadrana najistaknutiji su ilirski narodi bili Histri u Istri, a dalje prema jugoistoku Liburni, Delmati, Daorsi, Ardijejci i Plereji. U unutrašnjosti zemlje: Karni, Latobici i Norici u današnjoj Sloveniji; Japodi u zaleđu Hrvatskoga primorja; Panonci: Jasi, Kolapijani, Varcijani i Breuci u međurječju Sava–Drava–Dunav; Mezeji, Ditioni, Desidijati i Autarijati u unutrašnjosti Bosne i Hercegovine; Dardani na Kosovu, u Srbiji i Makedoniji; Peonci, Linkesti i Dasareti u Makedoniji i Dokleati u Crnoj Gori; Taulanti, Labeati i Atintani u Albaniji.
Među ilirskim plemenima na današnjem području Hrvatske ističu se Histri, Liburni, Japodi, Delmati i Ardijejci. Tijekom VIII. st. pr. Kr. oni sve više počinju koristiti željezo za izradu oružja i oruđa. Najpoznatija su ilirska gradinska naselja, tj. utvrde na uzvišicama i brežuljcima, građeni tehnikom suhozida, ali ponekad (pod utjecajem Grka) bile su građene i od velikih kamenih blokova. Ponekad je oko jedne gradine bilo i više krugova zidina. Današnji toponimi – gradina, gradinje, gradište, gračišće, kašteljir (tal. castelliere), dokaz su tih ostataka. Na obalama Jadranskoga mora našli su ih u VII. i VI. st. pr. Kr. Grci, koji su poslije osnovali svoje kolonije. Najstarija i najveća grčka kolonija na Jadranu, Issa osnovana je na otoku Visu između 397. i 390. pr. Kr. Issa se politički osamostalila i brzo postala jaka gospodarska i vojna sila. Osnovala je nekoliko svojih kolonija na srednjem Jadranu – u IV. st. pr. Kr. na otoku Korčuli u današnjoj Lumbardi, u III. st. dvije kolonije na kopnu, Tragurij (Tragoúrion, Trogir) i Epetij (Epétion, Stobreč), a u II. st. pr. Kr. utemeljila je uz već postojeće ilirsko naselje trgovački emporij Salonu (Salonai, Solin). Pretpostavlja se da su u srednjem Jadranu postojala i druga grčka naselja (Herakleja i dr.).Izuzev površnih dodira, trgovačke razmjene i ratovanja, te su nove urbane strukture živjele izolirano od svog prapovijesnog okoliša. Iliri pod utjecajem Grka unapređuju vinogradarstvo i maslinarstvo, počinju koristiti novac i pismo, a usavršili su i svoje građevne tehnike. Doseljeni Grci brzo su se počeli miješati s Ilirima. Sve grčke naseobine, osim Isse i od nje osnovanih naselja (Epetion, Tragurion), na kraju su priznale vlast Ilira (do 230 pr. Kr.). Prije nego što su se Iliri obračunali s Grcima, počeli su se među njih doseljavati Kelti. U prvoj četvrtini 4. st. pr. Kr. među panonske Ilire dolaze Kelti, gdje im je glavno mjesto bilo Segestica (poslije Siscia, Sisak), a sredinom istoga stoljeća na jug u Dalmaciju do donje Neretve, i na istok do Morave. Na poč. III. st. pr. Kr. prekrivali su prostor od Atlantskoga oceana do Karpata, od sjeverne Europe do Sredozemlja. Tako je nastao jedinstven kulturni krug, u kojem je prevladavala latenska kultura, kojoj su nositelji bili Kelti i plemena što su potpala pod njihovu vlast. U zemljama u kojima su se naselili Kelti su se etnički izmiješali sa starosjediocima, osobito s Venetima i Ilirima.  Iz te mješavine nastala su različita plemena, od kojih su bila najznatnija: Ardijejci (od Vojuše do Neretve), Delmati (od Neretve do Krke), Liburni (od Krke do Raše u Istri), Histri (u Istri do Raše), Japodi (od gornje Kupe do gornje Une); Panonci: Kolapijani (na Savi i s obiju obala Kupe), Jasi (između Varaždina i Daruvara), Breuci (od bosanske Posavine do Osijeka), keltski Skordisci (od Srijema i Mačve do Morave).
Dodiri među samim Ilirima nisu bili tako jaki da postanu zamašnjak integracije u veće narodnosne cjeline. Rimljani su istočnu obalu Jadrana osvajali postupno, prodirući najprije na one dijelove priobalja s kojih je prijetnja sigurnosti plovidbe bila u određenom trenutku najjača. Oni su i uveli u uporabu skupni naziv Ilira, ali tek kada su osvojili cijelo područje i nadjenuli mu ime Ilirik (Illyricum). Iliri su samo jednom uspjeli stvoriti veću državu: u III. st. pr. Kr. okupili su Ardijejci pod svojom vlašću neka ilirske narode i organizirali državu (kralj Agron), koje se teritorij protezao od rijeke Krke sve do današnje Albanije. Kada su gusarskim pothvatima ugrozili trgovinu na Jadranu, sukobili su se s Rimljanima (229. pr. Kr.). U ratu su bili pobijeđeni, a njihova država, pod kraljicom Teutom, bila je sužena na uski pojas približno od Dubrovnika do grada Lezhe (Lezhë) na Drimu. Tada je ustrojen je rimski protektorat Ilirik nad grčkim kolonijama na istočnoj obali Jadrana i nad njihovim zaleđem. U vojnom pohodu protiv ilirskoga kralja Gencija (167. pr. Kr.) Rim je kao pobjednik zavladao i njegovom državom. U novim ratovima (156. pr. Kr. protiv Delmata, 135. pr. Kr. protiv Ardijejaca i Plereja, 129. pr. Kr. protiv Histra i Japoda, od 78. do 76. pr. Kr. protiv Delmata, i dr.) Rimljani su osvojili sve više područja naseljenih Ilirima. Novim osvajanjima Ilirik se proširio.Pitanje vremena osnutka provincije (rimsko upravno područje) na istočnoj jadranskoj obali nije razriješeno, no to je bilo svakako nakon 167. pr. Kr., kada su Rimljani porazili ardijejskoga kralja Gencija (Gentius), odnosno prije 68. pr. Kr., kada su osvojili delmatsku Salonu. Tada su se počela zaboravljati imena pojedinih ilirskih naroda. Histrija je također bila dijelom Ilirika, i to nakon rimskoga osvajanja 177. pr. Kr. sve do Augustova doba (kraj I. st. pr. Kr.), kada je granica Italije premještena s Rižane na Rašu, a Istra postala sastavnim dijelom Italije. Istočna Istra od Raše do Učke ostala je u Iliriku. U drugoj pol. I. st. pr. Kr. rimski je Ilirik obuhvaćao područje od rijeke Raše u Istri do rijeke Mati u Albaniji. Od 27. pr. Kr. bio je senatska pokrajina, kojoj je potom bio upravno pripojen i teritorij Panonije. Iliri su definitivno skršeni od 6. do 9. god. (Batonski rat). Ilirik je podijeljen u dva dijela, nove pokrajine: Pannonia superior i Provincia Illyricum (taj obalni dio sa zaleđem poslije je dobio ime Dalmatia). Južni dio Hrvatske, zajedno sa svojim hercegovačko-bosanskim zaleđem, pripadao je rimskoj provinciji Dalmaciji, a sjeverni provinciji Panoniji. Otada počinje romanizacija Ilira, koja je, međutim, aktivnije zahvatila samo okolicu upravnih središta, garnizona, vojnih uporišta i postaja na cestama.
Otada Iliri ulaze u rimsku vojsku, stječu različite položaje u upravi, a neki od njih postaju i carevi (Aurelijan, Prob, Dioklecijan, Konstantin i dr.). Dolazak Rimljana u ilirske krajeve izazvao je velike promjene u sveukupnom životu, pa tako i u umjetnosti. Rimski likovni izraz prihvatilo je uglavnom gradsko stanovništvo, dok su starosjedioci nastavili razvijati svoju umjetnost, koja je procvala u doba kasnoga Carstva. Ni ime Liburnije i Liburna nije zaboravljeno, jer se ponovno vraća u službenu uporabu za Dioklecijanovih i Konstantinovih reformi (kraj III. i prva pol. IV. st.) kao jedan od triju administrativnih i sudbenih kotara na koje je bila podijeljena Dalmacija (conventus Liburnicus).Dioklecijanovom je reformom Ilirik postao jedna od četiriju prefektura Rimskoga Carstva, koja je obuhvaćala gotovo cio Balkanski poluotok, a upravno je bila podijeljena na dijeceze Illyricum orientale i Illyricum occidentale. U sklopu te prefekture, kojoj je Konstantin I. Veliki priključio još Epir, Ahaju i Makedoniju, područje nekadašnje provincije Ilirik bilo je podijeljeno na tri manje provincije: Dalmatia, Praevalitana i Epirus nova. Takva upravna podjela uglavnom se sačuvala do doseljenja Slavena na Balkanski poluotok.Ime Iliri i naziv Ilirik očuvali su se u predaji i nakon doseljenja Slavena na Balkanski poluotok. Bizantski pisci počeli su u srednjem vijeku Slavene nazivati Ilirima, u XVII. i XVIII. st. govorilo se o »ilirskoj narodnosti« u Ugarskoj, u Beču je 1745. bila osnovana Ilirska dvorska deputacija, a 1809. formirane su Napoleonove Ilirske pokrajine. God. 1816. Austrija je od pokrajinâ Kranjske, Koruške, Gorice, Gradiške i Istre stvorila Kraljevinu Iliriju, a narodni pokret koji se u prvoj pol. XIX. st. razvio u Hrvatskoj nazvan je ilirski pokret.
Podrobniji članak o temi: Ilirski jezikNema lingvističkih dokaza da su svi stanovnici Ilirika u predrimsko doba govorili jednim jezikom. Zato je umjesto izraza »ilirski jezik« ili »jezik Ilira« bolje govoriti o »jeziku ili jezicima Ilirika«, odnosno o »iliričkim jezicima«. Iz doba prije romanizacije na cijelom području Ilirika nije pronađen ni jedan natpis na nekom autohtonom jeziku. Natpis na prstenu iz mjesta Kalaja Delmaçës u Albaniji, za koji se dugo vjerovalo da predstavlja jedini tekst na »ilirskom« jeziku, zapravo je na bizantskom grčkome. Jedini jezični ostatci iz predrimskoga doba na cijelom području od Istre do Epira stoga su imena mjesta (toponimi) i ljudi (antroponimi). Većina je antroponima zabilježena na nadgrobnim natpisima iz rimskoga doba, a njihovi su nositelji bili romanizirani stanovnici Ilirika koji su zadržali nerimska imena. Osim toga, sačuvano je i nekoliko glosa, riječi za koje se u grčkim i rimskim tekstovima tvrdi da su iz »ilirskoga« jezika, npr. sabaium za neku vrstu piva.Znanstveno proučavanje predrimskih jezičnih ostataka u Iliriku počelo je krajem XIX. i početkom XX. stoljeća, osobito u radovima bečkih indoeuropeista Paula Kretschmera i Hansa Krahea. Na njihova se proučavanja nadovezuje i hrvatski jezikoslovac Anton Mayer, čije je sintetsko djelo o jeziku Ilira objavljeno u Beču (1957.–1959.). Prvi je naraštaj ilirologa utvrdio da su neki jezični ostatci u Iliriku nedvojbeno indoeuropskog podrijetla, pa su stoga pretpostavili da je »ilirski« bio indoeuropski jezik (premda je ostalo nejasno treba li ga smatrati centumskim, poput latinskoga, ili satemskim, poput albanskoga). Međutim, nekritički su »ilirskima« smatrali i jezične spomenike venetskoga (u sjeveroistočnoj Italiji) i mesapskoga (u Apuliji), a predlagali su i »ilirske« etimologije toponima na širokome području istočne Europe sve do Baltika. Na taj je način termin »ilirski« izgubio svaki operativni lingvistički smisao.Značajan napredak u proučavanju iliričkih jezičnih ostataka učinjen je 1960-ih u radovima Radoslava Katičića, koji je dokazao postojanje triju različitih imenskih područja unutar Ilirika: liburnsko-sjevernojadranskoga, dalmatsko-panonskoga i južnodalmatinsko-sjevernoalbanskoga. Imensko je područje određeno distribucijom antroponima i tvorbenih oblika karakterističnih za nj, koji se pojavljuju gotovo isključivo u danom području. Tri se imenska područja u Iliriku približno podudaraju s područjima triju velikih naroda koja su ondje živjela u antičko doba (Liburni, Delmati i tzv. Illyrii proprie dicti: »Iliri u pravom smislu«). U kasnijim je istraživanjima utvrđeno da se, u okviru liburnsko-sjevernojadranskoga imenskoga područja, Istra može izdvojiti kao posebno potpodručje, a jedinstvenost dalmatsko-panonskoga područja dovedena je pod sumnju. Do danas je nesigurno u kojoj su mjeri u predrimsko doba imenskim područjima Ilirika odgovarala područja različitih jezika, a samim time ostaje nejasno i pitanje o broju i naravi jezika koji su se govorili prije romanizacije.
Iliri su na prostorima koje su nastavali ostavili značajna arheološka svjedočanstva o svojoj materijalnoj i duhovnoj kulturi. Isprva su razvijali umjetnost u kojoj su uglavnom prevladavali geometrijski motivi (trokuti, rombovi, kružnice, spirale i dr.), najčešće na kovinskim ukrasima i uporabnim predmetima, ali i na keramičkim posudama. Već u VI. st. pr. Kr. jačaju utjecaji helenske umjetnosti, koja je prodirala izravno dolinama rijeka, preko grčih kolonija na Jonskom i južnim dijelovima Jadranskoga mora ili preko etrurskih i drugih kultura u Italiji. Pod utjecajem grč. antropomorfne umjetnosti, ali i s razvojem likovnih umjetnosti kod samih Ilira, u različitim dijelovima ilirskih zemalja pojavio se niz vrijednih umjetničkih ostvarenja.
Od početka VI. st. do kraja IV. st. pr. Kr. u sjevernim je ilirskim krajevima cvala jedna od najzanimljivijih ilirskih prapovijesnih umjetnosti, tzv. situlska umjetnost, koja je nastala spajanjem umjetničkih i kulturnih elemenata iz Grčke, Etrurije i autohtonoga stanovništva. Naziv je dobila po brončanim situlama (vjedro s poklopcem), raskošno ukrašenima prizorima iz svakodnevnoga života, prikazima različitih životinja te geometrijskim i drugim motivima izrađenima tehnikom iskucavanja (najljepši je primjerak situla iz Vača, Slovenija, s početka VI. st. pr. Kr.), a takvi su prikazi nađeni i na ukrasnim pojasnim pločicama, rjeđe na kacigama i drugim predmetima (grobni prilozi u Nezakciju kraj Pule).
Pod utjecajem te umjetnosti razvila se, od V. st. pr. Kr. do rimskoga doba, na području Japoda izvorna domaća likovna umjetnost na kamenim urnama s prizorima vezanima za kult pokojnika i pogrebne običaje (primjerci iz Ribića i Jezerina nedaleko od Bihaća). Brončani stilizirani antropomorfni i zoomorfni privjesci, aplikacije na kopčama i pektoralima iz Kompolja, Prozora, Otočca i drugih lokaliteta u Lici zanimljivi su za upoznavanje japodske umjetnosti i religije. Iskapanja u glavnom gradu Histra Nezakciju otkrila su niz kamenih kipova gotovo naravne veličine, koji su pripadali nekomu monumentalnom ilirskom svetištu iz V. do IV. st. pr. Kr.; ta osebujna i na ilirskom tlu jedinstvena umjetnost nastala je pod utjecajem grčke umjetnosti, koja je preko Italije stigla među sjeverne Ilire. Dolazak Kelta na ilirski teritorij u IV. st. pr. Kr. nije bitnije utjecao na ilirsku umjetnost; osebujni biljni ornamenti, prepoznatljivi motivi keltske umjetnosti, pojavljuju se jedino na oružju i nekim ukrasnim predmetima.
Iz prapovijesnog doba, posebice na području Istre, Hercegovine i Albanije, potječu ostatci mnogobrojnih ilirskih utvrđenih naselja (gradina ili kasteljer), isprva sagrađenih od velikih kamenih blokova nepravilna oblika, a od V. st. pr. Kr. od klesanoga kamena kvadratna oblika. Osim gradinskoga Iliri su poznavali i sojenički tip naselja; najbolje su istražena sojenička naselja na rijeci Savi i Uni. U kraškim krajevima, od Istre na sjeveru do Epira na jugu, gradili su kamene kuće četverokutna ili kružna tlocrta; kružni tip sačuvao se u Istri i Dalmaciji sve do danas kao pastirska, odn. poljska kućica (bunja, poljarica, kažun).
Dolazak Rimljana u ilirske krajeve izazvao je velike promjene u sveukupnom životu, pa tako i u umjetnosti. Rimski likovni izraz prihvatilo je uglavnom gradsko stanovništvo, dok su starosjedioci nastavili razvijati svoju umjetnost, koja je procvala u doba kasnoga Carstva. Tada su nastali nadgrobni i votivni spomenici s likovima pokojnika i domaćih božanstava isklesanih u plitkome reljefu, s licima prikazanima en face, tehnikom koja podsjeća na stariju autohtonu drvorezbarsku tradiciju. Pod utjecajem grčko-rimske umjetnosti razvili su ilirski umjetnici posebne oblike nadgrobnih spomenika, prepoznatljive za neke ilirske krajeve (npr. Liburnijski cipus, tip nadgrobnoga spomenika cilindrična oblika s borovim češerom na vrhu). Na mnogim se sačuvanim umjetničkim ostvarenjima Ilira iz rimskog razdoblja nalaze stari ornamentalni i simbolični motivi, koji se pojavljuju sve do kasne antike, a neki su od njih nadživjeli pojavu kršćanstva i propast Rimskoga Carstva te postali sastavnim dijelom umjetničke baštine naroda koji danas žive na zapadnom dijelu Balkana.
Iliri se danas smatraju prastanovnicima zapadno- i centralno-balkanskog područja. Iliri se nisu libili baviti nikakvim poslovima. Kod njih susrećemo i stočarstvo i poljoprivredu, i lov i ribolov, a bavili su se i gusarstvom, kao i rudarstvom. Poznavali su i metalurgiju. Iliri su bili vješti travari. Znali su proizvoditi razne vrste piva, a posebno su obožavali medovinu i na svojim terevenkama opijali bi se do besvijesti. Svoja tijela Iliri su tetovirali zašiljenim brončanim iglama. Optužuje ih se i za prinošenje ljudskih žrtava, a sumnja se da je među njima bilo i ljudožderstva  kao i kod Skordiska, koji su se kasnije pomiješali s njima. 
Naselja Ilira razlikuju se od mjesta do mjesta. Njihova naselja, poznate kao gradine, podizana su na teško pristupačnim mjestima, obično na prirodnim uzvisinama. Svoje gradove opasivali bi obrambenim zidinama i kulama. Uz rijeke su Iliri podizali sojenička naselja. U kontinentalnim područjima gdje je klima oštra gradili su zemunice, dijelom ukopane u zemlju. Prema Strabonu, istočna plemena poznata kao Dardanci, zemunice su gradili ispod gnojnica (jer trulež gnoja stvara toplinu), navodeći usput da su se Dardanci prali svega dvaput u životu, na rođenju i prilikom vjenčanja. 
Na temelju očuvanih grobišta, Iliri su pripadali dolihokefalnom tipu, dok je brahicefalnih bilo jedino na području suvremene Albanije. Brade su rijetko kada brijali. Odjeća se sastojala od bijele košulje koja je visjela sve do koljena i opasane oko pojasa i ogrtača. Glave su pokrivali s nekoliko vrsta kapa, a na nogama su nosili kožne opanke.
Iliri su bili vješti mnogim poslovima pa tako i u izradi zlatnog, srebrnog i brončanog nakita: narukvice, fibule, privjesci, ogrlice, ukrasne kopče i aplike. Posuđe Ilira je od keramike, ali su proizvodili i metalno posuđe, oblici im bili situla (vjedro s poklopcem) i vjedro. Sjekire su im od kamena, bronce i željeza. Dlijeta su bila od bronce i željeza (dva tipa). 
Iliri su poznavali poljoprivredu i uzgoj pšenice, ječma, prosa, te mahunarke kao što su grašak, leća i bob. Plemena uz obalu uzgajala su i vinovu lozu, što su vjerojatno naučili od susjednih Grka. U obradi zemlje Iliri su se služili koštanim motikama napravljenim od jelenjeg roga. Tek su od Kelta dobili ralo, a ovo se odnosi i na škare. U Albaniji su ralo Iliri dobili od susjednih Grka, a ostali dolaskom Rimljana. Već u mlađem Željeznom dobu Iliri poznaju kramp, lopatu, grablje, srp, kosu i kosir, a veći dio tog oruđa je od željeza. Pri pečenju kruha Iliri su se služili pekama. Neki od njih već su imali peći  od pečene gline za kuhanje i pečenje,  ali je većina palila vatru na goloj zemlji u sredini sobe ili kutu prostorije, nasuprot vratima. Svoje žitarice mljeli su ručnim žrvnjevima, dok su neki od njih rotacijski žrvanj dobili od Grka, Kelta i Rimljana. 
Stočarstvo je također važno ilirsko zanimanje i to u svim krajevima, a u nekim i glavni izvor bogaćenja. Iliri su uzgajali svinje, ovce, koze, nešto manje goveda. Imali su i konje i pse.  Lov nije bio najrazvijeniji, hvatali su jelene (zbog rogova), lisice, jazavce, medvjede, dabrove, kune radi krzna. U lovu su koristili strelice s metalnim vršcima, koplja i sulice. Glavno oružje lovca ipak je luk i strijela. Plemena Dalmacije poznavala su strelice s otrovnim vrškom i taj otrov nazivali su 'ninum', a dobivali su ga od otrova tamošnjih zmija. Ribolov također ima značajno mjesto na otocima i u krajevima uz obalu i uz rijeke . Ribolov je za Liburne i napose za Enhelejce bio glavno zanimanje. Ilirska udica je od bronce, imali su željezne osti i koštane harpune. Riječni i primorski Iliri u ribolovu su se služili i izdubenim čamcima (monoksil), a jedan otkriveni primjerak ima dužinu od 12,34 metra. Pomorski Liburni su imali raznolike i bolje građene ribarske brodove tipa lembul (leuti) i manje ribarske barke (paros). Uz obalu mora i na otocima Iliri su se još bavili skupljanjem školjaka (dagnje i priljepci). Meke dijelove ovi ljudi su jeli, dok bi ljuštura kod Histra služila kao amulet i ukras.
Rani Iliri su znali obrađivati bakar, zlato i srebro, a kasnije i željezo. Pri kopanju ruda služili su se pijucima i maljevima. Zdrobljena ruda talila se u posebno građenim pećima. Kalupi za lijevanje pretežno su bili kameni. Razvoju njihove metalurgije pridonijeli su i kasniji Kelti od 4. stoljeća pr. Kr., ali su po arheonalazima bar kod Japoda rudarstvo i metalurgija bili već ranije razvijeni od 8. stoljeća pr. Kr. Nakon Kelta i ostali Iliri raspolažu većim brojem alata.
U području Bosne Iliri su najviše obrađivali broncu. Srebro se obrađivalo tek na jugu njihova područja. Od 2. stoljeća nove ere stagnira proizvodnja zlata a sve se više proizvodi željezo. 
Rudarstvu treba ovdje pridodati da su Iliri znali dobivati i sol iz slane vode. Slani izvori bili su glavni razlog vječnim ratovima između  Autarijata i Ardijeja. Da su Iliri bili tehnički razvijeni govori činjenica da su znali proizvoditi i staklo, za čiju je proizvodnju potrebna temperatura oko 650°C. Iz staklene paste izrađivali su zrnca za ukrašavanje lukova na fibulama i izradu ogrlica, i to još u starijem željeznom dobu. 
Gusarstvo je za primorske Ilire bio jedan od oblika privređivanja, kao i kod kasnijih hrvatskih Kačića. Iliri su imali malene brze brodice pogodne za brze napade na trgovačke italske brodove, pa i na same grčke gradove. Ovaj posao Ilirima je donosio lijepu korist. Premda su bili gusari, Iliri su se morali baviti i trgovinom. Grcima su Iliri izvozili srebro, pšenicu (grčko tlo je vrlo nepogodno za poljoprivredu zbog sušne klime), kožu, ljekovitu peruniku i drugo. Od njih su najviše uvozili keramiku, oružje i nakit. 
Novac je je uvijek vezan uz trgovinu, ali ga Iliri koriste tek od dolaska Rimljana. Prvi puta počinju ga kovati početkom 4. stoljeća prije Krista u južnoj Iliriji, u gradu Damastionu i taj novac je od srebra. U Albaniji novac se kuje od 3. stoljeća pr. Kr. Daorsi i Labeati novac kuju od 2. stoljeća pr. Kr., a Peonci od 4. stoljeća pr. Kr..
Plemena Ilira bila su organizirana  po rodovima (dekurijama) i bratstvima. Savez bratstava činio je pleme. Dekurija ili rod se većinom sastojao od 150-200 ljudi. Zemlja je bila vlasništvo bratstva i nije se dijelila obiteljima nego rodovima. Broj bratstava razlikovao se po veličini teritorija i broju članova plemena, a mogao je biti određen i organizacijskom strukturom plemena. Tako 12 bratstava nalazimo kod Liburna i Hythmita, ali i kod Peuceta iz južne Italije. Na čelu bratstva stoje 'princeps'i, u tom su svojstvu bili i članovi plemenskog vijeća. Na čelu ovog stajao je 'praepositus'. Neki Iliri, prema Teopompu i Agatarhidu iz Knida, među Ilirima je bilo i ropstva, spominju se Ardijejci i Dardanci. Kod nekih plemena spominju se i ostaci matrijarhata (Liburni). Žene Liburna mogle su se prije udaje podavati kome su htjele. Pseudo-Skilaks piše u 'Periplu' kako Liburnima vladaju žene.
Ilirska kraljevstva su se rasprostirala na malenim dijelovima teritorija koji je bio pod Ilirima, te se njihove granice, pa čak ni onih najpoznatijih, ne mogu jasno odrediti Tek su Rimljani zavladali cijelim teritorijem koji su naseljavali Iliri (Ilirik). Zajednica Autarijata pod vodstvom Pleuriasa (330. pr. Kr.) se već smatra kraljevstvom u općem smislu Ali najznačajnija ilirska kraljevstva su ona kralja Bardilisa Dardanskog i Agrona Ardijejskog koji su stvorili posljednje i najpoznatije ilirsko kraljevstvo.
Brončana kaciga i koplja Ilirskog plemena Daorsi iz VIII. st. pr. Kr. nalaze se u muzeju Humac u Ljubuškom. 
Iliri su bili ratoborna etnoskupina i borbe su se vodile protiv susjeda, pa su plemena ratovala međusobno. Od njihovog oružja treba spomenuti zakrivljeni bodež ili kratki mač sica (izgovor sika), on se možda razvio od zakrivljenog brončanog noža. Tu su još 'sibyna' ili sigyna, dugo željezno koplje, duga bojna sjekira, luk i strijela i kao obrambeno oružje su štitovi, rukobrani, brončani oklop i zaštitne knemide ili 'potkoljenice', te više tipova kaciga.
Brončani štit i rukobran Ilirskog plemena Daorsi iz VIII. st. pr. Kr. se nalaze u muzeju Humac u Ljubuškom.
Primorski i otočni Iliri bili su vješti pomorci i brodograditelji. Rimljani, a dijelom i Grci primili su od njih mnoge vještine brodograditeljstva. Brodice lembos i liburna (liburnica navis) su bili lagani, brzi i velikih manevarskih sposobnosti. Lembos se spominje kao monorema (brod sa jednim redom vesala) i bio je prihvacen u vecini helenističkih flota s odredjenim modifikacijama, dok je liburna uvijek spominjana kao birema (dvoveslarka) i s odredjenim modifikacijama, usvojena je u Rimske flote u razdoblju carstva. Najvještiji ilirski pomorci bili su uz Liburne još Ardijeji, Labeati, Daorsi i Picenti.
Većina plemena kod Ilira svoje pokojne pokapaju pod humkom zajedno s popudbinom, kao što su to radili Dezitijati. Mrtvaci su se ponekad spalili, pa je tek onda pepeo položen u grob. Humci su podizani od zemlje i kamena, a pri njegovom podizanju razbijala se lončarija. Tokom obrednog ukopa plesali su se i pogrebni plesovi. Neki Iliri mrtve su sahranjivali ispod kuće. Kod Liburna mrtvaci su se pokapali u skvrčenom položaju.
vidi i: Autohtoni kultovi u IstriKod Ilira je religija bila mnogobožačka. Na sjeveru prevladava kult Sunca, u srednjoj Dalmaciji kult Mjeseca i na jugu kult zmije. Imali su veliki broj bogova, od kojih su neki poznati samo lokalno. Kod Histra su poznati: Eia, Melesocus, Boria, Iria. Kod Liburna: Anzotica koja se podudara s rimskom Venerom, te božica Ica kojoj je podugnut spomenik u Plominu, pa još Iutossica, Latra i Sentona. Glavni bog Japoda bio je Bindus, zaštitnik izvora i voda, a povezuje se s rimskim Neptunom. Armatus je bio lokalni bog rata u Dalmaciji. Nadalje su ilirski bogovi: Terminus kao zaštitnik meda; Tadenus poistovjećen s Apolonom; Medaurus, zaštitnik grada Rhizon (danas Risan) bio je vjerojatno bog liječništva. Na jugu ilirskog područja poznat je  božanski zmijski par Dracon i Draccena. Oko vrata Iliri su nosili amulete da bi se zaštitili od zlog pogleda i nesreća. Silvan se smatrao božanstvom livada, zaštitnikom pastira i stada, dok se Dijana smatrala božicom lova i divljači. Silvan se često na reljefima prikazivao kao antropomorfni lik božanstva koji je svirao frulu a oko njega su igrale u kolu tri ili četiri nimfe, broj nimfi je varirao od reljefa do reljefa. Nimfe su bile predstavljene kao oskudno odjevene mlade djevojke koje su igrale u kolu oko Silvana. U Ilirskoj mitologiji se navodi da su naseljavale planine i prostore oko potoka, i da su obitavale duboko u šumskim prostorima.
U idućem popisu su nabrojena klasična plemena Ilira (u najširem smislu) koja su bila poznata u antičko doba Rimljana. Za ranija prapovijesna plemena kojih kod nas više nema u rimsko doba, treba pogledati pod Prediliri (prailirska plemena brončanog doba). Plemena označena zvjezdicom* mnogi noviji autori danas više ne ubrajaju u Ilire nego u drugačije susjedne etnoskupine.
Enver Imamović: "Antički kultni i votivni spomenici na prostoru Bosne i Hercegovine", Kulturno naslijeđe, Sarajevo 1977.
Aleksandar Stipčević: Iliri (povijest, život, kultura). Školska knjiga, Zagreb, 1989.
A. Stipčević: Bibliographia Illyrica, I - III. Posebna izdanja Akademije BiH VI/3, XLII/8, LXXVI/12, Sarajevo 1967-1984.
M. Guštin, D. Božič, L. Bakarić: Kelti i njihovi suvremenici na tlu Jugoslavije. Narodni muzej Ljubljana i Arheološki muzej Zagreb, 1984.
Rimski ratovi u Iliriku. Povijesni antinarativ Danijel Džino, Alka Domić Kunić, Zagreb, Školska knjiga, 2013.
Rimski vuk i ilirska zmija. Posljednja borba Salmedin Mesihović, Filozofski fakultet u Sarajevu, 2011. (dvostranična inačica)

Iljušin Il-28 (NATO naziv: Beagle) mlazni je bombarder koji se izvorno proizvodio u SSSR-u, a kasnije i u drugim zemljama. Il-28 bio je prvi sovjetski mlazni bombarder koji je ušao u masovnu proizvodnju te se procjenjuje da je ukupno proizvedeno oko 3.000 ovih zrakoplova u različitim inačicama (bombarder, izviđač i torpedni bombarder).
Zrakoplov ima konvencionalan izgled trupa s krilima okomitim na trup, a ispod svakog se nalazi po jedan motor. Motori su bili centrifugalni turbo-mlazni Klimov VK-1 potiska od 36,5 kN koji su razvijen od britanskog Rolls-Roycea Nene te su imali električni starter. Kućišta motora sprijeda su bila šira, a na mjestu gdje se spajaju s krilima uža što im je omogućavalo bolji aerodinamičniji oblik, za razliku od ostalih tadašnjih zrakoplova koji su imali jednako široka kućišta. Il-28 je imao mogućnost i spajanja "RATO" raketnih potisnika koji su bili instalirani između krila i trupa, a korišteni su prilikom polijetanja s kratkih pista.
Nišan je smješten u nosu koji je izdužen, dok su u repnom dijelu smještene dvije 23mm strojnice. To ga čini sličnim srednjim bombarderima iz Drugog svjetskog rata, no kako istovremeno ima sjedala za katapultiranje, strjelaste stabilizatore i pilotsku kupolu, može se reći da je Il-28 kombinacija starijeg dizajna s novim karakteristikama i dodacima. Kako bi imao veći dolet, Il-28 je imao mogućnost ugradnje dodatnih spremnika za gorivo na krilima, što je bilo popularno rješenje tijekom 50-ih.
Pilot je sjedio u kabini nalik kabini lovačkog zrakoplova s poklopcem koji se otvarao prema desno. Navigator je u zrakoplov ulazio u prednjem dijelu kroz nos pomoću ljestvi, a repni topnik je ulazio na sličan način, samo kroz repni dio.
Trup je bio tubularnog oblika poput cijevi, sa staklenim nosom za dobru vidljivost prilikom bombardiranja, koja se polako sužava prema repnom dijelu gdje završava s kockastom staklenom kupolom stražnjeg topnika. Uz repni dio, strojnice su bile smještene i u nosnom dijelu no ove strojnice su se često uklanjale zbog potrebe za prostorom.
Za svoje vrijeme, Il-28 je bio dobro opremljen električnom opremom. Imao je jednostavni auto-pilot, automatski određivač smjera, radijske visinomjere, a navigator/bombarder je mete ciljao pomoću OPB-5S optičkog nišana te pomoću PSBN-M radarskog nišana kada je djelovao u uvjetima niske vidljivosti.
Il-28 se naveliko izvozio te je služio u zrakoplovstvima više od 20 zemalja. Izvozio se u države Varšavskog pakta, Bliskog istoka i Afrike. Egipat je bio jedan od prvih korisnika Ila-28 te su upravo ti egipatski zrakoplovi bili prioritet za uništenje od strane Izraela tijekom Sueske krize.
Il-28 se koristio 1956. tijekom sovjetske okupacije Mađarske vršeći izviđačke misije s jednim oborenim zrakoplovom. Pred kraj 1950-ih, Il-28 je uglavnom korišten za sekundarne misije poput vuče meta za vježbe PZO-a. Već na početku 1960-ih počinje povlačenje ovog zrakoplova te brojni završavaju u rezalištima, čak i oni koji su nedavno izašli iz tvornica te su imali samo nekoliko sati leta. No unatoč velikom broju povučenih jedinica, brojni su ostali u službi te su sudjelovali u okupaciji Čehoslovačke 1968., a u službi su ostali sve do 1980-ih.
Korišten je i u Vijetnamu te tijekom sovjetske invazije na Afganistan, no samo kratko vrijeme te je ubrzo povučen. Finska je koristila nekoliko Ilova-28 koji su nabavljeni između 1961. i 1966. te su konačno povučeni u 1980-ima. Na početku 1990-ih u raznim zemljama je bilo aktivno oko 300 ovih zrakoplova dok je danas jedini aktivni korisnik Ila-28 Sjeverna Koreja, koja u svom sastavu ima oko 80 zrakoplova.
Uz SSSR, Kina je bila jedan od najvećih korisnika Ila-28 raspolažući s više stotina zrakoplova.
Kina je licencno proizvodila Il-28 pod nazivom H-5 te su povučeni tijekom 1990-ih. Prvi kineski proizvedeni Il-28 nosio je oznaku "H-5", poletio  je u rujnu 1964., a početak proizvodnje započinje 1965. Proizvodnja Il-28UM trenera, kineske oznake HJ-5 započinje 1970., a nasljeđuje je i izviđačka inačica oznake "HZ-5".
Kineski Il-28 bili su spremni za djelovanje već pred kraj Korejskog rata, no nema podataka da su i aktivno sudjelovali u borbenim misijama. Kina ih je ponovno koristila 1959. tijekom invazije na Tibet, a korišteni su za izviđanje, s tim da ih je nekoliko navodno i oboreno.
1966. jedan je kineski Il-28 (s cijelom posadom) prebjegao na Tajvan, no prilikom slijetanja na pistu koja nije bila dovoljno duga, došlo je do nezgode u kojoj su ozlijeđena sva tri člana posade, a repni topnik je preminuo sljedeći dan od posljedica ozljeda. Navodno je zrakoplov kasnije obnovljen te je ponovno stavljen u službu.
U rujnu 1962. SSSR je poslao balističke projektile I 42 Il-28N na Kubu, te su oni dobili kubanske oznake iako su s njima trebali pilotirati sovjetski piloti. Razlog ovog razmještanja je postavljanje američkih raketa u Turskoj koje su mogle pogoditi Moskvu. Posljedica svega ovoga je bila kubanska blokada.
Nakon "stišavanja" krize, SSSR u znak "dobre volje" povlači Il-ove 28, no kako su mnogi tijekom djelovanja na Kubi bili potpuno nezaštićeni od vremenskih uvjeta, većina ih je u SSSR-u odbačena zbog korozije i lošeg održavanja.
Što se tiče Afrike, Egipat je bio najveći korisnik Iljušina Il-28, upravljajući s otprilike 70 zrakoplova uglavnom čehoslovačke proizvodnje. Prve jedinice su stigle neposredno prije Bliskoistočnog rata 1956., no nisu sudjelovali u borbi jer egipatski piloti nisu bili obučeni da upravljaju takvim zrakoplovima. Dobar dio rata su proveli u susjednim zemljama kako bi izbjegli uništenje od strane izraelskih bombardiranja.
Egipatski Iljušini su prvi put korišteni u borbenim uvjetima tijekom Šestodnevnog rata u lipnju 1967. no nisu imali velikog uspjeha. Kako su predstavljali veliku prijetnju izraelskim gradovima, Izraelsko ratno zrakoplovstvo ih je svrstalo u prioritete te ih je većina uništena još na tlu. Oni koji su i uspjeli poletjeti, su ubrzo uništeni zbog izraelaske zračne nadmoći.
Zadnji sukob u kojem su korišteni od strane Egipta je Jomkipurski rat 1973., kada su dosta uspješno djelovali te su često izvodili misije izviđanja iznad neprijateljskog teritorija.
Zadnja borbena služba Iljušina bila je u Afganistanu tijekom sovjetskog upada. Komunistička afganistanska vlada koristila ih je protiv Mudžahedina u jurišnim misijama s velikim uspjehom. Posebno se iskazala repna strojnica koja je štitila zrakoplov paljbom na mudžahedinske položaje jednom kad bi zrakoplov preletio njihov položaj. Nijedan nije oboren tijekom borbenog leta, no svi su uništeni 1985. kada su mudžahedini, potpomognuti s nekim iznutra, postavili eksplozive na zrakoplove dok su bili na pisti.
Od kad se prvi put masovno pojavio Il-28, javila se potreba za razvojem školske inačice za obuku i  preobuku pilota. Radovi na školskoj inačici oznake Il-28U (U-"uchebniy" trener) započinju pred kraj 1949. s standardnim Ilom-28 koji je preuzet iz tvornice kako bi se modificirao u prototip. S novom trenesrkom konfiguracijom poletio je 18. ožujka 1950. s pilotom Vladimirom Kokkinakijem.
Il-28U je imao dodatni kokpit za instruktora, a nalazio se u izmijenjenom nosnom dijelu, dok je učenik sjedio u standardnom kokpitu. Borbeni sustavi poput radara i strojnica su uklonjeni te je unatoč svim modifikacijama ostao sličan izvornoj inačici glede osobina. Javnosti je prvi put prikazan u paradi 1950. te je dobio NATO naziv "Mascot", a u službi je ostao sve do 70-ih (zemlje istočnog bloka).
Radovi na izviđačkoj inačici, Il-28R započinju uskoro nakon razvoja školske. Prvi prototip je prvi put poletio 19. travnja 1950.
Il-28R je imao kameru i prateću opremu smještenu u prostoru za bombe, te specijalnu kameru s lijeve strane u repnom dijelu. Mogao je nositi kamere za dnevne ili noćne misije te 12 bljeskalica za osvjetljavanje prilikom noćnih misija. Količina goriva je povećana ugradnjom većih unutarnjih spremnika te dodavanjem spremnika na vrhovima krila. Povećana težina je rezultirala i težim polijetanjem i slijetanjima pa su dizajneri ojačali podvozje kako bi izdržalo veće stresove.
Strojnica je zadržana samo u repnom dijelu a bombardersko navigacijski radar se ostavljao sam u nekim situacijama. Proizvodnja je odobrena 1951. te uskoro ulazi u proizvodnju.
Kako dotadašnje inačice Il-28 nisu zadovoljavale potrebe sovjetske ratne mornarice, otpočeo je razvoj posebne verzije koja će dobit oznaku Il-28T. Nova inačica je imala veći prostor za bombe, krilo pomaknuto prema nazad kako bi zrakoplov bio stabilan, modificiran nosni dio namijenjen sustavu za ciljanje torpeda. Uz to uklonjena je prednja strojnica te je količina unutarnjeg goriva smanjena, ali i kompenzirana dodavanjem spremnika na vrhovima krila.
Il-28N je sad mogao ponijeti bombe, rakete, ali i konvencionalna torpeda te morske mine. Dva prototipa su izrađena modifikacijom prijašnjih modela, prvi put su poletjeli 8. siječnja 1951., a u ograničenu proizvodnju ulazi na ljeto 1951.
Iljušin je nekoliko puta pokušavao razviti dosta napredniju inačicu Ila-28, no svi pokušaji su završili neuspješno.
Prvi pokušaj je uključivao ugradnju novijih i snažnijih  Klimov VK-5, koji su imali sličnu konfiguraciju kao i VK-1, ali su stvarali veći potisak. Uskoro je izrađen izvidnički prototip s VK-5 motorima oznake Il-28RM te je poletio 1953. Pratili su ga i bombarderske te torpedne inačice s novim motorima, no kako VK-5 motori nikada nisu ušli u masovnu prozvodnju, projekt je propao.
Iljušin je pokaušao izraditi i bombardersku inačicu koja je trebala biti dosta teža i veća od Ila-28, a projekt je nazvan Il-46. Izgledom je dosta podsjećao izvornom Iljušinu, ali je zapravo bio dvostruko teži, dužine 25,32 m te raspona krila od 29 m.
Osim dimenzija postojale su i druge razlike. Ila-46 su pokretala dva Lyulka AL-5 motora pritom razvijajući potisak od 49,0 kN, a imao je i redizajnirani pilotski kokpit.
Prvi, a ujedno i jedini prototip je poletio 3. ožujka 1952. no nikada nije primljen u službu.
Kao i Il-28, Il-46 je trebao imati krila pod pravim kutem u odnosu na trup, no Iljušin je razmišljao i o inačici s strijelastim krilima. Naziv te predložene inačice je Il-54 a imala je: strijelasta krila, "bicikl" podvozje (dvostruki kotači u prednjem i stražnjem dijelu zrakoplova) te novije Lyulka AL-7 turbo-mlazne motore a svaki je mogao razviti potisak od 63,8 kN. Navodno je bio dvostruko teži od Ila-28 te je imao raspon krila od 17,8 m i dužinu od 21,8.
Vjeruje se da je Il-54 svoj prvi let imao 1955. te da je bio sposoban postići visoke subsonične brzine, s tim da su Sovjeti tvrdili da može probiti brzinu zvuka na većoj visini. Unatoč puno boljim karakteristikama od svojih prethodnika, ni Il-54 nije primljen u službu.

Inauguracija predsjednika Republike Hrvatske uobičajen je naziv za ceremoniju polaganja svečane prisege predsjednika Republike Hrvatske izabranog na predsjedničkim izborima prije preuzimanja dužnosti. Sukladno Ustavu Republike Hrvatske, predsjednik Republike prije preuzimanja dužnosti pred predsjednikom Ustavnog suda Republike Hrvatske polaže svečanu prisegu kojom se obvezuje na vjernost Ustavu. Ceremonije se tradicionalno od 1992. godine održavaju na Trgu svetog Marka u Zagrebu. Do danas ih je održano šest - 1992., 1997., 2000., 2005., 2010. i 2015. godine.
Prva inauguracija održana je 12. kolovoza 1992. godine, kada je Franjo Tuđman kao prvi predsjednik Republike izabran na neposrednim izborima dao svečanu prisegu pred predsjednikom Ustavnog suda Jadrankom Crnićem i ustavnim sucima. Posljednja je održana 15. veljače 2015. nakon izbora Kolinde Grabar-Kitarović, nekoliko dana prije njezinog službenog stupanja na dužnost predsjednice Republike Hrvatske.
Predsjednik Republike Hrvatske bira se na temelju općeg i jednakog biračkog prava neposredno na izborima, tajnim glasovanjem na mandat od pet godina. Predsjednik Republike Hrvatske bira se većinskim izbornim sustavom.  Za predsjednika Republike Hrvatske izabran je onaj kandidat koji na izborima dobije više od 50 posto glasova birača koji su glasovali. Ako ni jedan kandidat ne dobije u prvom izbornom krugu potrebnu većinu, daljnji se izbor provodi u drugom izbornom krugu.Izabrani predsjednik Republike Hrvatske stupa na dužnost posljednjeg dana mandata predsjednika kojem istječe mandat. U slučaju izbora predsjednika Republike Hrvatske prema članku 97. Ustava Republike Hrvatske (smrti, ostavka ili kada Ustavni sud utvrdi razloge za prestanak mandata Predsjednika Republike), izabrani predsjednik Republike Hrvatske stupa na dužnost na dan objave rezultata izbora.Božićni Ustav propisivao je da "prije nego preuzme dužnost, predsjednik Republike polaže svečanu zakletvu kojom se obvezuje na vjernost Ustavu, dok je Zakonom o izboru predsjednika Republike Hrvatske dalje bilo određeno da svečanu prisegu predsjednik Republike Hrvatske polaže pred Ustavnim sudom Republike Hrvatske na dan stupanja na dužnost. Izmjenama i dopunama navedenog Zakona 1997. godine, izmijenjen je dio koji se odnosi na polaganje svečane prisege, odnosno izostavljen je dio da se svečana prisega polaže na dan stupanja na dužnost. Slijedom tih izmjena, predsjednik Tuđman prisegu za svoj drugi mandat položio je 5. kolovoza, iako mu je mandat istjecao 12. kolovoza 1997.  
Važeći Ustava Republike Hrvatske propisuje: "Prije preuzimanja dužnosti, Predsjednik Republike pred predsjednikom Ustavnog suda Republike Hrvatske polaže svečanu prisegu kojom se obvezuje na vjernost Ustavu."
Tekst svečane prisege utvrđen je Zakonom o izboru predsjednika Republike Hrvatske. Od 1997. godine, tekst prisege glasi:
Dok je predsjednik Stjepan Mesić tekst prisege čitao, Ivo Josipović i Kolinda Grabar-Kitarović izgovarali su ga ponavljajući određene odlomke za predsjednicom Ustavnog suda Jasnom Omejec. Franjo Tuđman je tijekom prve inauguracije 1992. tekst prisege ponavljao za predsjednikom Ustavnog suda Jadrankom Crnićem, dok ga je tijekom svoje druge inauguracije čitao. Iako nije propisano, predsjednici Republike tekst svečane prisege izgovaraju držeći lijevu ruku na Ustavu Republike Hrvatske i s uzdignutom desnicom.
Izvorno je, prema inačici Zakona o izboru predsjednika Republike iz 1992. godine, tekst predsjedničke prisege glasio:
Nakon predsjedničkih izbora 1992. godine, pobjednik predsjedničkih izbora Franjo Tuđman, polažući prisegu pred predsjednikom Ustavnog suda Republike Hrvatske Jadrankom Crnićem, intervenirao je u tekst prisege promijenivši dio teksta "na korist svih hrvatskih državljana" u sintagmu "na korist hrvatskog naroda i svih hrvatskih državljana". Na kraju prisege dodao je riječi "Tako mi Bog pomogao". Sabor Republike Hrvatske je, neposredno nakon održanih predsjedničkih izbora, 27. lipnja 1997. godine usvojio Zakon o izmjenama i dopunama Zakona o izboru predsjednika Republike, kojim se u članku 4. mijenja članak 49. Zakona o izboru predsjednika Republike iz 1992. godine u pogledu teksta prisege.Kritike važećeg teksta predsjedničke prisege ponajviše se odnose na uporabu pojam "hrvatski državni poglavar", koji je izbačen iz teksta Ustava Republike Hrvatske 2000. godine, kao i u pogledu zazivanja Božje pomoći u završnoj sintagmi "Tako mi Bog pomogao."Kolinda Grabar-Kitarović, prva žena na dužnosti, prisegnula je izgovarajući tekst prisege u muškom rodu. Predsjednica Ustavnog suda prije polaganja prisege kazala je: "Ustav Republike Hrvatske propisuje da predsjednik Republike Hrvatske pred predsjednikom Ustavnog suda polaže svečanu prisegu. Riječi prisege koje imaju rodno značenje odnose se na oba roda".
Inauguracije hrvatskih predsjednika održavaju se od 1992. na Trgu svetog Marka, kada je nakon prvih neposrednih predsjedničkih izbora ondje prisegu položio prvi hrvatski predsjednik Franjo Tuđman. Nakon njegove smrti postojale su ideje da se inauguracija novog predsjednika održi na nekoj drugoj lokaciji - zgradi Hrvatskog sabora, pa čak i u Preporodnoj dvorani - međutim, dogovoreno je da se inauguracija ipak održi na Trgu svetog Marka.Trg svetog Marka nalazi se na zagrebačkom Gornjem gradu. Na Trgu se nalaze sjedišta državnih institucija - Hrvatskog sabora, Vlade Republike Hrvatske te Ustavnog suda. U središtu Trga nalazi se Crkva svetog Marka, jedna od najstarijih zagrebačkih građevina, ispred čijeg se južnog portala održavaju ceremonije polaganja predsjedničke prisege. Kao najstariji zagrebački trg (od 1242.), od najstarijih vremena je središte javnog i političkog života Gradeca. Prisege su tu davali građani u parnicama, a svake godine na Blaževo (3. veljače) tu je prisezao i novoizabrani gradski sudac, kao i zagrebački gradski zastupnici i senatori. Od srednjeg vijeka pa sve do 1869. na trgu i u crkvi svetog Marka hrvatski ban je ustoličavan na dužnost u svečanoj ceremoniji, s plemićkim povorkama i raskošnim ceremonijalom, polagao je prisegu te mu je poklanjana banska zastava i žezlo kao simbol sudbene vlasti. 1739. na trgu je izgrađena kraljevska kuća kako bi se na stalnom mjestu smjestio sabor i državne instucije, a 1776. otad tu stalno zasjeda Hrvatski sabor. Osobito su svečane bile instalacije bana Ivana V. Draškovića 1732. te ona bana Jelačića 5. lipnja 1848., prilikom koje je njegova banska crveno-bijelo-plava zastava postala hrvatskom zastavom. 8. i 9. rujna 1869. po posljednji put je održana svečana tradicionalna instalacija bana Kraljevine Hrvatske, Slavonije i Dalmacije te je otad ban ustoličavan u Saboru uz pozdravnu misu u crkvi sv. Marka. Kao simbolično mjesto hrvatske državnosti i političke tradicije, Trg sv. Marka izabran je 1992. kao mjesto predsjedničke inauguracije.
Ispred Crkve sv. Marka na zagrebačkom Gornjem gradu 12. kolovoza 1992. svečanim je polaganjem prisege pred predsjednikom i sucima Ustavnog suda Republike na dužnost stupio novoizabrani predsjednik Republike Hrvatske dr. Franjo Tuđman i time postao prvi hrvatski državni poglavar kojeg su građani Republike Hrvatske izabrali tajnim i neposrednim glasovanjem na predsjedničkim izborima održanim 2. kolovoza. Čitajući odluku kojom je Ustavni sud utvrdio valjanost provedenih izbora za predsjednika Republike, predsjednik Ustavnog suda Jadranko Crnić pozvao je novoizabranog predsjednika da pristupi polaganju svečane prisege. Predsjednik Tuđman, ponavljajući tekst svečane prisege za predsjednikom Ustavnog suda, intervenirao je u tekst prisege određene Zakonom o izboru predsjednika Republike Hrvatske, promijenivši dio teksta "na korist svih hrvatskih državljana" u "na korist hrvatskoga naroda i svih hrvatskih državljana" te završivši riječima "Tako mi Bog pomogao". Potom je potpisao tekst prisege. Stavljajući predsjedniku Tuđmanu predsjedničku lentu, predsjednik Ustavnog suda Crnić rekao je: "Gospodine Predsjedniče, stavljam vam lentu predsjednika Republike Hrvatske, znak predsjedničke časti, znakovlje državnog poglavara Republike Hrvatske, i proglašavam da od ovog trenutka preuzimate sva prava, dužnosti i obveze predsjednika Republike. Kao predsjednik Ustavnog suda koristim prigodu da vam prvi čestitam." Predsjedniku Tuđmanu potom su čestitali i suci Ustavnog suda, a počasni odred Hrvatske vojske pozdravio je novog hrvatskog poglavara. Svečanosti polaganja prisege, uz članove predsjednikove obitelji i okupljene građane, bili su nazočni i predsjednik Sabora dr. Žarko Domljan, predsjednik hrvatske Vlade dr. Franjo Gregurić, mandatar za sastav nove vlade  Hrvoje Šarinić, te drugi visoki dužnosnici Republike Hrvatske, predstavnici hrvatskih političkih stranaka, vjerski dostojanstvenici, predstavnici diplomatskog i konzularnog zbora, predstavnici Hrvatske vojske, predstavnici Hrvatske akademije znanosti i umjetnosti i Sveučilišta, te istaknuti kulturni i javni djelatnici.
Predsjednik Republike Hrvatske dr. Franjo Tuđman, izabran po drugi put za predsjednika Republike neposrednim glasovanjem birača na predsjedničkim izborima održanima 15. lipnja 1997., položio je 5. kolovoza svečanu prisegu pred sucima Ustavnog suda Republike Hrvatske. Predsjednik je odlučio svečanu prisegu položiti prije 12. kolovoza, kada mu je istekao prvi mandat, na Dan domovinske zahvalnosti.Svečana ceremonija polaganja predsjedničke prisege upriličena je na Trgu svetoga Marka, a počela je u 10 sati, kada je na Trg svetog Marka stigao predsjednik dr. Franjo Tuđman u pratnji supruge Ankice. Prije toga na Trg svetog Marka stigli su, odjeveni u svečane toge, suci Ustavnog suda Republike Hrvatske vođeni predsjednikom Ustavnog suda Jadrankom Crnićem. Predsjednik Tuđman prošao je između počasnih postrojbi, poredanih po povijesnom slijedu, te svečane postrojbe Hrvatske vojske. Na svečanoj pozornici dr. Tuđmana dočekao je i pozdravio predsjednik Ustavnog suda. Svečanost polaganja prisege počela je hrvatskom himnom. Pročitavši odluku o pravovaljanosti predsjedničkih izbora i o pobjedi kandidata HDZ-a dr. Franje Tuđmana, predsjednik Ustavnog suda Jadranko Crnić zamolio je dr. Tuđmana da položi svečanu prisegu, koju je on izgovorio (ovaj put ne ponavljajući riječi za predsjednikom Ustavnog suda) držeći lijevu ruku na Ustavu Republike Hrvatske i s uzdignutom desnicom. Predsjednik Republike potom je potpisao ispravu o položenoj prisezi, a zatim mu je predsjednik Ustavnog suda stavio predsjedničku lentu. "Ova lenta znak je časti predsjednika. Ova lenta državno je znakovlje, znakovlje predsjednika Republike Hrvatske. Proglašavam da od dana 12. kolovoza 1997. preuzimate u Vašem drugom predsjedničkom mandatu sva prava, sve dužnosti, sve obveze predsjednika Republike Hrvatske. Dopustite da vam kao predsjednik Ustavnog suda prvi čestitam", rekao je Jadranko Crnić. Predsjedniku je potom čestitala supruga Ankica, te suci Ustavnog suda. Istodobno, topnička bitnica na Griču ispalila je 25 počasnih hitaca. Predsjednik Tuđman potom se nazočnima obratio prisežnom poslanicom. Nakon toga predsjedniku su čestitali nazočni uzvanici.
Stjepan Mesić, nakon pobjede u drugom krugu na predsjedničkim izborima održanima 24. siječnja i 7. veljače, položio je svečanu prisegu 18. veljače 2000. Ceremonija svečane prisege, koju je predvodio predsjednik Ustavnoga suda Smiljko Sokol, počela je točno u 13 sati. Inauguracija hrvatskoga predsjednika istodobno je bila i najveći međunarodni skup u Hrvatskoj od stjecanja državne neovisnosti do tada. 
Datum polaganja prisege 18. veljače dogovoren je neposredno pred drugi krug predsjedničkih izbora, 4. veljače na sastanku predsjednika Vlade i Ustavnog suda, dok su mjesto i datum inauguracije novog predsjednika Republike Hrvatske dogovoreni i potvrđeni na sastanku predsjednika Hrvatskoga državnog sabora Zlatka Tomčića, privremeno na dužnosti predsjednika Republike Hrvatske, s dvojicom predsjedničkih kandidata i Smiljkom Sokolom, predsjednikom Ustavnog suda Republike Hrvatske. Iako je bilo rasprava oko mjesta održavanja inauguracije novog predsjednika, ipak je dogovoreno da to bude Trg sv. Marka, zbog želje da se građanima omogući nazočnost tomu činu kao i velikog interesa međunarodne javnosti. Za organizaciju inauguracije osnovan je stožer na čijem je čelu bio Goran Granić, zamjenik predsjednika Vlade Republike Hrvatske.Na ceremoniju Stjepan Mesić je u pratnji supruge Milke došao pješice iz smjera Banskih dvora. Hodajući crvenim sagom (iako je on najavljivao sivi), prošao je pokraj počasne bojne Prvoga gardijskog zdruga (ali bez vojnika u crvenim odorama) te se uspeo na pozornicu. Potom je Smiljko Sokol protokolarno izvijestio da je na izborima 24. siječnja i 7. veljače, kao kandidat HNS-a, pobijedio Stjepan Mesić te ga je pozvao da položi predsjedničku prisegu. Mesić je, držeći lijevu ruku na Ustavu i podignutom desnom rukom, izgovorio tekst prisege, a potom je potpisao tekst predsjedničke prisege. Novom hrvatskom predsjedniku nakon prisege prvi su čestitali predsjednik Ustavnog suda Smiljko Sokol i Mesićeva supruga Milka, koji su zajedno s ostalim sucima Ustavnoga suda bili na predsjedničkoj bini.
Potom je uslijedio inauguracijski govor koji je trajao 6,5 minuta, a u kojem je Mesić naglasio kako želi biti "građanin predsjednik". U 13.50 sati predsjednik Republike Stjepan Mesić ušao je u gornjogradsku palaču Dverce, gdje su prethodno dogovoreni susreti s brojnim članovima stranih izaslanstava i šefovima država koji su bili nazočni davanju svečane prisege.Novoizabrani predsjednik Stipe Mesić, kako je i ranije najavljivao, nije nosio predsjedničku lentu.
Polaganjem svečane predsjedničke prisege 18. veljače 2005. Stjepan Mesić počeo je svoj drugi petogodišnji mandat na dužnosti predsjednika Republike Hrvatske.
Ceremonija je počela u 12 sati. Predsjednik Mesić na Markov trg stigao je pješice u pratnji supruge Milke iz smjera Banskih dvora. Hodajući crvenim sagom prošao je pokraj postrojene Počasno-zaštitne bojne te se popeo na pozornicu postavljenu ispred južnog pročelja Crkve sv. Marka, koja je bila okićena cvijećem. U pozadini se nalazila velika hrvatska zastava.
Svečanost je počela hrvatskom himnom u izvedbi zbora HNK. Prema protokolu predsjednik Ustavnog suda Petar Klarić izvijestio je da su predsjednički izbori održani u dva kruga 2. i 16. siječnja provedeni u skladu s Ustavom i Zakonom o izboru predsjednika RH te je pozvao predsjednika Mesića da položi svečanu prisegu. Nakon toga predsjednik Mesić potpisao je svečanu prisegu, primio čestitke predsjednika i sudaca Ustavnog suda te održao inauguracijski govor.
Kratkoj svečanosti nazočilo je oko 1000 ljudi, među kojima devet šefova država, predstavnici Europske komisije, NATO-a, OESS-a, desetak osobnih izaslanika predsjednika država, predsjednici i hrvatske Vlade i Sabora, čelnici političkih stranaka, saborski zastupnici i brojni uglednici.
Nakon pobjede na predsjedničkim izborima održanima 27. prosinca 2009. i 10. siječnja 2010., Ivo Josipović je 18. veljače na Trgu sv. Marka svečano prisegnuo za trećeg hrvatskog predsjednika. 
Sama svečanost počela je u 11.55 sati, kada je iz smjera Predsjedničkih dvora posljednji na inauguraciju došao dotadašnji predsjednik Stjepan Mesić sa suprugom Milkom. Mesić je kao vrhovni zapovjednik posljednji put prošao kraj postrojenih vojnika Počasno-zaštitne bojne iz smjera Banskih dvora, nakon čega je zauzeo mjesto u prvome redu gledališta. Nakon što je Grički top označio podne i nakon što su prestala zvoniti zvona s Crkve Sv. Marka, hrvatsku himnu "Lijepa naša" izveo je Akademski zbor "Ivan Goran Kovačić" i dječji zbor "Zvjezdice".
Ivo Josipović, njegova supruga Tatjana i kći došli su prema pozornici iz smjera Ćirilometodske ulice. Ispred crkve bila je postavljena pozornica ukrašena cvijećem, s lijeve i desne strane okružena hrvatskim zastavama. 
Uvodnu riječ održala je predsjednica Ustavnog suda Jasna Omejec, koja je podsjetila na rezultate predsjedničkih izbora.
U 12.06 Ivo Josipović položio je ruku na Ustav i izgovorio prisegu, koju je ponavljao nakon Jasne Omejec. Objavljujem da Ivo Josipović stupa na dužnost predsjednika Republike u ponoć 19. veljače - rekla je predsjednica Ustavnog suda nakon prisege.
Pošto je potpisao tekst svečane prisege, Ivo Josipović potom je održao inauguracijski govor.
Inauguracija je završila trima pjesmama iz hrvatske zborske baštine: "Crn bel" Igora Kuljerića, "Voda zvira" Josipa Štolcera-Slavenskog i "Zahvalnicom" Franje Dugana mlađeg.
Ceremonija svečanog polaganja prisege i inauguracija novoizabrane predsjednice Kolinde Grabar-Kitarović održala se u nedjelju, 15. veljače 2015. Iako joj je predsjednički mandat započeo 19. veljače, do pomicanja vremena održavanja ceremonije došlo je, između ostalog, jer je američki predsjednik Barack Obama najavio za 18. veljače održavanje globalnog summita o borbi protiv nasilnog ekstremizma u Washingtonu, na kojem se očekuje velik broj stranih šefova država i vlada.Svečanost je započela točno u podne, a njezin početak označio je pucanj Gričkog topa te zvonjava zvona Crkve sv. Marka. Prethodno je izabrana predsjednica na Gornji grad stigla u pratnji supruga Jakova pješice Ilicom i Tomićevom ulicom, te se prevezla Uspinjačom. Ćirilometodskom ulicom prošla je kroz špalir građana te postrojenih povijesnih postrojbi iz cijele Hrvatske, a na pozornicu na Trgu sv. Marka, zajedno sa suprugom Jakovom, stupila je uz fanfare nakon pucnja Gričkog topa, gdje su je dočekati suci Ustavnoga suda. Prethodno je na Trg stigao Ivo Josipović, iz smjera Banskih dvora, prolazeći ispred postroja Počasno-zaštitne bojne.
Glumac Joško Ševo izrecitirao je tekst hrvatske himne "Lijepa naša domovino" te je uslijedilo njezino intoniranje, nakon čega je voditelj Oliver Mlakar najavio odavanja počasti minutom šutnje poginulima u Domovinskome ratu. Solistica Renata Sabljak otpjevala je međimursku pjesmu "Dej mi Bože". Potom je predsjednica Ustavnog suda Jasna Omejec pročitala službenu odluku o izboru predsjednice Kolinde Grabar-Kitarović, čemu je uslijedio najsvečaniji trenutak svečanosti - prisega te potpisivanje njezinog teksta. Tekst prisege izabrana predsjednica potpisala je na stolu na kojem je tekst prisege potpisao i prvi predsjednik Tuđman.Prvi put nakon smrti predsjednika Tuđmana, u uporabu je vraćena lenta predsjednika Republike, koju je izabranoj predsjednici uručila predsjednica Ustavnog suda po potpisivanju teksta prisege. Iako se prije inauguracije nagađalo kako će izabrana predsjednica nositi lentu, ona joj je ipak samo uručena. Naime, bonton nošenja lente bio je osnovni razlog zbog kojeg je predsjednica nije nosila tijekom inauguracije, jer on nalaže da se lenta ne smije nositi na kaputu, što zbog hladnog zimskog dana nije bilo moguće.Nakon predaje predsjedničke lente, prema pozornici su krenuli trojica pripadnika Počasno-zaštitne bojne, a jedan od njih sa zastavom Republike Hrvatske dolazi na pozornicu. Predsjednica Republike tada je odala počast zastavi te ju poljubila, a istodobno su s Tuškanca topovi Oružanih snaga ispalili deset počasnih plotuna.
U trenutku kada je izabrana predsjednica davala počast zastavi Republike Hrvatske izvedena je bila "Himna slobodi" Ivana Gundulića, recital koji je izgovorio glumac Dragan Despot. Slijedio je inauguralni govor, a potom je puhački orkestar HV-a izveo "Odu zemlji" Jakova Gotovca iz opere "Mila Gojsalića". Folklorni ansambl "Lado" otpjevao je tradicionalnu pjesmu "Lijepo pjeva za lugom djevojka", stihove "Oproštaja"  Tina Ujevića izrecitirao je Joško Ševo, Krčki tanac izveo je ansambl Lado, a Radojka Šverko uz pratnju orkestra HV-a pjesmu "Ljubim te do bola". Slijedio je Završni prizor opere "Ero s onoga svijeta" Jakova Gotovca koju su izveli četiri zbora - "Lado", zbor HRT-a, akademski zbor "Ivan Goran Kovačić" te zbor mladih "Izvor". 
Svečana inauguracija završava uz pjesmu "Dream for the future" zbora "Izvor", a izabranoj hrvatskoj predsjednici čestitali su domaći i strani uzvanici.Na inauguraciji su nazočili predstavnici 88 veleposlanstava, od čega 8 predsjednika država: slovenski predsjednik Borut Pahor,  slovački predsjednik Andrej Kiska, predsjednik Mađarske Janos Ader, makedonski predsjednik Gjorge Ivanov, predsjednik Albanije Bujar Nishani, crnogorski predsjednik Filip Vujanović, predsjednica Kosova Atifete Jahjaga i članovi Predsjedništva BiH Mladen Ivanić, Dragan Čović i Bakir Izetbegović. Iz Srbije je na inauguraciji prisustvovao  premijer Aleksandar Vučić, Bugarsku je predstavljala predsjednica parlamenta Cecka Cačeva, a  Češku i Poljsku predsjednici Senata, Milan Štech i Bogdan Borusewicz.  Iz Njemačke je na inauguraciji prisustvovao predsjednik Saveznog vijeća Bundesrata Volker Bouffier, Europsku komisiju predstavljao je povjerenik za međunarodnu suradnju i razvoj Neven Mimica, a iz SAD je inauguraciji prisustvovala zamjenica državnog tajnika za energetiku Elizabeth Sherwood-Randall, a svečanosti je nazočila i kanadska državna ministrica hrvatskoga podrijetla Lynne Yelich.
Ustavni sud Republike Hrvatske na izvanrednoj je sjednici 26. studenog 1999. jednoglasno donio Odluku kojom se utvrđuje privremena spriječenost predsjednika Republike dr. Franje Tuđmana da obavlja svoje dužnosti. Za vrijeme privremene spriječenosti, Predsjednika je zamjenjivao predsjednik Hrvatskog državnog sabora akademik Vlatko Pavletić. Odluka, koju je Ustavni sud donio na prijedlog Vlade, stupila je na snagu odmah nakon donošenja te je dostavljena predsjedniku Vlade Zlatku Mateši.
Svečani čin Pavletićeva preuzimanja predsjedničkih ovlasti održao se u Banskoj sobi Hrvatskoga sabora istoga dana. U Bansku sobu akademik Pavletić došao je je u 13 sati u pratnji predstojnika Ureda predsjednika dr. Ivice Kostovića, a odluku Ustavnog suda uručio mu je predsjednik Vlade mr. Zlatko Mateša. Akademik Pavletić nije prisegnuo, budući da time nije postao ni predsjednik Republike, ni zamjenik predsjednika Republike, već je počeo obavljati svoju ustavnu dužnost na koju je prisegnuo kao zastupnik, a zatim kao predsjednik Sabora. Tom svečanom činu bili su nazočni i potpredsjednici Sabora Vladimir Šeks i Žarko Domljan, predstojnik predsjednikova Ureda Ivica Kostović i saborski zastupnik i čuvar državnoga pečata Ivan Milas.
Nakon smrti predsjednika Tuđmana akademik Pavletić preuzeo je dužnost privremenog predsjednika Republike u skladu s člankom 97. Ustava Repulike Hrvatske, bez posebne ceremonije i polaganja prisege. Na toj je dužnosti ostao sve do konstituiranja novog saziva Hrvatskog sabora i izbora novog predsjednika Hrvatskog sabora Zlatka Tomčića 2. veljače 2000. Tada je primopredaja ovlasti obavljena u kabinetu predsjednika Sabora. Tomčiću je predao i dva ključa: jedan za sva vrata u Saboru, a drugi za sef u kojem se nalaze imovinske kartice saborskih zastupnika. Zlatko Tomčić obnašao je tu funkciju 16 dana, do stupanja na dužnost novoizabranog predsjednika Mesića.

Indiana Jones i kraljevstvo kristalne lubanje (engl. Indiana Jones and the Kingdom of the Crystal Skull), pustolovni film redatelja Stevena Spielberga iz 2008. Objavljen 19 godina nakon filma Indiana Jones i posljednji križarski pohod, u njemu se u naslovnoj ulozi ponovno pojavljuje Harrison Ford, a radnja je ovaj put smještena u 1957. Film odaje počast SF B-filmovima iz te ere, suprotstavljajući ovaj put Jonesa protiv sovjetskih agenata – predvođenih Irinom Spalko (Cate Blanchett) – u potrazi za izvanzemaljskom kristalnom lubanjom. U filmu se pojavljuju i Karen Allen kao Marion Ravenwood, Shia LaBeouf kao Mutt Williams, Ray Winstone i Jim Broadbent.
Film je dugo čekao na produkciju jer se Spielbergu i Fordu nije svidjela originalna koncepcija Georgea Lucasa, koja se većim dijelom fokusirala na izvanzemaljce. Scenaristi Jeb Stuart, Jeffrey Boam, Frank Darabont i Jeff Nathanson napisali su svoje verzije scenarija, a na kraju je trojac zadovoljila verzija Davida Koeppa. Snimanje je počelo 18. lipnja 2007., a odvijalo se u Novom Meksiku, New Havenu, Havajima, Fresnu i u filmskim studijima u Los Angelesu. Kako bi se zadržao vizualni kontinuitet s prijašnjim filmovima, ekipa se oslanjala na tradicionalne kaskaderske scene umjesto na digitalnu tehnologiju, a snimatelj Janusz Kamiński proučavao je stil Douglasa Slocombea iz prethodnih filmova.
Marketing se većim dijelom oslonio na nostalgiju publike za serijalom, a reklamni su proizvodi bili inspirirani prepoznatljivim sadržajima iz svih četiriju filmova. Nestrpljenje je raslo zajedno s tajnošću koja je pratila produkciju, a sve je rezultiralo pravnim sporom sa statistom koji je prekršio ugovor o tajnosti i uhićenjem drugog muškarca zbog krađe računala na kojem su se nalazili mnogi dokumenti povezani s produkcijom. Indiana Jones i kraljevstvo kristalne lubanje objavljen je 22. svibnja 2008. te je postigao veliki komercijalni uspjeh, zaradivši u cijelom svijetu preko 783 milijuna dolara i postavši tako drugi najunosniji film 2008. Film je općenito ocijenjen pozitivno od strane kritičara, dok je reakcija obožavatelja bila podijeljena.
1957., pukovnica i doktorica Irina Spalko i konvoj sovjetskih agenata prerušenih u američke vojnike upadaju u vojnu bazu 51 (engl. Area 51) u pustinji Nevade. Prisiljavaju Indianu Jonesa da ih odvede u spremište do sanduka u kojem se čuvaju ostatci izvanzemaljskog stvorenja koje se deset godina prije srušilo u Roswellu u Novom Meksiku. Jones pokuša pobjeći, ali ga prevari bivši partner Mac, koji otkriva da radi za Sovjete. Nakon borbe i poduže utrke vozilima po skladištu, Indiana pobjegne u pustinju na raketnim saonicama, gdje upadne u umjetni grad izgrađen za nuklearna testiranja. Preživi nuklearni udar sakrivši se u hladnjak. Kasnije mu na sastanku otkrivaju da se nalazi pod istragom FBI-ja zbog Macovih veza sa Sovjetima. Jones se vraća na koledž Marshall, gdje mu ponude trenutni prekid rada na neodređeno vrijeme kako bi izbjegao otkaz zbog istrage. Na željezničkoj postaji, Jonesa zaustavi mladić Mutt Williams i rekne mu da je njegov stari kolega, Harold Oxley, nestao nakon što je otkrio kristalnu lubanju blizu Nazca u Peruu. Jones i Mutt odlaze do lokalnog restorana gdje počnu razgovor o Akatoru (poznatom i kao El Dorado), kristalnim lubanjama i plemenu Ugha. Mutt dadne Jonesu pismo od Oxleyja. Prilaze im sovjetski agenti i počne utrka po koledžu. Indiana shvaća da su Sovjeti pratili Mutta ne bi li se dočepali njega da im dešifrira Oxleyjevo pismo.
U Peruu, Jones i Mutt otkrivaju da je Oxley zatočen u umobolnici kojom upravlja crkva, ali otmu ih Sovjeti. U Oxleyjevoj bivšoj ćeliji, Jones otkriva tragove groba Francisca de Orellane, konkvistadora koji je nestao u šesnaestom stoljeću dok je tražio Akator. Indiana pronalazi i kristalnu lubanju koju je Oxley sakrio u Orellaninom grobu. Sovjeti uhvate Jonesa i Mutta i odvode ih u svoj kamp u Brazilu gdje drže Oxleyja i Muttovu majku - za koju se ispostavlja da je Jonesova stara ljubav, Marion Ravenwood. Jones saznaje da Sovjeti vjeruju da lubanja, koja magnetski privlači sve ne-željezne predmete, potječe od izvanzemaljskog oblika života i sadrži veliku psihičku moć; Oxley je zadobio živčani slom jer se previše izložio lubanjinoj moći. Spalko otkriva da predmet ukraden iz vojne baze 51 također ima kristalnu lubanju. Dok četvorka pokušava pobjeći Sovjetima, Marion otkriva Muttu da mu je pravo ime Indiana Jones III. te da je on Indianin sin. Napokon uspiju pobjeći i započinje duga potjera vozilima s mnoštvom vratolomija. Pobjegavši na pomorskom vozilu, Indiana, Mutt, Marion, Oxley i Mac stižu u Hram Akatora, piramidu u stilu Maja u amazonskoj prašumi. Tvrdeći kako je dvostruki agent CIA-e koji radi protiv Sovjeta, Mac ulazi u hram s Indianom i skupinom, ali zapravo ostavlja tragove uređaja za praćenje kako bi ih Spalko mogla pratiti.
Skupina ulazi u hram i Jones upotrijebi lubanju da bi otvorio veliku odaju, gdje trinaest kristalnih kostura – od kojih jednom nedostaje lubanja – sjede na prijestoljima. Nakon dolaska Sovjeta i Macove nove izdaje, Spalko stavi lubanju na kostur. Kostur počne komunicirati sa skupinom preko Oxleyja na drevnom dijalektu Maja. Indiana to prevede kao da ih izvanzemaljci žele nagraditi nudeći im "veliki dar". Spalko prilazi i zatraži da "sazna sve". Bića odobre njenu želju i počnu prenositi sva svoja znanja na nju. Iznad dvorane se otvara portal u drugu dimenziju, a Oxleyju se vrati zdrava svijest i on objasni da su izvanzemaljci interdimenzionalna bića koja su naučila ratnike Ugha da poboljšaju svoju tehnologiju. Indiana, Mutt, Marion i Oxley pobjegnu iz hrama, ali Maca i vojnike usisa portal. Kosturi se spajaju u jedan i nastavljaju hraniti Spalko znanjem; no kolektivno znanje trinaest stvorenja je previše za Spalko. Njezin se mozak i tijelo zapale i raspadnu, a njene ostatke usisa portal. Hram se uruši, a leteći tanjur se diže iz ruševina i nestaje dok rijeka Amazona poplavljuje dolinu. Po povratku kući, Indiana je vraćen na posao i promoviran u pomoćnika dekana Marshall Collegea, a on i Marion se vjenčaju.
Harrison Ford kao Dr. Indiana Jones, Jr. Pripremajući se za ulogu, 64-godišnji Ford je provodio tri sata dnevno u teretani, dva tjedna vježbao s bičem i oslonio se na visokoproteinsku dijetu od ribe i povrća. Ford je ostao u formi i tijekom stanke u serijalu jer se nadao novom filmu. Sam je izveo mnoge kaskaderske scene budući da su one od 1989. postale mnogo sigurnije, a smatrao je i da je poboljšao svoju izvedbu. Rekao je, "Privlačnost Indiane Jonesa nije njegova mladost nego njegova imaginacija, njegova domišljatost. Njegov fizički izgled je veliki dio toga, osobito način na koji se izvlači iz opasnih situacija. No, nije sve u udaranju ljudi i padanju s visokih mjesta. Moja ambicija je imati publiku koja će lik gledati ravno u lice, a ne u tjeme vještog kaskadera. Nadam se da ću to i dalje uspijevati bez obzira koliko star bio."Ford je smatrao i da će njegov povratak pomoći američkoj kulturi da postane manje paranoična oko starenja (odbio je obojiti kosu za ulogu), zbog obiteljske privlačnosti filma: "Ovo je film koji se ne obraća samo mladoj populaciji, nekom određenom dijelu stanovništva (...) Imamo odličnu priliku dokinuti demografska ograničenja." Rekao je Koeppu da u scenarij doda više aluzija na njegovu dob. Spielberg je rekao Fordu da nije prestar za ulogu Jonesa: "Kad čovjek dođe u te godine i stalno prima isti udarac, a i dalje trči brzo i penje se visoko kao i prije, disat će malo teže na kraju svega". A ja sam pomislio: "Idemo se zabaviti. Ne skrivajmo to." Spielberg se sjetio rečenice iz Otimača, "Nisu godine u pitanju, nego kilometraža", te pomislio kako ne može naći razliku između Forda tijekom snimanja Posljednjeg križarskog pohoda i Kraljevstva kristalne lubanje.Shia LaBeouf kao Henry "Mutt Williams" Jones III., mladi buntovnik motociklist i Jonesov pomoćnik i sin. Koncept potomstva Indiane Jonesa uveden je u seriji Mladi Indiana Jones, u kojoj je stari Indy imao kćer. Tijekom razvoja Kraljevstva kristalne lubanje, ova ideja je inkorporirana u scenarij Franka Darabonta, s tim da su Jones i Marion imali 13-godišnju kćer. No Spielberg je smatrao da je ideja preslična onoj iz filma Jurski Park: Izgubljeni svijet, pa je umjesto kćeri ubačen sin. Koepp je rekao da su za osmišljavanje lika zaslužni Jeff Nathanson i Lucas. Koepp je htio da Mutt bude šmokljan, ali je Lucas odbacio takvu ideju, objasnivši da mora sličiti Marlonu Brandu iz Divljaka: "On mora biti ono što je otac Indiane Jonesa mislio o njemu - prokletstvo se vraća u obliku njegova vlastitog sina, on je sve ono što njegov otac ne može podnijeti".LaBeouf je bio prvi Spielbergov izbor za ulogu. Uzbuđen što će nastupiti u filmu o Indiani Jonesu, LaBeouf je potpisao bez da je pročitao scenarij, a nije ni znao kakvog će lika glumiti. Vježbao je i nabacio oko sedam kilograma mišićne mase za ulogu, a gledao je i ostale filmove kako bi se uživio u ulogu. LaBeouf je gledao i Gužvu na školskoj ploči, Buntovnika bez razloga te Divljaka da bi vidio kako njegov lik treba izgledati i ponašati se, kopirajući manire i riječi junaka iz tih filmova, ali i uporabu oružja poput noža skakavca. Lucas je savjetovao i korištenje zalizanog izgleda, šaleći se kako je LaBeouf "poslan u školu zalizivanja Američkih grafita".Cate Blanchett kao Irina Spalko, sovjetska agentica. Lik je osmislio scenarist David Koepp. Frank Marshall rekao je da je Spalko nastavila Indianinu tradiciju održavanja veza koje sežu od ljubavi do mržnje "sa svakom ženom s kojom dođe u kontakt". Blanchett je "nekoliko godina" htjela igrati zlikovku, a uživala je postavši dijelom ostavštine Indiane Jonesa budući da je obožavala prethodne filmove. Spielberg je hvalio Blanchett kao "majstoricu prerušavanja". Bob frizura bila je njena ideja, što uz njen strogi izgled i ponašanje podsjeća na Rosu Klebb iz filma Iz Rusije s ljubavlju. Blanchett je naučila mačevati, a tijekom snimanja Spielberg je odlučio liku dodati vještine karatea. LaBeouf se prisjetio kako je Blanchett bila dosljedna na setu, a Ford je ostao iznenađen kad ju je vidio na setu dok nije bila u kostimu. Primijetio je, "Ne postoji aspekt njenog ponašanja koji nije bio dosljedan s bizarnom osobom koju je igrala."Karen Allen kao Marion Ravenwood, Indianina stara ljubav koja se već ranije pojavila u Otimačima izgubljenog kovčega. U scenariju Franka Darabonta Marion Ravenwood se vraća kao Indianina simpatija. Allen nije ni bila svjesna da je njezin lik u scenariju sve dok ju Spielberg nije nazvao u siječnju 2007. i rekao joj, "Bit će objavljeno! Snimit ćemo Indianu Jonesa 4! Pogodi što! Ti si u njemu!" Ford je smatrao Allen "jednom od najjednostavnijih ljudi s kojima je surađivao. Ona je potpuno neovisna žena, a to je dio lika kojeg igra. Većina njezina šarma i šarma njenog lika je u filmu. I opet, nije to vezano uz godine. To ima veze s njenim duhom i njenom prirodom." Allen je rekla da je s Fordom bilo lakše raditi na ovom filmu, u suprotnosti s prvim filmom, gdje se polako sprijateljivala s glumcem.Ray Winston kao George "Mac" McHale, britanski agent s kojim je Jones surađivao tijekom Drugog svjetskog rata, ali koji se sada udružio sa Sovjetima zbog financijskih problema. Lik je svojevrsni zaokret u odnosu na Sallaha i Renea Belloqa - Jonesova prijatelja i neprijatelja u Otimačima izugbljenog kovčega. Spielberg je angažirao Winstonea jer ga je smatrao "jednim od najbriljantnijih aktivnih glumaca", nakon što ga je vidio u Posljednjoj pljački. Winstone je tijekom snimanja potrgao tetive koljena. "Stalno dobivam akcijske uloge kako starim", primijetio je. Kao i John Hurt, i Winstone je htio vidjeti scenarij prije nego što se posveti filmu. U intervjuu za britansku televiziju objasnio je da je scenarij mogao pročitati samo ako mu ga donese kurir, koji je čekao da Winston pročita scenarij i potom ga odmah vratio u Sjedinjene Države. Svoje razloge je objasnio riječima, "Ako želim biti u njemu, želim biti u njemu". Dodao je kako je po završetku snimanja morao vratiti scenarij, koji je bio tajna. Nakon premijere su mu dali primjerak u trajno vlasništvo.John Hurt kao Harold "Ox" Oxley, stari Jonesov prijatelj, s kojim je izgubio kontakt 1937. Šest mjeseci prije događaja iz filma, on je poludio nakon što je otkrio kristalnu lubanju, koja mu je naredila da je vrati u Akator. Frank Darabont je sugerirao izbor Hurta dok je pisao scenarij. Lik je inspiriran Benom Gunnom iz Otoka s blagom. Hurt je htio pročitati scenarij prije nego što prihvati ulogu, za razliku od drugih glumaca koji su pristali "jer ga Steven - znate, 'Bog' - snima". A ja sam rekao, "Meni treba malo prethodnog znanja pa da ga baš snima i sam Bog". Zato su mi poslali kurira sa scenarijem iz Los Angelesa, predali mi ga u tri sata popodne u Londonu, pokupili ga natrag u osam navečer, a on se sutradan vratio u Los Angeles."Jim Broadbent kao Dan Charles Stanforth, kolega s koledža i Jonesov prijatelj. Broadbentov lik zamjenjuje Marcusa Brodyja, kojeg je glumio Denholm Elliott, koji je umro 1992. Kao počast Elliottu, producenti su na lokaciji koledža Marshall postavili njegovu bistu, te fotografiju na Jonesovu stolu na kojoj piše da je umro zajedno s Jonesovim ocem.
Igor Jijikine kao Pukovnik Dovčenko. Njegov lik zamjenjuje gorostasnog krvnika kojeg je u prethodnim filmovima utjelovljavao Pat Roach (Roach je umro 2004.).Joel Stoffer i Neil Flynn pojavljuju se u cameo-ulogama kao agenti FBI-ja koji ispituju Jonesa, u sceni nakon uvodne sekvence. Alan Dale glumi generala Rossa, koji uvjerava agente u Jonesovu nevinost. Andrew Divoff i Pavel Lychnikoff glume ruske vojnike. Spielberg je za uloge ruskih vojnika angažirao glumce koji znaju ruski da bi njihov naglasak bio autentičan. Dimitri Diatchenko glumi pomoćnika pukovnice Spalko koji se sukobljava s Jonesom na koledžu. Diatchenko je nabio oko 115 kilograma kako bi izgledao prijeteće, a njegova uloga je prvih deset dana snimanja bila dosta mala. Kad se snimala borba, Ford ga je slučajno udario u bradu, a Spielbergu se svidjela Diatchenkova duhovita reakcija, pa mu je produžio ulogu na tri mjeseca snimanja.Sean Connery je odbio ponudu da reprizira svoju ulogu Henryja Jonesa starijeg, budući da se povukao u glumačku mirovinu u kojoj je uživao. Lucas je izjavio da je, zapravo, dobro da se Connery nije ni kratko pojavio, budući da bi to bilo razočaranje za publiku kad se njegov lik ne bi pridružio pustolovini. Ford se našalio, "Dovoljno sam star da igram vlastitog oca u ovom filmu." Film objašnjava Conneryjevu odsutnost napomenom kako je lik umro nešto prije događaja iz filma.
Krajem sedamdesetih, George Lucas i Steven Spielberg potpisali su ugovor s Paramount Picturesom za pet filmova o Indiani Jonesu. Nakon 1989. i objavljivanja filma Indiana Jones i posljednji križarski pohod, Lucas je priveo serijal kraju, budući da se nije mogao sjetiti dobrog zapleta koji bi pokrenuo novi nastavak. Umjesto toga je odlučio producirati seriju Mladi Indiana Jones, koja je govorila o naslovnom liku u njegovim mlađim godinama. Spielberg je vjerovao da je nakon trilogije postao "zreo" redatelj i da će buduće nastavke samo producirati. Harrison Ford glumio je Indianu Jonesa u jednoj epizodi, pripovijedajući svoje pustolovine iz 1920. u Chicagu. Kad je Lucas snimio Fordovu ulogu u prosincu 1992., shvatio je da je scena otvorila mogućnost filma sa starijim Indianom smještenim u pedesete. Film bi mogao reflektirati znanstvenu fantastiku B-filmova iz pedesetih, s izvanzemaljcima kao zapletom.Fordu se nije svidio novi pristup pa je rekao Lucasu, "Nema šanse da nastupim u takvom filmu Stevena Spielberga." Sam Spielberg, koji je prikazao izvanzemaljce u Bliskim susretima treće vrste i E.T.-ju, odupirao se takvoj ideji. Lucas je osmislio priču, koju je Jeb Stuart od listopada 1993. do svibnja 1994. scenaristički razrađivao. Lucas je htio da se Indiana oženi, što bi omogućilo povratak Jonesa starijeg koji bi izrazio zabrinutost oko toga je li mu sin zadovoljan s onim što je postigao. Nakon što je saznao da je Josif Staljin bio zainteresiran za psihološko ratovanje, odlučio je iskoristiti Ruse za zlikovce, a izvanzemaljce kao posjednike psiholoških moći. Nakon Stuartove nove verzije, Lucas je angažirao scenarista trećeg filma Jeffreyja Boama da napiše sljedeće tri verzije, od kojih je posljednja dovršena u ožujku 1996. Tri mjeseca poslije, objavljen je Dan nezavisnosti, a Spielberg je rekao Lucasu da neće snimati još jedan film o invaziji izvanzemaljaca. Lucas se zatim odlučio usredotočiti na prednastavke Zvjezdanih ratova.2000. ga je Spielbergov sin upitao kad će biti objavljen sljedeći film o Indiani Jonesu, što ga je zainteresiralo za oživljavanje projekta. Iste su se godine Ford, Lucas, Spielberg, Frank Marshall i Kathleen Kennedy sastali tijekom svečanosti dodjele nagrade za životno djelo Američkog filmskog instituta Fordu, pa su odlučili da će snimiti još jedan nastavak. Spielberg je to shvatio i kao olakšanje nakon nekoliko mračnih filmova iz tog razdoblja. Spielberg i Lucas razgovarali su o središnjoj ideji izvanzemaljaca iz B-filmova, a Lucas je sugerirao korištenje kristalnih lubanja kao temelj priče. Mislio je kako su ti artefakti fascinantni kao Kovčeg Saveza, a namjeravao je ideju iskoristiti još u epizodi Mladog Indiane Jonesa prije otkazivanja serije.Frank Darabont, koji je napisao mnoge epizode Mladog Indiane Jonesa, angažiran je kao scenarist u svibnju 2002. Njegov scenarij, nazvan Indiana Jones i Grad bogova, bio je smješten u pedesete, a Jonesa su progonili bivši nacisti. Spielberg je odbacio ideju zbog stvarnih povijesnih ličnosti kao što je Juan Peron u Argentini, koji je štitio nacističke zločince. Darabont je tvrdio da se Spielbergu svidio scenarij, ali Lucasu nije, pa je zato odlučio sam napisati scenarij. Lucas i Spielberg shvatili su da okružje 1950-ih ne može ignorirati Hladni rat i da bi Rusi u tom slučaju bili bolji negativci. Spielberg je pak odlučio da ne može satirizirati naciste nakon režiranja Schindlerove liste, dok je Ford rekao: "Više smo istrošili naciste."Jeff Nathanson sastao se sa Spielbergom i Lucasom u kolovozu 2004., a sljedeće verzije scenarija dostavio je u listopadu i studenom 2005.; naziv im je bio The Atomic Ants. David Koepp nastavio je odatle, davši scenariju podnaslov Destroyer of Worlds, prema citatu Roberta Oppenheimera. Promijenjen je u Kraljevstvo kristalne lubanje, jer je Spielberg smatrao da je to primjereniji naslov, budući da se zaplet vrti oko kristalne lubanje. Lucas je inzistirao na dijelu kraljevstvo. Koeppova ideja bila je Sin Indiane Jonesa, a Spielberg je razmišljao da izvanzemaljcima dadne naslov The Mysterians, ali je odustao sjetivši se da je to naslov nekog drugog filma. Koepp je na "ljubavnim dijalozima" surađivao sa scenaristom Otimača izgubljenog kovčega Lawrenceom Kasdanom.
Za razliku od prethodnih filmova o Indiani Jonesu, Spielberg je cijeli film snimio u Sjedinjenim Državama, izjavivši da ne želi biti daleko od obitelji. Snimanje je počelo 18. lipnja 2007. u Demingu u Novom Meksiku. Duga scena potjere po izmišljenom koledžu Marshall snimana je između 28. lipnja i 7. srpnja na Sveučilištu Yale u New Havenu u državi Connecticut (gdje je studirao Spielbergov sin Theo).Nakon toga su u kolovozu snimljene scene smještene u peruanskoj džungli u Hillou na Havajima. Indiana Jones i kraljevstvo kristalne lubanje je najveći film sniman na Havajima poslije Vodenog svijeta, a procijenjeno je da je lokalnoj ekonomiji donio između 22 i 45 milijuna dolara materijalne koristi. Zbog nadolazećeg uragana, Spielberg nije bio u mogućnosti snimiti vodopad, pa je poslao pomoćnu ekipu da snime Iguazu vodopade u Brazilu i Argentini. Snimke su poslije digitalno kombinirane s borbom, koja je snimana u Universalovu studiju.
Pola filma je trebalo biti snimano u pet filmskih studija u Los Angelesu: Downeyju, Sonyju, Warner Brosu., Paramountu i Universalu. 11. listopada 2007. se nastavilo na aerodromu Chandler Field u Fresnu u Kaliforniji, koji je zamijenio Međunarodnu zračnu luku u Mexico Cityju. Nakon snimanja zračnih kadrova na Chandleru i aviona Douglas DC-3 u zraku ujutro 12. listopada 2007., snimanje je završeno. Iako je nakon pregleda prve verzije filma smatrao da nema potrebe za ponovnim snimanjem, Spielberg je odlučio dodati panoramski kadar, koji je snimljen 29. veljače 2008. u Pasadeni u Kaliforniji.
Spielberg i Janusz Kamiński, koji je snimio sve redateljeve filmove od Schindlerove liste 1993., ponovno su pogledali prethodne filmove kako bi proučili stil Douglasa Slocombea. "Nisam htio da Janusz sve to modernizira i dovede nas u 21. stoljeće", rekao je Spielberg. "Htio sam da film ima lakši stil sličan onom koji je postigao Doug Slocombe, što je značilo da i Janusz i ja moramo progutati svoj ponos. Janusz se morao približiti viziji drugog snimatelja, a ja viziji mlađeg redatelja za kojeg sam mislio kako sam se odmakao od njega u posljednja dva desetljeća." Spielberg nije htio brze akcijske scene, oslonivši se na scenarij, a ne na brzi tempo. 2002. je potvrdio kako ne namjerava snimati film na digitalni način, format koji je Lucas bio usvojio. Lucas je smatrao kako "izgleda kao da je sniman tri godine nakon Posljednjeg križarskog pohoda. Ljudi, njihov izgled, sve. Ne biste rekli kako je prošlo gotovo 20 godina." Kaminski je nakon gledanja sva tri filma komentirao kako je fasciniran kako je svaki od njih napredovao u tehnološkom smislu, ali smo bez obzira na to ostali konzistentni.Dok je krajem 2004. snimao Rat svjetova, Spielberg se sastao sa svojim koordinatorom kaskaderskih scena Vicom Armstrongom, koji je bio Fordov dubler u prethodnim filmovima, kako bi razgovarao o tri akcijske sekvence koje je zamislio. No, Armstrong je tijekom snimanja Kraljevstva kristalne lubanje snimao Mumiju: Grobnicu zmajskog cara, pa je umjesto njega angažiran Dan Bradley. Bradley i Spielberg koristili su previzualizacije za sce akcijske scene, osim motociklističke potjere na koledžu Marshall, jer je ta ideja začeta kad su animatori već bili otišli. Bradley je umjesto toga iskoristio tradicionalne crteže, a dane su mu slobodne ruke za stvaranje dramatičnih trenutaka, kao što je to činio pomoćni redatelj Otimača izugbljenog kovčega Michael D. Moore tijekom snimanja potjere kamionima. Spielberg je improvizirao na setu, promijenivši lokaciju obračuna Mutta i Spalko sa zemlje na vozila.
Producent Frank Marshall izjavio je 2003. kako će film koristiti tradicionalne kaskaderske vještine kako bi bio konzistentan s prethodnim filmovima. Digitalna tehnologija korišten je kako bi se sakrile vidljive zaštitne žice na glumcima koji su odrađivali svoje kaskaderske scene (kao što je ona u kojoj se Jones ljulja na lampi uz pomoć svog biča). Tempirani eksplozivi korišteni su za scenu u kojoj Jones vozi kamion kroz zid. Tijekom jednog snimanja, eksploziv nije funkcionirao te je sletio na sjedalo kod Forda. No, nije eksplodirao i nitko nije bio ozlijeđen.
Steven Spielberg je prije produkcije izjavio kako će biti korišteno jako malo digitalnih efekata kako bi se zadržala dosljednost s drugim filmovima.Digitalna tehnologija korištena je kako bi se uklonile vidljive sigurnosne žice na glumcima kad su izvodili kaskaderske scene (kao što je ona u kojoj Jones visi na lampi s bičem). Tempirani eksploziv korišten je u sceni u kojoj Jones vozi kamion kroz zid. Tijekom jednog snimanja, eksploziv je sletio na sjedalo do Forda, ali nije puknuo i glumac nije ozlijeđen.Spielberg je izjavio kako će se tokom snimanja koristiti jako malo digitalno generiranih snimki kako bi se zadržala dosljednost s ostalim filmovima. Međutim, tijekom snimanja je korišteno puno više digitalno generiranih snimki nego što je to bilo zamišljeno budući da se mnogo slučajeva pokazalo praktičnije. Procijenjeno je kako 30 posto kadrova filma čini digitalno dodani materijali. U filmu se ukupno nalazi 450 digitalno generiranih kadrova. Scenarij je zahtijevao i neiskrčenu džunglu, ali je to bilo vrlo nesigurno pa je najviše digitalnih snimki otišlo na stvaranje akcijske sekvence u džungli. Supervizor specijalnih efekata Pablo Helman (koji je radio na Lucasovim Zvjezdanim ratovima: Fantomska prijetnja, Ratu svjetova i Münchenu) otputovao je u Brazil i Argentinu kako bi fotografirao elemente koji su postali sastavni dio konačnih slika.
John Williams počeo je skladati glazbu u listopadu 2007., a deset dana snimanja završeno je 6. ožujka 2008. u Sony Pictures Studios. Soundtrack uključuje kontinuum, instrument često korišten za zvučne efekte umjesto glazbe. Concord Music Group objavio je soundtrack 20. svibnja 2008.
Indiana Jones i kraljevstvo kristalne lubanje premijerno je prikazan na Filmskom festivalu u Cannesu 18. svibnja 2008., prije svjetske kino premijere 22. svibnja. Bio je to prvi Spielbergov film poslije E.T.-ja koji je premijeru doživio u Cannesu. Film je u Sjedinjenim Državama objavljen u 4000 kina, a za svjetsku distribuciju je sinkroniziran na 25 jezika. Distribuirano je više od 12 tisuća primjeraka filma, što je najviše u Paramountovoj povijesti. Iako je Spielberg inzistirao da se njegovi filmovi gledaju samo u tradicionalnim kinima, Paramount je odlučio objaviti film u digitalnim kinima kao dio plana da preokrene 10 tisuća američkih kina na taj format.
Frank Marshall je primijetio, "U današnjem informacijskom dobu, tajnost je pravi izazov. (...) Ljudi su stvarno govorili, 'Ne, zbilja ćemo poštovati Stevenovu viziju." Obožavatelji su na internetu pregledavali mnoge fotografije i promotivne Lego kocke u nadi da će shvatiti detalje priče; Spielbergov biograf Ian Freer je napisao, "Ono o čemu Indy 4 zapravo govori je velika kulturalna igra asocijacija 2007./'08. Ipak, mora se reći, osvježavajuće je biti deset tjedana od velikog blockbustera i znati gotovo ništa o njemu." Kako bi skrenuli pozornost znatiželjne obožavatelje od naslova filma tijekom snimanja, registrirano je pet lažnih naslova; The City of Gods, The Destroyer of Worlds, The Fourth Corner of the Earth, The Lost City of Gold i The Quest for the Covenant. Lucas i Spielberg htjeli su zatajiti i povratak Karen Allen do premijere, ali su ipak odlučili to otkriti na Comic-Conu 2007.Statist u filmu, Tyler Nelson, prekršio je ugovor o tajnosti u intervjuu za The Edmond Sun 17. rujna 2007., kojeg su nakon toga prenijeli glavni mediji. Nepoznato je je li ostao u konačnoj verziji. Na Nelsonov zahtjev, The Edmond Sun je kasnije povukao priču sa svoje internetske stranice. 2. listopada 2007., Vrhovni sud je odredio kako je Nelson prekršio ugovor. Stavke nagodbe nisu poznate. Nekoliko produkcijskih fotografija i povjerljivih dokumenata u vezi budžeta produkcije ukradeno je iz produkcijskog ureda Stevena Spielberga. Okružni ured šerifa Los Angelesa pokrenuo je potjeru za lopovom nakon što je dobio dojavu kako bi slike mogle biti prodane. 4. listopada 2007. je uhićen 37-godišnji Roderick Eric Davis. Priznao je krivnju za dva prekršaja, a služit će zatvorsku kaznu od dvije godine i četiri mjeseca.
Howard Roffman, predsjednik Lucas Licensinga, objasnio je veliku marketinšku kampanju riječima kako je "prošlo devetnaest godina od posljednjeg filma, a mi smo osjećali veliku suzdržanu potrebu za sve vezano za Indyja". Paramount je potrošio bar 150 milijuna dolara kako bi promovirao film, dok najskuplje filmske promocije stoje između 70 i 100 milijuna dolara. Kao i obožavateljima, film se morao u većoj mjeri morao obratiti mlađoj publici. Potpisani su ugovori s Expediom, Dr Pepperom, Burger Kingom, M&M-om i Lunchablesom. Paramount je sponzorirao otvoreni automobil Marca Andrettija na utrci Indianopolis 500, a njegov trkaći kombinezon dizajniran je tako da podsjeća na Indianu Jonesa. Uz premijeru filma, producent Frank Marshall i UNESCO pokrenuli su kampanju za promociju konzervacije Svjetske baštine diljem svijeta.Random House, Dark House Comics, Diamond Comic Distributors, Scholastic Corporation i Dorling Kindersley objavili su knjige, uključujući novelizaciju Kraljevstva kristalne lubanje Jamesa Rollinsa, strip adaptaciju Johna Jacksona Millera i Lukea Rossa, dječje novelizacije sva četiri filma, strip seriju Indiana Jones Adventures namijenjenu djeci, te službeni Indiana Jones Magazine.
Film je 14. listopada u Sjevernoj Americi objavljen na DVD-u i Blu-ray Discu. Izdanje uključuje jednodijelni DVD; dvostruko specijalno DVD izdanje; i Blu-ray izdanje na dva diska. Ova izdanja objavljena su u Ujedinjenom Kraljevstvu 10. studenog. Kmart je objavio kolekciju četiri Lego postera koji parodiraju postere filmova; Target Corporation je izdao DVD s knjigom od 80 stranica fotografija. Izdanje Best Buya uključuje repliku kristalne lubanje. Prema podacima od 31. listopada 2008., DVD je ostvario utržak od 70,570,465 dolara.
Za razliku od većine filmskih franšiza, Indianu Jonesa je distribuirala jedna tvrtka, Paramount, ali je film bio u vlasništvu druge, Lucas Filma. Pret-produkcijski dogovori između dvije organizacije osigurali su Paramountu 12,5 posto od ukupnog profita filma. Kako je budžet od 185 milijuna dolara bio veći od procijenjenog (125 milijuna), Lucas, Spielberg i Ford su odbili velike honorare kako bi Paramount mogao pokriti troškove filma. Kako bi Paramount uopće profitirao u smislu njegova postotka od profita, film je morao zaraditi više od 400 milijuna dolara. U tom trenutku, Lucas, Spielberg, Ford i drugi manji djelitelji profita bi također mogli pokupiti svoj dio zarade.Indiana Jones i kraljevstvo kristalne lubanje objavljen je u Sjevernoj Americi u četvrtak, 22. svibnja, a u prvom danu je zaradio 25 milijuna dolara. U prvom vikendu brojka se popela na 101 milijun dok se film prikazivao u 4260 kina u Sjedinjenim Državama i Kanadi, postavši tako broj jedan na box officeu, i treći svih vremena po broju početnih projekcija. U prvih pet dana prikazivanja, film je zgrnuo 311 milijuna dolara diljem cijelog svijeta. Zarada od 151 milijuna dolara u Sjedinjenim Državama dovela je film na drugu poziciju najuspješnijih filmova objavljenih za vikend u tjednu Dana sjećanja, iza filma Pirati s Kariba: Na kraju svijeta. Trenutno je 23. najuspješniji film svih vremena, i drugi najunosniji film 2008., iza Viteza tame.
Film je ocijenjen uglavnom pozitivno. Na Rotten Tomatoesu je skupljeno 239 recenzija, od čega ih je 76 posto pozitivno, od toga 61 posto pozitivnih od strane poznatih kritičara. Opći konsenzus je bio da, "Iako su elementi radnje uglavnom poznati, Indiana Jones i kraljevstvo kristalne lubanje ipak ima uzbudljivih trenutaka, a povratak Harrisona Forda u ulogu je više nego dobrodošao." Metacritic je objavio kako je od 40 prikupljenih recenzija 65 posto bilo pozitivno. Yahoo! je objavio kako je prosječna ocjena na prikupljenih 15 recenzija B. Associated Press je izvijestio kako je film dočekan s "respektabilnim - iako daleko od oduševljenih - osvrtima", rekavši kako se "nekim gledateljima na prvim novinarskim prikazivanjima svidio, neki su ga nazvali dopadljivim iako stereotipnim, dok su neki rekli kako ga je bilo vrijedno čekati 19 godina..." USA Today je napisao kako su recenzije bile "podijeljene", a recenzenti smatrali kako "film pati od predvidljvih točaka u priči i sjajnih specijalnih efekata". Roger Ebert filmu je dao 3,5 zvjezdice od 4, ocjenu koju je dao i Posljednjem križarskom pohodu. Ebert je tvrdio kako je jedini kritičarski kriterij za ocjenjivanje posljednjeg filma usporedba s prethodna tri. Dodao je kako je film "isti kao i prijašnji", ali to je ono što "sam tražio". James Bernardinelli dao je filmu 2 od 4 zvjezdice, nazvavši ga "najbeživotnijim u serijalu" i "jednostavno ne jako dobrim filmom."Komunistička stranka Ruske Federacije tražila je da se film zabrani, optuživši produkcijsku ekipu za demoniziranje Sovjetskog Saveza. Dužnosnik stranke Andrej Andrejev je rekao: "Jako je uznemirujuće kad talentirani redatelji žele isprovocirati novi Hladni rat." Drugi stranački dužnosnik je komentirao da, "1957. SSSR nije slao teroriste u Ameriku nego satelite Sputnjik u svemir!" Spielberg je odgovorio da je on Rus, budući da su njegovi preci došli iz Ukrajine, te objasnio: "Kad smo odlučili da će se četvrti nastavak odvijati u 1957., nismo imali izbora nego da Ruse učinimo neprijateljima. Drugi svjetski rat je taman završio, a Hladni rat je počeo. Sjedinjene Države u to vrijeme nisu imale drugog neprijatelja."Podijeljene reakcije baze obožavatelja nisu iznenadile Lucasa, koji je bio navikao na podijeljene reakcije na prednastavke Zvjezdanih ratova. "Natjerat ćemo ljude da bacaju rajčice na nas", predvidio je autor serijala. "Ali to je zabavan film za snimanje." Neki obožavatelji franšize koji su bili razočarani filmom usvojili su izraz "nuked the fridge", temeljen na sceni iz filma, kako bi označili trenutak u filmskom serijalu u kojem on prelazi svoj vrhunac i zalazi u sferu apsurda. Ova fraza od tada se pojavila diljem interneta. South Park je parodirao film u epizodi "The China Probrem", emitiranoj nekih pet mjeseci nakon premijere filma. David Koepp je rekao, "Znao sam da će me pokopati s raznih strana, ali svidjelo mi se koliko se film svidio obiteljima. Drago mi je da su ga obitelji prigrlile." Anketa CinemaScorea provedena tijekom prvog vikenda prikazivanja pokazala je da je prosječna ocjena gledatelja "B".
Rinzler, J.W.; Laurent Bouzereau (2008.). The Complete Making of Indiana Jones, Random House ISBN 9780091926618
Indiana Jones i kraljevstvo kristalne lubanje u međumrežnoj bazi filmova IMDb-a

Indijanci su zajednički naziv za prastanovnike Amerike, raznorazne narode mongoloidnog izgleda raširene od arktičke Kanade i Aljaske do Ognjene zemlje (Tierra del Fuego) u Čileu i Argentini. Međusobno se razlikuju po jezicima, kulturi i fizičkom izgledu. Većinom su to bila lovačko-sakupljačka društva kao Nambikwara i Ges iz Brazila i Shoshoni iz Kalifornije i Nevade. Neki su bili ribari (Indijanci Chinook iz države Washington ili Alacaluf, Yahgan i Guato) iz Južne Amerike. U njihove najrazvijenije narode koji su uspjeli podići  visokorazvijene  civilizacije spadaju narodi Olmeka, Tolteka, Maja i Asteka) iz Meksika te Inka iz Perua. 
Danas su mnogi smješteni po rezervatima, osobito u Kanadi, Sjedinjenim Državama i Brazilu. Prvi se put spominju otkrićem Amerike 1492. godine (Kristofor Kolumbo). 
Suvremeni Indijanci službeno su kršćani ali se drže i domorodačkih vjerovanja. Govore vlastitim jezicima a uz njih i engleskim, španjolskim, portugalskim, francuskim ili nizozemskim. Najrasprostranjeniji indijanski jezik je kečuanski (jezik starih Inka) kojim danas govori oko 10 000 000 ljudi. U SAD-u su pod imenom Native Americans, a u Kanadi pod imenom First Nations zajedno pobrojeni Indijanci i Eskimi. U podacima o Grenlandu misli se na Eskime. Domorodačko stanovništvo posve je izumrlo (radi bolesti, ropstva i ubojstava) na području današnjih karipskih država (Antigva i Barbuda, Bahami, Barbados, Kuba, Dominika, Dominikanska Republika, Grenada, Haiti, Jamajka, Portoriko, Sveti Kristofor i Nevis, Sveta Lucija, Sveti Vincent i Grenadini, Trinidad i Tobago). Domoroci su sasvim iščezli i u Urugvaju i u velikim dijelovima Argentine (Patagonija, Ognjena zemlja).
Nepoznato je koliko je Indijanaca živjelo na američkom kontinentu u trenutku Kolumbova dolaska. Procjene se kreću od manje od 10 000 000 do više od 100 000 000.
Ime su dobili po Indiji jer se mislilo da se radi o obali Indije, a ne o novootkrivenom kontinentu Americi. Amerikanci ih u novije vrijeme (službeno) više ne nazivaju Indians nego Native Americans, američkim domorocima. Nazivi Redskins ili Peaux-Rouges, odnosno Crvenokošci, podrugljivi su. U Kanadi se danas često nazivaju i prvim narodom, odnosno prvim narodima, ili skraćeno FN, od First Nation.
Indijanska plemena obično se klasificiraju prema jezičnim porodicama. Osobit doprinos dali su u ovome poslu Alexander F. Chamberlain, John Wesley Powell (1892; 58 porodica u Sjevernoj Americi) , Benjamin Lee Whorf, Paul Rivet , A. L. Kroeber, Edward Sapir, Terrence Kaufman (1990).
Indijanci su, često se kaže, djeca prirode. Ovisni su o njoj i žive u skladu s njezinim zakonima. Na cijelom području od Aljaske do Tierra del Fuego (Ognjena Zemlja) nema nijednog zabilježenog slučaja da su ugrozili prirodu na neki način. Bogata mitologija američkih Indijanaca uči nas koliko oni poštuju zemlju. Ona nije ničije vlasništvo, a mi smo je samo iznajmili dok živimo na njoj. Veliki duh ustupio nam je zemlju kao i biljkama i našoj braći životinjama. 
Ipak da bi čovjek mogao preživjeti mora se hraniti i napraviti sebi zaklon. On zato moli i traži oprost, moli duha stabla, medvjeda ili bizona da mu oprosti što ga mora ubiti. Zato Indijanac ubija samo onoliko koliko mu je potrebno da bi preživio. Indijanci u svojim mitovima poznaju mnoge heroje kulture koji su ih naučili napraviti oružje, oruđe i naučili ih lovu, ribolovu, obradi tla i kako treba postupati prema prirodi. Ako bi lovac ulovio više nego što mu je potrebno, ili nije zahvalio životinji što mu je ona dopustila da je ubije, on više nikada neće imati sreće u lovu. 
Indijanac može uloviti životinju samo ako mu to ona dozvoli. I životinje i ljudi imaju svoje zaštitnike, njihova pravila moraju se poštovati. Naseljavanjem bijelog čovjeka u Americi dolazi do naglog uništavanja prirode. Indijanac je odmah uočio kako on loše djeluje na prirodu. Ruše se šume, istrebljuju životinje, truju rijeke. Prvo pismo upozorenja uništavanja majke zemlje poslao je američkom predsjedniku legendarni indijanski poglavica Seattle. I dan-danas Indijanci na području brazilskih prašuma prosvjeduju kod vlade protiv uništavanja kišnih šuma, a slično i danas sjevernoamerički Indijanci neprekidno upozoravaju vlasti da se sačuva svijet divljine koji se nemilice uništava. Odjeka od onih koji su u stanju nešto poduzeti nema. Visokocivilizirani narodi izgleda nisu još dostigli stupanj svijesti američkog 'divljaka', kako ih oni vole nazivati.
Lov je jedna od osnovnih djelatnosti  takozvanih 'primitivnih' naroda, nalazimo ga od vremena pojave čovjeka. Kamen i toljaga bili su glavno oružje koje se koristilo u lovu. Nekome od naših predaka palo je na pamet da nađeni kamen prilagodi i umjetnom obradom dobije od ivera nož ili da od obla kamena dobije mlat privezavši ga žilama ili kožnim trakama za drveni nastavak. Kroz povijest američkih domorodaca, još od vremena postojanja mamuta, možemo pratiti razvoj oružja američkog domoroca. Koplje, luk i strijela, tomahawk, atl-atl, puhaljka (serbatana), bola i praćka oružja su koja se javljaju u raznim krajevima Amerike. Većini društava kod Indijanaca lov je bio glavno ili jedno od najvažnijih  zanimanja. Nijedno društvo nije bilo isključivo lovačko. Ne smijemo zaboraviti da Indijancima dugujemo neke od najvažnijih kultura bez kojih danas ne možemo, to su krumpir (kojega smo dobili od Inka), rajčica, grah, kukuruz i zloglasni duhan, kojime kao da su nam se osvetili za sve nepravde koje su im nanesene. Bizon je bio glavna lovina prerijskih Indijanaca, a lovio se lukom i strijelom i kopljima. Bizonovo meso Indijanci su znali konzervirati uz pomoć nekih začina i ovu smjesu čuvati u kožnim vrećicama poznatim kao parfleche. Ovakvu hranu Indijanac je nosio sa sobom prilikom dužeg odsustva. Meso je ipak u većini slučajeva nadopunjavalo biljnu hranu koje su žene pribavljale sakupljanjem ili uzgojem . Sjeverna Amerika bogata je i drugom divljači , to su jeleni, sobovi i losovi, medvjedi, ali i manja divljač, rakun, zec, dabar, vidra i ptice. 
Kože i krzna bile su im potrebne za izradu odjeće, obuće, pokrivače. Neke grupe Indijanaca, osobito u hladnim predjelima živjela su uglavnom od životinjskog mesa, ali ta su plemena uz lovačko zanimanje imala i razvijen ribolov. U Južnoj Americi u područjima kišnih šuma (selvasa), lov je također jedna od važnijih aktivnosti  Indijanca, i ovdje on dopunjava svoj "stol" biljnim proizvodima oko kojih se staraju žene. Glavna su lovina ovih Indijanaca, ne računajući i značajno ribarstvo, tapir, majmuni, ptice, kornjače i druga divljač. Luk i strijela i puhaljka glavna su im oružja. Što se strijele tiče ima ih više vrsta, onih koje služe za lov na krupnu divljač, s oštrim vrhom, strijele s tupastim vrhom kojima se love ptice. Strijela koja se koristi u ribolovu ima pilasti oblik. Otrov, posebno kurare, Indijanci su koristili prilikom lova na veću divljač. Otrov timbu Indijanci bi bacali u rijeku i kada riba ispliva jednostavno bi je pokupili. 
U pustinjskim i polupustinjskim predjelima siromašnih izvorima hrane, Indijanci bi se organizirali po malenim skupinama koje su se lakše mogle prehraniti, ovo osobito vrijedi za sjevernoamerička plemena Zapadnih Šošona, kod brazilskih Nambikwara, ili kod čileanskih Alacalufa koji su živjeli od ribe i sakupljanja priobalnih životinja.
Poljoprivreda i sakupljanje također su značajni za opstanak ovih Indijanaca. Neka plemena kao što su Muskogee, Seminole, Irokezi, kao i Quechua i Maya Indijanaca imala su veoma razvijenu poljoprivredu. Kod Maya postojao je sistem 'milpa', u Quechua se zemlja obrađivala po sistemu 'ayllu'. Ne treba zanemariti ni polja Indijanaca u bazenu Amazone, koji su znali i smrtonosno otrovne biljke naročitim postupkom pretvoriti u hranu.
To je naravno manioka, čak se i njezin otrov (cijanovodična kiselina) nije bacao nego su od njega kuhanjem pravili začin. Polja ovih plemena iz Amazonije, putopisci redovito opisuju kao veoma čista, bez korova koji bi u europskim njivama rastao po njima. Sakupljanje je prisutno svugdje gdje je prilika da se ima što sakupljati. Indijanci su sakupljali i divlje bilje, divlje plodove, gljive, sjemenke, ličinke, razne insekte (kukce) i ostalo. Na sakupljanju osobiti prosperitet imala su kalifornijska plemena čija je zemlja obilovala žirom i divljim kestenom, od čega su Indijanci Pomo, Miwok, Karok i drugi proizvodili pogačice, i prema Evi Lips, bili veoma ugojeni. I Chippewa i Menominee Indijanci sakupljali su divlju vodenu rižu, po rižinim jezerima u Wisconsinu i Minnesoti. Ova plemena Lipsova ne naziva sakupljačima nego "narodima žeteoci", jer se ovdje nije trebalo puno truditi da bi se napunile pune torbe, svojim bogatstvom priroda je hranom opskrbljivala plemena Kalifornije i Velikih jezera. 
Sakupljanje je ipak plemenima Zapadnih Šošona gotovo jedini način da prežive. Škrta priroda nudila im je tek ono što pustinja može ponuditi. Ipak oni nisu nestali s tog područja i živjeli su od njenih darova sve do zatvaranja u rezervate.
Indijanci se međusobno razlikuju jedni od drugih izgledom i običajima. Zemljopisno-klimatski uvjeti, glavni su čimbenik sličnosti njihovih kultura, odnosno pripadnosti nekom kulturnom pojasu.
Institucije i obrasce kulture koje nalazimo kod Indijanaca obiju Amerika, nalazimo širom svijeta. Klan i pleme, tajna društva, parnu kupelj, tabu ili matrifokalnost i drugo nalazimo po raznim dijelovima zemlje. Institucije klanova nalazimo i u Africi, i u Australiji, Amerikama, kao i u Škotskoj. Kod Planinskih Škota što su iz Irske emigrirali oko 375. i koji su zamijenili Pikte, klan označava obitelj s istim imenom (prezime), u stara vremena on nije bio prisutan u nizinskom području. Nalazimo ga kod snažnih i velikih plemena (septova), nezavisnih i često u ratu jedni protiv drugih. 
Kod Indijanaca je klan sastavni dio dualnih polovica, obično dvije, koje se najčešće označavaju pojmom fratrija ili bratstvo. Polutke, ili dualne polovice su suparničke, i one su najčešće egzogamne upravo kao i klanovi od kojih su sačinjene. Od ove uobičajene podjele plemena odudaraju neke grupe kao što su Delaware Indijanci, podijeljeni na nešto što Morgan naziva "praklanovima", Took-seat ("round paw", "wolf"), Pokekooungo ("crawling", "turtle") i Pullaook ("non-chewing", "turkey"), što je postalo sinonim za 3 grane Delawara: Munsee, Unami, i Unalachtigo. One imaju svoje totemske ambleme i za Brintona one nisu klanovi. Morganovi 'praklanovi' Delavaraca podijeljeni su na 12 klanova, od kojih su u njegovo doba Kornjačama (Turtle) dva klana izumrla. Slična odudaranja od klasičnih dualnih organizacija kod Indijanaca nalazimo i u Južnoj Americi. Kod proslavljene irokeške konfederacije, labavog saveza plemena, labavog jer su u svemu bili neovisni što se nije ticalo općeg dobra, znači konfederacije, "sachemi" su birani uvijek iz istih klanova, i uvijek jednaki broj, koji stupanjem na dužnost, prima  titulu, koja mu automatski postaje i osobno ime. Od svih rangiranih sachema dva su mjesta uvijek ostajala nepopunjavana, ali se ponašalo kao da oni tamo sjede. To su sachemski položaji Hiawathe i Deganawide, osnivača saveza "Duge kuće" koji su ujedinili pet naroda i iskorijenili kanibalizam. 
Dualnu polovicu nalazimo kako je rečeno na oba američka kontinenta. Kod Boróro Indijanaca, postoji osnovna podjela na ove dvije glavne fratrije podijeljenih svaka na po 4 klana. Članovi klanova prema oznakama na "ba" navlakama za ud, napravljenih od lišća palme babassu, odmah znaju kojem klanu pripada, ona je u obliku grba. Bororoi su matrilinearni kao i Irokezi, a kod Boróroa ženidba je zabranjena unutar 4 klana jedne polovice. Dječak nakon obreda inicijacije napuštaju majčinu kuću i postaju muškarci. Tada oni prvi puta dobivaju labrete (usneni nakit) i spomenuti "ba", kojega su izgleda proizvodile žene. Kružni oblik sela još je jedan vid kulture raširen među mnogim Indijancima, kao takvog nalazimo ga i kod Kiowa i Siouxa i drugih prerijskih plemena, ali i na mnogim mjestima u južnoj Americi kao što su Gé Indijanci i kod Boróroa, ali ga nema na nekim mjestima kao na sjeveru kod raznih Arawaka, gdje se selo sastoji od jedne ili dvije velike komunalne kuće, strmih krovova.  
Boróro selo dijeli se na polovice Cera (Ečeráe; oblik množine) i Tugare, a što je dobro opisao Lévi-Strauss. Cera je sjeverna polutka, a nasuprot je Tugare. Klanovi Cere raspoređeni su po kućama s istoka na zapad (prema Albisettiju) i teku redom badegeba cobugiwu ili gornje poglavice, bokodori (veliki tatu), ki (ili kíe u Enciklopediji Bororo) odnosno tapir, i badegeba cebegiwu (donje poglavice). Prema mitu polutka tugare prepustila je polutki cera da daju poglavice, što Lévi-Strauss i proučava analizirajući mit o junaku Baitigogou. Na drugu stranu kod polovice tugare idu sa zapada na istok i to redom iwaguddu (ptica gralha azul ili plava ptica; Uroleuca cristatella), arore (gusjenica), apiboré (palma acuri; Attalea speciosa) i paiwoé ili paiwé (guariba-majmun; Alouatta sp.). 
Slične običaje zabrane ženidbe unutar klana nalazimo kod matrilineatnog Kamilaroi plemena s rijeke Darling u Australiji, koji imaju 6 klanova ali i posebnu podjelu na 4 muške i 4 ženske klase, a stanje je sljedeće: Muška ženidbena klasa Ipai može tražiti partnera samo u ženskoj klasi Kapota, dalje imamo Kumbo s Mata, Muri s Buta i Kubi s Ipata. Ovo su ženidbene klase i nisu klanovi, osam klanova Kamilaroa su Duli (iguana), Murira ili klokan, Nemi ili oposum, Dinoun ili emu, Bilba ili bandikut i Nurai ili crna zmija. I unutar Iroquois konfederacije iz New Yorka, pa uključujući i Tuscarora Indijance, sva plemena osim Mohawka i Oneida bijahu razdijeljena na dvije fratrije. Kod Mohawka i Oneida fratriju ne nalazimo, nego nešto slično što smo vidjeli kod Delawaraca. Kod meksičkih Asteka iz doba Tenochtitlana i konkviste grad je bio podijeljen na 4 zasebna dijela. Oni su imali različitu nošnju, posebne zastave i u rat su išli kao odvojene grupacije. Na ovaj su se način Asteci odmah razlikovali. Kod Tlaxcalteca, njihovih neprijatelja, nalazimo vjerojatno identičnu situaciju. U rat se išlo po "bratstvima" ili "plemenima", što nije utvrđeno, a svako je imalo posebnu nošnju i zastavu. Isto su vjerojatno razmišljali i Bororo Indijanci koji su klansku pripadnost obilježavali navlakama za ud, ali i po peruškama za strijele u obliku grba. Ukradena stvar odmah bi bila otkrivena jer je svaki klan imao različite grbove.
Vječiti ratovi i opasnosti od uvijek mogućih napada, poznatih ili nepoznatih plemena ili pljačkaških bandi, tjerala su ova plemena u saveze. To su bile konfederacije. U Sjevernoj Americi nalazimo konfederacije osobito istočno od Mississippija. Tako imamo da su 'plemena'  u stvari konfederacije, to su u Atlantskom primorju i zaleđu (Sjeveroistočne Velike šume): Powhatan, Nanticoke, Metoac, Iroquois, Abenaki, Pennacook, Wappinger, Wampanoag, Narragansett i još neki. Na Jugoistoku kod ratarskih plemena Muskhogean nalazimo konfederaciju Creek, zapadno od njih 3 Caddo konfederacije: Kadohadacho, Hasinai i Natchitoches. I njihov izdanak Crni Poni (Black Pawnee ili Arikara) bili su konfederacija. Pawnee su bili konfederacija od 4 bande. Na preriji neprijatelji Pawneeja, konfederacija su bili Sioux Indijanci, i njima zapadni Indijanci Blackfoot. Na krajnjem zapadu uz Pacifičku obalu nalazimo na 22 plemena Nootka od kojih je konfederacija bila poznata kao Aht. Savezna plemena bila su zastupana od svojih poglavica na plemenskim vijećima, a o svemu lokalnom odlučivali su sami. Nelojalnost konfederaciji povlačila je konzekvence. Tako su Oneida Indijanci, iz saveza Irokeza, morali biti preseljeni čak u Wisconsin, što je američka vlada i učinila, kako bi ih spasila osvete veoma zloglasnih irokeških ratnika. Konfederacija Iroquois, nije imala saveznika. Bili su u ratu sa svim ostalim Indijancima njima nesrodnim, ali i u ratu sa svim irokeškim plemenima, koja nisu bila u savezu s njima. Zbog ovoga su i stradali gotovo svi irokeški narodi što su ih okruživali, osim Cherokeeja koji su živjeli predaleko na jugu, a i previše moćni. Irokeze su na jugu zaustavila tek snažna plemena Čerokija i Catawba,  na sjeveru ratoborna plemena saveza Abenaka, a napose borbeni Sokoki, čija je povijest jedan dugački rat, a jedini saveznici njihovi prijatelji Francuzi.
Pripadnost jednoj etno-lingvističkoj skupini ne znači da imaju i sličnu materijalnu kulturu, ona je vjerojatno uvijek uvjetovana prilikama u kojima žive. Na Sjeverozapadnoj obali u zemlji Indijanaca Kwakiutl, Nootka, Tlingit, Tsimshian Bella Coola, Haida, Quileute, Skokomish, Chinook i Coast Salish, pa i južnije, u zemlji što je naseljavaju Indijanci iz Oregona i Kalifornije: Coos, Alsea, Yaquina, Tututni, Karok, Wiyot i Yurok, govorimo o kulturi Sjeverozapadne obale. 
Plemena ovih Indijanaca pripadaju u desetak etno-lingvističkih porodica koja su razvila jednu vrst kulture. To je kultura orijentirana moru i kanuima. Riba ima veliku ulogu u njihovoj prehrani, i bili su dovoljno bogati, da si mogu priuštiti bogatiji društveni život, razviti umjetnost u drvorezbarstvu, tkanju, pa i da budu oholi u svojim ceremonijama potlatcha, u kojima se nemilice trošilo, dijelilo i uništavalo bogatstvo, i na taj si način priskrbio ugled. Što je priroda bila darežljivija, ovi su ljudi uspjeli izgraditi bogatije društvo. Haide, Tsimshiani, Kwakiutli i Nootke, spadaju svakako u najbogatije. 
No, ova društva nisu baš bila toliko romantična, kako bi se pomislilo na prvi pogled. Bila su to i društva koja su prakticirala ropstvo, imali su niz neobičnih običaja, a bilo je i ljudožderstva. McDowell drži da su antropofagiju prakticirala mnoga Sjeverozapadna plemena, tajno društvo hamatsa kod Kwakiutla ostatak je tih običaja. Običaje antropofagije Kwakiutla izučio je Jim McDowell, i opisao u svom djelu Hamatsa: The Enigma of Cannibalism on the Pacific Northwest Coast. Heinrich Zimmerman, njemački mornar što je služio na "Resolution" u kapetana Jamesa Cooka, piše u svom publiciranom žurnalu za Mowachaht Indijance sa zaljeva Nootka na otoku Vancouver da "suše ljudsko meso koje su jeli s užitkom i molili ih da probaju i oni".  
O brutalnostima nekih običaja Sjeverozapadnih Indijanaca piše i engleski kapetan James Strange, koji 1778. posjećuje Nootka Sound, kojemu je Callicum, zet poznatog poglavice Maquinna, pokušao prodati tri šake i glavu, govoreći mu da je to dobro za jesti. O običajima kanibalizma stizale su vijesti sa sviju strana svijeta. U Americi je, izgleda, bilo kanibalizma u raznim kulturnim područjima. 
Nalazimo ga i kod Irokeza, gdje se provodilo kod Mohawk Indijanaca, a možda i drugih plemena, ali prije uspostave saveza Haudenosaunee. Na preriji ga znamo kod Pawnee Indijanaca, a Dr. William Jones, kaže da su ga poznavali i Leech Lake Chippewa. Kod Skidi-Pawnee Indijanaca, običavali su žrtvovati djevojke Jutarnjoj zvijezdi Ho-Pir-i-Kuts (Morning Star), kasnije je ovo ukinuo poglavica Petalesharo. Pawnee pripadaju  porodici Caddoan Indijanaca, srodni su Caddoima, i za njih se zna da su prakticirali kanibalizam i žrtvovanja. Pawnee su bili jedino prerijsko pleme koje je prinosilo ljudske žrtve, sjeverno od Meksika. Kanibalizam su Pawnee donesli sa sobom vjerojatno iz zemlje Caddo Indijanaca. Ratnik koji se u borbi pokazao hrabro Pawnee-neprijatelju biti će najvjerojatnije pojeden. Plemena Pawnee i njima nesrodni Shawnee iz grupe Algonquian, upravo su na zlu glasu zbog kanibalizma. Svladanom neprijatelju Pawnee će pojesti i srce i mozak, hrabrost neprijatelja, vjeruju oni, preći će tako na njih. Mozak se jeo kao bi se stekla inteligencija neprijatelja. Sličnih običaja nalazimo kod raznih plemena širom svijeta. 
Ovaj obrazac jedenja srca i mozga ubijenog neprijatelja nalazimo kod svih lovaca na glave, i veoma poznatih Dajaka iz Azije i strašnih Carib Indijanaca iz Malih Antila. Ništa manje opasni bijahu i veoma civilizirani Asteci, kod kojih se srce žrtvovalo bogovima, a meso bi bilo razrezano i razdijeljeno narodu. Mitove o kanibalizmu nalazimo širom Amerike, sve do Ognjene Zemlje gdje se govori o divu-ljudožderu. 
Endokanibalizam, jedan je od oblika antropofagije koje nalazimo kod plemena Južne Amerike, spominje se kod nekih Yanomama iz Roraime, kod njima udaljenih Indijanaca Maxubi u Rondôniji o kojima piše nesretni Fawcett, pa dalje kod Panoan plemena Amahuaca, s čime je bila upoznata Gertrude Evelyn Dole (1915-2001).
Zemljopisno-klimatski uvjeti uvjetovali su nastanku više kulturnih pojaseva na području Sjeverne Amerike.
Subarktički Indijanci (vidi) (Subarctic Indians), u Kanadi i Aljaski, gdje  nalazimo plemena Atapaskana i Algonquian Indijanaca. Najpoznatija plemena toga područja su Montagnais, Atikamekw,  Naskapi, Cree, Chipewyan, Dogrib, Beaver, Carrier, Slavey, Han, Tutchone, plemena Kutchin (Takkuth-kutchin, Vunta-kutchin, Tranjik-kutchin, Kutcha-kutchin, Natsit-kutchin, Tennuth-kutchin, Tatlit-kutchin, Nakotcho-kutchin, Dihai-kutchin) i Khotana (Ingalik, Tanaina, Ahtena, Koyukon) nadalje Tagish, Tahltan, Sekani, Nahane (s Kaska), Mountain, Hare, Satudene; izumrli Beothuk. Kultura ovih Indijanaca je prilično slična. Njezini česti simboli su krplje, kanu, toboggan, snježne naočale. Odjeća je krznena. Lov i ribolov glavni je oblik privređivanja ovih Indijanaca.Indijanci Sjeverozapadne obale (vidi) (Northwest Coast Indians). Ovo su bez sumnje najbogatija plemena Indijanaca Sjeverne Amerike. Oni nastavaju područje uz Pacifičku obalu Sjeverne Amerike od Kalifornije na jugu, do zaljeva Yakutat u Aljaski na sjeveru. Predstavnici ove kulture pripadaju velikim skupinama poznatim kao Kwakiutl, Tsimshian, Tlingit, Haida, Bella Coola, Coast Salish i manja plemena iz Kalifornije, Oregona i Washingtona. Društva s juga ovog područja znatno su siromašnija, a i njihove zajednice su znatno manje. Ovom krugu pripada kultura gradnje velikih totema, gradnji cedrovih kuća s krovovima na dvije vode, prekrasno tkanje chilkat-ogrtača (koji su često nevjerojatno skupi), orijentiranost moru, izgradnja drvenih velikih kanua, ropstvo, i nadasve veoma poznate rastrošne svečanosti "potlach".Indijanci Platoa (vidi) (Plateau Indians). Indijanci s Platoa naseljavaju kraj u području rijeke Columbije. Ovdje je raširena kultura ribara (može se govoriti o pravim ichtyophazima, jedačima riba s veoma slabim zubima) i kopačima korijenja camas i shanataque (ili "Indian Thistle" Cirsium edule) Plemena ovog područja pripadaju grupama Shahaptian (Umatilla, Tygh, Tenino, Yakima, Nez Percé, Palouse,  Walla Walla), Waiilatpuan (Cayuse, Molala), Salishan (Shuswap, Lillooet, Ntlakyapamuk, Spokane, Coeur d’Alêne, Kalispel, Okanogan, Nespelem), Kitunahan (Kutenai), Chinookan (Wasco Wishram i Dog River Indijanci ili Cascade), Lutuamian (Modoc, Klamath) i Athapaskan (Nicola ili Stuwihamuk; koji danas govore thompson jezikom).  Oni su se sezonski pokretali u potrazi za ribom i biljem.
Kalifornijski Indijanci (http://cache.eb.com/eb/image?id=5537&rendTypeId=4 vidi) (California Indians). Kako samo ime kaže ova plemena naseljena su u Kaliforniji i imaju sami za sebe tipičnu kulturu sakupljača žira. Ipak treba naglasiti da ne pripadaju sva kalifornijska plemena ovoj grupi, jer su neki predstavnici Indijanaca Sjeverozapadne obale. Ova pleme više-manje su malena, podijeljena po brojnim plemenima i oskudno obučena. Prijateljica i dobra poznavateljica Indijanaca Eva Lips, navodi da su sva ova plemena veoma dobro uhranjena, na tome zahvaljuju žiru od kojega naročitim postupkom dobivaju brašno i peku pogačice  'acorn bread', odnosno kruh od žira. Glavna plemena su: Maidu, Miwok, Chumash, Yokuts, Shasta, Chimariko, Achomawi, Atsugewi, Yana, Yahi, Wintu, Nomlaki, Patwin, Yuki, Pomo, Wappo, Nisenan, Costanoan, Salinan, Esselen, Kitanemuk, Akwa’ala, Ipai, Tipai, Kamia, Cupeño, Luiseño, Cahuilla, Juaneño, Gabrieleño, Nicoleño, Fernandeño, Serrano.Indijanci Velikog Bazena (vidi) (Great Basin Indians). U području Velikog slanog bazena naseljena su (u zapadnim predjelima, Nevada) siromašna sakupljačka plemena Šošona koji su u stvari bili "noga"-Indijanci. Oni su neprekidno bili u pokretu za hranom, bobicama, korijenjem, raznim plodovima, sitnom divljači i drugim. Jelo se bukvalno sve. Istočno od njih u područjima  Utaha,  Wyominga i  Colorada Indijanci su posjedovali konje pa su se formirali u pljačkaške bande. Oni su bili puno mobilniji i opasniji od svojih zapadnih rođaka. Ove Šošone klasificiraju u Numic-govornike. U Zapadne Numic-govornike ubrajaju se: Northern Paiute, Owens Valley Pajuti, dvije grupe Mono Indijanaca i pleme Bannock iz Idaha. Središnjoj skupini Numica pripadaju Western Shoshoni, Indijanci Panamint ili Koso, Gosiute, Wind River (njihov su ogranak Komanči (Comanche)), i Indijanci Weber Ute (tako krivo nazivani jer ne pripadaju u Ute). U Southern (ili Južne) Numic-govornike pripadaju: Northern Ute, Southern Ute, Tumpanogots, Pahvant, Fish Lake Juti, Red Lake Juti, Kawaiisu, i bande Južnih (Southern) Paiuta: Las Vegas Pajuti, Shivwits, Uinkarets, Moapa i Chemehuevi. 
Jugozapadni Indijanci (vidi) (Southwest Indians). Jugozapadni Indijanci nastanjuju krajeve američkog Jugozapada od New Mexica preko Arizone do donjeg toka Colorada. Ovdje zapravo nalazimo ratarsko stanovništvo iz grupe Yumanskih i Pimanskih plemena, kao i posebnu grupu seoskih plemena s pueblo kulturom. U pueblo ili seoska plemena ubrajaju se Zuñi, šošonsko pleme Hopi i plemena grupe Tanoan. Apačka plemena kao i Papago su nomadi. 
Prerijski Indijanci (vidi) (Plains Indians). Oni su stanovnici prerija, područja od rijeke Saskatchewan na sjeveru do južnog Teksasa. Ovamo pripadaju najslavnija plemena američkih domorodaca. Oni su nomadski jahači i lovci na bizone. Pošto su navikli na prostranstva i lutanja pružali su najžešći otpor bijelim naseljenicima. Predstavnici su im sa sjevera na jug: Plains Cree,  Assiniboin, Blackfoot ("Crna Stopa"), Gros Ventre, Hidatsa, Vrane (Crow), Mandan, Cheyenne, Arikara, Teton, Santee Sioux, Arapaho, Omaha, Pawnee, Kiowa, Comanche.Indijanci Sjeveroistočnih šuma (vidi) (Northeast Woodland Indians). Indijanci Sjeveroistočnih šuma pripadaju porodicama Iroquoian i Algonquian. To je domovina "wigwama", velikih drvenih kuća opasanim palisadama. Oni su lovci i ribari ali i uzgajivači kukuruza. Odavde su došle i kokice "pop corn" koje su Irokezi nosili sa sobom prilikom odlaska u višednevne lovove ili ratne pohode. Najpoznatija plemena ovog područja su Irokezi (Iroquois), Huron Indijanci, Erie, Susquehanna, Wappinger, Wampanoag, Mahican (poznati Mohikanci), Metoac, Powhatan (kod nas poznati po crtiću o djevojci Pocahontas), Nanticoke, Conoy, Pennacook i drugi.Jugoistočni Indijanci (vidi) (Southeast Indians). Ovo područja  obuhvaća jugoistok Sjeverne Amerike, od atlantske obale na zapad do istočnog Texasa, na sjever do unutrašnjosti Virginije. Jugoistočna plemena su seosko ratarsko stanovništvo. Ovdje su na cijeni kukuruz i njegova svečanost "Green Corn Dance" ili "Ples zelenog kukuruza". Neka od ovih plemena poznavali su i hambare u koje, po Evi Lips, "nije mogao ući ni miš". Plemena ovog područja pripadaju porodicama Muskhogean (po novijoj ortografiji Muskogean), Natchesan, Caddoan, Siouan, Attacapan, Chitimachan i Tonikan. Glavna plemena su: Creek, Seminole, Timucua, Yuchi, Biloxi, Chitimacha, Atakapa, Tunica, Natchez, Choctaw, Chickasaw, Akokisa, Hasinai, Adai, Taensa, Kadohadacho, Natchitoches, Chakchiuma, Pascagoula, Bayogoula, Avoyel, Chawasha, Washa, Chatot, Chiaha, Yamasee, Fresh Water, Ais, Calusa, Tequesta, Jeaga, Cusabo, Congaree, Cape Fear, Waxhaw, Winyaw, Cherokee, Woccon, Manahoac, Tutelo, Monacan, Eno, Sugeree, Catawba, Nahyssan, Hitchiti, Koasati, Alabama, Tohome, Eufaula, etc.Mezoamerički Indijanci: Amuzgo, Cakchiquel, Ch'ol Maya, Matlatzinca, Mixe, Mixtec, Nahuatl/Aztec, Itza Maya, Oaxaca Chontal, Pipil, Popoluca, Tabasco Chontal, Tlahuica, Toltec, Yucatan Maya, Zapotec, ZoqueIndijanci karipskog područja: pripada mu Veliki i Mali Antilijužni diio Srednje Amerike i jug Floride. Plemena: Arawak, Boruca, Bribri, Cábecar, Carib, Changuena, Corobici, Cueva, Cuna, Dorasque, Garifuna, Guajiro, Guaymí, Guetar, Inyeri, Island Carib, Maleku, Miskito, Move, Murire, Paraujano, Pech, Rama, Shebayo, Taino, Teribe, Voto.
Središnji Meksiko (Central Mexico) Predstavnici: Nahuatl, Otomí, Chontal, Ixcatec, Tarascan, Mixtec, Zapotec.
Obala Vera Cruza (Vera Cruz Coast) Predstavnici:  Totonac, Tamaulipec, Huastec, Popoluca.
Južne ravnice (S: Lowlands) Predstavnici: Zoque, Tzeltal, Tzotzil, Lacandon, Quiché, Ixil, Itzá, Misquito, Jicaque.
Južne planine (S. Highlands) Predstavnici: Pipil, Xinca, Achi, Lenca, Nicarao, Nicoya, Ulva, Rama, Boruca, Guaymí, Cuna, Talamanca.
Veliki Antili (Greater Antilles) Predstavnici: Ciboney, Sub-Taino, Taino, Ciguayo, Guanahatabey
Sjever (Northern) Predstavnici: Choco, Chibcha, Caquetio, Tairona, Guajiro, Mompox, Timote, Achagua, Yaruro, Otomaco, Guamontey, Guahibo, Saliva, Cumanagoto.
Gvajansko gorje (Guiana Highlands) Predstavnici: Arawak, Warao, Galibi, Tirio, Wapishana, Oyana.
Amazon (Amazon) Predstavnici: Bora, Cubeo, Yanomami, Wai-Wai, Jívaro, Barauana, Apalaí, Tupinamba, Yagua, Xipibo, Kanamari, Maue, Munduruku, Kayapo, Amahuaca, Mashco, Tacana, Siriono, Chiquito, Paressi, Nambikwara, Bakairi.
Brazilsko visočje (Brazilian Highlands) Predstavnici: Xavante, Boróro, Guato, Guarani, Tupí, Kaingang, Tupinamba, Botocudo, Caiapós do Sul, Xakriaba
Ande (Andes) Predstavnici: Aconipa, Cayapa, Manta, Tumbes, Huancavilca,  Chincha, Huanca, Quechua, Aymara, Atacama, Diaguita, Mapuche.
Gran Chaco (Gran Chaco) Predstavnici: Chiriguano, Zamuco, Chamacoco, Lengua, Toba, Mataco, Chane, Chulupi, Mocovi, Tonocoté, Abipón
Pampas (Pampas) Predstavnici: Huarpe, Charrua, Chana-Mbegua, Querandi, Minuane, Puelche, Pehuenche, Poya, Tehuelche.
Ognjena zemlja (Tierra del Fuego) Predstavnici: Chono, Alacaluf, Yahgan, Ona, Haush.O tajnim obredima, licima, mitovima i figurama južnih patagonskih naroda pisao je čilsko-hrvatski povjesničar Sergio Laušić Glasinović.
Danas na američkom kontinentu živi oko 52 000 000 Indijanaca, oko 125 000 000 mestika i oko 801 000 zambosa.
Handbook of American Indians (1906) by Frederick W. Hodge. A listing of over 800 Indian Tribes in the United States and Canada.
Steward, Julian. H. (ed.). 1946-59. Handbook of South-American Indians (7 vols).
Loukotka, Chestmír 1968. Classification of South-American Indian Languages. Los Angeles: Latin American Center, University of California.
Senat SAD-a prihvatio je rezoluciju kojom se službeno ispričavaju američkim Indijancima za sve zločine koje su nad njima počinili.
Native Languages of the Americas: List of Native American Indian Tribes and Languages

Interstellar je američki znanstveno-fantastični film iz 2014. godine koji je režirao Christopher Nolan. U filmu su glavne uloge odigrali Matthew McConaughey, Anne Hathaway, Jessica Chastain i Michael Caine. Radnja filma vrti se oko skupine koja putuje u svemir i ulazi u crvotočinu kako bi pronašla novi planet na koji bi se ljudi mogli naseliti. Scenarij za film napisali su Jonathan Nolan i Christopher Nolan; Christopher je kombinirao svoje vlastite ideju sa scenarijem kojeg je napisao njegov brat još 2007. godine za tvrtku Paramount Pictures odnosno producenticu Lyndu Obst. Christopher je skupa s Obst i svojom suprugom Emmom Thomas također i producirao film. Teoretski fizičar Kip Thorne, čiji je rad inspirirao film, na njemu je radio kao znanstveni savjetnik i izvršni producent.
Tvrtka Warner Bros. koja je samostalno distribuirala i producirala neke od Nolanovih ranijih filmskih uradaka dogovorila je s kompanijom Paramount Pictures zajedničko financijsko ulaganje u budžet Interstellara. Tvrtka Legendary Pictures, bivši partner s kompanijom Warner Bros. također je uložila financijska sredstva. Sve tri navedene tvrtke zajedno su financirale film, a pridružile su im se i produkcijske tvrtke Syncopy i Lynda Obst Productions. Budući da je njegov dugogodišnji suradnik Wally Pfister bio zauzet radeći na filmu Uzvišenost kojim je ostvario svoj redateljski debi, redatelj je izabrao kamermana Hoytea van Hoytemu za ovaj film. Film Interstellar snimljen je kombinacijom anamorfne 35 mm i IMAX-ove 70 mm fotografije. Snimanje filma odvijalo se krajem druge polovice 2013. godine na lokacijama koje uključuju Albertu (Kanada), južni Island i Los Angeles (Kalifornija). Tvrtka za specijalne efekte Double Negative napravila je vizualne efekte na filmu.
Film Interstellar svoju je svjetsku premijeru imao 26. listopada 2014. godine u Los Angelesu. U ograničenu kino distribuciju u Sjevernoj Americi (SAD i Kanada) film je krenuo 5. studenog 2014. godine, a u široku dva dana kasnije (7. studenog). Dana 5. studenog film je započeo s prikazivanjem u Belgiji, Francuskoj i Švicarskoj, a u sljedećih nekoliko dana i u ostalim teritorijima uključujući Hrvatsku (6. studenog) i Veliku Britaniju (7. studenog). U Sjevernoj Americi službeni distributer filma je Paramount Pictures dok ga u ostatku svijeta distribuira Warner Bros.
U bliskoj budućnosti Zemlja više ne može zadovoljiti potrebe čovječanstva jer su zbog svoje rastrošnosti doveli do uništenja ravnoteže u prirodi. Usjeve uništavaju razne bolesti, pješčane oluje razaraju zemlju, a čovječanstvo je spalo na poljoprivredno društvo. Svugdje u svijetu su raspuštene vojske, čovječanstvo je manje brojno zbog razno raznih epidemija te nedostatka hrane. Mnoge tvari nisu dostupne te je vidljiva tehnološka nazadnost i opće recikliranje. Domaće životinje nisu prisutne i postoji nestašica mesa, a veliki gradovi su nestali.
Cooper, bivši NASA-in testni pilot i inženjer koji je sada poljoprivrednik živi sa svojom obitelji: puncem Donaldom, sinom Tomom i desetogodišnjom kćeri Murphy (koju zove Murph), a koja vjeruje da se u njihovoj kući nalazi duh koji s njom pokušava komunicirati. Cooper izaziva Murph da mu dokaže postojanje duha kroz znanstveno ispitivanje. Kasnije otkriva da je "duh" zapravo nepoznata forma inteligencije koja im šalje šifrirane poruke putem gravitacije oblikujući prašinu na podu u binarni uzorak koji im otkriva koordinate tajne NASA-ine postaje koju vodi profesor Brand, jedan od bivših Cooperovih nastavnika.
U novoj NASA-i, Brand otkriva Cooperu da se čovječanstvo bori za opstanak i da će tu bitku sigurno izgubiti, ali da otkriće crvotočine kraj Saturna daje nadu za preživljavanjem. NASA-ini znanstvenici vjeruju da izvanzemaljska bića pokušavaju s njima komunicirati i da su upravo oni stvorili tu crvotočinu kako bi je ljudi mogli upotrijebiti. Cooper pristaje biti pilot Endurancea, eksperimentalne svemirske letjelice koja će ići putem misije Lazarus tijekom koje je lansiran niz kapsula s ljudima koji su već prošli crvotočinu, a čiji zadatak je bio pregledati planete u drugoj galaksiji za eventualno dugoročno nastanjivanje ljudi na njima. Prema dobivenim podacima iz misije Lazarus znanstvenici NASA-e su zaključili da postoje tri potencijalno nastanjiva planeta: Miller, Edmunds i Mann - nazvani po astronautima koji su otišli do njih i poslali podatke. Znanstvenici su smislili dva plana. Plan A se temeljio na rješavanju fizikalnih jednadžbi koje bi otkrile nove gravitacijske fenomene, a koje bi čovječanstvo moglo iskoristiti za drugačije, unaprijeđeno putovanje svemirom i selidbu na novi planet. Plan B nije uključivao preseljenje ljudi sa Zemlje, već stvaranje ljudske populacije na novom planetu pomoću 5000 embrija i tehnologije koja omogućuje njihovu inkubaciju izvan maternice.
Cooperova odluka da se pridruži posadi Endurancea kao pilot slama Murphino srce i njih dvoje se rastanu u lošim odnosima. On se pridružuje Brandovoj kćeri Ameliji, fizičaru Romillyiju, geografu Doyleu i dvojici robota umjetne inteligencije pod imenima CASE i TARS na dvogodišnjem svemirskom putovanju do crvotočine prije prelaska u novu galaksiju. Tijekom putovanja kroz crvotočinu, Amelia u svemirskom brodu uočava iskrivljenje prostora koje tumači kao pokušaj da izvanzemaljska inteligencija zvana "Oni" (u filmu eng. They) stupi u kontakt s njima.
Nakon što prođu kroz crvotočinu, ekipa s Endurancea prati signal Millerove ekspedicije, ali uskoro naiđe na problem: planet Miller se, naime, nalazi u velikoj blizini Gargantue, obližnje rotirajuće crne rupe. Zbog velike brzine rotacije uzrokovane gravitacijskom silom crne rupe, prema teoriji relativnosti jednom satu na planetu odgovora sedam godina na Zemlji; takav se fenomen u fizici naziva dilatacija vremena. Pri dolasku na Millerov planet uočavaju da je cijela površina prekrivena vodom, a zbog snažne gravitacije crne rupe javljaju se ogromni valovi. Tijekom nailaska jednog takvog vala, kojeg posada zamijeni za visoku planinu, Doyle pogiba dok ostatak posade uspijeva pronaći Millerov instrument s podacima pa se njihov odlazak s planeta odužuje. Prilikom povratka na brod Endurance, Cooper i Amelia saznaju da su za Romillyja - koji ih je cijelo vrijeme čekao u brodu da se vrate s planeta - prošle dvadeset i tri godine.
U međuvremenu na Zemlji Murph je odrasla i radi u NASA-i gdje pokušava riješiti jednadžbu iz fizike koja godinama muči profesora Branda: kako ogromnu svemirsku postaju koja je preteška za lansiranje u orbitu putem uobičajenih raketa podići u svemir. Kada se Brandovo zdravlje pogorša, on joj priznaje da je taj problem već desetljećima ranije riješio, ali da su mu za ujedinjavanje kvantne mehanike s gravitacijom bili potrebni podaci o singularnosti u crnoj rupi kako bi završio jednadžbu. Međutim, do tih je podataka nemoguće doći, pa je Brand došao do zaključka da ne postoji mogućnost da čovječanstvo napusti Zemlju. Zato se odlučio za "populacijsku bombu" - projekt masovne repopulacije planeta koristeći embrije kojima bi čovječanstvo krenulo iz početka; ovom opcijom žrtvuje se kompletna trenutačna populacija na Zemlji.
Budući da je misija pronalaženja Millerovih podataka potrošila vrijedne resurse, posada Endurancea je prisiljena izabrati jednog od preostala dva planeta - Mannov ili Edmundsov. Cooper i Amelia u ovom trenutku dolaze u sukob: Cooper ju optužuje da kompromitira misiju zbog svoje emotivne povezanosti s Edmundsom dok ona proziva njega jer se on želi vratiti svojoj obitelji. Naime, ako odustanu od plana povratka na Zemlju, brod Endurance imao bi dovoljno goriva za posjet oba planeta. U konačnici odluče krenuti prema Mannovom planetu. Uskoro pronalaze uspavanog Manna kojeg bude iz hibernacijskog sna na hladnom planetu s ledenim oblacima i atmosferom ispunjenom amonijakom. Uskoro se ispostavlja da je Mann lažirao podatke o naseljivosti planeta kako bi ga Endurance pronašao i spasio. Kada se Cooper odluči vratiti na Zemlju, Mann ubije Romillyja i pokuša ubiti Coopera. Mann u kapsuli bježi prema Enduranceu kako bi s brodom došao do Edmundsova planeta i spasio čovječanstvo. Amelia za to vrijeme spašava Coopera i oni krenu u potjeru za Mannom. Amelia i Cooper stižu u trenutku kada Mann neuspješno pristaje sa svojom kapsulom uz Endurance i u eksploziji zračne komore pogiba. Uz TARS-ovu pomoć, Cooper uspijeva ponovo preuzeti kontrolu nad Enduranceom. 
Uz malo goriva što im je preostalo, Cooper i Amelia smisle plan u kojem će dovesti brod Endurance do ergosfere Gargantue, te odbaciti TARS-a preko horizonta događaja nakon što njegova kapsula ostane bez goriva. Na taj će način iskoristiti TARS-a koji će na Zemlju poslati podatke o singularnosti unutar crne rupe. Nakon što robot i njima pošalje te podatke, oni će krenuti prema Edmundsovu planetu. Međutim, Cooper iznenada ispusti i svoju kapsulu u Gargantuu kako bi smanjio težinu Endurancea, dopuštajući na taj način Ameliji da izmakne snažnoj gravitacijskoj sili Gargantue. Tijekom prolaska kroz crnu rupu, Cooper napušta kapsulu prije njezina uništenja. Cooper upada u "teserakt" koji predstavlja prostorno utjelovljenje 5. dimenzije u kojoj je moguće kretanje kroz vrijeme kao što se može kretati kroz trodimenzionalni prostor. Cooper shvati da su ga Oni, bića iz 5. dimenzije smjestila u teserakt te da su to zapravo učinili ljudi iz budućnosti koji su ovladali trenutno nepoznatim zakonima fizike. Cooper navigira teseraktom kako bi pronašao povoljan način na koji bi Murph poslao podatke koje je TARS prikupio u crnoj rupi. U tome mu pomaže ljubav između njega i Murph za koju kaže da je mjerljiva. Cooper odluči kodirati podatke Morseovim kodom na kazaljku ručnog sata kojeg je poklonio Murph; taj je sat Murph stavila na policu s knjigama, kojom Cooper šalje poruku u binarnom brojevnom sustavu. Otkriveno je kako je "duh" iz Murphinog djetinjstva zapravo Cooper. S ovim informacijama, odrasla Murph uspijeva završiti Brandovu jednadžbu i riješiti problem gravitacije te na taj način omogućava ljudskoj populaciji selidbu sa Zemlje.
Teserakt se počinje zatvarati, a Cooper se nađe kraj Saturna. Cooper se probudi u NASA-inoj stanici koja orbitira oko Saturna gdje mu doktor potvrđuje da je star stotinu dvadeset i četiri godine. Cooper se tek tada ponovno susreće s ostarjelom Murph koja ga nagovara da ode do Amelie koja je stigla na Edmundsov planet i tamo se nalazi sama jer je Edmunds zbog starosti mrtav. Nakon što se oprosti od Murph, on i popravljeni robot TARS kradu jedan brod NASA-e i započinju putovanje prema novom domu ljudske vrste.
Premisu za film Interstellar osmislili su filmska producentica Lynda Obst i teoretičar fizike Kip Thorne koji su 1997. godine surađivali na filmu Kontakt, a koji su se poznavali još otkad je autor Carl Sagan organizirao njihov spoj na slijepo. Temeljen na Thorneovu dotadašnjem radu, njih dvoje su osmislili scenarij o "najegzotičnijim događajima u univerzumu koji odjedanput postanu dostupni ljudskom rodu", a tom radnjom su zainteresirali redatelja Stevena Spielberga. Film je započeo s ravojem u lipnju 2006. godine kada su Spielberg i tvrtka Paramount Pictures objavili planove za snimanje znanstveno-fantastičnog filma temeljenog na premisi od osam stranica koju su napisali Obst i Thorne. Obst je postala producentica filma za kojeg je časopis Variety napisao da "će ga se snimati nekoliko godina" prije nego je Spielberg pristao režirati ga. Do ožujka 2007. godine Jonathan Nolan je unajmljen kako bi napisao scenarij za film Interstellar.Steven Spielberg je 2009. godine prebacio svoju kompaniju DreamWorks iz Paramounta u Walt Disney Company pa je tvrtka Paramount sada trebala novog redatelja za Interstellar. Jonathan Nolan je predložio svoga brata Christophera koji se pridružio projektu 2012. godine. Christopher Nolan se susreo s Kipom Thorneom koji je već u to vrijeme bio izvršni producent filma kako bi razgovarali o priči. U siječnju 2013. godine Paramount i tvrtka Warner Bros. službeno su objavile da se Christopher Nolan nalazi u pregovorima za režiju Interstellara. Nolan je izjavio da ovim filmom namjerava ponovno ohrabriti ljude kako bi krenuli u putovanja u svemir. Namjeravao je napisati scenarij temeljen na njegovoj vlastitoj ideji koju bi onda spojio s bratovim scenarijem. Do ožujka te godine Nolan je potvrđen za redatelja filma koji će biti produciran od strane tvrtka Syncopy i Lynda Obst Productions. Časopis Hollywood Reporter napisao je da će Nolanova plaća iznositi 20 milijuna dolara i 20% ukupne zarade filma. Tijekom istraživanja za potrebe filma, Nolan je posjetio NASA-u kao i privatni svemirski program SpaceX.
Scenarista Jonathana Nolana unajmio je Steven Spielberg da napiše scenarij za film Interstellar, a ovaj je na njega potrošio četiri godine. Kako bi naučio što više o znanosti, proučavao je teoriju relativnosti na kalifonijskom sveučilištu dok je pisao scenarij. Jonathan je izjavio da je bio pesimističan u vezi prestanka svemirskog programa i o nedostatku financijskih sredstava NASA-e za ljudsku misiju na Mars. Inspiraciju za pisanje scenarija crpio je iz znanstveno-fantastičnih filmova s apokaliptičnim temama kao što su Wall-E (iz 2008. godine) i Avatar (iz 2009. godine). Časopis Entertainment Weekly je napisao: "Postavio je priču u distopijsku budućnost Zemlje koju priroda uništava, a koja je sada nastanjena s poljoprivrednicima koji se odbijaju suočiti sa svojim neminovnim krajem i odbijaju očajavati". Jonathanov brat, redatelj Christopher Nolan, radio je na drugim filmskim znanstveno-fantastičnim projektima, ali na kraju se odlučio za Interstellar i izabrao između mnoštva ideja koje su mu Jonathan i Kip Thorne dali, birajući ono što je mislio da bi kao redatelj mogao "dati publici u nadi da se ona neće pogubiti" prije nego je započeo s prepravkom scenarija. Christopher je zadržao Jonathanovu koncepciju priče u prvih sat vremena čija je radnja smještena na gotovo uništenoj Zemlji u bliskoj budućnosti. Kao inspiracija za taj prvi dio priče filma poslužio je stvarni događaj koji se tijekom 30-ih zbio u SAD-u kada je niz pješčanih oluja gotovo uništio kompletnu poljoprivredu. Christopher je drugi dio scenarija prepravio i stavio u njega ekipu koja putuje u svemir. Nakon što je pogledao dokumentarni film iz 2012. godine naziva The Dust Bowl, Christopher je kontaktirao redatelja Kena Burnsa i producenta Daytona Duncana i tražio dopuštenje da neke isječke s intervjuima iskoristi u svom filmu.
Redatelj Christopher Nolan izjavio je da je postao zainteresiran za Matthewa McConaugheyja u svom filmu nakon što ga je 2012. godine vidio u filmu Mud. Dok se McConaughey nalazio u New Orleansu (Louisiana) snimajući televizijsku seriju Pravi detektiv Nolan ga je pozvao da ga posjeti kod njegove kuće. Anne Hathaway također je pozvana u Nolanov dom gdje je čitala scenarij za Interstellar. Kompanija Paramount je u travnju 2013. godine službeno objavila da su oboje glumaca pristali na nastup u filmu u glavnim ulogama. Nolan je za McConaugheyjev lik rekao da se radi o običnom čovjeku uz pomoć kojeg će "publika moći doživjeti priču". Jessica Chastain je kontaktirana u vrijeme dok je snimala film Miss Julie u Sjevernoj Irskoj, a scenarij joj je osobno dostavljen.U konačnici su u film došli i drugi poznati glumci uključujući Michaela Cainea i Matta Damona. Glumac Irrfan Khan je odbio nastupiti u filmu zbog toga što je želio biti u Indiji gdje su s kino distribucijom kretala dva njegova filma - The Lunchbox i D-day. Glumac Matt Damon ulogu je dobio u drugoj polovici mjeseca kolovoza 2013. godine, a svoje je scene snimio na Islandu.
Nolan je film Interstellar snimao s anamorfnim 35 milimetarskim i IMAX kamerama. Fotograf Hoyte van Hoytema dobio je posao na filmu budući je Nolanov suradnik na svim njegovim prethodnim filmovima Wally Pfister bio zauzet radeći na svom redateljskom debiju - filmu Uzvišenost. IMAX kamere za snimanje ovog filma upotrebljavane su u mnogo većem obimu nego na Nolanovim prethodnim filmovima. Kako bi se smanjila upotreba kompjuterski generirane slike, redatelj je dao izgraditi stvarne lokacije poput interijera svemirskih letjelica. Za potrebe snimanja scena unutar tih letjelica, fotograf Van Hoytema je prepravio IMAX kamere kako bi se moglo snimati iz ruke.Poznat po tome što skriva detalje produkcije svojih filmova, Nolan je bio tajnovit i u slučaju filma Interstellar. Časopis The Wall Street Journal je napisao: "Poznati filmaš koji skriva snimanja svojih filmova ovaj put je otišao do novog ekstrema čuvajući scenarij za film Interstellar, baš kao što je to činio i sa svojom trilogijom o Vitezu tame". Kao jedan od sigurnosnih protokola, film Interstellar bio je sniman pod kodnim imenom Flora's Letter (Flora je ime jedno od četvero djece koje Nolan ima sa svojom suprugom, producenticom Emmom Thomas).
Planirano je da snimanje filma traje četiri mjeseca. Snimanje je započelo 6. kolovoza 2013. godine u provinciji Alberta (Kanada) u gradovima Nanton, Longview, Lethbridge i Okotoks. U potonjem gradiću snimanje se odvijalo na stadionu Seaman i na trgu Olde Town. Kako bi snimio scene s poljima kukuruza, Nolan je dao nalog da se zasadi pravi kukuruz, jer je shvatio da je takvo nešto izvedivo iz filma Čovjek od čelika na kojem je bio producent. Scenograf Nathan Crowley posadio je oko dva kilometra kukuruza koje će kasnije biti uništeno u sceni apokaliptične pješčane oluje za koju se inspiracija crpila iz stvarnog događaja kada je tijekom 30-ih godina prošlog stoljeća niz pješčanih oluja poharao SAD. Dodatne scene s pješčanom olujom i McConaugheyjevim likom snimljene su u utvrdi Macleod gdje su ogromni pješčani oblaci stvoreni na samoj lokaciji uz pomoć velikih ventilatora koji su otpuhivali celuloznu sintetsku prašinu kroz zrak. Snimanje u provinciji Alberta trajalo je sve do 9. rujna 2013. godine i uključivalo je stotine statista kao i otprilike 130 članova filmske ekipe od kojih je većina bila lokalnih radnika.Film se također snimao i na Islandu gdje je Nolan već snimao jedan od svojih ranijih filmova - Batman: Početak iz 2005. godine. Filmska ekipa je prebacila svemirske letjelice teške gotovo četiri i pol tisuće kilograma na lokaciju koja je "glumila" dva izvanzemaljska planeta: jedan prekriven ledom, a drugi vodom. Snimalo se dva tjedna uz filmsku ekipu od 350 ljudi od kojih je 130 bilo lokalnih radnika. Lokacije su uključivale ledenjak Svínafellsjökull i grad Klaustur. Tijekom snimanja na Islandu, glumica Anne Hathaway skoro je obolila od hipotermije budući njezino suho odijelo u vodenoj sceni nije bilo dovoljno dobro zaštićeno.Nakon što je snimanje na Islandu završeno, filmska ekipa je otišla u Los Angeles gdje se snimalo još 54 dana. Snimanje u Kaliforniji bilo je pomalo neuobičajeno budući je prema tamošnjem poreznom zakonu zabranjeno snimati filmove budžeta većeg od 75 milijuna dolara. Snimalo se u hotelu Westin Bonaventure, konvencijskom centru Los Angelesa, studiju Sony Picturesa u Culver Cityju te na privatnom posjedu u Altadeni. Snimanje filma završilo je u prosincu 2013. godine, a Nolan je odmah potom započeo montirati film za kino distribuciju. Ukupan produkcijski budžet filma iznosi 165 milijuna dolara što je za 10 milijuna dolara manje od onog kojeg su odobrile kompanije Paramount, Warner Bros. i Legendary Pictures.
U filmu Interstellar pojavljuju se tri svemirske letjelice: Ranger, Endurance i Lander. Rangerova funkcionalnost slična je svemirskom šatlu zbog njezine mogućnosti ulaska i izlaska iz planetarne atmosfere. Glavni brod posade, Endurance, kružne je strukture, a sastoji se od 12 kapsula: četiri s opremom za planetarnu kolonizaciju, četiri s motorima i četiri s trajnim funkcijama pilotske kabine, medicinskih laboratorija i prostora za nastambu. Scenograf Nathan Crowley je izjavio da je Endurance rađen prema uzoru na Međunarodnu svemirsku postaju: "Brod je skup različite tehnologije. Bila nam je potrebna analogna oprema kao i digitalna, back-up sistemi i opipljivi prekidači. Zbilja je nalik na podmornicu u svemiru. Svaki centimetar prostora bio je iskorišten i sve je imalo svoju svrhu." Letjelica Lander prenosi kapsule s kolonizacijskom opremom do površine planeta. Crowley je njezin izgled usporedio s "teškim ruskim helikopterom".U filmu se također pojavljuju i dva robota naziva CASE i TARS. Nolan je želio izbjeći praviti antropomorfistične robote i izabrao je 150-centimetarski četverokutni dizajn. Izjavio je: "Roboti imaju poprilično kompliciranu filozofiju svog dizajna. Temeljena je na čistoj matematici. Imamo četiri glavna bloka koja se mogu spojiti na tri načina. Zbog toga morate pratiti tri kombinacije. Ali unutar toga, blok se dijeli na još tri manja dijela. I na svim mjestima bloka gdje vidimo crte - ta mjesta se mogu dalje podijeliti." Glumac Bill Irwin posudio je glas robotima i fizički ih kontrolirao, ali je njegova pojava digitalno uklonjena iz filma te je kasnije glas CASE-u posudio drugi glumac.
Glavni kompozitor glazbe za film Interstellar bio je Hans Zimmer koji je radio i na Nolanovoj trilogiji o Vitezu tame. Zimmer i Nolan za ovaj su film planirali odmaknuti se od glazbe kakvu je imala Batman trilogija i kreirati nešto potpuno novo. Zimmer je izjavio: "Teksture, glazba, zvukovi i općenito stvari koje smo kreirali već su polako počeli ulaziti u druge filmove pa je bilo vrijeme za nešto potpuno novo. Beskonačan niz identične glazbe morao je biti duži, a velike bubnjeve smo potpuno izbacili." Zimmer je također izjavio da mu Nolan nije dao scenarij filma niti otkrio bilo kakve detalje u vezi njegove radnje već je umjesto toga dobio "tekst na jednoj stranici" koja je "više veze imala sa Zimmerovom pričom nego s radnjom filma". Nolan je rekao u medijima ono što je rekao Zimmeru: "Dat ću ti omotnicu s pismom na jednoj stranici. Ta jedna stranica reći će ti fabulu koja se nalazi u srcu priče. Radi jedan dan i onda mi pusti to što si napisao". Nolanu se svidjelo ono što je Zimmer na taj način skladao. Zimmer je u konačnici skladao 45 različitih skladbi za Interstellar, gotovo tri puta više nego što je to radio za film Početak. Službeni soundtrack filma izdan je 18. studenog 2014.
Redatelj Christopher Nolan izjavio je da utjecaji na film Interstellar uključuju "ključne" filmove iz žanra znanstvene-fantastike: Metropolis (iz 1927. godine), 2001.: Odiseja u svemiru (iz 1968. godine) i Blade Runner (iz 1982. godine). Nolan je o 2001.: Odiseji u svemiru izjavio: "Filmovi s kojima odrastete, kultura koju apsorbirate tijekom desetljeća postaju dijelom vaših očekivanja kada idete gledati neki film. Zbog toga niti jedan film ne možete snimiti u vakuumu. Mi radimo znanstveno-fantastični film... Ne možemo se pretvarati da Odiseja ne postoji prilikom snimanja Interstellara." Također je izjavio da su na scenografiju filma utjecali Ratovi zvijezda (iz 1977. godine) i Alien (iz 1979. godine): "Ti filmovi oduvijek su se nalazili u mojoj podsvijesti kao primjeri onih filmova koji savršeno prikazuju način kako morate pristupiti radu na filmu iz žanra znanstvene-fantastike. Mora izgledati istrošeno i stvarno, stvarno kao svijet u kojem živimo". Film Ogledalo redatelja Andreja Tarkovskog također je utjecao "na elementarne stvari u priči koje se tiču vjetra, prašine i vode".Nolan je film Interstellar usporedio s filmom Blago Sierra Madre (iz 1948. godine) kao film o ljudskoj prirodi. Uzori su mu također bili filmovi Stevena Spielberga - Ralje (iz 1975. godine) i Bliski susreti treće vrste (iz 1977. godine). "Kada kažete da radite obiteljski film", objašnjava redatelj "odmah svi pomisle da će se raditi o mekanom filmu. Ali kada sam ja bio dijete, ovakvi filmovi su se smatrali obiteljskima, a bili su napeti i britki i prepuni izazova kao bilo što drugo u svijetu blockbusterskih filmova. Želio sam to na neki način vratiti." Nolan je također spomenuo i film Prava stvar (iz 1983. godine) kao još jedan primjer uzora kojeg je prikazao filmskoj ekipi prije početka produkcije. Za daljnju inspiraciju u vezi putovanja svemirom redatelj je pozvao bivšu astronautkinju Marshu Irvins na set.Izvan filmskog svijeta, Nolan je inspiraciju crpio iz arhitekture Ludwiga Miesa van der Rohea.
Teoretski fizičar Kip Thorne bio je znanstveni savjetnik na filmu kako bi se osiguralo da su prikazi crvotočina i relativnosti što je moguće više točniji i precizniji. Izjavio je: "Razgovarali smo o tome kako točno prikazati crvotočine i crnu rupu pa sam radio na jednadžbama koje će omogućiti praćenje svjetlosnih zraka dok putuju kroz crvotočinu i oko crne rupe... Ono što vidite u filmu temeljeno je na Einsteinovim jednadžbama opće teorije relativnosti."U stvaranju crvotočine i masivne rotirajuće crne rupe (koja sadržava ergosferu, za razliku od nerotirajuće crne rupe), doktor Thorne je surađivao s voditeljem tima za specijalne efekte Paulom Franklinom i ekipom od 30 kompjuterskih stručnjaka za efekte u kompaniji Double Negative. Thorne je dao kompleksne teoretske jednadžbe stručnjacima koji su stvorili novi CGI software temeljen na tim jednadžbama, a kako bi stvorili točne kompjuterske simulacije gravitacijske leće uzrokovane fenomenom rotirajuće crne rupe. Određenim kadrovima trebalo je i do 100 sati da se renderiraju, a u konačnici su podaci bili teški do 800 terabajta. Finalni stvoreni vizualni efekti su dr. Thorneu omogućili novi pogled na efekte gravitacijske leće i akrecijskih diskova koji okružuju crnu rupu i doveli do stvaranja dva nova znanstvena rada: jedan za zajednicu astrofizičara, a drugu za zajednicu kompjuterskih grafičara.Christopher Nolan je u početku bio zabrinut da znanstveno precizno prikazivanje crne rupe publici neće biti vizualno shvatljivo te da će ekipa koja radi na specijalnim efektima trebati njezinu pojavu napraviti potpuno nerealističnom. Međutim, Nolan je gotovi efekt ipak prihvatio kao shvatljiv uz opasku da će trebati održati perspektivu iz kamere konzistentnom: "Ono što smo shvatili je da dok god ne mijenjamo kut gledanja i poziciju kamere, dobit ćemo nešto vrlo shvatljivo."Prikaz crvotočine također je precizan. Umjesto dvodimenzionalne rupe u svemiru, prikazana je kao svjetlucava sfera. U ranoj fazi snimanja filma, Thorne je odredio nekoliko smjernica od kojih su najvažnije bile da ništa neće narušiti uspostavljene zakone fizike te da će sve lude spekulacije proizlaziti iz prave znanosti, a ne iz plodnih umova scenarista. Nolan je te smjernice prihvatio dok god one neće narušavati način kako će se snimati sam film. U jednom trenutku Thorne je proveo dva tjedna pokušavajući Nolana odgovoriti od ideje da jedan lik iz filma putuje brže od svjetlosti na što je Nolan u konačnici i pristao. Prema Thorneu, element koji ima najviše umjetničke slobode je prikaz smrznutih, ledenih oblaka na jednom od planeta kojeg ekipa astronauta posjećuje.
Teaser trailer za film Interstellar premijerno je prikazan 14. prosinca 2013. godine, a sadržavao je inserte iz filma čija se radnja dovija u svemiru uz Cooperovu naraciju kojeg tumači Matthew McConaughey. Službena kino najava filma premijeru je imala 5. svibnja 2014. godine u IMAX kinu Lockheed Martin u Washingtonu. Kasnije tog mjeseca postala je dostupna i na internetu, a u tjednu koji je završio s 19. svibnja postao je najgledaniji filmski trailer s preko 19 i pol milijuna pregleda na stranici YouTube. Krajem rujna 2014. godine započelo je emitiranje televizijskih spotova koji su širili početni fokus na McConaugheyja za kojeg je Los Angeles Times napisao da je imao jaki vizibilitet u javnosti zbog osvojene nagrade Oscar za film Dobri dileri iz Dallasa te zbog nastupa u popularnoj televizijskoj seriji Pravi detektiv. Televizijski spot za film emitiran tijekom nedjeljnog finala u američkom nogometu bio je usmjeren prema širokoj publici.U srpnju 2014. godine Christopher Nolan i Matthew McConaughey prvi puta su se pojavili na Comic-Conu gdje su promovirali Interstellar. Časopis The Hollywood Reporter je prije Nolanove konferencije za medije na Comic-Conu napisao da "on prije ovoga uopće nije pričao o svom novom filmu". Njih dvojica sudjelovali su u kratkoj konferenciji prije nego što je prikazana nova kino najava za film. Istoga mjeseca tvrtka Paramount Pictures pokrenula je kompleksnu interaktivnu službenu stranicu filma. Časopis The Hollywood Reporter napisao je da je webstranica "istovremeno zagonetna i, možda, ispunjena skrivenim značenjem". Posjetitelji stranice otkrili su zvjezdanu kartu koja se odnosi na sletanje na Mjesec misije Apollo 11.Do listopada 2014. godine tvrtka Paramount je u partnerstvu s kompanijom Google započela promovirati film Interstellar kroz razne platforme. Službena stranica filma postala je glavno digitalno središte na Google domeni. Na stranici je debitirala posljednja verzija kino najave, a stranica je svojim posjetiteljima omogućavala da pronađu kino prema mjestu stanovanja i unaprijed planiraju u kojem formatu će film gledati. Također je pružala mogućnost navigacije kroz teme povezane s filmom, skupljala razne podatke od filmske publike i povezala se s mobilnom aplikacijom. Ta aplikacija koju je razvila tvrtka Paramount Digital Entertainment u rujnu 2014. godine sadržavala je igru u kojoj su igrači mogli izgraditi svoj vlastiti Sunčev sustav i koristiti simulator leta za putovanje svemirom.Kompanija Paramount omogućila je virtualnu šetnju brodom Endurance koristeći tehnologiju Oculus Rift. Virtualna šetnja mogla se obaviti u četiri različita kina u New Yorku, Houstonu, Los Angelesu i Washingtonu u razdoblju od 6. listopada 2014. do 19. studenog 2014. godine. Izdavač Running Press dana 11. studenog 2014. godine izdao je knjigu Interstellar: Beyond Time and Space autora Marka Cotta Vaza o nastanku i snimanju filma. Dana 7. studenog 2014. godine W. W. Norton & Company izdala je knjigu The Science of Interstellar autora Kipa Thornea, teoretičara fizike koji je na ovom filmu bio znanstveni savjetnik i izvršni producent.
Film Interstellar uglavnom je dobio pozitivne ocjene filmskih kritičara. Većinom su hvalili glumačke nastupe McConaugheyja, Foy i Chastain, specijalne efekte, scenografiju, filmske teme i njegovu ambiciju, dok su se negativni komentari uglavnom odnosili na ritam filma, predugačko trajanje, nedostatak humora i posljednju trećinu filma kao i općenito cijelu priču. Los Angeles Times je napisao: "Filmski kritičari se uglavnom slažu da je Interstellar zabavna, emotivna znanstveno-fantastična saga koja tjera na razmišljanje, iako na je na trenutke nezgrapna i sentimentalna". Na popularnoj internetskoj stranici Metacritic koja se bavi skupljanjem ocjena filmskih kritičara film ima prosječnu ocjenu 74/100. Na drugoj internetskoj stranici Rotten Tomatoes film na temelju 239 zaprimljenih filmskih kritika ima prosječnu ocjenu 7.1/10 odnosno 74% pozitivnih ocjena uz komentar: "Interstellar predstavlja još uzbudljiviji, inteligentniji i blistaviji od onoga što publika inače očekuje od scenarista i redatelja Christophera Nolana, iako njegova intelektualna razina na trenutke premašuje samu sebe."Scott Foundas, glavni kritičar časopisa Variety nazvao je Interstellar "vizualno i konceptualno najodvažnijim Nolanovim filmom do sada". Foundas je također napisao da se sam film čini puno osobnijim od Nolanovih prethodnih uradaka. James Dyer je u kritici za časopis Empire dao filmu pet zvjezdica opisavši ga "pametnim, prevrtljivim i prekrasnim... Inteligentna opera o svemiru i vremenu s dušom omotanom u znanost". Dave Calhoun iz londonskog Time Outa također je filmu dao maksimalnih pet zvjezdica uz opasku da se radi o "odvažnoj, prekrasnoj kozmičkoj avanturi s elementima nadrealnog i sanjivog". Kritičar Lou Lumenick iz New York Posta prozvao je Interstellar "duševnim remek-djelom koje se mora pogledati, jedan od najuzbudljivih filmskih iskustava ovog stoljeća za sada". Richard Roeper iz Chicago Sun-Timesa dao je filmu četiri zvjezdice (od četiri maksimalno) i napisao: "Ovo je jedan od najljepših filmova koje sam ikada gledao - vizualno i prema poruci o moćnim snagama jedine stvari za koju svi znamo da ju je nemoguće izmjeriti znanstvenim metodama. Ljubavi." Također je nadodao da Jessica Chastain "zaslužuje da ju se uzme u obzir za nagrade u kategoriji najbolje sporedne glumice".Opisujući Nolana kao "trgovca samopoštovanjem", Tim Robey iz časopisa The Daily Telegraph prozvao je film Interstellar "agonizirajuće" bliskim remek-djelu, istaknuvši njegovu konceptualnu odvažnost i "duboku inteligenciju". Todd McCarthy je za Hollywood Reporter napisao: "Ovaj glomazni ep pokušava dati istu težinu ljudskim emocijama i spekulacijama o kozmosu uz miješani rezultat, ali nije ništa manji od spektakularnog, a ponekad i više od toga". Clauda Puig iz USA Today nazvala je film "remek-djelom s greškom", hvaleći specijalne efekte i snažne teme, ali kritizirajuće "glupe" dijaloge i "dosadne zakrpe unutar svemirske letjelice". Richard Corliss iz magazina Time dao je filmu pozitivnu kritiku i prozvao ga "filmom koji se mora pogledati uz poneke narativne rupe". Nadodao je i koliko je zadivljen činjenicom što je Nolan "bio toliko ambiciozan". Zaključio je da "Nolanova priča ponekad premašuje samu sebe", ali je prihvatio njezine događaje. U kritici za Associated Press, Jake Coyle hvalio je film zbog "njegove veličine", ali je neke dijaloge smatrao "nezgrapnima". Također ga je nazvao "jednim od najuzvišenijih filmova desetljeća".David Stratton iz emisije At the Movies dao je filmu četiri i pol zvjezdice (od pet) uz pozitivno isticanje filmske ambicije, efekata i 70 milimetarske IMAX prezentacije, premda je kritizirao preglasni zvuk zbog kojih se neki dijalozi nisu mogli čuti, te istaknuo paralele s filmovima Gravitacija i 2001.: Odiseja u svemiru u smislu tehnoloških dostignuća i metafizičkih tema. Margaret Pomeranz iz iste emisije dala je filmu tri zvjezdice budući je imala osjećaj da se ljudska drama izgubila u filmskim znanstvenim konceptima. Časopis The Guardian dao je filmu tri od pet zvjezdica uz opasku da se radi o "veličanstvenom spektaklu s natruhama drame s malo likova i rijetkim humorističnim dosjetkama". Jovan Cerda iz The Philippine Star napisao je da je s fantastičnom glumačkom postavom i epskom pričom o izdržljivosti i opstanku, ovaj film snažan i s razlogom će se naći među onima o kojima će se pričati na predstojećoj dodjeli nagrada Oscar.
