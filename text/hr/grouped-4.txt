
Rakun (Procyon lotor) sisavac je srednje veličine koji nastanjuje Sjevernu Ameriku. On je najveći pripadnik porodice Procyonidae; dug je od 40 do 70 cm i teži između 3,5 i 9 kg, a ishrana mu se sastoji od oko 40% beskralješnjaka, 33% biljaka i 27% kralješnjaka. Ima sivkasto krzno, od kojeg je skoro 90% gusto potkrzno koje ga štiti od hladnoće. Dvije su prepoznatljive odlike rakuna izuzetno spretne ruke i "maska" na licu; to su česte teme u mitologiji nekih sjevernoameričkih starosjedilačkih plemena. Rakuni su poznati po svojoj inteligenciji, a istraživanja su pokazala da rješenja zadataka mogu pamtiti do tri godine.
Prvobitno su stanište rakuna umjerene i mješovite šume Sjeverne Amerike, ali zbog svoje prilagodljivosti staništu proširili su svoj areal na planinska područja, obalne močvare i urbana područja, gdje ih mnogi ljudi smatraju štetočinama. Zbog bjegova i uvođenja sredinom 20. stoljeća, rakuni danas nastanjuju središnji dio Europe, Kavkaz i Japan.
Iako se prije smatralo da je samotna životinja, sada postoje dokazi da rakuni pokazuju društveno ponašanje specifično za spolove. Ženke u srodstvu često dijele neko područje, dok nesrodni mužjaci žive zajedno u grupi od najviše četiri životinje kako bi održali svoju poziciju protiv drugih mužjaka tijekom sezone parenja. Veličina teritorija varira od tri hektara kod ženki u gradovima do 50 km2 kod mužjaka koji nastanjuju preriju. Nakon skotnosti od oko 65 dana u proljeće se koti dva do pet mladunaca. Mladunce odgaja majka sve do disperzije u kasnu jesen. Iako rakuni u zatočeništvu mogu doživjeti 20 godina, njihova prosječna dužina života u divljini samo je 1,8 do 3,1 godina. U mnogim su slučajevima lov i promet dva najčešća uzroka smrti.
Znanstveni naziv rakuna, Procyon lotor, znači "perač prije pasa"; lotor (lat.) znači "perač", Procyon (latinizirani grčki od προ-) znači "prije", a κύων znači "pas".
U prvim desetljećima nakon što su ga otkrili pripadnici ekspedicije Kristofora Kolumba - prve osobe koja je ostavila pisani trag o ovoj vrsti - taksonomi su smatrali da je rakun u srodstvu s mnogim različitim vrstama, uključujući i pse, mačke, jazavce i posebno medvjede. Carl Linne, otac moderne taksonomije, svrstao je rakuna u rod Ursus, prvo kao Ursus cauda elongata ("dugorepi medvjed") u drugom izdanju svoje knjige Systema Naturae, a zatim kao Ursus Lotor ("medvjed perač") u desetom izdanju. Gottlieb Conrad Christian Storr je 1780. godine svrstao rakuna u odvojeni rod Procyon, što se može prevesti kao "prije psa" ili "sličan psu". Također je moguće da je Storr imao na umu rakunov noćni život i zato odabrao zvijezdu Procyon kao eponim za vrstu.
Na osnovu fosila iz Francuske i Njemačke, smatra se da su prvi pripadnici porodice Procyonidae živjeli u Europi u kasnom oligocenu prije oko 25 milijuna godina. Slični oblici zuba i lubanje ukazuju na to da prokionidi i kune imaju zajedničkog pretka, ali molekularna analiza pokazala je da su rakunima još srodniji medvjedi. Nakon što su tada postojeće vrste prešle Beringov prolaz barem šest milijuna godina poslije, centar rasprostranjenosti vjerojatno je bila Srednja Amerika. Za koatije (Nasua i Nasuella) i rakune (Procyon) smatra se da možda imaju zajedničkog pretka u rodu Paranasua koji je postojao između 5,2 i 6,0 milijuna godina. Ova pretpostavka, koja se temelji na morfološkoj poredbi, proturječi genetičkoj analizi iz 2006. godine koja pokazuje da su rakuni srodniji prstenorepim mačkama. Za razliku od ostalih prokionida, poput rakuna rakojeda (Procyon cancrivorus), preci običnog rakuna napustili su tropska i suptropska područja i preselili se na sjever prije oko četiri milijuna godina, u selidbi koja je potvrđena otkrićem fosila iz perioda srednjeg Pliocena u Velikoj nizini.
Četiri podvrste rakuna endemične za malene karipske i srednjoameričke otoke često su smatrane kao odvojene vrste nakon njihova otkrića. To su bahamski rakun i guadeloupeski rakun, koji su vrlo slični jedan drugom; rakun s Tres Mariasa, koji je veći nego prosječno i ima koščatu glavu; i izumrli barbadoski rakun. Izučavanja njihovih morfoloških i genetičkih osobina iz 1999., 2003. i 2005. godine dovele su do toga da se svi ovi otočni rakuni svrstaju kao podvrste običnog rakuna u trećem izdanju Vrste sisavaca svijeta (2005.). Populacija rakuna s petog otoka, cozumelski rakun, koji teži samo 3 - 4 kg i ima veoma malene zube, još uvijek se smatra kao odvojena vrsta.
Četiri najmanje podvrste rakuna, s prosječnom težinom od 2 do 3 kg, nastanjuju južnu obalu Floride i obližnje otoke; jedan je primjer Procyon lotor marinus. Većina od ostalih 15 podvrsta razlikuje se neznatno po boji krzna, veličini i drugim tjelesnim osobinama. Dvije najrasprostranjenije podvrste su istočni rakun (Procyon lotor lotor) i rakun iz doline gornjeg Mississippija (Procyon lotor hirtus). Obje imaju relativno tamno krzno i dugu dlaku, ali ovaj je drugi veći od istočnog rakuna. Istočni rakun nastanjuje sve države SAD-a i Kanadske provincije do sjevera Južne Karoline i Tennesseeja. Areal rakuna iz doline gornjeg Mississippija pokriva sve države SAD-a i Kanadske provincije do sjevera Louisiane, Texasa i Novog Meksika.
Rakuni su od glave do stražnjih udova dugi između 40 i 70 cm, ne uključujući rep koji može biti dugačak između 20 i 40 cm, ali obično nije duži od 25 cm. Visina je ramena između 23 i 30 cm. Lubanja odraslih mužjaka duga je između 94,3 i 125,8 mm, a široka između 60,2 i 89,1 mm; lubanja ženki duga je između 89,4 i 115,9 mm, a široka između 58,3 i 81,2 mm. Težina odraslog rakuna značajno varira po staništu; može biti između 2 i 14 kg, ali je obično između 3,5 i 9 kg. Najmanje jedinke nastanjuju jug Floride, a oni na sjevernim granicama obično su najveći. Mužjaci su obično 15 do 20% teži od ženki. Na početku zime rakun može težiti dvostruko više nego u proljeće, zbog nakupina masti. Rakun je jedan od sisavaca čija težina najviše varira. Najteži zabilježeni primjerak težio je 28,4 kg, daleko najteži primjerak u cijeloj porodici Procyonidae.Najkarakterističnija osobina rakuna jest crno krzno oko očiju koje je u jakom kontrastu s okolnim krznom. Ono podsjeća na "banditovu masku" i tako je podržala reputaciju ove životinje kao lopova. Neznatno zaobljene uši također su okružene bijelim krznom. Pretpostavlja se da rakuni mogu bolje prepoznati izraze lica i poziciju zahvaljujući ovoj neobičnoj boji lica te tamnim i svijetlim prstenovima na repu. Prstenovi sliče prstenovima na repu kod prstenorepog lemura. Tamna maska možda također smanjuje odsjaj i potpomaže noćni vid. Na drugim dijelovima tijela duge i čvrste dlake, koje sprječavaju prodiranje vlage, obično su u nijansama sive boje i, dosta manje, smeđe. Rakuni s vrlo tamnim krznom češći su kod njemačke populacije zato što su prvi pušteni primjerci bili tamne boje. Gusto potkrzno, koje čini gotovo 90% krzna, štiti rakuna od hladnoće i sastoji se od dlaka dugih između 2 i 3 cm.
Rakun ima sposobnost uspravljanja na stražnje noge kako bi mogao istražiti neki predmet prednjim udovima. Budući da rakuni imaju kratke noge u usporedbi sa svojim kompaktnim torzom, oni ne mogu brzo trčati niti skakati na veliku udaljenost. Njihova najveća brzina je 16 do 24 km/h. Rakuni mogu plivati prosječnom brzinom od 5 km/h i mogu ostati u vodi nekoliko sati. Za silaženje niz drvo glavom nadolje - što je neobična sposobnost sisavca te veličine - rakun okrene stražnja stopala prema nazad. Rakuni se mogu znojiti i dahtati kako bi održali tjelesnu temperaturu.Lubanje rakuna imaju kratku i široku regiju lica i velik prostor za mozak. Dužina lica manja je od dužine same lubanje, a nosna je kost kratka i široka. Zubi - 40 zuba s formulom: 3.1.4.2 (gornja čeljust) i 3.1.4.2 (donja čeljust) — prilagođena je njihovu načinu života kao sveždera: derači nisu oštri kao u pravih mesoždera, ali kutnjaci nisu tako široki kao u biljoždera. Baculum mužjaka dug je oko 10 cm i jako zakrivljen na prednjem kraju. Znanstvenici ga često koriste kako bi odredili reproduktivni status jedinki. Sedam od trinaest identificiranih zvukova koristi se u komunikaciji između majke i mladunca, a jedan zvuk sliči pjevu ptica.
Rakunovo je najvažnije čulo njegovo čulo dodira. Izuzetno osjetljive šape zaštićene su tankim koštanim slojem koji postane mekan kada se ovlaži. Nema kožice između pet prstiju na šapi, što je neobično za mesoždera. Gotovo dvije trećine područja koje služi primanju nadražaja u moždanoj kori rakuna specijalizirana je za primanje opipljivih impulsa, više nego i u jedne druge životinje. Mogu identificirati predmete prije nego što ih dodirnu uz pomoć dlačica koje se nalaze iznad njihovih oštrih, neuvlačivih pandži. Rakuni nemaju pokretljiv palac i zbog toga njihova ruka nije toliko spretna kao ruka primata. Nepoznato je zašto nema utvrđenih negativnih efekata na dodir kada rakun satima stoji u vodi temperature ispod 10°C.Smatra se da su rakuni slijepi za boje ili ih barem vrlo slabo mogu razlikovati, iako su im oči dobro prilagođene za primjećivanje zelene svjetlosti. Unatoč tome što je njihova dioptrija slična čovjekovoj i što dobro vide u polumraku, čulo vida nije im veoma važno zato što loše vide na daljinu. Uz to što je korisno za orijentiranje u mraku, čulo mirisa važno je za međusobnu komunikaciju. Sekret iz žlijezda (obično analnih), mokraća i izmet služe za označavanje teritorija. Mogu čuti zvukove od 50 do 85 kHz, ali i tihe zvukove poput onih koje stvaraju gliste ispod zemlje.
Postoji samo nekoliko istraživanja o mentalnim sposobnostima rakuna, a većina se njih temelji na čulu dodira ove životinje. U istraživanju etologa H. B. Davisa iz 1908. godine, rakuni su uspjeli otvoriti 11 od 13 kompleksnih brava u manje od 10 pokušaja i nisu imali problema u ponavljanju akcije kada su brave bile promijenjene ili okrenute naopačke. Davis je zaključio da su razumjeli apstraktne principe mehanizama za zaključavanje i da je njihova brzina učenja ekvivalentna nekim primatima. Istraživanja iz 1963., 1973., 1975. i 1992. godine koncentrirale su se na pamćenje rakuna i dokazale da oni mogu pamtiti rješenja zadataka do tri godine. U istraživanju B. Pohl iz 1992. godine rakuni su mogli odmah razlikovati identične i različite simbole tri godine nakon kratke faze učenja. Stanislas Dehaene navodi u svojoj knjizi The Number Sense da rakuni mogu razlikovati kutije koje sadrže dvije ili četiri bobice grožđa od onih koje sadrže tri.
Istraživanja tijekom 1990-ih godina od etologa Stanleya D. Gehrta i Ulfa Hohmanna pokazala su da su rakuni društveni što se tiče različitih spolova i da nisu tipično solitarni, kako se prije smatralo. Ženke u srodstvu žive u takozvanom fisijsko-fuzijskom društvu, tj. dijele zajednički prostor i povremeno se susreću na područjima za hranjenje i razmnožavanje. Nesrodni mužjaci često formiraju nestalne društvene grupe mužjaka kako bi održali poziciju protiv drugih mužjaka tijekom sezone parenja – ili protiv drugih potencijalnih prijetnji. Takve grupe obično čine najviše četiri jedinke. Budući da neki mužjaci pokazuju agresivno ponašanje prema mladuncima koji im nisu u srodstvu, majke se izoliraju od ostalih rakuna dok njihovi mladi nisu dovoljno veliki da bi se obranili. Po pitanju ova tri načina života prisutna u rakuna, Hohmann je njihovu društvenu strukturu nazvao troklasnim društvom. Samuel I. Zeveloff, profesor zoologije na Državnom sveučilištu Weber i autor knjige Raccoons: A Natural History (Rakuni: prirodoslovlje), pažljiviji je u svojim interpretacijama i zaključuje da barem ženke žive same većinu vremena i, prema istraživanju Erika K. Fritzella u Sjevernoj Dakoti 1978. godine, također i mužjaci ako žive na područjima gdje je gustoća populacije malena.Oblik i veličina rakunova teritorija varira s obzirom na njegovu starost, spol i stanište: odrasli drže područja koja su dvostruko veća nego ona mladih jedinki. Dok veličine teritorija u negostoljubivim prerijama Sjeverne Dakote variraju između 7 i 50 km2 u mužjaka i između 2 i 16 km2 u ženki, prosječna veličina u močvarama jezera Erie je 0,49 km2. Bez obzira na to da li se teritoriji više jedinki preklapaju, obično se ne brane aktivno izvan sezone parenja ako ima dovoljno hrane. Pretpostavlja se da se granice teritorija obilježavaju mirisom, koji također služi za identificiranje jedinki. Mokraća i izmet na zajedničkim mjestima za obavljanje nužde mogu dati informacije o područjima za hranjenje, budući da je zabilježeno da se rakuni tu okupljaju za zajedničko hranjenje, spavanje i igranje.Što se tiče generalnog ponašanja rakuna, Gehrt ističe da "se obično može naći 10 do 15% onih koji se ponašaju potpuno suprotno" od očekivanog.
Iako su obično noćne životinje, rakuni su ponekada aktivni danju kako bi iskoristili dostupne izvore hrane. Ishrana im se sastoji od oko 40% beskralježnjaka i 27% kralježnjaka. Budući da mu se ishrana sastoji od razne hrane, Zeveloff tvrdi da je rakun "možda jedna od oportunističkijih životinja na svijetu". Iako se u proljeće i rano ljeto uglavnom hrani kukcima, crvima i drugim životinjama dostupnim rano u godini, više voli voće i orašaste plodove, poput žireva i lješnjaka; oni se pojavljuju kasno u ljeto i u jesen i predstavljaju bogat izvor kalorija za skupljanje masnih naslaga za zimu. Unatoč uobičajenom mišljenju, rakuni jedu aktivan i veliki plijen poput ptica i sisavaca vrlo rijetko, budući da više vole plijen kojeg je lakše uloviti, posebno ribe i vodozemce. Kada ima dosta hrane, rakuni mogu razviti jaka induvidualna preferiranja prema nekoj vrsti hrane. U sjevernom dijelu svojeg reala rakuni padaju u zimski san i drastično smanjuju svoju aktivnost sve dok se snijeg na otopi.
Rakuni skupljaju hranu i druge predmete svojim prednjim udovima kako bi ih razgledali i otklonili neželjene dijelove. Osjetljivost na dodir njihovih prednjih udova se povećava ako se ova radnja odvija pod vodom, budući da voda omekšava tvrdi sloj koji prekriva šape. Međutim, ponašanje promatrano kod rakuna u zatočeništvu, kada odnose hranu do vode i "peru" je prije nego što je pojedu, nije zabilježeno u divljini. Prirodoslovac Georges-Louis Leclerc, Comte de Buffon (1707.–1788.) je vjerovao da rakuni nemaju adekvatnu proizvodnju pljuvačke koja vlaži hranu, pa da stoga moraju vlažiti hranu, ali ovo je sigurno netočno. Rakuni u zatočeništvu vlaže hranu češće kada potok nije dalje od 3 m od njih. Naširoko prihvaćena teorija kaže da je vlaženje instinktivno ponašanje koje imitira traženje hrane na obalama rijeka i sl. Ovo podržavaju zapažanja da hranu podrijetlom iz vode rakuni češće vlaže. Izgleda da čišćenje prljave hrane nije razlog "pranja". Stručnjaci su bacili sumnju na vjerodostojnost zapažanja divljih rakuna dok vlaže hranu.
Rakuni se obično pare u periodu kojeg izaziva povećana količina svjetlosti između kasnog siječnja i sredine ožujka. Međutim, postoje veće regionalne razlike koje količina svjetlosti ne može u potpunosti izazvati. Na primjer, dok se rakuni na jugu SAD-a obično pare kasnije od prosjeka, sezona parenja u Manitobi ima svoj vrhunac kasnije nego obično u ožujku i nastavlja se do lipnja. Tijekom sezone parenja, mužjaci lutaju svojom teritorijom u potrazi za ženkama u pokušaju da ih zavedu u periodu od tri do četiri dana kada je začeće moguće. Ovi susreti se često dešavaju na glavnim mjestima okupljanja. Kopulacija, uključujući i predigru, može trajati preko jednog sata i ponavlja se nekoliko noći zaredom. Pretpostavlja se da slabiji pripadnici muških grupa također dobijaju šansu za parenje jer se snažniji ne mogu pariti sa svim dostupnim ženkama. U jednom sitraživanju provedenom na jugu Teksasa tijekom sezona parenja od 1990. do 1992. godine, oko jedne trećine svih ženki se parilo sa više nego jednim mužjakom. Ako ženka ne postane skotna ili ako rano izgubi mladunce, ponekada ponovo postane plodna nakon 80 do 140 dana.
Nakon skotnosti od 63 do 65 dana (iako je moguće od 54 do 70 dana), ženka donosi na svijet leglo od dva do pet mladunaca. Prosječna veličina legla mnogo varira po staništu, od 2,5 u Alabami do 4,8 u Sjevernoj Dakoti. Veća legla su češća na područjima sa većom stopom smrtnosti od, npr., lova ili hladnih zima. Dok muški jednogodišnjaci dostižu spolnu zrelost tek nakon glavne sezone parenja, jednogodišnje ženke mogu nadoknaditi visoku stopu smrtnosti i ponekada kote 50% svih mladih rođenih tijekom jedne godine. Mužjaci ne pomažu u podizanju mladih. Mladunci su slijepi i gluhi na rođenju, ali je njihova maska već vidljiva na svijetlom krznu. Težina 10 cm dugog mladunca na rođenju je između 60 i 75 grama. Ušni kanali im se otvaraju nakon 18 do 23 dana, nekoliko dana prije nego im se oči otvore po prvi put. Kada mladunci postignu težinu od oko 1 kg, oni počinju istraživati svijet izvan jazbine; čvrstu hranu počinju jesti nakon šest do devet tjedana. Nakon ovoga ih majka sve manje doji; odbija ih od sise nakon 16 tjedana. U jesen, nakon što im je majka pokazala jazbine i mjesta za hranjenje, mladunci se razilaze. Dok mnoge ženke ostaju blizu teritorije svoje majke, mužjaci se ponekada udalje više od 20 km. To se smatra instinktivnim ponašanjem koje sprječava parenje u srodstvu. Međutim, majka i mladunci u hladnim područjima tijekom hladnijih zima ponekada dijele jazbinu.
Rakuni u zatočeništvu mogu živjeti više od 20 godina. Međutim, dužina života u divljini je samo 1,8 do 3,1 godina, ovisno o uvjetima koji se odnose na gustoću prometa, lov i vrijeme. Nije neobično da samo polovica mladunaca rođenih tijekom jedne godine prežive cijelu godinu. Nakon ove točke, godišnja smrtnost pada na između 10 i 30%. Mladi rakuni su ranjivi na gubitak majke ili glad, posebno tijekom dugih i hladnih zima. Najčešći prirodni uzrok smrti kod sjevernoameričke populacije rakuna je pseća kuga, koja može dostići epidemijske razmjere i ubiti gotovo cijelu lokalnu populaciju rakuna. U područjima sa gustim prometom i raširenim lovom ovi čimbenici mogu biti krivi za 90% smrti odraslih rakuna.Najvažniji prirodni grabežljivci rakuna su ris, kojot i velike sove koje uglavnom love mladunce. U Chesapeake Bayu rakuni su među najvažnijim plijenom bjeloglavog štekavca. U arealima u koje su uvezeni u bivšem Sovjetskom savezu njihovi glavni neprijatelji su vukovi, risevi i sove. Međutim, grabežljivci nisu glavni uzrok smrti, posebno zato što su veći grabežljivci u mnogim područjima koja rakuni nastanjuju istrijebljeni.
Iako su tijekom posljednjih desetljeća živjeli u rijetko pošumljenim područjima, rakuni ovise o vertikalnim srukturama za penjanje kada se osjete ugroženi. Zbog toga izbjegavaju otvoreni teren i područja sa visokom koncentracijom bukvi, budući da je njena kora preglatka za penjanje. Rupe u starom hrašću i drugom drveću i pukotine u kamenu su rakunima omiljeno mjesto za spavanje, prezimljavanje i koćenje. Ako takve jazbine nisu dostupne ili ako je dolaženje do njih teško, rakuni iskoriste jazbine koje su iskopali drugi sisavci, gusto grmlje, udubine blizu ceste u urbanim područjima ili račvanje grana na drvetu. U jednom istraživanju u brdima Njemačke, više od 60% svih mjesta za spavanje je bilo iskorišteno samo jednom, ali one jazbine koje su bile iskorištene barem deset puta činile su oko 70% svih skrovišta koja su se koristila više od jedanput. Budući da vodozemci, rakovi i druge životinje koje žive oko jezera i rijeka čine važan dio ishrane rakuna, dolinske listopadne i mješovite šume u kojima ima dosta voda i močvara održavaju najveću gustoću naseljenosti. Dok u prerijama gustoća populacije varira od 0,5 do 3,2 životinje po kvadratnom kilometru i u planinskim šumama obično ne prelazi 6 životinja po kvadratnom kilometru, u dolinskim šumama i močvarama može živjeti više od 20 rakuna po kavdratnom kilometru.
Rakuni su česti u Sjevernoj Americi od Kanade do Paname, gdje podvrsta P. l. pumilus koegzistira sa rakunom rakojedom (P. cancrivorus). Populacija na Hispanioli je bila istrijebljena već 1513. godine od strane španskih kolonista koji su ih lovili radi mesa. Rakuni su također bili istrijebljeni na Kubi i Jamajci, gdje su zabilježeni 1687. godine. Bahamski rakun (P. l. maynardi), Guadeloupeški rakun (P. l. minor) i rakun sa otoka Tres Marias (P. l. insularis) su 1996. godine svrstani među ugrožene vrste prema IUCN-u.
Postoje dokazi da su u pred-kolumbijskim vremenima rakuni bili brojni samo oko rijeka i u šumama na jugoistoku SAD-a. Budući da rakuni nisu bili spomenuti od strane prvih američkih pionira koji su istraživali središte i sjever SAD-a, njihovo širenje se možda odigralo nekoliko desetljeća prije 20. stoljeća. Od 1950-ih, rakuni su se proširili od Vancouvera (što je prije bila sjeverna granica njihovog areala) do sjevernih dijelova četiri Kanadske provincije u središnjim predjelima te države. Nova staništa (osim urbanih) koja su rakuni zauzeli su planine, prerije i obalne močvare. Nakon populacijske eksplozije 1940-ih godina, procijenjeni broj rakuna u Sjevernoj Americi tijekom kasnih 1980-ih je bio 15 do 20 puta viši nego tijekom 1930-ih, kada su rakuni bili prilično rijetki. Urbanizacija, ekspanzija poljoprivrede, namjerno uvoženje i istrjebljenje prirodnih grabežljivaca rakuna su vjerojatno izazvala ovo povećanje u broju i rasprostranjenosti.
Kao rezultat bijega i namjernog uvoženja sredinom 20-og stoljeća, rakun je sada rasprostranjen u nekoliko europskih i azijskih zemalja. Viđeni su u svim zemljama koje graniče sa Njemačkom, koja ima najveću populaciju izvan Sjeverne Amerike. Još jedna stabilna populacija postoji na sjeveru Francuske, gdje je nekoliko rakuna kućnih ljubimaca pušteno 1966. godine. Između 1936. i 1958. godine pušteno je 1243 životinja u devet regija bivšeg Sovjetskog Saveza sa svrhom osnivanja populacije koja bi se lovila radi krzna. Dva uvođenja su bila uspješna: na jugu Bjelorusije izeđu 1954. i 1958. godine i u Azerbajdžanu između 1941. i 1957. godine. Sa sezonskim prinosom od 1000 do 1500 jedinki, godine 1974. procijenjeno je da populaciju na Kavkazu čini 20 000 životinja, a da je gustoća četiri životinje po kvadratnom kilometru. U Japan je uvezeno do 1500 rakuna kao kućnih ljubimaca svake godine nakon uspjeha crtanog filma Rascal the Raccoon (Rakun zvani Rascal). Godine 2004. potomci pobjeglih ili puštenih primjeraka živjeli su u 42 od 47 prefektura Japana.
Dva para rakuna, koji su bili kućni ljubimci, puštena su 12. travnja 1934. godine u divljinu na sjeveru Hessena od strane nadstojnika šume Wilhelma Freiherra Sitticha von Berlepscha, na zahtjev njihovog vlasnika, uzgajivača peradi Rolfa Haaga. Pustio ih je dva tjedna prije nego što je dobio dozvolu od pruskog ureda za lovstvo "za bogaćenje životinjskog svijeta", kako je Haag naveo u svom zahtjevu. Nekoliko prijašnjih pokušaja da se rakune uveze u Njemačku nije bilo uspješno. Druga populacija osnovana je u Istočnoj Njemačkoj 1945. godine kada je 25 rakuna s farme za uzgoj krznašica u Wolfshagenu pobjeglo do Istočnog Berlina nakon zračnog napada. Navedene dvije populacije parazitološki su različite: 70% rakuna hessenske populacije zaraženo je crvom Baylisascaris procyonis, ali nijedna jedinka iz brandenburške populacije nije zaražena tim parazitom. Procijenjeni broj rakuna u hessenskoj regiji je bio 285 životinja 1956. godine, preko 20 000 1970. godine i između 200 000 i 400 000 jedinki u cijeloj Njemačkoj 2008. godine.Rakun je u Njemačkoj bio zaštićena vrsta, ali je u 14 saveznih država proglašen divljači od 1954. godine. Lovci i zaštitnici okoliša smatraju da se rakun nekontrolirano širi, što je prijetnja zaštićenim vrstama ptica i starosjedilačkim vrstama mesoždera. Ovakvom pogledu se protivi zoolog Frank-Uwe Michler, koji nije našao dokaze da je visoka gustoća populacije imala efekta na biodiverzitet na tom području. Hohmann drži da ekstenzivni lov ne može biti izazvan nedostatkom prirodnih grabežljivaca, zato što smrt zbog drugih grabežljivaca nije važan uzrok smrti kod sjevernoameričkih rakuna.
Eksperimenti za aklimatiziranje rakuna u SSSR počeli su 1936. godine i ponavljani su još 25 puta do 1962. godine. Sveukupno su puštene 1222 jedinke, od kojih su 64 došle iz ZOO vrtova i farmi za uzgoj krznašica (od njih je 38 došlo iz Zapadne Europe). Ostali rakuni potječu iz populacije u Zakavkazju. Areal sovjetski rakuna nikada nije bio jedinstven i isti zato što su ih ljudi uvozili na različite lokacije koje su daleko jedna od druge. Sva uvođenja u Ruski daleki istok su bila neuspješna; melanistični rakuni su bili pušteni na Petrov otok blizu Vladivostoka i u neka područja južnog Primorskog kraja, ali su umrli. U Srednjoj Aziji rakuni su pušteni u Kirgistan, ali kasnije je zabilježeno da su bili "praktički neprisutni" u siječnju 1963. godine. Velika i stabilna populacija rakuna (godišnji ulov je 1000–1500 jedinki) je osnovana u Azerbajdžanu nakon uvođenja u to područje 1937. godine. Rakuni su preživjeli uvođenje blizu rijeke Terek, duž rijeke Sulak i u nizine Dagestana. Pokušaji da ih se uvede oko lijeve pritoke rijeke Kuban bili su neuspješni. Uspješno su se aklimatizirali u Bjelorusiji, gdje su uvedeni u tri navrata (52, 37 i 38 jedinki 1954. i 1958. godine). Do 1. siječnja 1963. godine, u toj je državi zabilježeno 700 jedinki.
Zbog svoje prilagodljivosti, rakuni uspijevaju iskoristiti urbana područja kao staništa. Prva pojavljivanja su zabilježena u predgrađu Cincinnatija tijekom 1920-ih godina. Od 1950-ih, rakuni su prisutni u metropolama poput Washington, D.C., Chicagoa, i Torontoa. Od 1960-ih, Kassel je dom prvoj i najgušćoj europskoj populaciji rakuna na velikom urbanom području od 50 do 150 životinja po kvadratnom kilometru, što se može uporediti sa populacijom u urbanim područjima u Sjevernoj Americi. Veličine teritorija urbanih rakuna su samo 3 do 40 hektara za ženke i 8 do 80 hektara za mužjake. U malenim gradovima i predgrađima mnogi rakuni spavaju u obližnjoj šumi nakon traženja hrane oko naselja. Voće i kukci u vrtovima i otpaci su lako dostupna hrana. Nadalje, postoji veliki broj dodatnih područja za spavanje u ovim područjima, poput rupa u starom drveću u vrtovima, u ostavama, garažama, napuštenim kućama i tavanima. Postotak urbanih rakuna koji spavaju u napuštenim ili naseljenim kućama varira između 15% u Washington, D.C. (1991.) do 43% u Kasselu (2003.).
Rakuni su prenosnici bjesnoće, smrtonosne bolesti koju izaziva virus koji se nalazi u pljuvački i prenosi se ugrizom. Širenje virusa je počelo na Floridi i u Georgiji tijekom 1950-ih i podržali su ga uvoženje zaraženih jedinki u Virginiju i Sjevernu Dakotu u kasnim 1970-im. Od 6940 zabilježenih slučajeva bjesnoće 2006. godine, 2615 (37,7%) je otpadalo na rakune. Ministarstvo poljoprivrede Sjedinjenih Država, kao i lokalne vlasti u nekoliko država SAD-a i u nekoliko provincija u Kanadi, razvilo je programe oralne vakcinacije kako bi se borili protiv širenja bolesti kod ugroženih populacija. Jedini smrtni slučaj kod čovjeka je zabilježen nakon prenosa virusa bjesnoće od rakuna. Među glavnim simptomima bjesnoće kod rakuna su općenito bolestan izgled, smanjeno kretanje, nenormalno glasanje i agresivnost. Međutim, nema uvijek vidljivih znakova i većina jedniki ne pokazuje agresivno ponašanje kao psi; rakuni sa bjesnoćom se umjesto toga obično sakriju u jazbine. Organizacije poput Šumske službe Sjedinjenih Država potiču ljude da se klone životinja koje se ponašaju ili izgledaju nenormalno i da obavijeste nadležne osobe. Budući da zdrave jedinke, a posebno majke koje doje, često traže hranu tijekom dana, dnevna aktivnost nije pouzdan pokazatelj bjesnoće kod rakuna. Za razliku od bjesnoće, rakuni prenose barem desetak drugih patogenih bolesti koje ne utiču na čovjeka.Neke od najvažnijih bakterijskih bolesti kod rakuna su leptospiroza, listerioza, tetanus o tularemija. Iako paraziti u tijelu mogu oslabiti njihov imunološku sustav, dobro hranjene jedinke mogu imati mnogo parazita u probavnom sustavu bez pokazivanja simptoma. Larve vrste Baylisascaris procyonis, koje se mogu naći u izmetu i rijetko izaziva bolest kod ljudi, može se progutati tijekom čišćenja zahoda rakuna bez zaštite.
Povećani broj rakuna u urbanim područjima je završio sa različitim reakcijama kod ljudi, od bijesa zbog njihovog prisustva do namjernog hranjenja rakuna. Neki stručnjaci za divlje životinje i većina državnih vlasti nisu skloni hranjenju divljih životinja jer mogu postati veoma nametljivi i ovisni o ljudima kao izvoru hrane. Drugi stručnjaci u svojim knjigama potiču hranjenje rakuna i drugih divljih životinja. Rakuni koji se ne boje ljudi su razlog za zabrinutost kod onih koji ovakvo ponašanje pripisuju bjesnoći, ali znanstvenici ističu da je ovakvo ponašanje vjerojatno prilagodba življenju u staništu u kojem je kontakt sa ljudima svakodnevan i to kod više generacija. Ozbiljni napadi na ljude od strane grupa rakuna koji nisu zaraženi bjesnoćom su izuzetno rijetki i gotovo uvijek su rezultat osjećaja ugroženosti kod rakuna; zabilježen je barem jedan takav napad.
</ref> Rakuni obično ne ubijaju domaće mačke i pse, ali prijavljeni su induvidualni slučajevi ubijanja.Dok su prevrnute kante za smeće i pokradeno voće sa drveća samo neprijatnosti za vlasnike kuća, popravak štete napravljene na tavanu koji je rakunima služio kao skrovište može koštati više tisuća dolara. Premještanje ili ubijanje rakuna bez dozvole je zabranjeno u mnogim urbanim područjima. Ove metode obično rješavaju probleme samo sa vrlo agresivnim i divljim jedinkama, budući da za adekvatna skrovišta zna više rakuna, ili se ta skrovišta poslije vrlo brzo ponovo otkriju. Buka, gašenje i paljenje svjetla i neugodni mirisi su se pokazali efektivni u tjeranju majke i mladunaca prije nego što bi oni inače napustili skrovište (kada su mladunci stari oko osam tjedana). Međutim, obično je za duže razdoblje efektivno samo nedopuštanje da rakuni dođu do hrane i otpadaka.Među svim voćem i usjevima koji se uzgajaju u poljoprivrednim područjima, zreli kukuruz šećerac je najomiljeniji među rakunima. U dvogodišnjem istraživanju Univerziteta Purdue iz 2004. godine, rakuni su bili krivi za 87% štete na kukuruzu. Kao i ostali grabežljivci, rakuni tražeći hranu mogu provaliti u kokošinjce i sl. kako bi lovili kokoške, patke, njihova jaja ili hranu. Budući da rakuni mogu provaliti u štaore i pokušati otvoriti zatvorene kontejnere u kampovima, kamperima se predlaže da ne čuvaju hranu ili pastu za zube u šatoru.S obzirom na to da rakuni mogu do neke granice povećati stopu reprodukcije, ekstenzivni lov često ne rješava probleme sa populacijom rakuna. Stariji mužjaci također mogu imati veće teritorije od mlađih, što završava manjom gustoćom populacije. Cijene pokušaja da se rakuni istrijebe u su obično mnogo veće nego cijene štete koju naprave rakuni.
U mitologiji domorodačkih naroda u obije Amerike,rakun je bio predmet narodnih priča. Priče poput Kako rakuni uhvate toliko rakova, koju su smislili narod Tuscarora, centrira se na rakunovu vještinu u traženju hrane. U drugim pričama rakun je igrao ulogu varalice koji prevari ostale životinje, poput kojota i vukova. Među ostalima, Sijuksi su vjerovali da rakun ima prirodne duhovne moći, budući da njegova maska predstavlja bojanje lica (crne i bijele linije nacrtane sa dva prsta) koje se koristi za povezivanje sa svijetom duhova. Azteci su nadnaravne sposobnosti naročito pripajali ženkama, čija je požrtvovanost za mladunce povezivana sa ulogom mudrih žena u plemenskom društvu.Rakuni se pojavljuju u umjetnosti američkih domorodaca širom svog areala. Pronađeni su pteroglifi sa urezanim tragovima rakuna u Kanjonu Lewis u Texasu i u Okrugu Grayson u Kentuckyju; također su pronađeni u Novom Meksiku i u Kaliforniji. Do detalja točna figurica napravljena od kvarca pronađena je blizu rijeke Scioto. Značenje i značaj Struga rakunskih svećenika, koji prikazuje stilizirani urez rakuna ostaju nepoznati.U zapadnjačkoj kulturi, napisano je nekoliko auobiografskih romana o životu sa rakunom, od čega je većina literatura za djecu. Najpoznatija je knjiga Sterlinga Northa Rascal, u kojoj govori o tome kako je odgajao mladog rakuna tijekom Prvog svjetskog rata. Antropomorfni rakuni odnedavno igraju glavnu ulogu u animiranim televizijskim serijama The Raccoons, u filmu Preko ograde i u video igricama Sly Cooper.
Krzno rakuna se koristi za pravljenje odjeće, posebno za ogrtače i kape od kože rakuna. Američki domorodci su ga koristili ne samo za pravljenje zimske odjeće, već su koristili repove kao ukras.
U mnogim dijelovima SAD-a lov na rakune se još uvijek obavlja noću sa psima, koji su posebno uzgajani na takvu vrstu lova. Psi slijede rakuna dok on na kraju ne pobjegne, obično na drvo; tada se rakuna ubije ili ga se ostavi na životu u svrhu budućeg lova. Lovci mogu prepoznati kako napreduje lov po tome kako psi laju; oni imaju jedinstven lavež kojim ukazuju na to da se rakun popeo na drvo.
Dok su se uglavnom lovili radi krzna, rakuni su također služili kao izvor hrane za Američke domorodce i Amerikance, a rakuni prženi na roštilju su bili tradicionalna hrana na američkim farmama.Budući da se rakune smatra sopadljivim, slatkim i/ili štetočinama, ideja da ih se jede je današnjim ljudima odbojna. Međutim, postoje neki festivali u Americi na kojima je rakunovo meso posebna poslastica.
Kao i kod većine egzotičnih ljubimaca, držanje rakuna zahtijeva mnogo vremena i strpljenja. Rakuni se mogu ponašati nepredviđeno i agresivno i može ih biti prilično teško naučiti da razumiju i slušaju naredbe. U mjestima gdje držanje rakuna kao ljubimaca nije zabranjeno, kao u Wisconsinu i drugim državama SAD-a, dozvola za držanje egzotičnih ljubimaca će možda biti potrebna.Spolno zreli rakuni česo pokazuju agresivno prirodno ponašanje kao što je griženje tijekom sezone arenja. Steriliziranje kada su stari oko pet ili šest mjeseci smanjuje šanse za razvoj agresivnog ponašanja. Rakuni mogu postati pretili i imati druge poremećaje zbog loše ishrane i nedostatka vježbanja. Kada ih se dugo vremena hrani hranom za mačke, rakuni mogu dobiti kostobolju. Zbog rezultata istraživanja o njihovom društvenom ponašanju, sada se prema zakonu u Austriji i Njemačkoj moraju držati barem dva rakuna kako bi se spriječila usamljenost. Rakuni se obično drže u većem kavezu (u kući iil izvan kuće), što je također zahtijev zakona u Austriji i Njemačkoj; obično se ne drže u kući jer zbog svoje prirodne radoznalosti mogu napraviti štetu.Kada se uzmu mladunci, moguće ih je rehabilitirati i vratiti u divljinu. Međutim, ne zna se da li se dobro prilagode životu u divljini. Hranjenje mladunaca kravljim mlijekom umjesto zamjenskim mlijekom ili sličnim produktom može biti opasno za njihovo zdravlje.
Bartussek, Ingo (2004.). Die Waschbären kommen (German), Niedenstein, Germany: Cognitio ISBN 978-3932583100
 (2002.) Mammals of the Soviet Union. Vol. II, part 1b, Carnivores(Mustelidae & Procyonidae), Washington, D.C. : Smithsonian Institution Libraries and National Science Foundation ISBN 90-04-08876-8
Hohmann, Ulf; Bartussek, Ingo; Böer, Bernhard (2001.). Der Waschbär (German), Reutlingen, Germany: Oertel+Spörer ISBN 978-3886273010
Holmgren, Virginia C. (1990.). Raccoons in Folklore, History and Today's Backyards, Santa Barbara, California: Capra Press ISBN 978-0884963127
Lagoni-Hansen, Anke (1981.). Der Waschbär (German), Mainz, Germany: Verlag Dieter Hoffmann ISBN 3-87341-037-0
MacClintock, Dorcas (1981.). A Natural History of Raccoons, Caldwell, New Jersey: The Blackburn Press ISBN 978-1930665675
Zeveloff, Samuel I. (2002.). Raccoons: A Natural History, Washington, D.C.: Smithsonian Books ISBN 978-1588340337

Američki rat za neovisnost (1775. - 1783.) borba je za osamostaljenje trinaest britanskih kolonija u Sjevernoj Americi: New Hampshire, Massachusetts, Rhode Island, Connecticut, New York, New Jersey, Pennsylvania, Delaware, Maryland, Virginia, North (Sjeverna), South (Južna) Carolina i Georgia. Zbog kolonijalističke politike Velike Britanije prema njima ove su kolonije oružanim sukobom kod Lexingtona (18. travnja 1775.) počele rat protiv britanske vladavine u Sjevernoj Americi (Povijest Sjedinjenih Američkih Država). Tijekom rata, one su 4. srpnja 1776. donijele glasovitu Deklaraciju nezavisnosti i proglasile svoju samostalnost od britanske krune.
Rat je počeo 18. travnja 1775. oružanim sukobom kod Lexingtona. Na početku rata Amerikanci nisu imali profesionalnu vojsku ni flotu. Svaka se kolonija branila zajedno s lokalnom policijom. Amerika dobija jedinstvenu vojsku u svibnju 1775. pod vodstvom Georgea Washingtona. Na pobunjeničkoj strani sudjelovalo je 250 000 vojnika kao regularna vojska ili lokalna policija.
Afroamerikanci, kao slobodni ljudi ili kao robovi, služili su na obje strane. U studenom 1775. Lord Dunman je oslobodio sve robove koji bi se borili na britanskoj strani što je naravno privuklo veliki broj crnaca na stranu Britanaca. 1779. 10 000 crnaca dezertiralo je iz američke vojske i prešlo u britanske redove.
Većina američkih Indijanaca istočno od rijeke Mississippi bilo je zahvaćeno ratom. Većina njih nisu znali na koji način ući u rat. 13 000 ih se uključilo u sukob na britanskoj strani.
Prije rata Boston je bio jako središte revolucije; poznata Bostonska čajanka u kojoj je u more bačen veći dio britanskog čaja koji je bio poslan iz Engleske. Britanski zapovijednik u Bostonu zapovijedao je s 4000 vojnika, ali teritorij je bio pod utjecajem pobunjenika. Nakon bitke kod Lexingtona još 4500 britanskih vojnika uključilo se u rat. Stigli su pod zapovjedništvom generala Williama Howea. Odmah nakon dolaska sukobili su se s pobunjenicima. Englezi su dobili tu bitku ali njihovi su gubitci bili toliki da nisu mogli više nastaviti sa potjerom. 
U svibnju 1775. George Washington je zauzeo utvrdu Ticonderoga. Odtale je imao dobar pogled na Boston i Howe nije bio u najboljoj situaciji, te je zapovijedio evakuciju grada 17. ožujka 1776. Nakon toga Washington je krenuo sa većinom svoje vojske prema New Yorku.
Za vrijeme bitaka u Bostonu, Kongres (vrhovno tijelo pobunjene Amerike) je pozvao Francuze u Kanadi da im se pridruže kao četrnaesta kolonija. Međutim, kada se to nije dogodilo, Kongres je zapovijedio invaziju na Kanadu. Cilj je bio maknuti Britance iz dvije kanadske pokrajne - Québeca i Ontarija.
Dana 16. rujna 1775. brigadni general Richard Montgomery krenuo je iz utvrde Ticonderoga na Montreal koji je pao 13. studenoga iste godine. General Guy Carleton, guverner Kanade pobjegao je u grad Québec.
Druga vojska koja je krenula prema Québecu na čelu s generalom Benedictom Arnoldom okružila je Québec. Nakon nekog vremena pridružio im se Montgomery sa svojom pobjedničkom vojskom. Napali su Québec 31. prosinca ali su pobijeđeni od strane Britanaca. Ostatak Amerikanaca je tamo ostao do proljeća 1776. kada su se povukli. 
Sljedeći pokušaj osvajanja Québeca pao je kod Trois-Rivièresa 8. svibnja 1776. Britanci su onda krenuli u napad i pobjedili Arnolda u bitci kod otoka Valcour. Arnold se bio prisiljen povući do utvrde Ticonderoga odakle je i krenuo. 
Napad na Kanadu je katstrofalno završio za Amerikance, ali je Arnold odgodio britanski protunapad do bitke kod Saratoge.
Nakon povlačenja svojih snaga iz Bostona general Howe se fokusirao na osvajanje New Yorka. Da bi obranio grad, general Washington postavio je 20 000 vojnika od Manhattana sve do Long Islanda.
Dok su se Britanci iskrcavali kod Staten Islanda Washington je čitao deklaraciju o neovisnosti svojim ljudima. Dana 27. kolovoza 1776. Britanci su potjerali Amerikance natrag do Brooklyna. Howe je tamo postavio kamp i započeo opsadu Manhattna gdje je general Washington povukao svoje ljude. 
Dana 15. rujna Howe je iskrcao 12 000 ljudi na Manhattan i brzo zauzeo cijeli grad. Amerikanci su se morali povući do Harlema gdje su napadnuti, ali su napad nakratko odbili. Howe je u listopadu okružio Washingtonovu vojsku i Amerikanci su se ponovno morali povući. Bitka kod White Plainsa je održana 28. listopada 1776. i opet je epilog bilo povlačenje američkih trupa. Howe se vratio na Manhattan i zarobio 2000 američkih vojnika.
General Lord Cornwallis tjerao je Washingtonovu vojsku kroz New Jersey sve dok se Amerikanci nisu u prosincu povukli preko rijeke Delaware u Pennsylvaniji. Ta zima je, ukupno gledajući, bila dobra za Britance, no Howe je propustio priliku uništiti pobunjeničku vojsku. No, zarobio je ili ubio skoro 5000 americkih vojnika i bio je spreman za nastavak operacija u proljeće.
Američka vojska na tom području izgubila je 5000 vojnika i Washington nije bio u povoljnom položaju. Kongres je u očaju napustio Philadelphiju što je razočaralo neke Amerikance, ali otpor britanskoj vlasti odlučno je rastao. Stoga se Washington odlučio na napad. Prešao je rijeku Delaware na Badnju noć i zarobio više od 1000 Hessana u bitci kod Trentona 26. prosinca 1776. 
Cornwallis je krenuo vratiti izgubljeni Trenton, ali ga je s puta skrenuo Washington koji je uspješno napao Britance kod Pricentona 3. siječnja 1776. Policija New Jerseya nastavila je pobjeđivati Britance na tom području.
Kada su Britanci počeli planirati operacije za 1777. imali su dvije vojske: Carletonovu vojsku u Kanadi i Howeovu vojsku u New Yorku. U Londonu Lord George Germain otkazao je večinu operacija zbog nesporazuma, jadnog planiranja, i rivalstva među zapovjednicima. Ipak, Howe je uspješno zauzeo Philadelphiju, dok je vojska na sjeveru bila poražena u bitci kod Saratoge.
Prva akcija u 1777. bila je ona vođena generalom John Burgoyneom u Kanadi. Cilj je bio zaposjesti teritorij oko Jezera Champlain i rijeke Hudson tako da koloniju New England izoliraju od ostalih američkih kolonija. Burgoynova akcija imala je dvije sastavnice. Prvo bi on vodio 10 000 ljudi preko jezera Champlain do grada Albany u New Yorku, a druga bi vojska od 2000 ljudi vođena Barriem St. Legerom išla rijekom Mohawk i ponovno je spojila sa Burgoynom u Albaniju.
Burgoyne je krenuo u lipnju, a već u ranom srpnju zauzeo je utvrdu Ticonderoga. Njegov pohod bio je usporen Amerikancima koji su rušili stabla i mostove, te tako sprječavali prodor Britanaca. 
Britanska potpora Burgoynovoj vojsci vođena sa Barriem St. Legerom je strahovito poražena od strane Amerikanaca dovodeći Burgoynu samo 1000 vojnika. Znači, St. Barry, odnosno pola njegove indijanske vojske vođene Josephom Brantom , opkolila je utvrdu Stanwix. Američka vojska i njihovi indijanski saveznici išli su zaustaviti opsadu Stanwixa, međutim, upali su u zasjedu u bitci kod Oriskanija 6. kolovoza. Tada je došla druga ekspedicija vodena Benedictom Arnoldom i St. Leger se morao povući u Kanadu.
Burgoynova vojska sada smanjena na 6000 ljudi odlučuje se na napad na Albany; to je odluka koja je stvorila mnoge kontroverze. Američka vojska od 8000 ljudi vođena generalom Horatijom Gatesom bila je utvrđena 16 kilometara od Saratoge u državi New York. Burgoyne je mislio nadmudriti Amerikance, ali su ga Amerikanci shvatili u prvoj bitci kod Saratoge u rujnu. Burgoynova situacija bila je očajna. Nadao se da će general Howe doći sa svojom vojskom, no od toga nije bilo ništa. On je sa svojom vojskom osvajao Philadelphiju.
Lokalna policija se pridružila Horatiju Gatesu i on je početkom listopada imao više od 11 000 vojnika. Nakon gadnog poraza u drugoj bitci kod Saratoge, Burgoyne se predao 17. listopada. 
Saratoga je često prozivana kao prekretnica rata. Revolucionarna smjelost i odlučnost patila je zbog Howeovog uspješnog osvajanja Philadelphije. No, još važnije je da je ova pobjeda ohrabrila Francuze da uđu u rat protiv Velike Britanije. Sad je rat za Britance postao puno teži nego su mislili na početku.
Kada je general William Howe osvojio New York usredotočio se na zauzimanje Philadelphije, mjesta gdje se nalazila pobunjenička vlada. General Howe se kretao sporo tako da je tek u kasni kolovoz iskrcao svojih 15 000 vojnika na krajnji sjever Chesapeak Baya. 
George Washington je postavio svojih 11 000 ljudi između Howea i Philadelphije, ali ih je ubrzo maknuo zbog bitke kod Brandywina 11. rujna 1777. I opet Kongresu nije preostalo ništa drugo nego napustiti Philadelphiju. Howe je napokon nadmudrio Washingtona i ušao u nezaštićenu Philadelphiju. Washington je opet neuspješno napao Howea, međutim, ovaj je napad odbio bez ikakvih velikih posljedica za oba dvije strane.
Nakon odbijanja britanskog napada kod White Marsha, Washington se u prosincu 1777. utvrdio u Valley Forgeu otprilike 32 kilometra od Philadelphije. Tamo su ostali cijelu zimu i proljeće. 2500 (od 10 000) Washingtonovih ljudi poumiralo je od raznih bolesti. Na proljeće Amerikanci su se povukli iz Valley Forgea u dobrom smjeru zahvaljujući Barunu von Steubenu koji je preuzeo najnovije metode taktike od Prusa. 
General Clinton zamijenio je Generala Howea na mjestu zapovjednika vojske, stoga je bilo očigledno da će se neke promjene dogoditi. Stanje se pogoršalo ulaskom Francuza u rat i General Clinton se odlučuje na povlačenje svojih trupa iz Philadelphije i šalje ih u New York. No, Washington je napao Clintona na njegovom povlačenju iz Philadelphije u bitci kod Monmoutha 28. srpnja 1778. 
Clinton se vratio u New York u srpnju baš prije dolaska francuske flote pod zapovjednikom d'Estaingom. Washington se vratio kod White Plainsa (sjeverni dio grada). Situacija je bila slična kao i prije dvije godine, samo se sada priroda rata promijenila.
1778. godine, pobuna u Sjevernoj Americi prerasla je u međunarodni rat. Nakon što su Amerikanci pobijedili u bitci kod Saratoge, u rat su se i uključili Francuzi. Potpisali Treaty of Alliance (Dogovor o savezništvu) 6. veljače 1778.
Španjolska se uključila u rat kao saveznik Francuske u srpnju 1779. Za razliku od Francuske Španjolska nije priznala nezavisnost SAD-a zato što su se bojali da će to ohrabriti takve koji vode antikolonijalističku politiku. 
1780. i Nizozemska se uključila u rat. Sve tri države davale su materijalnu podršku Americi od početka rata nadajući se da će britanska moć oslabiti porazom u ratu.
Kada je rat započeo, Britanci su imali puno moćniju flotu od Amerikanaca. Kraljevska flota imala je 100 brodova koji su bili u stanju se boriti i, iako je ta flota većinom bila u zastarjelom stanju, bila je moćnija od američke. Tijekom prve tri godine Kraljevska flota je služila za prenošenje vojske za kopnene operacije i za zaštitu trgovačkih brodova. 
Amerikanci zapravo nisu ni imali pravu flotu i oslanjali su se na brodove pojedince koji bi služili za povremeno uznemiravanje britanske flote. Kongres je u listopadu 1775. naredio stvaranje male flote koje bi služile za napadanje trgovačkih brodova izbjegavajući sukobe sa kraljevskom flotom. John Paul Jones je postao prvi američki pomorski heroj osvojivši brod HMS Drake 24. travnja 1778. To je bila prva američka vojna pobjeda u britanskim vodama. 
Francuski ulazak u ovaj rat osporio je britansku nadmoć nad Amerikancima. Francusko-američko savezništvo je jadno počelo. Neuspjeh američkih operacija na Rhode Islandu, Savani i Georgiji bilo je uzrokovano drugačijim ciljevima Amerikanaca i Francuza. Francuzi su htjeli prvo osigurati područje West Indies i tek onda krenuti u potporu američkoj samostalnosti. Američki ciljevi bili su jasni od početka rata. Dok je francuska finacijska pomoć Americi bila od kritične važnosti, francuska vojna pomoć nije se iskazivala sve do dolaska velike vojske u srpnju 1780. vođene s comte de Rochambeauom. 
Španjolci su ušli u rat s ciljem osvajanja Gibraltara i otoka Minorke koje su izgubili od Britanaca 1704. godine. Opsada Gibraltara trajala je tri godine. Britanske čete koje su bile u Gibraltaru osnažene su pobjedom Sir Georgea Rodneyja u bitci nazvana "Moonlight Battle". Dalji francusko-španjolski napadi bili su neuspješni i opsada Gibraltara se rasplinula. Francuzi i Španjolci su osvojili Minorku koju su Španjolci zadržali i nakon rata.
Francusko-britanski rat polako je prešao i na Indiju u obliku drugog Anglo-Misorskog rata.
Dvije sukobljene strane bili su Tipu Sultan, zapovjednik Kraljevstva Mysoria i veliki francuski prijatelj, protiv britanske vlade provincije Madras. Anglo-Misorski je bio krvav, ali neuvjerljiv sukob  koji je završio neodlučeno 1784.
Godine 1780. Britanija je krenula protiv Nizozemske s ciljem da je napravi neutralnom državom. Velika Britanija nije dopuštala da Nizozemci daju otvorenu pomoć Amerikancima, te je sukladno tome proglasila rat Nizozemskoj. Taj četvrti Anglo-nizozemski sukob trajao je tijekom 1784. godine i bio je poguban za nizozemsku ekonomiju.
Tijekom prve tri godine rata skoro sva događanja rata događala su se na sjeveru zemlje tek ulaskom Francuske u rat. Velika Britanija se okrenila južnim kolonijama. Nadali su se da će kontrolu preuzeti novačenjem lojalista. Ta "južna" taktika takoder držala je kraljevsku flotu bliže Karibima gdje su Britanci morali braniti svoje kolonije od Španjolaca i Francuza.
29. prosinca 1778. ekspedicijske trupe su iz Clintonove vojske osvojili su Savanu i Georgiju. Francusko-američki pokušaj vraćanja Savane nije uspio. Clinton je zatim opkolio Charleston osvojivši ga 12. svibnja 1780. S malo žrtava Clinton je osvojio najveći grad i luku na jugu, praveći put za ono što se već izvjesno može nazvati osvajanjem juga.
Ostatci američke vojske na jugu počinju se povlačiti prema Sjevernoj Karolini i bivaju tjerani od strane britanske vojske koju je u ovom djelu predvodio Pukovnik Banastre Tarleton. Tarleton ih je pobjedio kod Waxhawsa 29. svibnja 1780. Nakon tih događaja rad američke lokalne policije na jugu se raspao. Cornwallis je preuzeo sve britanske operacije na tom području, dok je Horatio Gates pokušao upravljati razbijenom američkom vojskom. 16. kolovoza 1780. Gates je pretrpio jedan od najgorih poraza u američkoj vojnoj povijesti u bitci kod Camdena postavljajući put za Cornwallisa koji se kretao prema Sj. Karolini.
No, Cornwallisove pobjede nisu potrajale dugo; jedno krilo njegove vojske je potpuno poraženo u bitci nazvanoj Battle of King Mountains 7. listopada 1780. King Mountains je značajan zbog toga što se tamo nisu borili Britanci i američki kolonijalisti, nego je to bila bitka između lojalista (Amerikanaca vjernim Britancima) i patriota (Amerikanaca koji su podržavali nezavisnost SAD-a). Nakon toga Tarletonova vojska biva poražena u bitci nazvanoj Battle of Cowpens 17. siječnja 1781. od strane američkog generala Daniel Morgana.
General Nathaniel Greene, Gatesova zamjena, nastavio je savladavati Britance u ratu za neovisnost.  
Svaka od tih borbi bila je zapravo pobjeda Britanaca, ali nije im davao nikakvog napretka. Green je svoj pristup bitkama sažeo u motu: "We fight, beat, rise and fight again" (Pobjeđujemo, gubimo, ustajemo i borimo se ponovno). Kada je Cornwallis vidio da ne može savladati Greenovu vojsku krenuo je prema Virginiji.
U ožujku 1781. Washington je poslao generala Laffayetea da obrani Virginiju. Mladi se Francuz sukobio s Cornwallisom, izbjegavajući odlučujući sukob s Britancima. Laffayete je izbjegavao Cornwallisa i ovaj, uvidjevši da ga ne može uhvatiti, kreće prema Yorktownu s ciljem da se poveže s britanskom flotom.
Zapadno od planina Appalachian i uzduž kanadske granice američki rat postao je indijanski rat. Mnoga indijanska plemena su se podijelila na obje strane, stoga su i ona zaratila. Plemena Cherokee i Shawne su se podijelila, dok su, pak, ostali otišli na sve strane.
Britanci su imali manjak regularne vojske nakon predaje generala Burgoyna kod Saratoge i teške muke s novačenjem Indijanaca. Britanci su podupirali njihove indijanske prijatelje svakakvim oružjima, te ih savjetovali na vojne prepade protiv civilnog stanovništva posebno u New Yorku, Kentuckyu i Pennsylvaniji.
Združenim napadima i masakrima Irokeza i lojalista u bitkama u Wyoming Valleyu i Cherry Valleyu isprovocirao je Washingtona da pošalje ekspediciju Sullivan u zapadni New York u ljeto 1779. Postrojbe Sullivana uništavali su zalihe hrane tjerajući tako Indijance u britanske baze u Kanadi.
U državi Ohio i Illinois George Rogers Clark pokušao je neutralizirati britansko djelovanje uzduž plemena Ohio zauzimanjem utvrda Kaskasia i Vicennes u ljeto 1778. Kada je general Henry Hamilton, britanski zapovjednik u Detriotu, zauzeo Vicennes, Clark se vratio iznenađujućim maršom (pohodom) u veljači 1779. i zarobio Hamiltona.
Amerikanci, doduše, nisu izvojevali konačnu pobjedu na zapadu, stoga su njihove nade bile uprte u istok.
Amerikanci su napravili pogrešku masakrom u Pennsylaniji, gdje su poubijali vise stotina civila zbog kojih su kasnije osuđivani i najviši predstojnici Kongresa. U kolovozu 1782., u zadnjim velikim bitkama na ovim prostorima, Amerikanci su sami sebi dopustili poraz. Dvjesto pripadnika Lokalne policije grada Kentuckyja poraženo je u bitci zvanoj Battle of Blue Licks.
Početkom rujna, francuska mornarica je porazila britansku u bitci za Chesapeake spriječavajući dolazak britanskih namirnica Lordu Cornwallisu. Nakon te bitke Washington je shvatio da ima priliku poraziti Cornwllisa, te je žurno povukao svoje trupe iz New Yorka kako bi ih spojio sa Francuzima.
Francusko-američka vojska imala je 17 000 ljudi koji su se odlučili na opsadu Yorktowna. Cornwallisov položaj je bio neodrživ i odlučuje se zajedno sa svojom vojskom predati Amerikancima 19. listoada 1781.
Predaja Britanca kod Yorktowna nije označavala kraj rata zato što su Britanci imali još 30 000
ljudi u Sjevernoj Americi i još uvijek imali okupiran New York, Charleston i Savanu. Obje strane su nastavile planirati nadolazeće operacije te nastavile se boriti na zapadu, jugu i moru.
U Londonu politička podrška ratu je porasla nakon Yorktowna zato što su Britanci željeli osvetu, te je predsjednik vlade morao dati ostavku. U travnju 1782. britanski parlament je odobrio kraj rata u Americi. Međutim, rat nije prestao sve do dogovora u Parizu koji je potpisan 3. rujna 1783.
Zadnje britanske trupe su napustile New York 25. studenog 1783. godine. Velika Britanija je pregovarala s Amerikancima bez svojih indijanskih saveznika i predala cijeli Britansko-indijanski teritorij SAD-u. Britanski Indijanci su se dogovarali s Amerikom u vezi tog teritorija, ali nisu uspjeli, pa je to postao Sjeverozapadni indijanski rat.
Točan broj poginulih u Američkom ratu za neovisnost je nepoznat. Kao i većina ratova tog doba više je života izgubljeno zbog raznih bolesti nego u bitkama. Povjesničar Josheph Ellis smatra da je Washingtonova odluka da cijepi svoje trupe protiv raznih bolesti bila jedna od odlučujućih. 
Otprilike 25 000 Amerikanaca je umrlo služeći vojsku, njih 8 000 je poginulo u bitkama dok je njih 
17 000 umrlo od bolesti, uključujući njih 8 000 koji su umrli u zarobljeništvu. Broj ranjenih i onesposobljenih Amerikanaca u ratu kreće se između 8 500 i 25 000. Znači u ovome ratu je ukupno stradalo otprilike 50 000 Amerikanaca.
171 000 britanskih mornara sudjelovalo je u Američkom ratu za neovisnost. Oko 25 do 50 posto njih je bilo prisiljeno ići u rat. Njih 1240 je poginulo u bitkama, 18 500 umrli od bolesti, posebice zbog nedostatka vitamina C. Baš zbog te prisile njih 42 000 je dezertiralo iz britanske vojske.
1200 njemačkih vojnika poginulo je u borbama, njih pak 6354 umrlo je od bolesti i raznih nesreća. Oko 16 000 Nijemaca vratilo se kući, a njih 5500 je ostalo u SAD-u kao američki građani. Nema pouzdanih podataka za lojaliste, Indijance, Španjolce, Francuze, civile, te britansko pješaštvo.
, political bibliography from Omohundro Institute of Early American History and Culture
Haldimand Collection Haldimand Collection, 232 series fully indexed; extensive military correspondence of British generals

Američko-meksički rat (1846. − 1848.), također poznat pod nazivom Meksički rat ili Rat između SAD-a i Meksika, bio je oružani sukob između Sjedinjenih Američkih Država i Meksika koji se vodio u jeku pripajanja države Teksas SAD-u 1845. godine, a koju je Meksiko smatrao svojim teritorijem unatoč teksaškoj revoluciji iz 1836. godine.
Borbene operacije trajale su godinu i pol dana, od proljeća 1846. do jeseni 1847. godine. Američke snage brzo su okupirale područje država Novi Meksiko i Kalifornija te krenule u invaziju na sjeveroistočni i sjeverozapadni Meksiko; u međuvremenu američka pacifička eskadrila je napravila blokadu i preuzela kontrolu nad nekoliko garnizona na pacifičkoj obali južno od Baja California. Nakon što je američka vojska zauzela Mexico City, rat je završio pobjedom SAD-a. 
Potpisani mirovni sporazum Guadalupe Hidalgo službeno je obilježio veliku posljedicu rata: prisilno odcjepljenje teritorija Kalifornije i Novog Meksika iz Meksika u SAD u zamjenu za 15 milijuna dolara. Uz to, Sjedinjene Države na sebe su preuzele 3,25 milijuna dolara duga kojeg je meksička vlada dugovala američkim građanima. Meksiko je prihvatio gubitak Teksasa i nova državna granica postavljena je kod rijeke Rio Grande.
Ekspanzija američkog teritorija sve do pacifičke obale bio je tadašnji cilj predsjednika Jamesa K. Polka, vođe Demokratske stranke. Međutim, sam rat u SAD-u smatran je vrlo kontroverznim, a među onima koji su mu se snažno protivili bila je i stranka Whig te razni antiropski pokreti. Veliki broj žrtava (Amerikanaca) i cijena rata također su bili kritizirani. Političke posljedice rata u SAD-u su prouzrokovale snažne diskusije o robovlasništvu koje se često povezuju s izbivanjem Američkog građanskog rata; kompromis iz 1850. godine označio je tek kratak predah od istoga.
U Meksiku rat je poznat pod terminologijom Prva intervencija SAD-a u Meksiku (Primera intervención estadounidense en México), Invazija SAD-a na Meksiko (invasión estadounidense a México) i Rat 1847. godine (Guerra del 47).
Nakon što se izborio za vlastitu nezavisnost od Španjolske 1821. godine, Meksiko je bio prepun unutarnjih sukoba koji su doveli do ruba izbivanja građanskog rata; ipak svi su jednoglasno odbili priznati nezavisnost države Teksas. U slučaju pripajanja države Teksas, Meksiko je zaprijetio SAD-u ratom. U međuvremenu, zahvaljujući vjerovanju u nedvojbenu sudbinu (eng. Manifest Destiny) - vjerovanje koje su imali Demokrati tijekom 19. stoljeća u SAD-u o pravu SAD-a na proširenje vlastitog teritorija čitavim kontinentom - tadašnji predsjednik Polk (inače vođa Demokratske stranke) bio je fokusiran upravo na to: američko širenje teritorija na zapad. 
Vojne i diplomatske sposobnosti Meksika nakon proglašenja nezavisnosti drastično su opale pa su sjevernim područjima države harali Komanči, Apači i Navaho Indijanci. Indijanci, posebno Komanči, iskoristili su slabosti Meksika pa su ulazili stotinama milja duboko u područje zemlje kako bi vršili prepade i krali stoku za vlastitu upotrebu ili pak za tržište u Teksasu koje se brzo širilo. Meksikanci su vjerovali da Amerikanci imaju velike koristi od ovakvih prepada.Indijanski prepadi rezultirali su smrću ili siromaštvom tisuća ljudi u sjevernom Meksiku. Kada su američke trupe napravile invaziju na sjeverni Meksiko 1846. godine sve što su pronašli bili su demoralizirani ljudi. Tek su neki pripadnici civilnog stanovništva pružali otpor nadolazećim Amerikancima.
Godine 1820. Mosesu Austinu, bankaru iz države Missouri, odobren je veliki prostor zemljišta u Teksasu, ali on je umro prije nego je mogao provesti svoj plan koji je uključivao regrutiranje američkih doseljenika kako bi se zemlja učinila plodnom. Njegov sin, Stephen F. Austin, naslijedio ga je i doveo preko 300 obitelji u Teksas čime je započeo stalni trend migracije iz SAD-a u granični predio Teksasa. Austinova kolonija bila je najuspješnija od nekoliko kolonija kojima su meksičke vlasti odobrile imigraciju. Namjera meksičkih vlasti bila je da anglofoni služe kao određena vrsta tampona između meksičkih stanovnika i pljačkaški nastrojenih Komanča, ali su Anglo kolonisti uglavnom zauzimali onaj prostor koji je bio prihvatljiviji za uzgajanje farme i koji je imao veću tržišnu povezanost s američkom državom Louisianom nego s prostorima na zapadu. 
Godine 1829. kao rezultat velikog broja američkih imigranata, Anglonaca je na teksaškom teritoriju bilo puno više od domicilnih stanovnika koji su govorili španjolskim jezikom. Meksičke vlasti stoga su odlučile povećati poreze, povećati tarife na uvoz američke robe i ukinuti ropstvo. Doseljenici i većina meksičkih biznismena u regiji protivila se tim zahtjevima što je dovelo do toga da Meksiko zatvori državu Teksas i zabrani daljnju imigraciju. Međutim, imigracija se u Teksasu ilegalno nastavila, pogotovo ona imigracija koja je dolazila iz SAD-a.
Godine 1834. general Antonio López de Santa Anna postao je centralistički diktator Meksika koji je odmah napustio savezni sistem. Odlučio je ugušiti polunezavisnost Teksasa, nakon što je isto uspio i u Coahuliji (godine 1824. Meksiko je spojio Teksas i Coahuliju u jednu veliku državu imena Coahulia y Tejas). Sve to dovelo je do toga da Stephen F. Austin pozove građane Teksasa da uzmu oružje u ruke. Objavili su nezavisnost od Meksika 1836. godine i nakon što ih je Santa Anna porazio u bitci kod Alama, on sam poražen je od strane generala Sama Houstona, zarobljen u bitci kod San Jacinta te bio prisiljen potpisati sporazum u kojem priznaje nezavisnost Teksasa.Teksas je učvrstio svoj status nezavisne republike i službeno bio priznat od Britanije, Francuske i SAD-a. Sve tri države predlagale su Meksiku da ne pokušava nanovo osvajati novu naciju. Većina stanovnika Teksasa željela se pridružiti SAD-u, ali pitanje pripajanja bilo je sporno u američkom Kongresu; stranka Whig najviše se protivila istome. Godine 1845. Teksas je pristao na pripajanje nakon upućenog prijedloga američkog Kongresa te je na taj način 29. prosinca 1845. godine postala 28 država SAD-a.
Granica Teksasa kao neovisne države nikada nije bila riješena. Republika Teksas svojim prostorom smatrala je zemlju koja se proteže do rijeke Rio Grande, a sve temeljem potpisanog mirovnog sporazuma u Velascu; međutim Meksiko to nije priznavao i svojim prostorom smatrao je područje sve do rijeke Nueces. Referenca na teksašku granicu kod rijeke Rio Grande izostavljena je u rezoluciji o pripajanju Teksasa u američkom kongresu kako bi se osiguralo da rezolucija prođe nakon što je pala u Senatu. Predsjednik Polk tvrdio je da se teksaški teritorij proteže sve do rijeke Rio Grande i da je tamo granica što je na kraju i dovelo do sukoba s Meksikom.U srpnju 1845. godine, predsjednik Polk poslao je generala Zacharyja Taylora u Teksas, a do 3. listopada iste godine tri i pol tisuće Amerikanaca nalazilo se kod rijeke Nueces, pripremljeni da obrane Teksas od meksičke invazije. Osim što je želio zaštititi granicu, Polk je želio proširiti teritorij SAD-a sve do Tihog oceana. Naredio je pacifičkoj eskadri da u isto vrijeme zauzmu luke u Kaliforniji i ostvare dobre odnose s tamošnjim stanovništvom, a sve u slučaju da Meksiko objavi rat. Istovremeno je pisao američkom konzulu u Alta Californiji, Thomasu Larkinu da SAD nema ambicije u Kaliforniji, ali ponudio potporu nezavisnosti od Meksika ili dobrovoljno pripajanje SAD-u te upozorio da bi se protivio britanskom ili francuskom preuzimanju teritorija.Kako bi izbjegao još jednu prijetnju rata s Velikom Britanijom oko okruga Oregon, Polk je potpisao Oregonski mirovni sporazum kojim se teritorij podijelio što je razljutilo sjevernjačke Demokrate koji su tvrdili da je Polku važnije južno širenje teritorija od sjevernog.
Tijekom zime 1845./46. godine, savezni istraživač John C. Frémont i skupina naoružanih ljudi pojavili su se u Kaliforniji. Nakon što je meksičkom guverneru i Larkinu rekao da su došli samo kupiti namirnice za nastavak svog puta prema Oregonu, Frémont je umjesto toga ušao u naseljeno područje Kalifornije i posjetio Santa Cruz i dolinu Salinas, pod izgovorom da traži mjesto uz obalu za svoju majku. Meksičke vlasti uskoro su se uzbudile i naredile mu da ode. Frémont je umjesto toga izgradio utvrdu na brdu danas poznatom pod imenom Fremont Peak te tamo podigao američku zastavu. Larkin je nakon toga obavijestio svoje nadređene da su Frémontovi postupci kontraproduktivni. Frémont je u ožujku napustio Kaliforniju, ali se kasnije vratio i pomogao u revoltu oko zastave s medvjedom u Sonomi gdje su mnogi američki imigranti tvrdili da igraju "teksašku igru" i proglasili kalifornijsku nezavisnost od Meksika. 
Dana 10. studenog 1845. godine Polk je poslao tajnog predstavnika, Johna Slidella, u Meksiko City s ponudom od 25 milijuna dolara (današnjih 671 538 462 dolara) za granicu Rio Grande u Teksasu i meksičke provincije u Alta Californiji i Santa Feu. Američki ekspanzionisti željeli su da Kalifornija osujeti britanske ambicije na tom području te da dobiju luku na Tihom oceanu. Polk je odobrio Slidellu da oprosti 3 milijuna dolara duga (današnjih 81 milijun dolara) koji je američkim građanima dugovala meksička vlada nakon Meksičkog rata za nezavisnost te da plati dodatnih 25 do 30 milijuna dolara (današnjih 672 - 806 milijuna dolara) u zamjenu za dva teritorija.Meksiko nije bio sklon navedenoj ponudi niti je mogao pregovarati. Samo tijekom 1846. godine predsjedništvo se mijenjalo četiri puta, ministarstvo rata šest puta, a ministarstvo financija čak je šesnaest puta promijenilo svoje vodstvo. Međutim, meksičko javno mnijenje i sve političke frakcije u zemlji bile su složne u mišljenju da bi prodavanje teritorija SAD-u bacilo mrlju na njihovu nacionalnu čast. Oni Meksikanci koji su javno izrekli svoju želju za izbjegavanjem ratnog sukoba sa SAD-om, uključujući i tadašnjeg predsjednika Josea Joaquina de Herreru, bili su proglašeni izdajicama. Njegovi vojni protivnici, podupirani populističkim novinama, smatrali su Slidellov boravak u Meksiko Cityju uvredom. Kada je predsjednik de Herrera počeo razmišljati o tome da primi Slidella kako bi mirnim putem pokušali riješiti problem pripojenja Teksasa, bio je optužen za izdaju i svrgnut s vlasti. Nakon što je još više nacionalistički orijentirana vlada pod vodstvom generala Mariana Paredesa y Arrillage preuzela vlast, javno je istaknula meksičke zahtjeve za Teksasom; Slidell, sada uvjeren da se Meksiko treba "kazniti", vratio se u SAD.
Predsjednik James K. Polk naredio je generalu Tayloru i njegovim trupama da odu južno do rijeke Rio Grande i uđu u teritorij oko kojeg su polemizirali s Meksikom. Meksiko je svojim teritorijem proglasio čitavo sjeverno područje do rijeke Nueces - oko 240 kilometara sjeverno od rijeke Rio Grande. SAD je svojim teritorijem proglasio čitavo područje do rijeke Rio Grande, obrazlažući svoju odluku mirovnim sporazumom potpisanim 1836. godine u Velascu. Meksiko nije priznavao navedeni mirovni sporazum i odbio je pregovarati; zahtijevao je čitavo područje Teksasa. Taylor je ignorirao meksičke zahtjeve za povlačenjem američkih trupa do rijeke Nueces. Izgradio je utvrdu (kasnije poznatu pod nazivom Fort Brown/Fort Texas) na obali rijeke Rio Grande nasuprot grada Matamorosa, Tamaulipas.Meksičke snage pod vodstvom generala Mariana Ariste pripremile su se za rat. Dana 25. travnja 1846. dvije tisuće teško naoružanih pripadnika meksičke konjice napalo je američku patrolu koja se sastojala od 70-ak vojnika, a koja je bila poslana na osporeni dio teritorija sjeverno od rijeke Rio Grande i južno od rijeke Nueces. U onome što je danas poznato pod nazivom Thorntonov događaj, meksička konjica napala je patrolu (pod vodstvom kapetana Setha Thorntona) i ubila 16 američkih vojnika.
Nakon što je saznao za Thorntonov događaj i nakon što je meksička vlada odbila Slidellovu ponudu, predsjednik Polk vjerovao je da ima casus belli (povod rata). U svojoj poruci upućenoj Kongresu dana 11. svibnja 1846. godine rekao je da je "Meksiko prešao granice Sjedinjenih Država, nasilno ušao na naš teritorij i prolio američku krv na američkom tlu." Kongres je odobrio deklaraciju rata 13. svibnja uz snažnu potporu južnjačkih Demokrata. Šezdeset i sedam članova stranke Whig glasalo je protiv rata zbog amandmana o robovlasništvu, ali u konačnom izglasavanju samo njih 14 glasalo je protiv uključujući i republikanca Johna Quincyja Adamsa. Kongres je službeno objavio rat Meksiku 13. svibnja 1846. godine nakon što je imao tek nekoliko sati vremena za debatu o istom. Premda se izdavanje manifesta predsjednika Paredesa dana 23. svibnja ponekad smatra objavom rata, Meksiko je službeno objavio rat SAD-u putem Kongresa dana 7. srpnja.
Nakon što su SAD objavile rat Meksiku, Antonio López de Santa Anna pisao je u gradu Meksiku i izjavio da više nema aspiracija za predsjedništvom, ali da će zdušno upotrijebiti svoje vojno iskustvo i odbiti sve napade stranaca u Meksiko kao što je radio i prije. Predsjednik Valentin Gomez Farias bio je toliko očajan i prihvatio njegovu ponudu. U međuvremenu, Santa Anna je potajno razgovarao s američkim predstavnicima i obećavao im da će se, ako se vrati u Meksiko kroz američku mornaričku blokadu, zalagati za prodaju traženih teritorija SAD-u za razumnu cijenu. Nakon što su mu to dopustili, Santa Anna nije se držao niti jednog dogovora: proglasio je sam sebe predsjednikom i neuspješno pokušao odbiti američku invaziju u Meksiko.
Budući je sve više bio podijeljen regionalnim suparništvom, u SAD-u je rat postao stranački problem i jedan od osnovnih elemenata uzroka izbivanja Američkog građanskog rata. Većina članova stranke Whig na Sjeveru i na Jugu su mu se protivili; većina Demokrata ga je podupirala. Južnjački Demokrati, koje je pokretala njihova vjera u nedvojbenu sudbinu (eng. Manifest Destiny), podupirali su rat u nadi da će stvoriti još više robovlasničkih teritorija na Jugu te da će brojčano nadjačati Sjever koji se brzo širio. John L. O'Sullivan, urednik "Demokratskog časopisa", napisao je u svojim novinama: "Naša nedvojbena sudbina mora biti širenje na kontinent koju nam je dodijelilo vlastito proviđenje."Sjevernjački pokreti antiropstva bojali su se rasta ropske moći; stranka Whig generalno je željela ojačati gospodarstvo uz pomoć industrijalizacije, a ne šireći je na još veće područje. Demokrati su, s druge strane, željeli više područja; Demokrate na Sjeveru privlačile su nove prilike koje su se same od sebe otvarale na dalekom sjeverozapadu kontinenta. Joshua Giddings nalazio se na čelu grupe koja je imala drugačije mišljenje u Washingtonu. Nazvao je rat s Meksikom "agresivnim, grešnim i nepravednim ratom" i glasao protiv opskrbljivanja vojnika i oružja. Rekao je:
Kolega iz stranke Whig, Abraham Lincoln, također se protivio razlozima rata i zahtijevao da mu se točno kaže gdje je to Thornton bio napadnut i gdje je to točno američka krv bila prolivena: "Pokažite mi točno mjesto gdje se to dogodilo", zahtijevao je. Vođa stranke Whig Robert Toombs iz države Georgije je izjavio:
Sjevernjački abolicionisti protivili su se ratu iz razloga što su u njemu vidjeli želju robovlasnika da učvrste svoju robovlasničku strukturu i na taj način osiguraju utjecaj u saveznoj vlasti. Djelujući iz vlastitih uvjerenja, Henry David Thoreau završio je u zatvoru zbog toga što nije želio platiti porez kojim se financirao rat, a tijekom tog razdoblja napisao je svoj glasoviti esej Civil Disobedience. 
Bivši američki predsjednik John Quincy Adams u svojem je govoru u Zastupničkom domu 25. svibnja 1836. godine također izrazio mišljenje koje se temeljilo na tome da razlog rata prvenstveno leži u tome da se proširi teritorij robovlasništva. Kako bi odgovorio na ovakve zabrinutosti, Demokratski kongresmen David Wilmot predstavio je svoj Wilmot statut kojim se namjeravalo zabraniti robovlasništvo na novim teritorijima preuzetima od Meksika. Wilmotov prijedlog nije prošao Kongres, ali je dodatno povećao rivalstvo između ovih dviju frakcija.
Opsada utvrde Texas započela je 3. svibnja. Meksička artiljerija iz Matamorosa otvorila je vatru na utvrdu koja je uzvratila svojim vlastitim naoružanjem. Međusobno bombardiranje nastavilo se i širilo sljedećih 160 sati dok su meksičke snage postepeno opkolile utvrdu. Trinaest američkih vojnika bilo je ozlijeđeno tijekom bombardiranja, a dvoje je poginulo. Među poginulima bio je i Jacob Brown po kojem će utvrda kasnije dobiti ime.Dana 8. svibnja Zachary Taylor krenuo je sa svojom trupom od 2.400 vojnika kako bi oslobodili utvrdu. Međutim, Arista je požurio na sjever i presjekao mu put sa svojom trupom od 3.400 vojnika u Palu Altu. Amerikanci su upotrijebili taktiku "letećeg topništa" (što je zapravo bio američki izraz za konjičko topništvo - tip mobilnog topništva koje je bilo prikovano za kočije dok su vojnici jahali konje u bitku). Taj način ratovanja bio je razarajući za meksičku vojsku. Meksikanci su odgovorili sa svojim konjaničkim okršajima i vlastitim topništvom. Ipak, američka taktika s letećim topništvom donekle je demoralizirala meksičke trupe koje su se tijekom noći povukle do suhog riječnog korita. Korito im je ponudilo prirodnu utvrdu, ali su se tijekom povlačenja trupe raštrkale na razne strane što im je izrazito otežalo daljnju komunikaciju.Sljedećeg dana tijekom bitke u Resaci de la Palma dvije sukobljene strane krenule su u bitku prsa o prsa. Američka konjica uspjela je zarobiti meksičko topništvo i nagnala je Meksikance na povlačenje - povlačenje koje se pretvorilo u nasumični bijeg. Boreći se na nepoznatom terenu, Aristi je bilo nemoguće skupiti na jednom mjestu svoje odbjegle trupe. Broj žrtava na meksičkoj strani bio je ogroman; bili su prisiljeni ostaviti svoje topništvo i naoružanje. Prilikom povlačenja, američki vojnici iz utvrde Fort još su im zadali više žrtava pucajući na trupe u bijegu. Mnogi meksički vojnici utopili su se u rijeci Rio Grande pokušavajući ju preplivati.
Nakon objave rata 13. svibnja 1846. godine američke snage napravile su invaziju na meksički teritorij s dvije glavne fronte. Američko ministarstvo rata poslalo je američku konjicu pod vodstvom Stephena W. Kearnyja da napravi invaziju u zapadnom Meksiku od Jeffersonovih baraka pa sve do utvrde Leavenworth gdje će im se pridružiti pacifička mornarica pod vodstvom Johna D. Sloata. Razlog svega ovoga ležao je u činjenici što su Amerikanci bili zabrinuti da će se Britanci uvući u sukob i pokušati zauzeti navedeno područje. Još dvjema dodatnim trupama, jednoj pod vodstvom Johna E. Woola, a drugoj pod vodstvom Taylora, bilo je naređeno da okupiraju Meksiko sve do krajnjeg juga, do grada Monterreyja.
Premda su Sjedinjene Države objavile rat Meksiku 13. svibnja 1846. godine, bilo je potrebno više od mjesec dana (sve do sredine lipnja) da vijest o objavi rata dođe do Kalifornije. Američki konzul Thomas O. Larkin nalazio se u Monterreyju kada je čuo glasine o ratu i pokušao održati mirne odnose između SAD-a i malog meksičkog vojnog garnizona koji se nalazio pod vodstvom Josea Castra. Američki satnik John C. Fremont s oko 60 dobro naoružanih vojnika ušao je u Kaliforniju u prosincu 1845. godine i polagano marširao prema Oregonu kada je saznao za objavu rata između Meksika i SAD-a. Dana 15. lipnja 1846. otprilike 30-ak doseljenika, većinom američkih građana, izazvali su pobunu i okupirali mali meksikanski garnizon u Sonomi. Američka vojska, predvođena Fremontom, preuzela je stvari u svoje ruke već 23. lipnja. Kapetan bojnog broda John Drake Sloat, nakon što je čuo za objavu rata i pobunu u Sonomi, naredio je svojim trupama da okupiraju Monterrey 7. srpnja i podignu američku zastavu; San Francisco, tada znan pod imenom Yerba Buena, bio je osvojen 9. srpnja. Dana 15. srpnja Sloat je prebacio svoju komandu na kapetana Roberta F. Stocktona, puno agresivnijeg lidera koji je pod svoje okrilje uzeo i Fremontove snage. Dana 19. srpnja Fremontova "Kalifornijska bojna" dosegla je brojku od 160 dodatnih vojnika prvenstveno zahvaljujući doseljenicima u blizini Sacramenta te je skupa sa Stocktonovim mornarima i marincima ušla u Monterrey. Američke snage vrlo su lako zauzele sjeverno područje Kalifornije; u samo nekoliko dana pod njihovom kontrolom nalazili su se San Francisco, Sonoma i Sacramento.
Meksički general Jose Castro i guverner Pio Pico pobjegli su južno od Alte Californije (današnja Kalifornija). Kada su se Stocktonove snage, tijekom plovidbe južno do San Diega, zaustavile u San Pedru on je poslao pedeset američkih marinaca na obalu; upravo su ti marinci ušli u Los Angeles bez otpora dana 13. kolovoza 1846. godine. Nakon uspjeha ove tzv. "Opsade Los Angelesa", osvajanje Kalifornije gotovo bez prolivene krvi činilo se završenim. 
Međutim, Stockton je ostavio premali broj snaga u Los Angelesu; meksičke trupe pod vodstvom Jose Marije Flores, djelujući samostalno bez potpore ostatka Meksika, prisilile su američke trupe na povlačenje u drugoj polovici mjeseca rujna. Kauboji s rančeva koji su se udružili kako bi obranili svoju zemlju borili su se kao kalifornijski kopljanici; bila je to snaga koju Amerikanci nisu očekivali. Stockton je poslao pojačanja s više od 300 ljudi koje je predvodio kapetan William Mervine, ali su svi oni odbijeni u bitci za ranč Dominguez koja se vodila u razdoblju od 7. do 9. listopada 1846. godine u blizini San Pedra. Četrnaest američkih marinaca poginulo je u tom sukobu.
U međuvremenu je general Stephen W. Kearny sa svojom postrojbom od 139 Draguna koje je predvodio preko Novog Meksika, Arizone i pustinje Sonoran napokon stigao u Kaliforniju dana 6. prosinca 1846. godine i vodio malu bitku s kalifornijskim kopljanicima kod San Pasquala u blizini San Diega u kojoj je izgubio oko 22 vojnika. Premda osakaćeni i u lošem stanju, Kearnyjeve snage nastavile su se probijati sve dok se nisu ukopale kod brda "Mazga" u blizini današnjeg Escondida. Kopljanici su opkolili Dragune puna četiri dana sve dok nisu došla pojačanja pod vodstvom kapetana Stocktona.
Odmorne i snabdjevene Kearnyjeve i Stocktonove snage zajedno su krenule u marš sjeverno od San Diega dana 29. prosinca i ušle u područje Los Angelesa 8. siječnja 1847. godine povezavši se s Fremontovim snagama. Skupivši sveukupno 607 vojnika i marinaca krenuli su u bitku i pobijedili kopljaničke snage od oko 300 muškaraca koje je vodio kapetan-general Flores u odlučujućoj bitci kod Rio San Gabriela. Sljedećeg dana, 9. siječnja 1847. godine, Amerikanci su krenuli u bitku kod La Mese koju su dobili. Dana 12. siječnja posljednje snage kalifornijskih kopljanika predale su se Amerikancima. To je ujedno označilo i kraj otpora u Kaliforniji pa je sljedećeg dana, 13. siječnja, potpisan mirovni sporazum u Cahuengi.
USS Independence asistirao je u blokadi meksičke pacifičke obale, zarobivši meksički brod Correo i isplovivši 16. svibnja 1847. godine. Brod je pomagao u zauzimanju Guaymasa, Sonore (19. listopada 1847. godine) te iskrcao marince koji su zauzeli Mazatlan, Sinalou 11. studenog 1847. godine. Nakon što je gornji dio Kalifornije bio osiguran, većina pacifičke eskadre krenula je nizvodno uz kalifornijsku obalu zauzevši sve glavne gradove Baje Californie. Usput su zarobljavali ili uništavali gotovo sve meksičke brodove u kalifornijskom zaljevu. Ostale luke koje se nisu nalazile na poluotoku također su bile zauzete. Glavni cilj na ovoj bojišnici pacifičke obale bio je zauzimanje Mazatlana koji je služio kao glavna baza za snabdjevanje meksikanskih snaga. Veliki broj meksičkih brodova bio je osvojen zahvaljujući ovoj eskadri od kojih je USS Cyane sveukupno 18 brodova zauzeo, a mnoštvo uništio.
Ulazeći u kalifornijski zaljev, Independence, Congress i Cyane zauzeli su La Paz, a odmah potom zauzeli i zapalili malu meksičku flotu kod Guaymasa. U roku od mjesec dana očistili su cijeli zaljev od neprijateljskih brodova, uništivši ili zarobivši preko 30 brodova. Kasnije su njihovi mornari i marinci zauzeli luku Mazatlan, 11. studenog 1847. godine. Meksikanci su, s druge strane, pružali vrlo mali otpor koji je rezultirao s nekoliko manjih bitki (bitka kod Mulege, bitka kod La Paza i bitka kod San Josea del Caba) i dvije opsade (opsada La Paza i opsada San Josea del Caba) u kojima su američke pacifičke eskadrile pružile snažnu artiljerijsku potporu. Američki garnizoni uspjeli su održati kontrolu nad lukama.
Nakon dolaska pojačanja, pukovnik Henry S. Burton je krenuo u marš. Njegove snage spasile su porobljene Amerikance, zauzele Pinedu i 31. ožujka porazile i raspršile ostatak meksičkih snaga kod Skirmish of Todos Santos, nesvjesne činjenice da je u tom trenutku mirovni sporazum Guadalupe Hidalgo već bio potpisan (veljača 1848. godine). Kada su se američki garnizoni evakuirali iz Monterreyja, mnogi Meksikanci krenuli su s njima: oni koji su podupirali američku stranu u ratu i vjerovali da će donji dio Kalifornije također biti pripojen SAD-u kao i gornji.
Porazi kod Palo Alta i Resace de la Palma prouzrokovali su političke nemire u Meksiku; nemire koje je Antonio López de Santa Anna iskoristio za oživljavanje vlastite političke karijere i povratak iz progona s Kube sredinom kolovoza 1846. godine. Amerikancima je obećao da će, ako ga puste kroz njihovu pomorsku blokadu, u njihovo ime pregovarali za mirni prekid rata i prodaju područja Novog Meksika i Alta Californije. Međutim, nakon što je došao u Meksiko City prekršio je svoju riječ i obvezao se na služenje meksičkoj vladi. Kada je dobio čin generala, ponovno se pobunio i preuzeo predsjedništvo nad čitavim Meksikom.
Pod vodstvom Zacharyja Taylora, 2.300 vojnika američkih trupa prešlo je rijeku Rio Grande nakon početnih poteškoća s riječnim prijevozom. Njegovi vojnici okupirali su grad Matamoros, a zatim i Camargo (gdje su se prvi puta pojavili problemi s ozbiljnim bolestima) te nastavili prema jugu i opkolili grad Monterrey. Teška bitka kod Monterreya prouzročila je ozbiljne vojne gubitke s obje strane. Američko lako topništvo nije bilo učinkovito protiv kamenih utvrda grada. Meksičke snage pod vodstvom generala Pedra de Ampudije odbile su napade Taylorove najbolje pješačke divizije kod utvrde Tenerija.
Američki vojnici, uključujući i mnoge koji su svoju obuku završili na West Pointu, nikada se nisu nalazili u urbanom ratovanju pa su marširali otvorenim ulicama gdje su ih dobro skrivene meksičke obrambene snage uništavale. Dva dana kasnije Amerikanci su promijenili svoju taktiku. Vojnici iz Teksasa su se ranije borili u Meksiko Cityju i savjetovali su Taylorove generale da je ono što trebaju napraviti "mišja rupa". Drugim riječima, trebali su probiti rupe kroz krovove kuća i boriti se prsa o prsa s meksikancima unutar građevina. Ova metoda pokazala se izrazito uspješnom. U konačnici Meksikanci su se povukli do glavnog trga grada gdje je Ampudia bio prisiljen krenuti u mirovne pregovore. Taylor je nakon pregovora dopustio povlačenje meksičke vojske i prekid vatre na osam tjedana u zamjenu za predaju grada. Međutim, pod pritiskom iz Washingtona, Taylor je pregazio svoje obećanje o prekidu vatre i zauzeo grad Saltillo, jugozapadno od Monterreyja. Santa Anna je okrivio Ampudiju za gubitak Monterreyja i Saltilla i vojno ga degradirao.
Dana 22. veljače 1847. godine Santa Anna je osobno započeo marš kako bi se sukobio s Taylorom. Sa sobom je poveo 20 tisuća vojnika. Taylor, čije su snage imale 4.600 vojnika, ukopao se u planinskom prolazu Buena Vista. Santa Anna je tijekom dolaska do Buena Viste bio suočen s mnogim dezerterima pa je na kraju ostao na poprilično umornih 15 tisuća vojnika. Zahtijevao je predaju američkih vojnika koji su to odbili; napao ih je sljedećeg jutra. Poslao je svoju konjicu i nešto pješadije uz težak teren s jedne strane prolaza, dok je ostatak pješadije napadao frontalno kroz cestu koja je vodila do Buena Viste. U teškom okršaju američke trupe, unatoč velikim gubitcima, ipak su uspjele zadržati svoj položaj. Meksikanci su također pretrpjeli velike gubitke, a nakon što je Santa Anna dobio vijest o neredima u Meksiko Cityju, povukao se iste noći i ostavio Tayloru kontrolu na cijelim područjem sjevernog Meksika.
Predsjednik James K. Polk nije vjerovao generalu Tayloru za kojeg je mislio da je pokazao nesposobnost tijekom bitke za Monterrey (zbog pristanka na prekid vatre), a također ga je smatrao i mogućim predsjedničkim kandidatom na nadolazećim izborima 1848. godine. Upravo za vrijeme tih predsjedničkih izbora (koje će i dobiti) Taylor je u svojoj kampanji vrlo često upotrijebio bitku kod Buena Viste.
Dana 1. ožujka 1847. godine Alexander W. Doniphan zauzeo je Chihuahua City. Tamošnji stanovnici bili su puno manje voljni predati se američkim osvajačima nego oni u Novom Meksiku. Britanski konzul John Potts nije želio dopustiti Doniphanu da traži rezidenciju guvernera Triasa i neuspješno ga je pokušao uvjeriti da se ista nalazi pod britanskim protektoratom. Američki trgovci u Chihuahui željeli su da američke snage ostanu kako bi zaštitile njihove poslove. Gilpin je savjetovao da krenu u marš na Meksiko City i u to je uvjerio većinu časnika, ali Doniphan je osujetio taj plan. U drugoj polovici travnja, Taylor je naredio da prva divizija dobrovoljaca iz Missourija napusti grad Chihuahuu i pridruži mu se u Saltillu. Većina američkih trgovaca je ili krenula za njima ili se vratila u Santa Fe. Putem su građani Parrasa zamolili Doniphana za pomoć u borbi protiv indijanskih napada koji su im uzimali djecu, konje, mazge i novac.Civilno stanovništvo sjevernog Meksika nije se previše opiralo američkoj invaziji, vjerojatno iz razloga što je sama zemlja već bila devastirana konstantnim napadima Komanča i Apača. Josiah Gregg, koji se nalazio u američkoj vojsci u sjevernom Meksiku rekao je da je "cijela zemlja od Novog Meksika pa sve do granica s Durangom gotovo u potpunosti nenaseljena. Hacijende i rančevi su većinom napušteni, a ljudi su se uglavnom povukli u gradove."
Kapetan bojnog broda Matthew C. Perry predvodio je flotu od nekoliko brodova duž južne obale države Tabasco. Došao je do rijeke Tabasco (danas poznate pod imenom rijeka Grijalva) dana 22. listopada 1846. godine i zauzeo luku Frontera skupa s dva meksička broda. Ostavivši tamo mali garnizon, nastavio je s ostatkom trupa prema gradu San Juan Bautista (današnji Villahermosa). Perry je došao u grad San Juan Bautista 25. listopada i odmah zauzeo pet meksičkih brodova. Pukovnik Juan Bautista Traconis postavio je barikade unutar građevina. Perry je shvatio da će, u slučaju da želi istjerati meksičku vojsku izvan grada, bombardiranje biti jedina opcija pa je zbog izbjegavanja štete koje bi bombardiranje prouzročilo tamošnjim trgovcima povukao svoje snage i pripremio ih za sljedeći dan.
U jutro, dana 26. listopada, dok se Perryjeva flota pripremala za napad na grad, meksičke snage započele su pucati po njoj. Američko bombardiranje započelo je po glavnom trgu i nastavilo se sve do večeri. Prije zauzimanja trga, Perry je odlučio otići i vratiti se u luku Frontera gdje je stavio pomorsku blokadu koja je sprečavala dostavu hrane i vojne opreme glavnom gradu.
Dana 13. lipnja 1847. godine Matthew C. Perry okupio je flotu (poznatu pod imenom Flota komaraca) i započeo se kretati po rijeci Grijalva s ukupno 47 brodova u kojima su se sveukupno nalazila 1.173 vojnika. Dana 15. lipnja, 19 kilometara ispod grada San Juana Bautiste flota je naišla za zasjedu, ali nije bilo većih poteškoća. Kasnije, kod mjesta poznatog kao "Vražji zavoj" Perry je ponovno naišao na meksički otpor kojeg je flota vrlo brzo i efikasno riješila svojim teškim brodskim naoružanjem.
Dana 16. lipnja Perry je stigao do San Juan Bautiste i započeo bombardiranje grada. Napad je uključivao dva broda koja su non-stop plovila uzduž luke. David D. Porter predvodio je 60 mornara na obalu i zauzeo utvrdu, podignuvši američku zastavu na njezinom vrhu. Perry i ostatak snaga pridružili su im se i oko dva sata poslije podne preuzeli nadzor nad gradom.
Na američkoj strani, rat su vodile pukovnije redovne vojske, kao i razne pukovnije, bojne i satnije dragovoljaca iz raznih saveznih država, kao i Amerikanci i neki Meksikanci na području Kalifornije i Novog Meksika. Na Zapadnoj obali američka je mornarica ustrojila mornarsku bojnu kako bi povratila Los Angeles.
Na početku rata američka je vojska imala osam pješačkih pukovnija (od po tri bojne), četiri pukovnije topništva i tri konjičke pukovnije (dvije dragunske, a jedna s puškama). Te su postrojbe pojačane s 10 novih pukovnija (devet pješačkih i jedna konjička), koje su unovačene na godinu dana (prema aktu Kongresa od 11. veljače 1847).Dragovoljci su bili novačeni u jedinicama različitih veličina i tijekom različitih razdoblja, ali uglavnom na godinu dana. Poslije su neki unovačeni za cijelo trajanje rata, kad je postalo jasno da će rat trajati duže od jedne godine.Memoari američkih vojnika opisuju slučajeve pljačke i umorstva meksičkih civila, uglavnom od strane dragovoljaca. Jedan je časnik zabilježio:
Stigli smo u 5 popodne u Burritu, gdje je bila većina dragovoljaca iz Louisiane - razularena pijana rulja. Istjerali su stanovnike, zauzeli njihove kuće i nadmetali se tko će biti veća životinja.John L. O'Sullivan poslije je zapisao:
Redovna je vojska gledala na dragovoljce svisoka i s prezirom ... [Dragovoljci] su Meksikancima otimali stoku i žito, krali im ogradu za potpalu, opijali se i ubijali bezopasne građane na ulicama.Mnogi su dragovoljci bili nepoželjni i smatrani su lošim vojnicima. Izraz  "kao Gainesova vojska" počeo se koristiti da opiše nešto beskorisno, a potekao je iz događaja kad je general Taylor na početku rata odbio skupinu neuvježbanih i strašljivih vojnika iz Louisiane.
Zadnji preživjeli američki veteran iz tog sukoba zvao se Owen Thomas Edgar i umro je 3. rujna 1929. u dobi od 98 godina.
Na početku rata, meksičke snage bile su podijeljene na stalnu vojsku (permanentes) i aktivne "domobrane" (activos). Trajne snage sastojale su se od 12 pukovnija pješaštva (po dvije bojne svaka), tri topničke brigade, osam konjičkih pukovnija, jednog posebnog odreda i dragunske brigade. Domobranstvo se sastojalo od devet pješačkih i šest konjičkih pukovnija. U sjevernom području Meksika, predsjedavajuće satnije (presidiales) štitile su tamošnja raštrkana naselja.Jedan od čimbenika koji je doprinio porazu Meksikanaca bilo je njihovo loše oružje. Meksička je vojska koristila britanske muškete (npr. Brown Bess) iz Napoleonskih ratova. Za razliku od zastarjelog pješačkog oružja meksičke vojske, američke su snage imale najnovije puške Hall i  repetirke modela 1841. U kasnijim fazama rata, američka konjica i časnici zaduživali su revolvere Colt Walker - američka je vojska 1846. naručila tisuću komada. Tijekom cijelog rata, nadmoćno američko topništvo često bi prevagnulo u bitkama.
Američkoj je pobjedi pomogao i politički razdor unutar Meksika. Za vlast su se nadmetali centralistas i republicanos, pa se ponekad događalo da su se te dvije frakcije unutar meksičke vojske borile međusobno. Još jedna frakcija - monarhisti, čiji su članovi htjeli postaviti kralja (a neki su čak zastupali pripojenje Španjolskoj) - dodatno je zakomplicirala situaciju. Ta će treća frakcija igrati glavnu ulogu u razdoblju francuske intervencije u Meksiku. Amerikanci su se iskrcali u Veri Cruz bez teškoća uglavnom zato što je u Mexico Cityju bjesnio građanski rat, pa je bilo praktički nemoguće organizirati obranu obale. Kao što je rekao general Santa Anna: "Koliko god bilo sramotno to priznati, sami smo krivi za ovu tragediju zbog neprestane bratoubilačke borbe."
Na strani Meksika borila se i Bojna svetog Patrika (San Patricios), skupina od nekoliko stotina useljeničkih vojnika, uglavnom Iraca, koji su dezertirali iz američke vojske zbog zlostavljanja ili zbog sklonosti Meksikancima kao katolicima. Većina ih je izginula u bitki kod Churobusca, a njih stotinjak zarobili su američki vojnici i objesili ih kao dezertere. Njihov vođa Jon Riley izbjegao je smrtnu kaznu zato što je dezertirao prije početka rata.
Vojno nadjačan i uz mnogo okupiranih gradova, Meksiko se više nije mogao braniti; zemlju su također potresale unutarnje nesuglasice. Mirovnim sporazumom Guadalupe Hidalgo, kojeg su 2. veljače 1848. godine potpisali američki diplomat Nicholas Trist i meksički diplomatski predstavnici Luis G. Cuevas, Bernardo Couto i Miguel Atristain, rat je okončan. Potpisom sporazuma Sjedinjene Države dobile su kompletnu kontrolu nad Teksasom, određena je američko-meksička granica na rijeci Rio Grande, a današnje države Kalifornija, Nevada, Utah, Novi Meksiko, većina Arizone i Colorada te dijelovi Teksasa, Oklahome, Kansasa i Wyominga službeno su se odcjepile i postale dijelom SAD-a. U zamjenu Meksiku je uplaćen iznos od 18 250 000 dolara (današnjih 490 223 077 dolara) - manje od polovice iznosa kojeg su SAD namjeravale ponuditi Meksiku za navedeni prostor prije početka rata; SAD su se također složile da će preuzeti dug od 3 250 000 dolara (današnjih 87 300 000 dolara) koji je meksička vlada dugovala američkim građanima.Sama akvizicija prostora bila je predmetom kontroverze među američkim političarima, pogotovo onima koji su se protivili ratu od samog početka. Vodeće antiratne američke novine, Whig Intelligencer sarkastično su zaključile: "Ne uzimamo ništa osvajanjem... Hvala Bogu."Jefferson Davis predložio je amandman kojim SAD dobivaju većinu sjeveroistočnog Meksika, ali on nije prihvaćen rezultatom 44:11. Podupirala su ga oba senatora iz Teksasa (Sam Houston i Thomas Jefferson Rusk), Daniel S. Dickinson iz New Yorka, Stephen A. Douglas iz Illinoisa, Edward A. Hannegan iz Indiane i po jedan senator iz Alabame, Floride, Mississippija, Ohija, Missourija i Tennesseeja. Većina vođa Demokratske stranke - Thomas Hart Benton, John C. Calhoun, Herschel V. Johnson, Lewis Cass, James Murray Mason iz Virginije i Ambrose Hundley Sevier - bila je protiv. Amandman senatora Whig stranke Georgea Edmunda Badgera iz Sjeverne Karoline o isključenju Novog Meksika i Kalifornije izgubio je u glasovanju 35:15 od kojih su neki južnjački senatori Whig strane glasali uz Demokrate. Daniel Webster bio je ogorčen zbog toga što su četvorica senatora iz Nove Engleske dali odlučujuće glasove za akviziciju novih teritorija.
Dobivena područja zapadno od rijeke Rio Grande u SAD-u se tradicionalno zovu Meksičko prepuštanje za razliku od Teksaškog pripajanja koje se dogodilo dvije godine ranije, premda podjela Novog Meksika po sredini rijeke Rio Grande nikad nije bila utemeljena kontrolom ili meksičkim granicama. Meksiko prije rata nikad nije priznao nezavisnost Teksasa i nije popuštao u svojim zahtjevima za teritorij sjeverno od rijeke Rio Grande ili rijeke Gila sve do potpisa ovog sporazuma.
Prije ratificiranja samog sporazuma, američki Senat napravio je dvije modifikacije: promijenio je tekst u članku IX (koji je Meksikancima garantirao život na kupljenim teritorijima i pravo da postanu američki građani) te obrisao članak X (koji je prihvaćao legitimitet zemljišne potpore koju je izvojevala meksička vlada). Dana 26. svibnja 1848. godine kada su dvije zemlje razmijenile ratifikacije sporazuma Guadalupe Hidalgo, naknadno su se dogovorile oko protokola u tri članka (poznatog kao Querétarski protokol, Protocol of Querétaro) kojim bi objasnile izmjene i dopune. Protokol je potpisan u gradu Querétara, a potpisali su ga A. H. Sevier, Nathan Clifford i Luis de la Rosa.Članak XI nudio je veliku potencijalnu korist za Meksiko, jer su se u njemu SAD obvezale ugušiti navale Apača koje su uništavale područje sjevernog Meksika te platiti restituciju žrtvama napada u slučaju neuspjeha njihovih sprečavanja. Međutim, napadi Indijanaca nisu prestali nekoliko desetljeća nakon potpisa sporazuma, premda je epidemija kolere smanjila broj Komanča 1849. godine. Američki ministar u Meksiku 1850. godine, Robert Letcher, bio je siguran da će "jadan jedanaesti članak" odvesti SAD u financijsku propast ako ga se ne ukine. Pet godina kasnije SAD su razriješene svih obveza članka XI i to zbog članka II Gadsdenovog ugovora potpisanog 1853. godine.
Meksički teritorij, prije odcjepljenja Teksasa, obuhvaćao je prostor od 4 400 000 km2, a nakon 1848. godine smanjen je ustupanjem teritorija na nešto manje od 800 000 km2. Dodatnih 32 000 km2 prodane su SAD-u nakon potpisa Gadsdenovog ugovora 1853. godine.Pripojeni teritoriji, iako ih se njihovom veličinom moglo uspoređivati sa Zapadnom Europom, rijetko su bili naseljeni. Prostori su obuhvaćali otprilike 14 tisuća stanovnika Alta California i nešto manje od 60 tisuća stanovnika u Santa Feu kao i veliku količinu Indijanaca poput Navaja, Hopija i desetaka drugih. Premda se nekolicina preselila južnije u Meksiko, većina je odlučila ostati u SAD-u i postati američkim građanima iako su do tada već bili brojčano u manjini zbog američkih doseljenika. Upravo su ti doseljenici tvrdoglavo započeli nametati svoj jezik, zakonski sistem i općenito svoju kulturu nad originalnim stanovnicima područja koje je sada predstavljalo jugozapadni dio Sjedinjenih Država. 
Američki doseljenici na jugozapadu otvoreno su izražavali svoj prezir prema meksičkom zakonu (građanski zakon koji je bio temeljen na zakonima Španjolske) kao stran i inferioran te su ga u potpunosti odbacili i uvodili svoje vlastite statute kada se god za to ukazala prilika. Međutim, prihvatili su neke aspekte meksičkog zakona i provodili ih i kroz svoj vlastiti.
U većini SAD-a pobjeda i akvizicija novih prostora dovela je do rasta patriotizma. Sama pobjeda označila je vjerovanje Demokrata u Nedvojbenu sudbinu (eng. Manifest Destiny). I dok se predstavnik stranke Whig Ralph Waldo Emerson protivio ratu "kao načinu postizanja američke sudbine", prihvatio je činjenicu da su se "veliki povijesni rezultati uvijek ostvarivali nečasnim načinima." Premda se stranka Whig protivila ratu za predsjedničke izbore 1848. godine izabrali su Zacharyja Taylora, uvelike hvalivši njegove vojne pothvate. 
U Meksiko Cityju, u parku Chapultepec spomenik Niños Héroes označava herojsku žrtvu šestorice tinejdžera vojnika-kadeta koji su se, umjesto predaje, borili do smrti protiv američkih vojnih trupa tijekom bitke za dvorac Chapultepec 13. rujna 1847. godine. Spomenik označava jedan od najvažnijih patriotskih mjesta u čitavom Meksiku. Dana 5. ožujka 1947., gotovo stotinu godina nakon bitke, tadašnji američki predsjednik Harry S. Truman stavio je vijenac na spomenik i održao minutu šutnje za poginule.
Mnogi vojskovođe na obje strane tijekom Američkog građanskog rata zajedno su se borili kao mladi časnici u Meksiku. Ta lista uključuje Ulyssesa S. Granta, Georgea B. McClellana, Ambrosea Burnsidea, Stonewalla Jacksona, Jamesa Longstreeta, Georgea Meadea, Roberta E. Leeja i budućeg predsjednika Konfederacije Američkih Država, Jeffersona Davisa. 
Predsjednik Ulysses S. Grant, koji je kao mladi vojni poručnik služio u Meksiku pod vodstvom generala Taylora, u svojim memoarima objavljenima 1885. godine prisjetio se:
Grant je također izrazio i svoje mišljenje o tome da su zbog rata protiv Meksika SAD kažnjene građanskim ratom:
Unatoč početnim prigovorima od strane članova stranke Whig i abolicionista, rat je u konačnici ujedinio SAD zbog svojeg cilja, a vodili su ga gotovo u potpunosti ratni dragovoljci. Od početnih 6 tisuća vojnika, vojska se povećala na više od 115 tisuća. Tek jedan i pol posto vojnika ubijeno je u bitkama, a gotovo njih 10% umrlo je od raznih bolesti; dodatnih 12% vojnika bilo je ozlijeđeno ili otpušteno iz vojske uslijed bolesti (ili čak oboje).
Tijekom rata pojavile su se političke nesuglasice u SAD-u oko pitanja raspoređivanja osvojenog Meksika. Kratak pokret "Cijeli Meksiko" zagovarao je pripajanje kompletnog teritorija. Ratni veterani koji su vidjeli Meksiko iz prve ruke nisu bili pretjerano entuzijastični tom idejom. Oni koji su bili protiv robovlasništva također su se odupirali prijedlogu i čvrsto zagovarali isključivanje ropstva iz svih novo-stečenih teritorija. Zastupnički dom SAD-a 1847. godine odobrio je Wilmotov statut u kojem je bilo istaknuto da niti jedan novi teritorij ne smije postati robovlasnički. Međutim, statut nije prošao u Senatu niti kasnije u mirovnom sporazumu Guadalupe Hidalgo.
Mirovni sporazum Guadalupe Hidalgo bio je rezultat pregovaranja Nicholasa Trista koja uopće nisu bila odobrena. Američki Senat ga je odobrio tek 10. ožujka 1848. godine, a meksički kongres ratificirao 25. svibnja. Meksičko pripajanje Alta California i Santa Fea te njegovo priznanje suvereniteta SAD-a nad cijelim Teksasom sjeverno od rijeke Rio Grande formalizirao je dodatak od 3 100 000 km2 SAD-u. U zamjenu, SAD su platile 15 milijuna dolara i preuzele dug meksičke vlade nad američkim građanima. Konačan dogovor u vezi teritorija i američko-meksičke granice postignut je Gadsdenovim ugovorom iz 1853. godine.
Sve do 1880. godine "Vodič Republikanske stranke" kojeg je napisao Republikanski kongresni odbor definirao je rat kao "govnastu, smrdljivu korupciju" i "jedan od najmračnijih događaja u povijesti Amerike - rat koji je nametnut i Amerikancima i Meksikancima zbog velikih želja za prisvajanjem novih teritorija predsjednika Polka."
Crawford, Mark; Jeanne T. Heidler; David Stephen Heidler (eds.) (1999). Encyclopedia of the Mexican War ISBN 1-57607-059-X
Frazier, Donald S. ed. The U.S. and Mexico at War, (1998.), 584; enciklopedija sa 600 članaka koje je pisalo preko 200 znanstvenika
Bauer, Karl Jack (1992). The Mexican War: 1846– 1848, University of Nebraska Press ISBN 0-8032-6107-1
De Voto, Bernard, Year of Decision 1846 (1942.), dobro napisana popularna povijest
Greenberg, Amy S. A Wicked War: Polk, Clay, Lincoln, and the 1846 U.S. Invasion of Mexico (2012.).
Henderson, Timothy J. A Glorious Defeat: Mexico and Its War with the United States (2008.)
Merry Robert W. A Country of Vast Designs: James K. Polk, the Mexican War and the Conquest of the American Continent (2009.)
Smith, Justin Harvey. The War with Mexico, Vol 1. (2 vol 1919), kompletan tekst na internetu.
Bauer K. Jack. Zachary Taylor: Soldier, Planter, Statesman of the Old Southwest. Louisiana State University Press, 1985.
Dishman, Christopher, A Perfect Gibraltar: The Battle for Monterrey, Mexico," University of Oklahoma Press, 2010. ISBN 0-8061-4140-9.
Eisenhower, John. So Far From God: The U.S. War with Mexico, Random House (1989.).
Eubank, Damon R., Response of Kentucky to the Mexican War, 1846–1848. (Edwin Mellen Press, 2004.), ISBN 978-0-7734-6495-7.
Foos, Paul. A Short, Offhand, Killing Affair: Soldiers and Social Conflict during the Mexican-War (2002.).
Fowler, Will. Santa Anna of Mexico (2007.) 527 stranica; velika znanstvena studija
Huston, James A. The Sinews of War: Army Logistics, 1775-1953 (1966.), U.S. Army; 755 stranica   online str. 125. - 58.
McCaffrey, James M. Army of Manifest Destiny: The American Soldier in the Mexican War, 1846–1848 (1994.)isječci i tekstualno istraživanje
Smith, Justin H. "American Rule in Mexico," The American Historical Review Vol. 23, No. 2 (siječanj, 1918.), str. 287.–302. in JSTOR
Smith, Justin Harvey. The War with Mexico. 2 vol (1919.). Dobitnik Pulitzerove nagrade. kompletan tekst na internetu.
Winders, Richard Price. Mr. Polk’s Army: The American Military Experience in the Mexican War (1997.)
Brack, Gene M. Mexico Views Manifest Destiny, 1821–1846: An Essay on the Origins of the Mexican War (1975.).
Fowler, Will. Tornel and Santa Anna: The Writer and the Caudillo, Mexico, 1795–1853 (2000.).
Fowler, Will. Santa Anna of Mexico (2007) 527pp; the major scholarly study isječci i tekstualno istraživanje
Gleijeses, Piero. "A Brush with Mexico" Diplomatic History 2005 29(2): 223. – 254. Issn: 0145-2096 debate u Washingtonu prije početka rata.
Graebner, Norman A. Empire on the Pacific: A Study in American Continental Expansion. (1955.).
Graebner, Norman A. "Lessons of the Mexican War." Pacific Historical Review 47 (1978.): 325. – 42. u JSTOR.
Graebner, Norman A. "The Mexican War: A Study in Causation." Pacific Historical Review 49 (1980.): 405–26. u JSTOR.
Henderson, Timothy J. A Glorious Defeat: Mexico and Its War with the United States (2007.), analiza
Mayers, David; Fernández Bravo, Sergio A., "La Guerra Con Mexico Y Los Disidentes Estadunidenses, 1846–1848" [The War with Mexico and US Dissenters, 1846–48]. Secuencia [Mexico] 2004. (59): 32–70. Issn: 0186-0348.
Pinheiro, John C. Manifest Ambition: James K. Polk and Civil-Military Relations during the Mexican War (2007.).
Pletcher David M. The Diplomacy of Annexation: Texas, Oregon, and the Mexican War. University of Missouri Press, 1973.
Price, Glenn W. Origins of the War with Mexico: The Polk-Stockton Intrigue. University of Texas Press, 1967.
Reeves, Jesse S. "The Treaty of Guadalupe-Hidalgo," American Historical Review, Vol. 10, No. 2 (Jan., 1905), str. 309. – 324. u JSTOR.
Rives, George Lockhart. The United States and Mexico, 1821–1848: a history of the relations between the two countries from the independence of Mexico to the close of the war with the United States (1913) kompletan tekst na internetu
Rodríguez Díaz, María Del Rosario. "Mexico's Vision of Manifest Destiny During the 1847 War" Journal of Popular Culture 2001. 35(2): 41. – 50. Issn: 0022-3840.
Ruiz, Ramon Eduardo. Triumph and Tragedy: A History of the Mexican People, Norton 1992., udžbenik
Schroeder John H. Mr. Polk's War: American Opposition and Dissent, 1846–1848. University of Wisconsin Press, 1973.
Sellers Charles G. James K. Polk: Continentalist, 1843–1846 (1966), the standard biography prvi i drugi dio su na internetu kao e-knjige
Smith, Justin Harvey. The War with Mexico. 2 vol (1919). Dobitnik Pulitzerove nagrade. kompletan tekst na internetu.
Stephenson, Nathaniel Wright. Texas and the Mexican War: A Chronicle of Winning the Southwest. Yale University Press (1921.).
Weinberg Albert K. Manifest Destiny: A Study of Nationalist Expansionism in American History Johns Hopkins University Press, 1935.
Faulk, Odie B., and Stout, Joseph A., Jr., eds. The Mexican War: Changing Interpretations (1974.)
Rodriguez, Jaime Javier. The Literatures of the U.S.-Mexican War: Narrative, Time, and Identity (Sveučilište u Teksasu; 2010.) 306 stranica. Obuhvaća radove Angloameričkih, meksičkih i meksičko-američkih pisaca.
Benjamin, Thomas. "Recent Historiography of the Origins of the Mexican War," New Mexico Historical Review, Ljeto 1979., Vol. 54 treće izdanje, str. 169. – 181.
Vázquez, Josefina Zoraida. "La Historiografia Sobre la Guerra entre Mexico y los Estados Unidos," ["The historiography of the war between Mexico and the United States"] Histórica (02528894), 1999., Vol. 23 drugo izdanje, str. 475. - 485.
Calhoun, John C. The Papers of John C. Calhoun. Vol. 23: 1846, ed. by Clyde N. Wilson and Shirley Bright Cook. (1996.). 598 str.
Calhoun, John C. The Papers of John C. Calhoun. Vol. 24: December 7, 1846 – December 5, 1847 izdanje Clydea N. Wilsona i Shirley Bright Cook, (1998.). 727 str.
Grant, Ulysses S. (1885). Personal Memoirs of U. S. Grant, New York: Charles L. Webster & Co
Kendall, George Wilkins (1999). Lawrence Dilbert Cress Dispatches from the Mexican War, Norman, Oklahoma: University of Oklahoma Press
Polk, James, K. (1910). Milo Milton Quaife The Diary of James K. Polk: During his Presidency, 1845–1849, Chicago: A. C. McClurg & Co
Robinson, Cecil, The View From Chapultepec: Mexican Writers on the Mexican War, Sveučilište u Arizoni (Tucson, 1989.).
Smith, Franklin (1991). Joseph E. Chance The Mexican War Journal of Captain Franklin Smith, Jackson, Mississippi: University Press of Mississippi
 (1968) George Winston and Charles Judah Chronicles of the Gringos: The U.S. Army in the Mexican War, 1846–1848, Accounts of Eyewitnesses and Combatants, Albuquerque, New Mexico: The University of New Mexico Press
Webster, Daniel (1984). Charles M. Wiltse The Papers of Daniel Webster, Correspondence, Hanover, New Hampshire: The University Press of New England
Treaty of Guadalope Hidalgo. Internet Sourcebook Project, preuzeto 26. studenoga 2008.
28th Congress, 2nd session. United States House Journal, preuzeto 26. studenoga 2008.
29th Congress, 1st session. United States House Journal, preuzeto 26. studenoga 2008.
28th Congress, 2nd session. United States Senate Journal, preuzeto 26. studenoga 2008.
29th Congress, 1st session. United States Senate Journal, preuzeto 26. studenoga 2008.
William Hugh Robarts, "Mexican War veterans: a complete roster of the regular and volunteer troops in the war between the United States and Mexico, from 1846 to 1848; the volunteers are arranged by states, alphabetically", BRENTANO'S (A. S. WITHERBEE & CO, Proprietors); WASHINGTON, D. C., 1887.
The Mexican–American War, Illinois Historical Digitization Projects at Northern Illinois University Libraries
Treaty of Guadalupe Hidalgo and related resources at the U.S. Library of Congress
Letters of Winfield Scott including official reports from the front sent to the Secretary of War
Smithsonian teaching aids for "Establishing Borders: The Expansion of the United States, 1846–48"

Amonijak je spoj dušika i vodika formule NH3. Pri normalnoj temperaturi i tlaku amonijak je bezbojan plin, oštra, karakteristična mirisa, lakši od zraka, lako topljiv u vodi. Toksičan je i korozivan prema pojedinim materijalima.
Molekula amonijaka ima trigonalno-piramidalnu strukturu, kao što je i predviđeno VSEPR teorijom. Takva struktura daje molekuli amonijaka polarni moment i čini molekulu polarnom zbog čega se amonijak lako otapa u vodi. Atom dušika u molekuli ima jedan slobodni elektronski par, te se amonijak ponaša kao baza. To znači da amonijak u vodenoj otopini može preuzeti proton od molekule vode čime nastaje hidroksidni anion i jedan amonijev kation (NH4+) koji ima oblik pravilnog tetraedra. Stupanj do kojeg će amonijak stvarati amonijeve ione ovisi o pH vrijednosti otopine - pri vrijednosti pH ~ 7 disocirano je oko 99% molekula amonijaka. Glavna uporaba amonijaka je u proizvodnji gnojiva, eksploziva i polimera. On je također sastojak kućnih sredstava za čišćenje. Amonijak se nalazi u malim količinama u atmosferi, gdje nastaje zbog procesa raspadanja dušičnih tvari životinjskog i biljnog porijekla. Amonijak i amonijeve soli nalaze se u malim količinama u kišnici, dok se amonijev klorid (salmijak) i amonijev sulfat nalaze u blizini vulkana, a kristali amonijevog bikarbonata su pronađeni u patagonskom guanu. Amonijeve soli su rasprostranjene kroz svu plodnu zemlju i u morskoj vodi. Tvari koje sadrže amonijak ili koje su mu slične zovu se amonijakali.
Ime amonijak (lat. ammoniacus) je dobio iz kraja blizu Amonova hrama u Libiji, gdje se dobivala amonijeva sol.
Soli amonijaka bile su poznate vrlo rano, zbog toga se izraz "Hammoniacus sal" javlja u spisima Plinija, međutim nije poznato je li taj izraz identičan s novijim izrazom "sal-ammoniac". U obliku sal-ammoniac, amonijak je bio poznat alkemičarima još u 13. stoljeću, i spominjao ga je Albert Veliki. Bio je korišten i kao boja tijekom srednjeg vijeka u obliku fermentiranog urina da bi izmijenio boju biljnih boja. U 15. stoljeću, Basilius Valentus je pokazao da amonijak može biti dobiven djelovanjem alkalija na sal-ammoniac. U kasnijem razdoblju, kada je sal-ammoniac dobiven destilacijom papaka i rogova bika i neutralizirajući dobiveni karbonat s klorovodičnom kiselinom, ime "duh jelenova roga" odnosilo se na amonijak. Amonijak u obliku plina prvi je izolirao Joseph Priestley 1774. godine i dao mu ime "alkalni zrak", međutim, dobio ga je alkemičar Basilius Valentus. Jedanaest godina poslije, 1785. godine, Claude Louis Berthollet utvrđuje njegov sastav.
Haberov proces za proizvodnju amonijaka iz dušika koji se nalazi u zraku razvili su Fritz Haber i Carl Bosch 1909. godine, a patentiran je 1910. godine. Prvi put su taj proces koristili u industrijskim razmjerima Nijemci tijekom Prvog svjetskog rata, na taj način rješavajući problem nedostatka nitrata iz Čilea, zbog savezničke blokade. Amonijak su koristili za dobivanje eksploziva da bi pomogli svoje ratne ciljeve.
Amonijak koji se komercijalno koristi zove se "bezvodni amonijak" kako bi se razlikovao od otopine amonijeva hidroksida koja se zove "kućni amonijak".
Zbog svojih raznih primjena, amonijak je jedna od anorganskih kemikalija s najvećom proizvodnjom. Postoje na desetine kemijskih postrojenja za proizvodnju amonijaka širom svijeta. Svjetska proizvodnja amonijaka u 2004. godini bila je 109 milijuna tona. Kina je proizvela 28,4% od ukupne svjetske proizvodnje, Indija je slijedila s 8,6%, Rusija s 8,4% i SAD s 8,2%. Više od 80% proizvedenog amonijaka koristi se za proizvodnju gnojiva za poljoprivredne usjeve.
Prije početka Prvog svjetskog rata većina se amonijaka dobivala putem suhe destilacije biljnih i životinjskih otpadaka koji sadrže dušik, uključujući devin izmet koji je bio destiliran redukcijom dušične kiseline i nitrita s vodikom, a proizvodio se i destilacijom ugljena i razgradnjom amonijačnih soli pomoću alkalnih hidroksida ili koristeći živo vapno. Sol koja se najviše koristila je bila sal-ammoniac, odnosno amonij-klorid.
2 NH4Cl + 2 CaO = CaCl2 + Ca(OH)2 + 2 NH3Današnje moderno postrojenje za proizvodnju amonijaka prvo pretvara prirodni plin (metan) ili tekući naftni plin (plinovi propan i butan) ili naftu u plinoviti vodik. Koristeći zalihe prirodnog plina, procesi koji se koriste u proizvodnji vodika su:
Prvi korak u procesu je uklanjanje sumpornih spojeva iz prirodnog plina, zato što sumpor deaktivira katalizatore koji se koriste u pojedinim koracima.Uklanjanje sumpora zahtijeva katalitičku hidrogenaciju da bi sumporni spojevi iz prirodnog plina prešli u plinoviti vodik-sulfid.
H2 + RSH = RH + H2S(g)Plinoviti vodik-sulfid se apsorbira i uklanja provođenjem kroz slojeve cinkovog oksida, gdje prelazi u kruti cinkov sulfid.H2S + ZnO = ZnS + H2OKatalitička plinska reformacija prirodnog plina koji je oslobođen sumpora koristi se da bi se proizveo vodik i ugljični monoksid.CH4 + H2O = CO + 3 H2U sljedećem koraku koristi se reakcija ugljičnog monoksida s vodom da bi se dobilo još vodika i ugljični dioksid.CO + H2O → CO2 + H2Ugljični se dioksid uklanja absorpcijom u vodenoj otopini etilamina ili adsorpcijom u adsorberima pod tlakom, gdje se koristi odgovarajući kruti adsorbent.
Zadnji korak u proizvodnji vodika je korištenje katalizatora metan-tiona da bi se uklonili i najmanji tragovi ugljičnog monoksida ili ugljičnog dioksida iz vodika.CO + 3 H2 = CH4 + H2O
CO2 + 4 H2 = CH4 + 2 H2ODa bi se proizveo amonijak, vodik pomoću katalizatora reagira s dušikom koji se dobiva iz zraka, da bi se dobio bezvodni tekući amonijak. Ovaj korak je poznat kao amonijačna petlja u sintezi, koja se odnosi na Haber-Bosch proces.3 H2 + N2 = 2 NH3Plinska reformacija, reakcija ugljičnog monoksida s vodom, uklanjanje ugljičnog dioksida i reakcija s metantionskim katalizatorom odvijaju se pod tlakom od 60 do 180 bara ovisno o tehnološkom rješenju koje se koristi pri proizvodnji amonijaka. Velik broj inženjerskih kompanija nudi mnogobrojna rješenja pri izgradnji postrojenja za proizvodnju amonijaka. Haldor Topsoe iz Danske, Lurgi AG iz Njemačke i Kellogg, Brown i Root iz SAD-a kompanije su s najvećim iskustvom na tom polju.
U prirodi nastaje raspadanjem bjelančevina i vulkanskom djelatnošću. Kod pojedinih organizama, amonijak se proizvodi pomoću atmosferskog dušika N2 pomoću enzima nitrogenaze. Taj se proces zove dušična fiksacija. Iako je malo vjerojatno da će buduće biološke metode biti konkurentne Haber-Bosch procesu, intenzivni su napori usmjereni na proučavanje mehanizma biološke fiksacije dušika. Znanstveno zanimanje za ovaj problem potiče neobična struktura aktivnih mjesta na enzimu, koja se sastoje od Fe7MoS9. Amonijak je metabolički proizvod deaminacije aminokiselina. Kod ljudi, amonijak brzo prelazi u ureu, koja je mnogo manje toksična. Urea je glavni sastojak suhe mase urina.
Amonijak je bezbojni plin s karakterističnim mirisom, lakši je od zraka, njegova gustoća je 0,589 puta manja od gustoće zraka. Lako se prevodi u tekuće agregatno stanje, amonijak ključa na -33.7 °C, a stvrdnjava se na -75 °C formirajući pritom bijele kristale. Njegov kritični tlak je oko 11,3 MPa odnosno 112 atmosfera, a kritična temperatura 132,3 °C. Tekući amonijak posjeduje jaka ionizirajuća svojstva, njegova dielektrična konstanta je 22, a topljivost soli u tekućem amonijaku je mnogo proučavana. Tekući amonijak ima veliku standardnu entalpiju isparavanja od 23,35 kJ/mol, (voda 40,65 kJ/mol, metan 8,19 kJ/mol, fosfin 14,6 kJ/mol) i zbog toga se koristi u laboratorijima u neizoliranim posudama na sobnoj temperaturi, iako je to znatno iznad njegove točke ključanja.
Amonijak je topljiv u vodi. Sav amonijak koji se nalazi u vodenoj otopini može biti dobiven ključanjem. Vodena otopina amonijaka je baza. Maksimalna koncentracija amonijaka u vodi (zasićena otopina) ima gustoću od 0,880 g cm-3. Vodena otopina amonijaka reagira alkalično, a uz amonijak sadrži i adicijom vode nastalu bazu amonijev hidroksid (NH4OH, nazvanu amonijeva lužina).
Amonijak ne podržava sagorijevanje i ne gori lako osim kada je pomiješan s kisikom, tada gori razvijajući slab žutozeleni plamen. Klor se pali kada se propušta kroz amonijak, formirajući dušik i klorovodičnu kiselinu, osim kada je amonijak prisutan u višku i kada se formira visoko eksplozivan dušik-triklorid NCl3.Molekula amonijaka je podložna dušičnoj inverziji na sobnoj temperaturi, odnosno atom dušika prolazi kroz ravninu simetrije tri vodikova atoma. To se može usporediti s kišobranom koji se pri jakom vjetru okreće iznutra prema van. Energetska barijera ove inverzije je 24,7 kJ/mol kod amonijaka, a rezonantna frekvencija je 23,79 GHz, što odgovara mikrovalnom zračenju valne duljine 1,260 cm. Apsorpcija ove frekvencije bio je prvi promatrani mikrovalni spektar.
Jedno od karakterističnih svojstava amonijaka je njegovo direktno reagiranje s kiselinama i formiranje soli. Klorovodična kiselina s njim formira amonij-klorid (sal-ammoniac), s dušičnom kiselinom amonij-nitrat itd. Potpuno suhi amonijak neće reagirati s potpuno suhom klorovodičnom kiselinom, vlaga je neophodna da bi došlo do reakcije.
NH3 + HCl = NH4ClSoli proizvedene reakcijom amonijaka i kiselina poznate su kao amonijeve soli i sve sadrže amonijev ion (NH4+).
Iako je amonijak poznat kao baza, može se ponašati i kao izuzetno slaba kiselina. Može se disocirati, formirajući amidni (NH2−) ion, kao na primjer kada se kruti litij-nitrid doda tekućem amonijaku, formira se litij-amidna otopina.
Li3N(s)+ 2 NH3 (l) = 3 Li+(am) + 3 NH2−(am)Ovo je Brønsted-Lowry kiselo-bazna reakcija u kojoj se amonijak ponaša kao kiselina.
Amonijak se može ponašati kao nukleofil u reakcijama supstitucije. Amini se mogu formirati reakcijom amonijaka s alkil halogenidima, iako je rezultirajuća NH2 grupa također nukleofilna, a sekundarni i tercijarni amini često se formiraju kao sporedni proizvodi. Korištenje viška amonijaka smanjuje višestruke supstitucije i neutralizira vodikove halogenide koji su formirani. Metilamin se komercijalno priprema reakcijom amonijaka s klorometanom, a reakcijom amonijaka s 2-brompropanskom kiselinom priprema se racemični alanin i ta reakcija daje prinos od 70%. Etanolamin se priprema reakcijom otvaranja prstena s etilen oksidom, a nekada se dopušta da se reakcija nastavi, pri čemu se formira dietanolamin i trietanolamin.
Amidi mogu biti pripremljeni reakcijama s brojnim derivatima karboksilnih kiselina. Acil kloridi su najreaktivniji, ali amonijak mora biti prisutan u najmanje dvaput većoj količini da bi se neutralizirala formirana klorovodična kiselina. Estri i anhidridi reagiraju s amonijakom i pritom formiraju amide. Amonijeve soli karboksilnih kiselina mogu biti dehidratirane do amida ukoliko nema prisutnih drugih grupa koje su termički osjetljive. Za takvu dehidrataciju potrebne su temperature od 150 °C do 200 °C. 
Vodik u molekuli amonijaka može se zamijeniti metalom, a kao posljedica toga magnezij gori u amonijaku formirajući magnezij-nitrid. Mg3N2, a kada se plinoviti amonijak propusti preko zagrijanog natrija ili kalija, formiraju se natrijamid, NaNH2, i kalijamid, KNH2. Gdje je to neophodno IUPAC preporučuje upotrebu imena "azan" za amonijak, tako bi kloramin bio nazvan kloroazan, a ne kloroamonijak.[nedostaje izvor]
Amonijak taloži aluminij iz otopina njegovih soli kao hidroksid, ali ne kompleksira s njim dovoljno da ga opet otopi niti dovoljno zaluži otopinu da nastane aluminat.
Amonijak se ponaša kao ligand u kompleksima prijelaznih metala. On je čisti s-davalac, u sredini spektrokemijske serije i pokazuje prijelazno tvrdo-meko ponašanje. Iz povijesnih razloga amonijak je dobio ime "amin" u nomenklaturi koordinacionih spojeva. Pojedini važni amino kompleksi uključuju:
Tetraaminbakar(II), [Cu(NH3)4]2+, karakterističan tamnoplavi kompleks koji se formira dodavanjem amonijaka otopini soli bakar-(II).
Diamminsrebro(I), [Ag(NH3)2]+, aktivna komponenta Tollensova reagensa. Formiranje ovoga kompleksa može pomoći u razlikovanju percipitata različitih halogenida srebra: AgCl je razgradiv u razblaženoj dvomolarnoj (2M) otopini amonijaka, AgBr je jedino razgradiv u koncentriranim amonijačnim otopinama, dok je AgI nerazgradiv u amonijačnim vodenim otopinama.Amino [kompleksni spojevi|kompleksi]] krom-(III) bili su poznati krajem 19. stoljeća, i bili su osnova teorije koju je postavio Alfred Werner o koordinacijskim spojevima. Alfred Werner je primjetio da kompleks [CrCl3(NH3)3] može formirati samo dva izomera, što ga je navelo na zaključak da ligandi moraju biti raspoređeni oko metalnog iona na vrhovima oktaedra. To je potvrđeno rendgenskom kristalografijom. Veza između amino liganda i metalnog iona je izrazito kiselija nego što je kiselost slobodnog amonijaka, također deprotoniranje u vodenoj otopini je rijetko. Jedan primjer je reakcija s kalomelom ( živa-(I)-klorid ), gdje je proizvedeni spoj amidoživa-(II) jako razgradiv.
Najbitnija primjena amonijaka je u proizvodnji dušične kiseline. Mješavina jednog dijela amonijaka i devet dijelova zraka propusti se preko mrežaste platine kao katalizatora pri temperaturi od 850 °C, zbog čega amonijak oksidira u dušikov oksid .
4 NH3 + 5 O2 = 4 NO + 6 H2OKatalizator je osnova toga procesa, jer obična oksidacija (ili sagorijevanje) amonijaka proizvodi dušik i vodu, proizvodnja dušikovog oksida je primjer kinetičke kontrole. Pošto se smjesa plinova ohladi do 200-250 °C, dušikov oksid se dodatno oksidira zbog viška kisika koji je prisutan u smjesi, pri čemu se dobiva dušik-(IV)-oksid. On reagira dalje s vodom, pri čemu se dobiva dušična kiselina, koja se koristi u proizvodnji gnojiva i eksploziva. 
2 NO + O2 = 2 NO23 NO2 + 2 H2O = 2 HNO3 + NOIzdvojeni dušik-(II)-oksid, NO, vraća se u proces, a dobivena HNO3 povremeno se ispušta i koncentrira, sve dok ne dostigne svoju maksimalnu koncentraciju od 68,5%. Dušična kiselina koja se dobiva ovim procesom, bez naknadnog koncentriranja ima koncentraciju od 60%. Amonijak služi kao sastojak gnojiva, ali se može koristiti i direktno kao gnojivo, otapajući se u vodi koja se koristi za navodnjavanje, bez ikakvog dodatnog kemijskog postupka. Ova uporaba amonijaka dopušta uzgajanje usjeva koji su ovisni o količini dostupnog dušika, kao što je kukuruz. Ukoliko se stalno na istom zemljištu uzgaja vrsta usjeva koja crpi rezerve dušika koje se nalaze u zemljištu, to će dovesti do lošeg stanja obradivog zemljišta zbog nedostatka dušičnih spojeva u njemu.
Amonijak ima termodinamička svojstva koja ga čine pogodnim da se koristi kao rashladno sredstvo, budući da lako prelazi u tekuće stanje pod tlakom, i koristi se u gotovo svim vrstama rashladnih uređaja i sustava, sve do pojave alkalnih halogenida kao što je freon. Amonijak je toksičan i djeluje kao iritant, djeluje korozivno na sve legure s bakrom, povećavajući mogućnost da se pojavi curenje i izazove velik rizik. Njegova uporaba u malim rashladnim sustavima je uveliko zamijenjena alkalnim halogenidima, koji nisu toksični niti su iritanti i praktički su nezapaljivi. Amonijak se i dalje koristi kao rashladno sredstvo u velikim industrijskim procesima, kao što su proizvodnja leda u velikim količinama i u prehrambenoj industriji. Amonijak je koristan kao komponenta u rashladnim sistemima absorpcionog tipa, koji ne koriste kompresijski ekspanzijski ciklus, ali mogu iskoristiti temperaturnu razliku. Otkad je upotreba alkalnih halogenida doprinijela smanjenju ozonskog sloja, ponovo se povećava uporaba amonijaka kao rashladnog sredstva. Ponekad se dodaje vodi za piće zajedno s klorom da bi formirao kloramin, dezinfekcijsko sredstvo. Za razliku od klora, kloramin ne reagira s organskim spojevima (koji sadrže ugljik) da bi formirao kancerogene spojeve metana i halogenih elemenata, kao što je kloroform, CHCl3. 
Tijekom 1960-ih godina, tvrtke za proizvodnju duhana kao što su Brown & Williamson i Philip Morris počele su koristiti amonijak u cigaretama. Dodavanje amonijaka cigaretama služilo je tome da se poveća dotok nikotina u krvotok. Kao rezultat toga, povećana je količina nikotina u krvi i pojačana je sposobnost cigareta da razviju nikotinsku ovisnost, a da nije povećana količina nikotina u cigaretama.
Amonijak je važan izvor dušika za žive sustave. Iako dušika ima u velikim količinama u atmosferi, svega je nekoliko živih bića sposobno koristiti taj dušik. Dušik je neophodan za sintezu aminokiselina, koje su osnova građe proteina. Neke biljke ovise o amonijaku i drugim dušikovim spojevima koji se nalaze u zemljištu kao materije koje se raspadaju. Druge biljke, kao što su dušično fiksirajuće leguminoze, koriste simbiozne odnose s rhizobiom, koja stvara amonijak iz atmosferskog dušika. 
Amonijak je važan i za normalnu i abnormalnu fiziologiju kod životinja. Amonijak se stvara putem normalnog metabolizma aminokiselina i toksičan je u velikim koncentracijama. Jetra pretvara amonijak u ureu kroz cijeli niz reakcija koji je poznat kao ciklus uree. Disfunkcija jetre, kao što se javlja kod ciroze, može prouzročiti povećane koncentracije amonijaka u krvi, hiperamonemiju. Slično tome, poremećaji kod enzima odgovornih za funkcioniranje ureina ciklusa, kao što je enzim ornitin transkarbamilaza, dovode do hiperamonemije. 
Hiperamonemija doprinosi zbunjenosti i komi jetrene encefalopatije kao i neurološkim bolestima koje su uobičajene za ljude s poremećenim ureinim ciklusom i organskoj aciduriji. Amonijak je važan za normalnu kiselo-baznu ravnotežu kod životinja. Nakon formiranja amonijaka iz glutamina, alfa-ketoglutarat može se razgraditi, pri čemu nastaju dvije molekule bikarbonata koje tada služe kao puferi prehrambenih kiselina. Amonijak se izlučuje putem urina, što vodi do smanjenja kiselosti. Amonijak može difundirati putem bubrežnih cjevčica, sjedinjujući se s vodikovim ionom, dopuštajući na taj način ponovno izlučivanje kiselosti.
Tekući amonijak je najbolja poznata i najproučavanija nevodena ionizirajuća otopina. Njegovo najistaknutije svojstvo je mogućnost da otapa alkalne metale da bi formirao visoko obojene elektrovodičke rastvore koji sadrže solvatirane elektrone. Izuzev ovih izuzetnih otopina, većina kemijskih procesa u tekućem amonijaku može se usporediti s odgovarajućim reakcijama u vodenim otopinama. Usporedba fizičkih svojstava NH3 s fizičkim svojstvima vode pokazuje da NH3 ima nižu točku topljenja, točku ključanja, gustoću, viskoznost, dielektričnu konstantu i električnu vodljivost, to je uslijed dijelimično slabijeg vezivanja H u NH3 i zbog činjenice da takvo vezivanje ne može formirati ukršteno povezane mreže s obzirom da molekula NH3 ima samo jedan nevezani elektronski par, za razliku od molekule H2O, koja ima dva nevezana elektronska para u svojoj strukturi. Ionska konstanta samodisocijacije molekule NH3 na -50 °C je približno 10-33 mol2•l-2.
Tekući amonijak je ionizirajuća otopina. Iako je slabiji od vode, otapa cijeli niz ionskih spojeva uključujući mnoge nitrate, nitrite, cijanide i tiocijanate. Većina amonijevih soli je rastvorljiva, i te se soli ponašaju kao kiseline u otopinama tekućeg amonijaka. Topljivost halogenih soli povećava se idući od fluorida prema jodidima. Zasićena otopina amonijeva nitrata sadrži 0,83 mola rastvora prema 1 molu amonijaka i ima tlak pare koji je manji od 1 bara čak i na temperaturi od 25  °C.
Tekući će amonijak otopiti alkalne metale i druge elektropozitivne metale kao što su: kalcij, stroncij, barij, europij i iterbij. Pri malim koncentracijama ( <0,06 mol/L ), formiraju se otopine tamnoplave boje koje sadrže metalne katione i solvatirane elektrone, slobodne elektrone koji su okruženi rešetkom molekula amonijaka. Ove su otopine vrlo korisne kao jaki reducirajući agensi. Pri većim koncentracijama, otopine su metalne po izgledu i vodljivosti. Na niskim temperaturama, dvije vrste rastvora mogu postojati kao faze koje se ne miješaju.
Opseg termodinamičke stabilnosti tekućeg amonijaka je vrlo ograničen, pošto potencijal za oksidaciju dušika, E° (N2 + 6NH4+ + 6e− ⇌ 8NH3), iznosi samo + 0,04 V. U praksi, i oksidacija i redukcija dušika do vodika su spore. Ovo se posebno odnosi na redukcijske otopine spomenutih alkalnih metala, koji su stabilni nekoliko dana, polako se raspadaju na metalne amide i vodik. Većina studija uključuje otopine tekućeg amonijaka koje se formiraju u redukcijskim uvjetima. Iako je oksidacija tekućeg amonijaka obično spora, postoji rizik od eksplozije, posebno ako su prisutni ioni prijelaznih metala koji mogu biti katalizatori.
Prisustvo amonijaka i amonij soli može se lako utvrditi, čak i u vrlo malim tragovima dodavanjem Nesslerove otopine, koja u prisustvu najmanjih tragova amonijaka ili amonijevih soli daje izrazito žutu boju. Sumporni štapići se spaljuju da bi se detektirala mala curenja amonijaka u industrijskim rashladnim sustavima. Veće količine amonijaka mogu se detektirati zagrijavanjem soli amonijaka s kaustičnim alkalijama ili s kalcijevim oksidom, pri čemu se oslobađa karakterističan miris amonijaka. Količina amonijaka u amonijevim solima može se kvantitativno utvrditi destilacijom soli s natrijevim hidroksidom ili kalijevim hidroksidom, amonijak koji se oslobodi apsorbira poznata masa standardne sumporne kiseline, a višak se kiseline određuje volumetrijski, ili amonijak može biti apsorbiran u klorovodičnoj kiselini, a tako formirani amonijev klorid daje precipitat kao amonijev heksakloroplatinat, (NH4)2PtCl6.
Amonijak je prvi put primijećen u međuzvjezdanom prostoru 1968. pomoću mikrovalnih valova koji su dolazili iz pravca galaktičke jezgre. To je prva višeatomska molekula koja je tako utvrđena. Osjetljivost molekule amonijaka na širok spektar pobuđivanja i lakoća s kojom se može promatrati u mnogobrojnim područjima učinila je amonijak jednom od najvažnijih molekula pri proučavanju molekularnih oblaka. Jačina linija amonijaka može se iskoristiti da bi se izmjerila temperatura tijela koje ga emitira. Detektirane izotopske vrste amonijaka su:
NH3, 15NH3, NH2D, NHD2, i ND3Detekcija trostruko deuteriranog amonijaka bila je iznenađenje, budući da je deuterij relativno rijedak. Smatra se da niska temperatura dopušta ovom molekulu da opstane i da se akumulira. Prisustvo molekula amonijaka primijećeno je i u atmosferi planeta plinovitih divova, uključujući tu Jupiter, u čijoj se atmosferi nalazi amonijak zajedno s drugim plinovima, kao što su metan, vodik i helij. Unutrašnjost Saturna može sadržati zaleđeni amonijak u obliku kristala.
Toksičnost amonijačnih rastvora obično ne izaziva probleme ljudima ili drugim sisavcima, s obzirom da postoji specifični mehanizam koji sprječava njegovo akumuliranje u krvotoku. Amonijak se pretvara u karbamil fosfat pomoću enzima karbamil fosfat sinteze, i onda ulazi u urein ciklus, gdje se ugrađuje u aminokiseline ili izlučuje putem urina. Ribe i amfibije nemaju ovaj mehanizam, one amonijak obično eliminiraju tako što ga direktno izlučuju iz organizma. Amonijak je čak i u razblaženim koncentracijama visoko toksičan za vodene životinje i zato je klasificiran kao "opasan za okoliš". Spojevima amonijaka nikada se ne smije omogućiti da dođu u kontakt s bazama (osim ako je namjera održavanje reakcije), zbog toga što može doći do oslobađanja opasnih količina plinovitog amonijaka.
Otopine amonijaka (10% po težini) koriste se kao kućna sredstva za čišćenje, posebno za čišćenje stakla. Ove su otopine iritantne za oči i mukozne membrane (dišni i probavni sustav), i u manjoj mjeri za kožu. Otopine amonijaka nikada se ne smiju miješati s proizvodima koji sadrže klor ili s jakim oksidantima, kao što je varikina, jer se stvara mnoštvo toksičnih i kancerogenih spojeva kao što su kloramin, hidrazin i klor.
Opasnost od otopina amonijaka ovisi o koncentraciji: razblažene su otopine amonijaka obično 10% po težini (<5.62 mol/L). Koncentrirane su otopine obično 25% po težini, takva otopina ima gustoću od 0.907 g/cm3, a otopina koja ima manju gustoću bit će više koncentrirana. Klasifikacija otopina amonijaka Europske Unije dana je u tablici.
Pare amonijaka koje se oslobađaju iz koncentriranog amonijaka vrlo su iritirajuće za oči i dišni sustav. Ovakvim otopinama treba rukovati samo u prostorijama s osiguranom ventilacijom. Zasićene otopine amonijaka mogu izazvati značajan tlak unutar zatvorene boce po toplom vremenu. S takvim bocama treba pažljivo rukovati, iako to obično nije problem za otopine od 25%. Otopine amonijaka ne smiju se miješati s halogenima, zbog nastajanja eksplozivnih i toksičnih spojeva. Produžen kontakt otopina amonijaka sa solima srebra, žive ili joda može dovesti do stvaranja eksplozivnih spojeva. Takve se smjese obično formiraju tijekom kvalitativne kemijske analize i njima se treba dodati kiselina i trebaju se razblažiti prije odlaganja, nakon završetka testa.
Bezvodni amonijak je klasificiran kao "toksičan" ("T") i "opasan za okoliš" ("N"). Plin je zapaljiv ( temperatura samopaljenja 651 °C ) i može formirati eksplozivne smjese sa zrakom (16 do 25%). Dopuštena koncentracija amonijaka u SAD-u iznosi 50 ppm (35 mg/m3). Ponovljena izlaganja amonijaku smanjuju osjetljivost na njegov miris. Miris se može osjetiti pri koncentraciji manjoj od 0,5 ppm, ali osobe koje imaju smanjenu osjetljivost ne osjećaju ga čak ni kod koncentracija od 100 ppm. Bezvodni amonijak djeluje korozivno prema legurama bakra i cinka, zato se brončane posude ne smiju koristiti prilikom rukovanja plinom. Tekući amonijak može djelovati na gumu i određene vrste plastike. Amonijak burno reagira s halogenima i izaziva eksplozivnu polimerizaciju etilen oksida. Može formirati eksplozivne spojeve sa zlatom, srebrom, živom, germanijem ili telurijem. Burne su reakcije primijećene i s acetaldehidom, hipokloritnim otopinama, natrij fericijanidom i peroksidima.
AMX-30 je glavni borbeni tenk koji je projektirala francuska tvrtka GIAT, a čiji je prvi naručitelj i korisnik bila francuska vojska 1966. godine. Razvijan je usporedno s njemačkim Leopard 1. Prvih 5 tenkova je predano 501. Régiment de Chars de Combat (tenkovska pukovnija) u kolovozu 1966. godine. Proizvodna inačica tenka AMX-30 je zbog povećanja pokretljivosti težila 36 tona, ali je zbog toga žrtvovana oklopna zaštita. Francuzi su važnost pokretljivost tenka stavljali ispred oklopne zaštite. Vjerovali su da ako tenk bude pretežak, da će unatoč svom tom silnom oklopu biti ranjiviji zbog premale pokretljivosti. Manjak oklopne zaštite su pokrili većom brzinom i manjim dimenzijama tenka, uključujući i visinu od 2,28 metara. Glavno naoružanje je činio 105 mm top, koji ispaljuje visoko-eksplozivne protutenkovske granate znane kao Obus G. Tenk pokreće 720 KS (540 kW) snažan HS-110 dizelski motor koji omogućuje maksimalnu brzinu od 65 km/h. Snaga se prenosi uz pomoć pomalo problematične transmisije koja utječe na ukupne performanse tenka.
Zbog problema uzrokovanih nepouzdanom transmisijom, 1979. Francuska vojska je počela modernizaciju svojih tenkova na standard AMX-30B2. Modernizacija je uključivala novu transmisiju, poboljšan motor i uvođenje novog stabiliziranog kinetičkog penetratora i još neka poboljšanja. Proizvodnja tenka AMX-30 je također proširena na razne inačice i izvedbe, uključujući AMX-30D (oklopno vozilo za popravke), AMX-30R (protuzrakoplovni raketni sustav), AMX-30H (nosač mosta), lanser Pluton taktičkih nuklearnih raketa, lanser za rakete zemlja-zrak i mnoge druge.
Prethodnici AMX-30 su bila dva poslijeratna francuska srednje teška tenka, uključujući ARL 44. Iako je ARL 44 bio prijelazni tenk, razvoj njegovog nasljednika, tenka AMX-50 je zaustavljen sredinom 1950-ih u korist uvođenja u službu M47 Patton tenkova. Godine 1956. Francuska vlada je ušla u združeni projekt razvoja novog standardnog tenka zajedno s Njemačkom i Italijom. Iako su se ove tri zemlje dogovorile oko karakteristika koje bi novi tenk trebao imati, obje države, Francuska i Njemačka su počele raditi na osobinama prototipa s namjerom testiranja osobina i kombiniranjem najboljih rezultata. No, projekt je propao zato što njemačka strana nije htjela prihvatiti francuski 105 mm tenkovski top, a francuska strana je odlučila da će odgoditi proizvodnju do 1965. godine. Kao rezultat propalih pregovora, obje strane su odlučile napraviti tenkove na osnovi svojih prototipova. Njemački tenk je postao Leopard 1, dok je francuski postao AMX-30.
Početkom 1969., tenk AMX-30 i neke njegove inačice je naručila Grčka, kojoj se kasnije pridružila i Španjolska. Daljnjih godina AMX-30 je izvezen u Saudijsku Arabiju, Venezuelu, Katar, Ujedinjene Arapske Emirate, Cipar i Čile. Do kraja proizvodnje napravljeno je ukupno 3.571 primjerak tenka AMX-30 i njegovih inačica. Španjolska i Venezuela su kasnije počele opsežne programe modernizacije kako bi produljile operativni vijek svojih vozila dovođenjem na moderniji standard. U Zaljevskom ratu 1991., AMX-30 su bili u sastavu francuske i katarske vojske gdje su sudjelovali u borbama protiv iračkih snaga. No, do danas su Francuska i većina ostalih država korisnica zamijenili svoje AMX-30 s modernijim tenkovima.
Premda je njemačka okupacija Francuske tijekom Drugog svjetskog rata privremeno omela i onemogućila razvoj borbenih oklopnih vozila, skrivena istraživanja su omogućila Francuskoj da veoma brzo nakon svojeg oslobođenja sredinom 1944. nadoknadi izgubljeno vrijeme. Tijekom okupacije Francuska je tajno radila na oklopnom programu koji je 1944. preuzela državna tvornica Atelier de Construction de Rueil (skraćeno ARL), čiji je daljnji razvoj programa u svojim pogonima rezultiralo projektiranjem i proizvodnjom tenka ARL 44, čija je proizvodnja pokrenuta 1946. Tenk je pokretao Maybach HL-230 motor snage 575 KS (429 kW) i bio je naoružan s 90 mm tenkovskim topom. Iako je 48 tona teško vozilo bilo usporedivo s tadašnjim borbenim tenkovima u vatrenoj moći i snazi motora, imao je izrazite nedostatke uključujući zastarjele gusjenice. Iako je bilo planirano proizvesti 600 primjeraka, konačan broj proizvedenih do 1950. je bio 60 primjeraka. Iste godine su isporučeni 503. tenkovskoj pukovniji francuske vojske. S obzirom da je ARL 44 od samog početka razvoja smatran samo kao prijelazni tenk, rad na novom tenku je započeo već u ožujku 1945.
Razvoj novog tenka je ponuđen petorici različitih proizvođača, uključujući Atelier de Construction d'Issy-les-Moulineaux (AMX), Forges et Chantiers de la Méditerranée (FCM), Renault, Societe Lorraine de Dietrich (SLD-Lorraine) i Societé d'Outillage Mécanique et d'Usinage d'Artillerie (SOMUA). Novo vozilo je bazirano na poslijeratnim potrebama za jednim borbenim tenkom. Novo vozilo je označeno kao AMX-50 i njegova šasija i suspenzija su bili slični onima na njemačkom Panther tenku, kojeg je rabila francuska vojska odmah nakon Drugog svjetskog rata. Specifikacije francuske vlade za novi tenk su bile pod jakim utjecajem njemačkog tenka Panther i težeg Tiger I. Francuska vojska je izričito htjela tenk s razinom oklopne zaštite starijih tenkova i vatrenom moći modernih tenkova. Premda je dizajn posuđen s njemačkog tenka, uključujući Maybach 1000 KS (750 kW) snažan motor baziran na ranijem modelu i torzijske poluge osovinskih kotača, AMX-50 posjeduje i nekoliko originalnih značajki. Na primjer, AMX-50 ima oscilirajuću kupolu koja se sastoji od dva dijela, od kojih je jedan postavljen na oslonac donjeg dijela, pričvršćen na prsten kupole. Glavni top je postavljen na gornji dio, olakšavajući elevaciju i depresiju topa, a isto tako pojednostavljuje opremu sustava upravljanja paljbom i instalaciju sustava automatskog punjača topa. Od tri konstruktora, Renault se povukao iz programa, dok je početkom 1946. francuska vlada odabrala AMX i SOMUA za daljnji razvoj. Prototipovi su određeni kao M4 i AMX je dovršio svoj prototip 1949., dok SOMUA nije bila gotova do 1956. godine. AMX-ov prvi prototip je bio naoružan s 90 mm topom, dok je drugi prototip u srpnju 1950. bio opremljen većim 100 mm topom. Iako je bilo namjere da se AMX-50 pusti u proizvodnju kao standardni srednji tenk Zapadnoeuropske unije, zbog financijskih razloga i dolaska vojne pomoći iz SAD-a u obliku isporuke 856 M47 Patton tenkova originalni projekt je zaustavljen. 1951. godine odlučeno je da se program uklopi s projektom razvoja teškog tenka s još većim 120 mm tenkovskim topom; iako su napravljena tri prototipa, ovaj projekt je također napušten 1956. godine, uglavnom zbog neuspjeha u razvoju dovoljno jakog motora.
Francuska je projekt AMX-50 tenka 1951. privremeno službeno napustila kao i plan proizvodnje srednjeg tenka. Očekivalo se da će Zapadna Njemačka uskoro dobit dopuštenje da se ponovno naoruža i Nijemci su počeli preuzimati opremanje svojih oružanih snaga s gomilanjem jeftinijih lakih, ali relativno snažnih srednjih tenkova. Plan isporuke više tisuća takvih tenkova Nijemcima je uključivao i da Francuska usvoji ideju i plan stvaranja lakih tenkovskih "Type 67" oklopnih divizija, za koje je AMX-13/105 posebno namijenjen. Privatni pothvat dizajniranja ciljanog tenka i ispunjenog jednakim zahtjevima je bio nešto malo veći Char Batignolles-Châtillon. Izvedeni prototip gore spomenutog srednjeg tenka napravljen je 1955. i dokazao je da je moguće proizvesti tenk s prvoklasnim topom koji ima oklopnu zaštitu prednjeg dijela ekvivalentnu s 80 mm debljine homogenog čeličnog oklopa i s ukupnom težinom od 30 tona. Ovaj prototip je ponovno probudio interes u razvoju srednjeg tenka.Godine 1956. obrambena radna skupina Zapadnoeuropske unije zvana FINBEL (nazvana je prema Francuskoj, Italiji, Nizozemskoj, Belgiji i Luksemburgu), koja je osnovana 1953. i sastavljena od različitih stožera, konceptirala je odredbe specifikacija za novi srednji tenk koji bi na kraju zamijenio američke i britanske u službi u tim državama. Iste godine, Njemačka se pridružila radnoj skupini, što je promijenilo naziv skupine u FINABEL (dodano "A" označava Allemagne,  "Njemačku"  u Francuskoj) i 27. listopada 1956. u gradu Colomb-Béchar dogovoren je bilateralni sporazum između Francuske i Njemačke o suradnji u izgradnji tenka. Iako ostale države članice FINABEL-a nisu službeno sudjelovale, klasa je nazvana Europa-Panzer kako bi se naglasila povezanost projekta s Europom i stručnjaci iz svih zemalja članica su sudjelovali u procesu razvoja.Specifikacije (FINABEL 2A5) za novi tenk su tražile laki i pokretni borbeni tenk, postavljajući limit težine na 30 tona i osobine teško oklopljenog vozila stavile kao kompromis. Francuski i njemački inženjeri su tijekom konferencije u Bonnu dana 13. veljače 1957. definirali potrebe za budući tenk. To uključuje maksimalnu širinu do 3,15 metara, visinu do 2,15 metara i 105 mm tenkovski top kojeg će razviti francusko-njemački vojni istraživački institut u gradu Saint Louis. Novi tenk je trebao imati zrakom hlađeni benzinski motor, torzijske poluge suspendirane s hidrauličnim šokovima, odnos snage i težine od barem 30 KS/t i radijus kretanja od 350 km. U svibnju, Italija se pridružila, bez ikakvog materijalnog doprinosa projektu zato što nakon rata nije imala biroe za razvoj tenkova. Iste godine, 28. studenog, francusko i njemačko ministarstvo obrane u Parizu su dogovorili ugovor koji će dopustiti objema državama da proizvedu dva prototipa odvojeno. Sljedeće godine, projekt je dobio prvu prijetnju kada je Charles de Gaulle preuzeo vlast u Francuskoj, stvarajući Petu republiku: ugovor u Parizu je kao glavni cilj imao razvoj zajedničkog nuklearnog oružja i 17. lipnja 1958., no de Gaulle je odlučio odbiti Njemačku i Italiju kako se ne bi protivio SAD-u i Ujedinjenom Kraljevstvu. Ovo je navelo Njemačku da izgubi interes za projekt razvoja zajedničkog tenka.Francuski prototipovi su razvijeni i proizvedeni od strane Atelier de Construction d'Issy-les-Moulineaux pod upravom generala Josepha Moliniea od Direction des Études et Fabrications d'Armements (DEFA, kasnije Direction Technique des Armements Terrestres) i AMX-ovog glavnog inženjera Heisslera. Prvi prototip je dovršen u rujnu 1960., testiran od veljače 1961., a drugi s poboljšanim daljinomjerom i gusjenicama je dovršen u srpnju 1961. Ova prva vozila su imala vrlo zaobljenu kupolu, kao promišljena imitacija kupole sa sovjetskog T-54 i Sofam benzinski motor. Ostalih sedam s poboljšanom zaglađenom lijevanom kupolom su proizvedeni između 1961. i 1963. godine. Rad na njemačkim prototipovima su dodijeljena dvama timovima. Tim A se sastojao od tvrtki Porsche, Maschinenbau Kiel i Luther & Jung. Tim B se sastojao od tvrtki Ruhrstahl, Rheinstahl-HANOMAG i Henschel. Drvene makete u prirodnoj veličini su dovršene 1959., dok su prva dva prototipa dovršena do 1961. (dovršio ih je Tim A).
De Gaulle je odlučio da Francuska, iako službeno i dalje ostaje članicom, ne će sudjelovati u NATO savezu. Ova odluka je prouzročila puknuće veza između Francuske i Zapadne Njemačke, koja je počela naglašavati važnost standardizacije s američkom opremom, osobito u naoružanju i provođenja nove NATO-ove politike uporabe dizelskih motora koji mogu rabiti više vrsta goriva. Njemački ministar obrane Franz Josef Strauss počeo se protivit projektu zajedničkog tenka. U srpnju 1963. Njemački odbor za obranu Bundesrat je odlučio naručiti "čistokrvni" njemački tenk. Francuska vlada je kao odgovor na njemačku odluku postupila na isti način.Unatoč tome usporedna testiranja su održana u Mailly-le-Campu, Meppenu, Bourgesu i Satoryu između 5 francuskih i 5 njemačkih prototipova u vremenu od kolovoza do listopada 1963. pod talijanskim, nizozemskim, belgijskim i američkim nadzorom. Francuski prototip je dobio odvojenu nacionalnu oznaku - AMX 30. Testiranja su pokazala da njemački prototip, koji je 1. listopada isto dobio svoje nacionalno ime Leopard, ima puno bolju pokretljivost i akceleraciju. Francuska vlada je izjavila da ne će moći pokrenuti proizvodnju novog tenka do 1965., zato što su Nijemci odbili ugraditi francusko-njemački 105 mm tenkovski top. Umjesto njega, odabrali su britanski Royal Ordnance L7 koji je istog promjera, čijih su 1500 primjeraka naručili u jeseni 1962., a njemačka početna nastojanja da proizvode zajednički tip streljiva dostatne kvalitete u tvrtki Rheinmetall su propali. Prijedlog za spas projekta da se kombinira francuska kupola i njemačka šasija su propali. Kao rezultat svega, program je okončan, a francuska i njemačka strana su definitivno odlučile da će usvojiti dva odvojena tenka.
Prototipovi tenka AMX-30 su težili 32,5 tona i bili su zbijenih dimenzija. Bili su širine 3,1 metar što se može usporediti samo sa švicarskim Panzerom 61 i visinu 2,18 metara što se može usporediti samo sa sovjetskim T-55. U usporedbi sa AMX-50, AMX-30 je imao konvencionalnu kupolu zato što je otkriveno da je puno teže zatvoriti oscilirajuće kupole od prodora radioaktivne prašine i vode kada je tenk u vodi. Oscilatorne kupole su imale i veliku balističku manu u području između spoja kupole i tijela tenka. Prva dva prototipa su originalno pogonili motori snage 720 KS zvani SOFAM 12 GSds koji su paljeni svjećicama. Kasnije je ugrađen dizelski motor koji može rabiti više goriva, razvijen u tvrtci Hispano-Suiza. Sedam prototipa tenka AMX-30 iz 1963. je kasnije nadograđeno s novim dizelskim motorom. Dva sljedeća prototipa koji su bili pred produkcijska vozila su dovršeni u studenom 1965.Prva proizvodna inačica tenka AMX-30 nazvana je AMX 30B da bi se razlikovala od prototipova AMX 30A. Prvi primjerci su dovršeni u lipnju 1966., proizvedeni sa zavarenim i lijevanim tijelom tenka i u potpunosti lijevanom kupolom. Produkcijska inačica imala je borbenu masu od 36 tona. AMX-ova obrana i preživljavanje na bojištu je bazirana na pokretljivosti. Francuski inženjeri su vjerovali kako će tenkova pokretljivost biti od veće koristi nego običan čelični oklop. Kao rezultat njihovog mišljenja, AMX-30 je imao tanji oklop od većine ostalih glavnih borbenih tenkova koji su bili u to vrijeme u proizvodnji. Kupola je imala maksimalnu debljinu oklopa 50 mm, a bio je zakošen za 70o na prednjem dijelu i 23o na bočnim stranama, što je pružalo zaštitu od 20-milimetarskog penetrirajućeg  projektila. Vrijednosti za efektivne debljine ukošenog oklopa su: 79 mm za prednji dio tijela, 59 mm za dočni prednji dio tijela, 30 mm za stražnje bočne strane tijela, 15 mm za podnicu i krov tijela, 80,8 mm za čeoni oklop kupole, 41,5 mm za bočne strane kupole, 50 mm za stražnji dio kupole i 20 mm za krov kupole. Dodatna zaštita je ponuđena ugradnjom nuklearno, biološkog i kemijskog zaštitnog seta (NBK) u koji je uključen ventilacijski sustav.
Jedna od jedinstvenih karakteristika tenka AMX-30 je bio Obus à Charge Creuse de 105 mm Modèle F1 (Obus G) HEAT projektil i Modele F1 jednodijelni čelični 105 mm glavni top. Cijev topa je imala prstenove od legure magnezija kako prilikom zagrijavanja ne bi došlo do deformacije cijevi. HEAT bojna glava je patila od stabilizirane vrtnje zbog paljbe iz ožlijebljene cijevi topa, što je natjeralo Francuze da razviju granatu Obrus G, (Gresse). Projektil Obrus G je bio sastavljen od dva glavna dijela, uključujući vanjsku čahuru i suspendiranu unutarnju čahuru koje su međusobno odvojene kugličnim ležajem. To je omogućilo projektilu da se prilikom izlaska iz topa ne vrti i zbog toga je imao veću učinkovitost od normalno stabilizirane HEAT granate. Unutarnja čahura se nije vrtjela omogućujući bojnoj glavi da djeluje s maksimalnom učinkovitosti. Bojna glava koja je sadržavala 780 grama heksolitea i mogla je probiti 400 mm čeličnog oklopa. Bila je učinkovita protiv tenkova na udaljenostima do 3000 metara. Zbog toga što je kombinirala dobru učinkovitost penetracije i dovoljno veliki domet u svoje je vrijeme bila smatrana kao "idealna granata". AMX-30 je bio dizajniran i za paljbu OCC F1 Mle.60 visokoeksplozivnog projektila, SCC F1 trening granata i OFUM PH-105 F1 dimnih granata. Glavni top je bio suspregnut s trzajnom kočnicom, koja je imala maksimalni intenzitet od 400 mm i imala elevaciju od -8 stupnjeva do 20 stupnjeva. Naoružanje kupole je prošireno koaksijalno montiranom 12,7 mm M2 Browning strojnicom. Zapovjednik tenka je mogao rabiti 7,62 mm protuzrakoplovnu strojnicu postavljenu na krov kupole. Borbeni komplet se sastojao od 50 105 mm granata, 748 metaka za 12,7 mm strojnicu i 2.050 metaka za 7,62 mm protuzrakoplovnu strojnicu. Zapovjednik tenka je imao kupolu koja je nudila deset vizira za pregled u 360o i binokularni teleskop s uvećanjem 10 puta. Zapovjednik je imao i optički daljinomjer. Topnik je imao teleskopski vizir za top i dva periskopa za motrenje.
Serijska verzija AMX-30B je opremljena s Hispano-Suiza HS-110 dizelskim motorom koji je postavljen u stražnji dio tijela tenka. Dvanaestcilindrični motor obujma 28,8 litara i snage 720 KS (540 kW) mogao se na bojnom polju zamijeniti u 45 minuta. Maksimalna cestovna brzina tenka bila je 65 km/h. Tenk s maksimalnom količinom od 970 litara goriva u spremniku ima domet kretanja do 600 kilometara. Kao pogonsko gorivo može koristiti dizel, kerozin i benzin. Snaga motora se prenosi preko Gravina G.H.B.200C dvostruke centrifugalne spojke. Mjenjač je bio mehanički AMX 5-SD-200D s pet brzina za naprijed i pet za unatrag. Ova transmisija je bila po uzoru na transmisiju na njemačkom tenku Panther i bazirana je na projektu koje je započeo 1938. godine. Transmisija je bila od AMX-ovih glavnih promašaja i uzroka problema. Vozač je morao sam mijenjati brzine u točno određenim trenucima čak i ako se tenk kreće po teškom terenu. Tenkova težina je raspodijeljena na pet dvostrukih kotača sa svake strane načinjenih od legure aluminija. Kotači su gumom presvučenim, i pokretali su gusjenice širine 570 mm. Tenk je mogao savladati vodenu prepreku dubine do 1,3 metra bez ikavke pripreme, do 2 metra s manjim pripremama i do 4 metra s punom pripremom. Puna priprema uključivala je dodavanjem disalice, instalaciju prednje ploče koja se postavila na prednji dio tijela preko otvora za hlađenje motora i postavljanjem infracrvene vozačke opreme koja je uključivala i reflektor. Godine 1969. napravljeno je jedno specijalno vozilo za trening zarona. Vozilo je nazvano AMX 30 Gloutte (od francuskog faire glouglou, "grgljati") i bilo je bez gusjenica i motora. Mogao se preko rampe mogli spustiti u vodu uz pomoć vitla. Bio je opremljen s cijevi za brzi bijeg iz vozila.
Tijekom proizvodnje napravljene su mnoge izmjene i poboljšanja. One uključuju ugradnju stabilizacije topa od 1971. godine i od 1972. zamjena originalne koaksijalno ugrađene teške strojnice s višenamjenskim M-693 F2 20 mm automatskim topom koji se rabi protiv lako oklopljenih vozila i niskoletećih zrakoplova i helikoptera, s mogućnošću elevacije od -8 do 40 stupnjeva. Automatski top može gađati ciljeve na zemlji na udaljenostima do 1500 m ili niskoleteće ciljeve (Helikoptere) do 1000 m udaljenosti. Svi tenkovi u francuskoj vojsci su na kraju dovedeni na taj noviji standard; klasifikacijska oznaka je i dalje ostala AMX 30B.
Početkom 1973., samo sedam godina nakon početka serijske proizvodnje, francuzi su započeli program razvoja buduće modernizacije tenka. Rezultat tog programa bio je  AMX 30 Valorisé ("poboljšani AMX-30"). U lipnju 1979. francuska vojska je odlučila izgraditi nove ali i modernizirati postojeće tenkove AMX-30 s poboljšanim sustavom za upravljanje paljbom (SUP) i novom transmisijom i označiti ih kao AMX-30B2. Prvi novo proizvedeni tenk je ušao u službu u siječnju 1982. Novi COTAC APX M-508 sustava za upravljanje paljbom uključivao je ugradnju laserskog daljinomjera i termovizije. Iako je bilo ideja da se promjer glavnog topa poveća sa 105 mm na 120 mm, to nije napravljeno. Umjesto većeg topa poboljšano je streljivo za 105 mm top. Uvedena je nova stabilizirana probojna granata (APFSDS). Izvorni motor je zamijenjen za poboljšanu verziju znanu kao HS-110.2 maksimalne snage 680 KS (510 kW). Slaba transmisija je zamijenjena s poluautomatskom SESM ENC200 transmisijom s hidrodinamičkim pretvaračem okretnog momenta i hidrostatičkim uređajem za upravljanje. Suspenzija je bila poboljšana usvajanjem novih torzijskih poluga i šokova kojima je povećan vertikalni otklon kotača koji nose gusjenice i sveukupno je povećana tenkova terenska (eng. off-road) pokretljivost. Od 1998. francuska vojske je započela zamjenu motora u AMX-30 tenkovima i njegovim inačicama s 500 Renault Mack E9 motora snage 750 KS.
U devedesetima razvijen je i eksplozivno-reaktivni oklop nazva BRENUS ili Brennus, koji je bio namijenjen postavljanu na AMX-30B2 inačicu tenka, ali su ovim dodatnim oklopom opremljene samo dvije tenkovske pukovnije, koje su u vrijeme mira u sastavu 1. i 2. pukovnije unutar francuskih brzih snaga. Ostale dvije pukovnije u svom sastavu imaju AMX-30 tenkove na koje je moguće postaviti novi oklop. Oklop BRENUS se sastoji od 112 GIAT BS (Brique de Surblindage) G2 eksplozivno-reaktivne kutije čija je ukupna težina 1,7 tona. Ovaj oklop pruža zaštitu istovjetnu s homogenim čeličnim oklopom postavljenim pod kutom od 60o.U novije vrijeme AMX-30 se koristi kao testna platforma za nekoliko „stealth“ tehnologija, uključujući zračno hlađenje površine tijela tenka i uporaba vizualnih kamuflaža. Ovaj prototip je znan i kao Démonstrateur Furtif à Chenille.  Njegovo tijelo i kupola su u potpunosti prekriveni s nadgradnjom konstruiranom s pločama stavljenim pod određenim kutom napravljenih od materijala koji upija radarsko zračenje.
AMX-30 ima veliki broj različitih inačica, uključujući velik broj ostalih oklopnih vozila baziranih na istoj šasiji. Pojednostavljena inačica tenka (zvana „osnovni AMX-30“, eng. "basic AMX-30") namijenjena izvozu je dizajnirana bez infracrvenog vizira, periskopa i manje kompleksne zapovjednikove kupole. Ova inačica je i bez hermetičkog filtra za zrak, a manja 7,62 mm strojnica je montirana koaksijalno dok je veća 12,7 mm M2 strojnica pomaknuta na krov kupole. Razmatrana je i još jedna inačica tenka za francusku vojsku u čiju je kupolu ugrađen 142 mm tenkovski top sposoban ispaljivati supersonične ACRA (Anti-Char Rapide Autopropulsé) protutenkovske projektile i visokoeksplozivne granate. Prototip ove verzije je dovršen 1967. godine s novom lijevanom kupolom koja je dovoljno široka da primi naoružanje puno većeg kalibra. Međutim visoka cijena ACRA projektila natjerala je francusku vojsku da napusti program 1972. godine. Vozila bazirana na AMX-ovoj šasiji uključuju oklopno vozilo za popravke, nosač sklopivog mosta, samohodni protuzrakoplovni top, lansirno vozilo za taktički nuklearni projektil i samohodnu haubicu.
Oklopno vozilo za popravke (Inženjersko vozilo), znano kao AMX-30D (AMX-30 Dépanneur-Niveleur) dizajnirano je kako bi moglo popraviti ili pomoći glavnim borbenim vozilima na bojištu. Rad na AMX-30D vozilu je počeo 1966. kao dio istraživanja francuske vojske u svrhu razvoja vozila za popravak primarno namijenjen popravku AMX-30 tenkova. Prototip vozila je proizveden i dostavljen na testiranja 1971. godine, a u veljači 1973. prva pred serija od pet vozila je predana vojsci. Iste godine, dodatnih 100 AMX-30D je naručeno, a njihova proizvodnja je započela 1975.  Vozilo za popravke je bilo opremljeno s vitlom koje je pokretano uz pomoć motora vozila, s mogućnošću izvlačenja maksimalno 35 tona težine. Vozilo je imalo i teški vučni kabel dužine 80 metara, dok je dodatni vučni kabel bio dužine 120 metara i kompatibilan s vučom do 20 tona težine kada se radi o izvlačenju vozila koje se nalazi ispred prednjeg djela AMX-30D. U drugačijim slučajevima vozilo mora biti osigurano s pomičnim rekvizitima koja se nalaze na vozilu i lopatica buldožera mora biti spuštena na zemlju. Kran može podići 3,29 tona težak motor i 10 tona tešku kupolu. Umjesto kupole AMX-30D ima krovnu nadgradnju i teži 36 tona, iako s ugrađenim jačim pogonskim motorom može težiti do 40 tona. Vozilo za samozaštitu ima postavljenu 7,62 mm strojnicu. AMX-30D ima maksimalnu cestovnu brzinu od 60 km/h i maksimalan domet do 500 km.
AMX-30 nosač mosta ili Poseur de pont sastoji se od AMX-30 šasije s kutijastom krovnom nadogradnjom koja nosi sklopivi most. Most je dug 22 metra i može pružiti prijelaz preko površine širine do 20 metara. Most je širok 3,1 metar, ali širina se može povećati na 3,95 metara koristeći dodatne ploče. Može izdržati težinu do 46 tona. Razvoj nosača mosta započeo početkom 1963., iako razvoj prototipa nije počeo do srpnja 1967. godine. Prototip je dovršen 1968. i nazvan AMX-30H, ali nije prihvaćen za danji razvoj do rujna 1971. kada se naručuje prva pred serija od 5 vozila. Vozila su dostavljena 16. listopada 1972. nakon čega su ocjenjivana i testirana. Godine 1975. AMX-30H je proglašen standardnim sklopivim mostom u francuskoj vojsci iako niti jedno serijsko vozilo nikada nije naručeno.
Razvoj samohodnog zrakoplovnog topa je započeo 1969. za moguću potrebu francuske vojske i za izvoz. Iako francuska vojska nije naručila niti jedan primjerak ovog vozila, 1975. Saudijska Arabija je naručila poboljšanu verziju označenu kao AMX-30SA. Sustav je postavljen na šasiju AMX-30 i razvijen za obranu protiv nisko letećih prijetnji. Glavne dijelove sustava čine dva Hispano-Suiza 30 mm 831 A automatska topa, usklađenih s Oeil-noir sustavom za upravljanjem paljbe (SUP). Isti sustav je već otprije bio instaliran na šasiju lakog tenka AMX-13. Proizvodnja ovog vozila započela je 1962., a postavljanje na AMX-30 omogućilo je veću šasiju na koju bi S 401 A kupola mogla biti montirana uz vrhunsku mobilnost. Teža šasija AMX-30 također je omogućila stabilniju platformu za topove i omogućila da se uz sustav nosi puno više potrebne municije (1200 metaka u usporedbi sa 600 koliko je nosio AMX-13). Topovi su napravljeni da mogu ispaljivati 5 metaka ili 15 metaka u jednom ciklusu s maksimalnom brzinom paljbe od 650 metaka u minuti. Topove kontrolira analogno računalo koje je primalo podatke s Doppler radara koji se, kada nije bio u uporabi, mogao spustiti u oklopnu kutiju da se zaštiti od oštećenja. Radar je ovisio o vizualnom praćenju mete tako da je mogao raditi samo po vedrom vremenu.
Prepoznajući potrebu za samohodnim lanserom taktičkih nuklearnih raketa francuska vojska je započela razvoj rakete Pluton 1963. Sljedeće godine, 1964. program je bio zaustavljen i umjesto njega francuska vojska se opredijelila za raketu velikog dometa kompatibilnu s lansiranjem s lansera montiranog na šasiju vozila AMX-30. Ugovor za razvoj sustava je osnovan 1968. Prvi prototip je ubrzo dostavljen i testiran između srpnja i kolovoza 1970., nakon čega je izrađen drugi prototip 1971. Još dva prototipa su proizvedena 1972. Sljedeće godine vozilo je ušlo u serijsku proizvodnju i do 1. svibnja 1974. četiri vozila su dostavljena 3. Topničkoj pukovniji (eng. 3rd Artillery Regiment). Sama raketa teži 2,4 tone i dugačka je 7,6 metara. Rabeći pojednostavljeni sustav vođenja i raketni motor, raketa Pluton je imala maksimalan domet od 120 km.
Drugi raketni sustav je AMX-30R (Roland), platforma za lansiranje Roland raketa zemlja-zrak. Razvoj ovog vozila je započeo 1974. godine. Pet vozila je proizvedeno u prvoj pred seriji koja je dovršena do 1977., a već iste godine je naručeno 183 ovakvih vozila. Sustav Roland je uključivao pravokutno nadgrađe, više od onog na AMX-30D i Pluton, u koje se nalazio radarski sustav i na kojem su montirane dvije lansirne tube na svakoj strani, s automatskim sustavom za punjenje koje je pohranjivalo 8 raketa u rezervi unutar tog nadgrađa. Rolandov istraživački radar je imao domet 16 km.
Treći raketni sustav, zvan AMX-30SA je razvijen 1975. za Saudijsku Arabiju. Sustav se sastojao od lansera za rakete zemlja-zrak SA-10 Shahine koje je razvio i proizvodio Thomson-CSF. Lansirno vozilo je bilo skoro u potpunosti bazirano na AMX-30R vozilu.
Podrobniji članak o temi: AU-F1 GCTAMX 30 AuF1 punim imenom Canon automoteur de 155 GCT (Grande Cadence de Tir, velika brzina paljbe) je razvijen na temelju šasije AMX-30 kako bi pružio taktičku topničku potporu jedinicama u francuskoj vojsci. U veliku kupolu je montirana 155 mm haubica duljine cijevi 40 kalibara. Haubica je opremljena automatskim punjačem koji omogućuje maksimalnu brzinu paljbe od osam granata u minuti, a maksimalni domet joj je 23,5 km. Kupola omogućuje elevaciju topa do 66 stupnjeva i može se okrenuti u svih 360 stupnjeva. Vozilo u tijelu nosi 42 granate. Odluka o dizajniranju samohodne haubice datira još iz 1969. s prvim dovršenim prototipom 1972. godine. Do 1979. napravljeno je ukupno 7 prototipova i šest pred serijskih vozila, nakon kojih je proizvedeno 110 samohodnih haubica. Ova narudžba je kasnije povećana na 190 haubica.
Verzija AMX-30S izvedena je 1973. godine i namijenjena je izvozu u zemlje s tropskom klimom. Jedina vidljiva razlika od standardnog tenka AMX-30 je postojanje štitnika gusjenica. Ovaj tenk ima i slabiji motor (405 kW) i vodeno hlađenje. AMX-30S licencirano se proizvodio u španjolskoj, a izvezen je u Saudijsku Arabiju.
Prvi prototip poboljšanog AMX-30 tenka za izvoz, znan kao AMX-32 je otkriven javnosti u lipnju 1979. Originalno namijenjen kao alternativa za AMX-30B2, AMX-32 je imitirao oklop sa zrakom između dvije ploče kojeg su Nijemci uspješno primijenili na tenku Leopard 1A3 i A4. AMX-32 je tako imao veću razinu oklopne zaštite i veću šansu za preživljavanje na bojištu od svojeg prethodnika AMX-30S. Automatski top promjera cijevi 20 mm je postavljen koaksijalno s glavnim topom, dok je 7,62 mm strojnica bila montirana na krov kupole. Međutim, nije bilo zainteresiranih kupaca.
Izrael se u veljači 1964. odlučio za proizvodnju vlastitog tenka. Prva razmatrana mogućnost je bila proizvodnja tijela tenkova AMX-30 pod licencom u Izraelu, dok bi se kupole radile u Francuskoj. Međutim, Izrael je kao prioritet stavio oklopnu zaštitu umjesto pokretljivosti, pa je general major Israel Tal prekinuo pregovore s Francuskom nakon što je 1966. postignut dogovor s Ujedinjenim Kraljevstvom oko proizvodnje tenka Chieftain u Izraelu pod licencom.Francuska je također propustila priliku da svoj tenk prodaju u ostale dvije FINABEL nacije, Belgiju i Nizozemsku. Nizozemci su odustali od projekta, tako da nisu ni testirali tenk, a Belgija je naručila njemačke tenkove Leopard 1 nakon što je Francuska odbila prepustiti proizvodnju nekih dijelova AMX-30 tenka u Belgiji jer se bojala da bi se time povećala ukupna cijena AMX-a.Zbog svoje cijene koja je bila niža od konkurencije i lakoće održavanja tenka, kupnju AMX-30 su preferirale manje razvijene i siromašnije zemlje.Grčka je 1969. naručila ukupno 190 tenkova AMX-30 i 14 AMX-30D, čime je postala prva zemlja u koju je izvezen francuski tenk. Kroz 1960-te, Španjolska je razmatrala oba, AMX-30 i Leopard 1 koje bi uklopila u postojeće snage koje su se sastojale od američkih M47 i M48 Pattona. Naposljetku Španjolska se odlučila za AMX-30 iz više razloga, uključujući i Britansku nespremnost na prodaju L7 tenkovski top fašističkom režimu, a i francuzi su kao mogućnost ponudili proizvodnju tenka AMX-30 u Španjolskoj. Španjolska je naručila 19 tenkova 1970., a kasnije je dogovorena proizvodnja još 180 tenkova u Španjolskoj. Godine 1979. Španjolska je započela proizvodnju druge serije od 100 tenkova, predavši ukupno 299 AMX-30 španjolskoj vojsci. Službena oznaka za ove AMX-eve proizvedene u španjolskoj je bila AMX-30E. Dodatno je kupila 10 AMX-30D i 18 AMX-30R. Kako je proizvodnja AMX-30E tenkova završila 1979., španjolska vojska je počela tražiti rješenja za modernizaciju kako bi poboljšala mobilnost tenka. Godine 1987. je započela šestogodišnji program modernizacije kojim je 150 tenkova dovedeno na standard AMX-30EM2 i poboljšala ostalih 149 tenkova na AMX-30EM1 standard. AMX-30EM2 je imao kompletnu nadogradnju. Poboljšana je tenkova pokretljivost ugradnjom novog motora i mjenjača. Vatrena moć je povećana uvođenjem novog kinetičkog penetratora u streljivo tenka zajedno s ugradnjom mnogo kompliciranijeg i učinkovitijeg sustava za upravljanje paljbom za topnika i još neke sitnice. AMX-30EM1 je nazvan „rekonstrukcijom“ i ovim standardom su samo poboljšana vozna svojstva. Ugrađena je nova transmisija i zamijenjeni mnogi istrošeni dijelovi poput kočnica, kontrola i pokazivača. Ti rekonstruirani AMX-30EM1 su vrlo brzo zamijenjeni s američkim M60 Pattonima ranih 1990-ih, dok su AMX-30EM2 kasnije zamijenjeni s talijanskim lovcima tenkova B1 Centauro.
Francuska je 1972. potpisala ugovor sa Saudijskom Arabijom o prodaji 190 tenkova AMX-30S, koji su projektirani za pustinjske uvijete i potrebe zemalja Bliskog Istoka. Prema ugovoru naziva „Palmier Contract“, saudijski tenkovi su bili isporučeni između 1973. i 1979., dok je 59 AMX-30D izvezeni između 1975. i 1979., 12 AMX-30P između 1977. i 1979. i na kraju 51 samohodna haubica između 1979. i 1980. godine. Između 1979. i 1981. Saudijska Arabija je dobila 52 AMX-30SA i kasnije 50 AMX-30C1 „Shanine-2“ koji su dostavljeni u dvije serije imeđu 1980. i 1989. godine. Do 21. stoljeća 50% saudijskih AMX-30 se nalazilo u pričuvi, najviše zbog njegove nemogućnosti da se nosi s modernijim protivnicima kaos što su Irački T-62 i T-72 i izraelska Merkava. Velik broj ih je povučeno iz služe nakon narudžbe 315 američkih tenkova M1A2 Abramsa 1989. godine i primanjem u službu 450 M60A3 Patton tenkova. Iako je Saudijska Arabija planirala naručiti više M1 tenkova, iz financijskih razloga to nije mogla učiniti pa su tenkovi AMX-30 i dalje ostali u službi.Venezuela je prvotno naručila 142 tenka 1972. godine, iako je kasnije taj broj smanjen na 81 tenk AMX-30 i četiri AMX-30D. Sredinom 1980-ih, Venezuela je prihvatila plan modernizacije svojih AMX-30 tenkova promijenivši originalni motor s novim dizelskim Continental AVDS-1790-5A snage 908 KS (677 kW) i zamijenivši staru transmisiju s Allison CD-850-6A. Venezuela je u svoje tenkove ugradila i nove tankove benzina čime je povećala cestovni domet tenka na 720 km. Vatrenu moć je poboljšala zamjenom starog sustava za upravljanje paljbom za moderniji. Francuska i Katar su 1977. potpisali sporazum čime je Francuska garantirala prodaju 24 tenka AMX-30, čiji se ukupan broj kasnije povećao na 52 jer je Katar naručio još 30 AMX-30B2 tenkova 1987. godine. Ujedinjeni Arapski Emirati su 1977. naručili 64 tenka i jedno oklopno vozilo za popravak, kako bi tim tenkovima popunili jednu oklopnu brigadu 1977. godine. Tijekom političkih sporova oko Čilea i Argentine, tijekom kojih je Čile naručio 46 tenka, ali je ta brojka smanjena na 21 zato što je ugovor poništen od strane francuske vlade 1981. godine. Cipar je 1982. kupio ukupno 16 AMX-30B2 tenkova i jedan AMX-30D, a kasnije je naručio još 36 tenka AMX-30B2. Ukupna brojka proizvedenih AMX-30 tenkova i njegovih inačica je 3.571 vozilo.Kasnije su mnoga rabljena vozila prodana drugim državama. Cipar je 2005. kupio 52 AMX-30 od Grčke i 102 AMX-30B2. Bosna i Hercegovina je kupila 32 tenka AMX-30 od UAE. Broj tenkova u francuskoj vojsci je smanjen na oko 250 AMX-30B2 tenkova.
Katarski AMX-30 tenkovi su korišteni tijekom Zaljevskog rata u "Bitci za Khafji", gdje su 30. siječnja 1991. sudjelovali u katarskom protunapadu s ciljem da ponovno preuzmu kontrolu nad gradom Khafji kojeg su noć prije okupirale iračke snage. Tijekom te akcije, katarski tenkovi AMX-30 su uništili tri iračka T-55 i zarobila četiri. Najmanje jedan katarski AMX-30 je izgubljen tijekom bitke.
Francusko sudjelovanje u Zaljevskom ratu, kodnog imena Opération Daguet, tijekom koje je transportirana "6. Laka oklopna brigada" (fran. 6e Division Légère Blindée), u čijem su se sastavu najvećim djelom nalazila vozila AMX-10RC brze izvidničke pukovnije, ali i teže oklopne snage u sastavu "4. pukovnije" (fran. 4e Régiment de Dragons) su poslane u regiju s 44 AMX-30B2 tenka. Eksperimentalno se uvela nova pukovnijska organizacijska struktura s 3 divizije po 13 tenkova, zapovjednim tenkom i šest vozila u pričuvi, umjesto normalne organizacije snaga od 52 vozila zajedno. Dopremljeno je i šest starijih AMX-30B, opremljenih sa sovjetskim valjkom za razminiranje koje je francuskoj dala Njemačka iz zaliha Istočne Njemačke. Tih šest tenkova opremljenih s valjkom za razminiranje su nazvani AMX 30 Demin. Vozilima su upravljale profesionalne i dobro obučene posade bez ročnika. „Daguet Division“ je bila pozicionirana istočno od koalicijskih snaga i imala je zadaću štiti desni bok američkog 18. padobranskog korpusa (eng. XVIII Airborne Corps). Ovakav razmještaj je dao francuskim zapovjednicima veću samostalnost a i smanjena je mogućnost vjerojatnosti nailaska na iračke T-72, koji su bili superiorni nad AMX-10RC i AMX-30B2 vozilima. S početkom kopnene ofenzive 24. veljače 1991. francuske snage su krenule u napad na svoju prvu metu, "Objective Rochambeau", kojeg je branila iračke 45. pješačka divizija. Prodori helikoptera Gazelle pokrili su put za napad "4. pukovnije" (fran. 4e Régiment de Dragons). Demoralizirana zbog koalicijskog teškog bombardiranja iračka obrana se vrlo brzo predala. Sljedeći dan, "4. pukovnija" je krenula na drugi zadatak, "Chambord", gdje su priopćili da su uništili 20 tenkova, tri BMP-a, petnaest kamiona i pet minobacača uz asistenciju USAF-ovih A-10 Thunderbolta II i zarobili dosta vojnika. Zadnji cilj je bila AS-Salman zračna baza ("Objective White") koja je osvojena do 18:15 nakon napada iz više smjerova, s "4. pukovnijom" koja je napadala s juga. Sve u svemu, tenkovi AMX-30 su ispalili 270 tenkovskih granata.
Berthemy, Hubert (Third trimester 2000).  "La Cavalerie Française en 2002". Tank Museum News (N°60)
Biass, Eric H., Doug Richardson (1. lipnja 2003.). "Time for Shifting Gears?". Armada International
Bishop, Chris (2006.). The Encyclopedia of Tanks and Armored Fighting Vehicles: From World War I to the Present Day, San Diego, CA: Thunder Bay ISBN 978-1-59223-626-8
Caiti, Pierangelo (1978.). Modern Armour — The world's battle tanks today, London: Arms and Armour Press ISBN 0-85368-412-X
Chant, Cristopher (1996.). World encyclopaedia of the Tank — An international history of the armoured fighting machine, Somerset: Patrick Stephens Limited ISBN 1-85260-114-0
Cogan, Charles (2001.). The Third Option, The Emancipation of European Defense, 1989-2000, Westport, USA: Praeger ISBN 0-275-96948-7
Cordesman, Anthony H.; Burke, Arleigh A. (30. listopada 2001.). Saudi Arabia Enters the 21st Century: The Military and International Security Dimension, IV. The Saudi Army, Center for Strategic and International Studies ISBN 978-0-275-97997-3
Crow, Duncan; Robert J. Icks (1975.). Encyclopedia of Tanks, London, Ujedinjeno Kraljevstvo: Barrie & Jenkins ISBN 0-214-20080-9
de Mazarrasa, Javier (1994.). Blindados en España 2ª Parte: La Dificil Postguerra 1939-1960 (Španjolski), Valladolid, Španjolska: Quiron Ediciones ISBN 84-87314-10-4
de Mazarrasa, Javier (1990.). Carro de Combate AMX-30E (Španjolski), Aldaba Ediciones ISBN 84-86629-29-2
Dunstan, Simon (2003.). Chieftain Main Battle Tank 1965-2003, Osprey Publishing ISBN 978-1-84176-719-2
Ferrari, Giorgio (listopad 1988.).  "The "Hows" and "Whys" of Armour Penetration". Military Technology (10/1988.)
Foss, Christopher F. (1976.). Jane's World Armoured Fighting Vehicles, Macdonald and Jane's Publishers Limited ISBN 0-354-01022-0
Foss, Christopher F. (1986.). Jane's Main Battle Tanks — Second edition, Jane's Publishing Company Limited ISBN 0-7106-0372-X
Foss, Christopher F. (4. siječnja 2003.). Great Book of Tanks: The World's Most Important Tanks from World War I to the Present Day, Zenith Press ISBN 978-0-7603-1475-3
Foss, Christopher F. (2005.). Jane's Armour and Artillery, 2005-2006, Jane's Information Group ISBN 0-7106-2686-X
Foss, Christopher F. (2006.). Jane's Tank Recognition Guide, London, Ujedinjeno Kraljevstvo: Harper Collins ISBN 978-0-00-718326-5
Gelbart, Marsh (2004.). Modern Israeli Tanks and Personnel Carriers 1985-2004, Oxford, Ujedinjeno Kraljevstvo: Osprey ISBN 1-84176-579-1
Hilmes, Rolf (1. siječnja 2001.).  "Battle Tanks for the Bundeswehr: Modern German Tank Development, 1956-2000". Armor (January–February 2001.)
Jerchel, Michael (1995.). Leopard 1 Main Battle Tank 1965-1995, Oxford, Ujedinjeno Kraljevstvo: Osprey ISBN 1-85532-520-9
Jeudy, Jean-Gabriel (1997.). Chars de France (Francuski), Boulogne: E.T.A.I. ISBN 2-7268-8369-9
Lathrop, Richard; John McDonald (2003.). M60 Main Battle Tank 1960-91, Oxford, Ujedinjeno Kraljevstvo: Osprey ISBN 1-84176-551-1
Mercillon, Patrick H.. Les Chars Français du Musée des Blindés (Francuski), Saumur: Centre de Documentations sur les Engins Blindés
Miller, David (2000.). The Illustrated Directory of Tanks and Fighting Vehicles: From World War I to the Present Day, Osceola, WI: MBI ISBN 978-0-7603-0892-9
Moncure, John (1. ožujka 1997.). "Leclerc: New French Tank, Like the M1A2, Uses Digital Architecture". ARMOR magazine
Ogorkiewicz, Richard M. (prosinac 1973.). AMX-30 Battle Tank, Berkshire, Ujedinjeno Kraljevstvo: Profile Publications Ltd.
Perez-Guerra, Jaime (1. travnja 1987.).  "Spanish AMX-30 MBT upgrade program". Janes International Defense Review
Perrett, Bryan (1995.). Iron Fist: Classic Armoured Warfare Case Studies, London, Ujedinjeno Kraljevstvo: Brockhampton Press ISBN 1-86019-954-2
Rottman, Gordon (1993.). Armies of the Gulf War, Oxford, Ujedinjeno Kraljevstvo: Osprey ISBN 1-85532-277-3
Rudnick, David (travanj 1976.).  "Atlantic Relations: Policy Co-ordination and Conflict (The Case of the Leopard Tank)". International Affairs
Scales, Robert H. (1998.). Certain Victory: The U.S. Army in the Gulf War, Washington DC, SAD: Brassey's ISBN 1-57488-136-1
Senger und Etterlin, Ferdinand von (1990.). Tanks of the World — Taschenbuch der Panzer, Koblenz: Bernard & Graefe Verlag ISBN 3-7637-5871-2
Spielberger, Walter (1980.). Von der Zugmachine zum Leopard 2 — Geschichte der Wehrtechnik bei Krauss-Maffei (Njemački), München: Bernard & Graefe Verlag ISBN 3-7637-5202-X
Westermeyer, Paul W.. U.S. Marines in Battle: Al-Khafji, 28 January – 1 February 1991 (PDF), Washington DC, SAD: History Division, U.S. Marine Corps
Zaloga, Steven J. (1979.). Modern Soviet Armor: Combat Vehicles of the USSR and Warsaw Pact Today, Edinburgh, Ujedinjeno Kraljevstvo: Prentice Hall ISBN 0-13-597856-4
Zaloga, Steven J. (1999.). The M47 and M48 Patton Tanks, Oxford, Ujedinjeno Kraljevstvo: Osprey ISBN 1-85532-825-9
Zaloga, Steven J. (2004.). T-54 and T-55 Main Battle Tanks 1944-2004, Oxford, Ujedinjeno Kraljevstvo: Osprey ISBN 1-84176-792-1
Amy Jade Winehouse (14. rujna 1983. − 23. srpnja 2011.) bila je britanska pjevačica i tekstopisac poznata po svojim jakim vokalima i eklektičnom miksu glazbenih žanrova koji su uključivali R&B, soul i jazz.Njezin debitantski album, Frank, od strane kritike u Velikoj Britaniji bio je vrlo uspješan te nominiran za Mercury Prize. Sljedeći album, Back to Black, nominiran je u čak šest kategorija prestižne nagrade Grammy, a osvojio je njih 5 čime je izjednačen rekord najviše osvojenih Grammyja neke pjevačice u jednoj noći. S tim uspjehom Winehouse je postala prva britanska pjevačica koja je osvojila pet Grammyja, uključujući čak tri od četiri "najvažnija": najbolja nova pjevačica, najbolja snimka godine i najbolja pjesma godine. 14. veljače 2007. osvojila je BRIT nagradu za najbolju britansku pjevačicu, a također je bila nominirana i u kategoriji najboljeg britanskog albuma. Tri je puta osvojila nagradu Ivor Novello: prvu 2004. godine za pjesmu Stronger Than Me, drugu 2007. godine za pjesmu Rehab, a treću 2008. godine za pjesmu Love is a Losing Game.
Amy Winehouse umrla je od trovanja alkoholom 23. srpnja 2011. godine. Njezin album Back to Black kasnije je postao najprodavaniji album u novom mileniju do danas u Velikoj Britaniji.
Winehouse je rođena u Southgateu, sjevernom dijelu Londona u židovskoj obitelji koja je bila njezin izvor zanimanja za jazz glazbu. Amy je bila najmlađa od dvoje djece (stariji brat Alex) roditelja Mitchella Winehousea, taksista i Janis Winehouse (rođena Seaton), farmaceut.U dobi od devet godina, njezina baka Cynthia predložila je da Amy upiše Susi Earnshaw Theatre School kako bi usavršila svoj glas. Godinu dana kasnije Winehouse je osnovala rap skupinu Sweet 'n' Sour s prijateljicom iz djetinjstva Juliette Ashby. U Earnshaw School Amy ostaje četiri godine prije nego odlazi na daljnju naobrazbu u Sylvia Young Theatre School gdje je, navodno, izbačena u dobi od 14 godina zbog toga što se nije mogla prilagoditi i zbog bušenja nosa. S ostalom djecom iz Sylvia Young School nastupila je u epizodi The Fast Show 1997. godine. Kasnije je pohađala još i BRIT School u Selhurstu te Southgate School i Ashmole School.
Winehouse je svoju prvu gitaru dobila u dobi od 13 godina, a glazbu je počela pisati godinu dana poslije. Vrlo ubrzo počela je i raditi, a poslovi su uključivali showbizz novinarku uz pjevanje s lokalnom grupom "Bolsha Band". Njezin tadašnji dečko, pjevač soula Tyler James, poslao je njezinu demo snimku u studio, a Winehouse je potpisala za Simon Fuller's 19 Management 2002. godine. Dok je bila u razvojnom procesu od strane kompanije, Winehouse je bila strogo čuvana tajna. Njezin budući menadžer, Darcus Beese, sasvim slučajno je čuo njezino pjevanje dok mu je menadžer Lewinson Brothersa pokazivaju nove produkcije svojih klijenata na kojima je Winehouse bila vokal. Nakon što je upitao tko je pjevačica, menadžer mu je odgovorio da ne smije reći pa se Beese upustio u istraživanje koje je trajalo nekoliko mjeseci dok naposlijetku nije otkrio o kome se radi. Do tog je trenutka Winehouse već snimila nekoliko pjesama i potpisala izdavački ugovor s EMI. Kroz izdavaštvo razvila je poslovnu suradnju s producentom Salaamom Remijem.Beese je upoznao Winehouse sa svojim šefom, Nickom Gatfieldom koji je dijelio njegov entuzijazam što se tiče Winehouse i eventualnog potpisivanja poslovnog ugovora. Winehouse je potpisala za Island/Universal dok su se druge kompanije istodobno borile za nju. Beese je izjavio da smatra da se tolika bitka vodila oko Winehouse zbog njezinog netipičnog izgleda kao pop zvijezde i to u vrijeme kada su Reality TV glazbeni showovi preplavljali ekrane.Najveća ljubav Amy Winehouse bile su ženske skupine iz 60-tih. Svoju vrlo prepoznatljivu frizuru i šminku posudila je od popularne glazbene skupine The Ronettes.
Njezin debitantski album, Frank, izdan je 20. listopada 2003. godine. Uglavnom produciran od strane Salaama Remija, na mnogim pjesmama osjetio se utjecaj jazza, a osim dvije pjesme sve ostale napisala je Winehouse. Album je primio pozitivne kritike i donio usporedbe njezinog glasa sa Sarah Vaughan, Macy Gray i drugima.2004. godine album je ušao na top ljestvice u Velikoj Britaniji, a također je bio nominiran za BRIT nagrade u kategoriji najbolje solo pjevačice. Dostigao je platinasto izdanje. Kasnije u 2004. godini, Winehouse je osvojila nagradu Ivor Novello skupa sa svojim producentom Salaamom Remijem za pjesmu Stronger Than Me. Album se također našao na uskoj listi za nagradu Mercury Music Prize. Iste godine nastupila je na festivalu u Glastonburyju kao i na V festivalu. Nakon izdanja albuma, Winehouse je izjavila da je s albumom zadovoljna samo 80%, budući je studio zahtijevao stavljanje nekih pjesama i mixova koji se njoj nisu sviđali.
U kontrastu s njezinim ranijim albumom na koji je utjecaj imao jazz, Winehouse se za sljedeći album fokusirala na ženske glazbene skupine 50-tih i 60-tih godina prošlog stoljeća. Unajmila je sastav Dap-Kings, pjevačice iz New Yorka Sharon Jones, koji su joj pomogli u studiju i na turneji. U svibnju 2006. godine njezini singlovi You Know I'm No Good i Rehab počeli su se puštati na njujorškom radiju East Village. To su bile jedne od prvih pjesama koje su se počele puštati u eteru, a koje će završiti na njezinom sljedećem albumu. Taj album koji je uključivao 11 novih pjesama u cijelosti je produciran od strane Salaama Remija i Ronsona. Ronson je u intervjuu 2010. godine izjavio da je volio raditi s Winehouse zato što je bila iskrena svaki put kad se nije slagala s njegovim radom. Uskoro je uslijedila i promocija albuma Back to Black, a u listopadu 2006. godine službena web stranica Amy Winehouse ponovno je aktivirana te je sadržavala prije neobjavljene pjesme. Album Back to Black izdan je u Velikoj Britaniji 30. listopada 2006. godine. Nekoliko puta zasjeo je na prvo mjesto najprodavanijih britanskih albuma, a u SAD-u je došao na sedmo mjesto Billboardove top 200 ljestvice. Bio je najprodavaniji album u Velikoj Britaniji 2007. godine, prodan u preko 1.85 milijuna primjeraka.S albuma je skinuto nekoliko singlova. Prvi single koji je bio pušten s albuma je bila stvar Rehab koja je i Velikoj Britaniji i SAD-u ušla u top 10. Časopis Time proglasio ju je najboljom pjesmom 2007. godine. Kritičar Josh Tyrangiel napisao je: "Nemoguće je da vas njezina originalnost ne zavede." Drugi single pušten s albuma u siječnju 2007. godine dosegnuo je prvo mjesto u SAD-u, a radilo se o pjesmi You Know I'm No Good. U Velikoj Britaniji dosegnuo je 18. mjesto. U travnju 2007. godine pušten je i treći single, stvar Back to Black te dosegnuo 25. mjesto u Velikoj Britaniji, ali je bio puno popularniji u ostatku Europe. Kao singlovi također su puštene i pjesme Tears Dry on Their Own, Love is a Losing Game i Just Friends, ali niti jedna od njih nije uspjela ponoviti isti nivo uspjeha kao prethodnice.Deluxe izdanje albuma Back to Black izdan je 5. studenog 2007. godine u Velikoj Britaniji. Bonus disk uključivao je rijetke izvedbe uživo, kao i pjesmu Valerie. Istog dana u prodaju je pušten i njezin DVD I Told You I Was Trouble: Live in London, a 13. studenog izdan je u SAD-u. Taj DVD uključuje nastup uživo u Shepherds Bush Empire kao i 50-minutni dokumentarac o njezinoj karijeri u protekle četiri godine. Album Frank izdan je u SAD-u 20. studenog 2007. godine uz pozitivne kritike. Debitirao je na 61. mjestu Billboardove top 200 ljestvice. Uz svoj vlastiti album, Winehouse je imala kolaboracije s drugim pjevačima. Tako je otpjevala vokal u pjesmi Valerie na Ronsonovom solo albumu. Pjesma je dosegnula drugo mjesto u Velikoj Britaniji nakon što je izdana u listopadu kao single. Ista je pjesma nominirana za BRIT nagradu 2008. godine u kategoriji najboljeg britanskog singla. Također je snimila pjesmu s bivšom pripadnicom skupine Sugababes, Mutyjom Buenom, B Boy Baby koja je izdana 17. prosinca 2007. godine. Bio je to četvrti single s Bueninog prvog solo albuma, Real Girl.
Do kraja godine, Winehouse je osvojila brojna priznanja i nagrade. 2008. godine osvojila je prestižnu nagradu Grammy u kategorijama najbolje snimke, najbolje pjesme i najbolje ženske pop izvođačice, a sve za pjesmu Rehab, dok je njezin album Back to Black bio nominiran u kategoriji albuma godine te osvojio nagradu u kategoriji najboljeg pop vokalnog albuma. S producentom Markom Ronsonom podijelila je Grammyja u kategoriji producenta godine (u kategoriji ne-klasične glazbe). Također je osvojila Grammyja za najboljeg novog izvođača. Osvajanje sveukupno pet nagrada Grammy svrstalo je Winehouse u Guinnessovu knjigu rekorda za 2009. godinu za najviše osvojenih Grammy nagrada neke britanske pjevačice. Putem satelitskog prijenosa tijekom dodjele nagrada izvela je pjesme You Know I'm Not Good i Rehab, budući joj je odobrenje za vizu za putovanje u SAD došlo prekasno. Rekla je: "Ovo je za London zbog toga što Camden trenutno gori", referirajući se na tadašnji požar koji se dogodio u Camdenu. Nakon dodjele Grammyja, prodaja albuma naglo je skočila i katapultirala ga na drugo mjesto Billboardove top 200 ljestvice u SAD-u. 13. siječnja 2008. godine, album Back to Black nalazio se treći tjedan zaredom na Billboardovoj europskoj ljestvici.Posebno deluxe izdanje albuma Back to Black nalazio se na vrhu britanskih ljestvica 2. ožujka 2008. godine. Originalno izdanje albuma tada se nalazilo na 30. mjestu, nakon punih 68 tjedana provedenih na ljestvici, dok se album Frank nalazio na 35. mjestu. Do 12. ožujka album je prodan u 2.467.575 milijuna primjeraka od čega je 318.350 primjeraka prodano samo u posljednjih 10 tjedana što je album svrstalo u 10 najbolje prodavanih albuma 21. stoljeća u Velikoj Britaniji. 7. travnja album Back to Black nalazio se šesti tjedan zaredom (i trinaesti tjedan sveukupno) na europskoj ljestvici najprodavanijih albuma. Back to Black sveukupno je bio sedmi najbolje prodavani glazbeni album u svijetu 2008. godine.Na dodjeli nagrada Ivor Novello 2008. godine, Winehouse je postala prva glazbenica koja je primila dvije nominacije u kategoriji najbolje pjesme - za glazbu i riječi. Osvojila je nagradu za pjesmu Love is a Losing Game, a bila nominirana za pjesmu You Know I'm Not Good. Pjesma Rehab, pobjednica u kategoriji najbolje pjesme 2006. godine, također je primila nominaciju, ovaj puta u kategoriji najbolje prodavanog britanskog singla. Winehouse je također bila nominirana i za MTV Europe Award. 78-minutni DVD naziva Amy Winehouse - The Girl Done Good: A Documentary Review pušten je u prodaju 14. travnja 2008. godine. Dokumentarni film sadržava intervjue sa svima onima koji su je poznavali od djetinjstva i koji su joj pomogli u stvaranju karijere, kao i eksperata jazz glazbe i specijalista za glazbenu i pop kulturu. U anketi provedenoj u SAD-u u ožujku 2009. godine, jedna petina ispitanika odgovorila je da su slušali pjesme Amy Winehouse u prethodnoj godini.
Winehouse i Mark Ronson doprinijeli su coveru "It's My Party" Lesleyja Gorea za album Quincyja Jonesa Q Soul Bossa Nostra koji je objavljen 9. studenog 2010. godine. Winehouse i bubnjar ?uestlove iz skupine The Roots pristali su oformiti novu glazbenu skupinu. Problemi s vizom odugovlačili su zajednički rad još neimenovane glazbene grupe. Producent Salaam Remi već je počeo s kreativnim radom na novom materijalu s Winehouse kao dio tog projekta. Prema pisanju novina, studio Universal Music stiskao je Winehouse oko novog materijala još u 2008. godini. Prema tom istom izvještaju, Winehouse još od 2. rujna nije uopće dolazila u studio. Rečeno je da ima obveze za turneje i da će se, čak ako se novi album brzo snimi, moći izdati tek za godinu dana. U listopadu glasnogovornik Amy Winehouse izjavio je da pjevačica nije dobila rok za svoj treći album za koji je već počela učiti svirati bubnjeve.Tijekom svog boravka u St. Luciji 2009. godine, Winehouse je radila na novim stvarima s producentom Salaamom Remijem. Studio Island tvrdio je da će novi album izaći do 2010. godine, a jedan od njegovih predsjednika Darcus Beese rekao je: "Čuo sam par demo pjesama koje su me oborile s nogu". U srpnju 2010. godine Winehouse je izjavila da će njezin novi album izaći do kraja siječnja 2011. godine: "Bit će to sličan album kao i drugi s puno jukebox stvari koje su... naprosto jukebox". U srpnju 2010. godine Mark Ronson izjavio je da nije niti započeo snimati album.Njezina posljednja glazbena snimka bio je duet s američkim pjevačem Tonyjem Bennettom za njegov posljednji album Duets II koji je izdan 20. rujna 2011. godine. Njihov singl s tog albuma, Body and Soul objavljen je 14. rujna 2011. godine na MTV-u i VH1-u, dan kad je pjevačici trebao biti 28. rođendan. Njezin otac, Mitch Winehouse, pokrenuo je zakladu The Amy Winehouse Foundation s ciljem podizanja svjesnosti i potpore organizacijama koje pomažu ranjivim mladim ljudima s problemima o ovisnosti. Sredstva od pjesme Body and Soul bit će uplaćena u zakladu. Sama pjesma osvojila je prestižnu glazbenu nagradu Grammy za najbolji pop duo 12. veljače 2012. godine. Mitch Winehouse je umjesto svoje kćeri pokupio nagradu sa svojom suprugom Janis i rekao: "Ne bi trebali biti ovdje. Naša draga kćer bi trebala biti ovdje. Takve su nam valjda životne karte."U dnevnom showu Jona Stewarta 29. rujna 2011. godine pjevač Bennet je izjavio: "Vjerovao sam da je Amy u nevolji u vrijeme dok smo snimali pjesmu zbog toga što se nije pojavila na nekoliko sastanaka. Ali ono što tada ljudi nisu shvaćali jest to da je ona svega toga bila svjesna. Čak niti ja nisam znao ništa dok smo snimali pjesmu. Znala je da neće preživjeti. I nisu bile u pitanju droge. Za sve je kriv alkohol... I sve je to bilo jako tužno, jer je ona bila jedina pjevačica za koju sam oduvijek smatrao da pjeva "stvarno"... Bila je velika jazz pjevačica. Istinska pjevačica."Album s prije neobjavljenim materijalom imena Lioness: Hidden Treasures objavljen je 6. prosinca 2011. godine.
Britanska pjevačica Adele je izjavila da je uspjeh Amy Winehouse u SAD-u olakšao njezin glazbeni put i put njezine kolegice, također britanske pjevačice Duffy. Američka pjevačica Lady Gaga rekla je da je Winehouse utrla put za njezin uspon na vrhove svjetskih glazbenih ljestvica. Naravno, koristila se metaforičkom analogijom, objašnjavajući da je Winehouse olakšala put nekonvencionalnim ženama u njihovom usponu. Autor enciklopedije "Rhythm & Blues and  Soul" Sebastian Danchin koristi se izrazom "Winehouse fenomen" u objašnjavanju ponovnog oživljavanja soul glazbe od početka 2000-tih naovamo. Danchin je citirao Raphaela Saadiqua, Anthonyja Hamiltona i Johna Legenda rekavši: "Amy Winehouse stvorili su ljudi koji su željeli stvoriti marketinški udar. Pozitivna strana svega toga je da se publika upoznala s ovom vrstom glazbe i da je ona utjecala na kasnije izvođače. Renovirali su kompletan žanr, potpuno odbacivši staromodni aspekt".Izdavanjem albuma Back to Black i pojavljivanjem pjevačice Lily Allen časopis The Sunday Times okarakterizirao je pojavu termina "godine žena", budući je 2009. godine čak pet pjevačica bilo nominirano za Mercury Prize. Nakon što je album izdan, izdavačke kuće tražile su ženske izvođačice sličnog zvuka, neustrašivog i eksperimentalnog izgleda. Adele i Duffy pripadaju drugom valu izvođačica koje su slične Amy Winehouse. Treći val čine izvođačice VV Brown, Florence and the Machine, La Roux i Little Boots. U veljači 2010. godine reper Jay Z izjavio je da je Winehouse odgovorna za ponovno revitaliziranje britanske glazbe: "Velika snaga dolazi iz Londona ovih dana, što je odlično. Sve je to krenulo još od Amy." U ožujku 2011. godine novine New York Daily News objavile su članak o neprestanom dolasku britanskih pjevačica koje su postigle uspjeh u SAD-u, a za sve se smatrala odgovornom upravom Winehouse. Glazbeni urednik magazina Spin, Charles Aaron izjavio je: "Amy Winehouse bila je Nirvana trenutak za sve te djevojke. U svima njima može se pronaći nešto nje, od njihovog stava, muzičkog stila pa sve do izgleda". Menadžer Billboarda, Keith Caulfield rekao je: "Pjevačice Adele i Duffy tu su zbog Amy".
Winehouse je paralelno s izdavanjem albuma Back to Black započela turneje. U rujnu i studenom 2006. godine nastupila je nekoliko puta, uključujući nastup za dobrotvorne koncerte u Union Chapelu. 31. prosinca 2006. godine Winehouse se pojavila u Hollandovoj Annual Hootenanny i otpjevala I Heard It Through the Grapevine Marvina Gayea zajedno s Paulom Wellerom i Hollandovim Rhythm and Blues orkestrom. Također je izvela i Monkey Man. Od veljače 2007. godine započela je sa serijom od 14 nastupa. Na njegovo traženje, Bruce Willis ju je najavio na dodjeli filmskih nagrada MTV-a 2007. godine gdje je izvela svoju pjesmu Rehab. Organizatori dodjele bili su nervozni, jer je samo par sati prije nastupa Winehouse otišla na izlet u Las Vegas. Tijekom ljeta 2007. godine, Winehouse je nastupila na različitim festivalima uključujući i britanski Glastonbury festival, te festivale u Chicagu i Baltimoreu.
Međutim, njezine prave turneje nisu prolazile dobro. U studenom 2007. godine u Birminghamu publika ju je izviždala. Glazbeni kritičar iz Birmingham Maila napisao je: "To je bila jedna od najtužnijih večeri moga života... Vidio sam iznimno talentiranu glazbenicu koja je u suzama teturala po pozornici i, što je neoprostivo, psovala publiku." Ostali koncerti završili su na sličan način: primjerice, nakon koncerta u Hammersmith Apollo obožavatelji su rekli da je "pjevačica izgledala nadrogirano kroz čitav nastup". 27. studenog 2007. godine Winehouse je izjavila da će svi njezini koncerti i ostali javni nastupi biti otkazani do kraja godine, jer je odlučila poslušati savjet liječnika i odmoriti se.
20. veljače 2008. godine Winehouse je održala nastup na dodjeli BRIT nagrada gdje je otpjevala pjesme Valerie s Markom Ronsonom te Love Is a Losing Game. Natjeravala je publiku da "napravi malo buke za mog Blakea". U Parizu je održala nastup koji je okarakteriziran kao "vrlo dobar 40-minutni set", a koji je poslužio za otvaranje Fendi butika. Iako su je njezin otac, menadžer i ostali članovi koncertnog tima pokušali odgovoriti od nastupa na festivalu u Portugalu 2008. godine, ona je tamo ipak nastupila. Iako je kasnila s nastupom i imala problema s glasom, publika ju je toplo dočekala, a ona je, uz svoj aranžman, otpjevala još dvije posebne pjesme. Winehouse je također nastupila i na proslavi 90. rođendana Nelsona Mandele u London Hyde Park 27. lipnja, a sljedeći dan ponovno na festivalu u Glastonburyju. 12. srpnja nastupila je na Oxegen festivalu koji je bio pozitivno ocijenjen, a već sljedećeg dana otpjevala je 14 pjesama u "T in the Park". 16. kolovoza pjevala je u Staffordshireu na V festivalu, a sljedećeg dana u Chelmsfordu. Organizatori festivala tvrdili su da pjevačica okuplja najveći broj publike, a sama publika izrazila je miksane kritike na njezine nastupe. 6. rujna Winehouse je nastupila na Bestivalu, a nastup je okarakteriziran kao uglađen set pjesama koji je završio s pjevačicom koja je doslovno odjurila s pozornice. Njezin kasni dolazak utjecao je na skraćivanje njezinog nastupa zbog policijskog sata.U svibnju 2009. godine, Winehouse se vratila nastupom na jazz festivalu u Saint Luciji koji je bio popraćen velikim pljuskom i tehničkim poteškoćama. Tijekom nastupa koji je trajao sat vremena, Winehouse je bila nestabilna na nogama i imala je problema s riječima samih pjesama. Ispričala se publici što je "dosadna", a svoj set završila je odlaskom s pozornice usred pjevanja pjesme. Oduševljenoj publici na V festivalu 23. kolovoza, Winehouse je pjevala skupa s grupom The Specials njihove pjesme You're Wondering Now i Ghost Town.U srpnju 2010. godine otpjevala je pjesmu Valerie s Markom Ronsonom na filmskoj premijeri. Iako je pjevala glavni dio, svejedno je zaboravila dio teksta. U listopadu je otpjevala četiri pjesme prilikom promotorske turneje njezine nove modne linije. U prosincu 2010. godine nastupila je na 40-minutnom koncertu u Moskvi. Među gostima koncerta bili su i ruski tajkuni te tamošnje showbizz zvijezde. Tajkuni su sami birali pjesme koje će Winehouse pjevati.Tijekom siječnja 2011. godine nastupila je pet puta u Brazilu. 11. veljače 2011. Winehouse je skratila svoj nastup u Dubaiju nakon što ju je publika izviždala s pozornice. Sama pjevačica djelovala je umorno i nezainteresirano tijekom nastupa.18. lipnja 2011. godine Winehouse je započela svoju europsku turneju, a prva postaja bila je Beograd. Lokalni mediji njezin su nastup ocijenili skandaloznim i katastrofalnim, a sama pjevačica izviždana je s pozornice zbog toga što je djelovala previše alkoholizirano za nastup. Navodno se nije mogla sjetiti imena grada u kojem nastupa niti riječi pjesama koje je trebala otpjevati, a također nije znala niti imena članova svog sastava kad ih je upoznavala s publikom. Lokalni mediji također su javili da je Winehouse bila natjerana da nastupi od strane svojih vlastitih tjelohranitelja koji joj čak nisu dozvolili niti da ode s pozornice kad je to pokušala. Nakon toga otkazala je nastupe u Istanbulu i Ateni koji su bili na rasporedu već sljedećeg tjedna. 21. lipnja službeno je objavljeno da je otkazala kompletnu europsku turneju i da će uzeti koliko god bude potrebno vremena da se dovede u red.Njezin posljednji javni nastup dogodio se u Camdenu, u Londonu 20. srpnja 2011. godine kad je nastupila kao gost iznenađenja na pozornici kako bi podržala svoje kumče, Dionne Bromfield, koja je pjevala pjesmu Mama Said sa skupinom The Wanted.
Budući su je paparazzi pratili i fotografirali gdjegod su stigli, Winehouse je uspjela dobiti nalog koji je glavnoj paparazzi agenciji i njezinim zaposlenicima zabranjivala fotografiranje i praćenje. Ostalim fotografima također je zabranjeno praćenje na manje od 100 metara razdaljine od njezinog doma, te fotografiranje Winehouse ili njezine obitelji i prijatelja u njihovim domovima. Prema članku objavljenom u novinama, izvori bliski pjevačici rekli su da je nalog dobiven zbog zabrinutosti za njezinu sigurnost i sigurnost njezinih najbližih.
Winehouse se viđala s kuharom i glazbenikom Alexom Clareom (poznatim i pod imenom Alex Claire) 2006. godine u vrijeme dok nije razgovarala sa svojim bivšim/sadašnjim dečkom i budućim suprugom Blakeom Fielderom-Civilom. Clare je prodao svoju priču o vezi s Amy magazinu News of the World koji ju je objavio pod nazivom Bondage Crazed Amy Just Can't Beehive in Bed.Udala se za Fieldera-Civila (rođenog u kolovozu 1978. godine), bivšeg asistenta video produkcije, 18. svibnja 2007. godine u Miami Beachu na Floridi. Fielder-Civil bio je maloljetnik koji je ispao iz škole Bourne Grammar i sa 16 godina se preselio u London. U intervjuu iz lipnja 2007. godine Winehouse je priznala da ponekad zna biti nasilna prema njemu nakon što puno popije te izjavila: "Ako kaže samo jednu stvar koja mi se ne sviđa, udarim ga." U kolovozu 2007. godine izašle su njihove fotografije na kojima su oboje krvavi i puni modrica na ulicama Londona nakon navodne svađe premda je ona kasnije izjavila da si je rane sama nanijela. Glenn Sacks, američki zagovornik prava muškaraca, osudio je Winehouse zbog njenog – kako ga je on nazvao – »hvalisanja« o zlostavljanju supruga, ustvrdivši kako bi (u sličnom slučaju) »muški zlostavljač bio odmah pritvoren, stigmatiziran i ocrnjen«.Njihovi roditelji javno su isticali svoju zabrinutost za par, govoreći o svojim strahovima da bi njih dvoje zajedno mogli počiniti samoubojstvo, a otac Fieldera-Civila je išao toliko daleko da je pokušao pokrenuti bojkot među obožavateljima njezine glazbe. Fielder-Civil je citiran u britanskom tabloidu gdje je izjavio da ju je navukao na kokain i heroin. Tijekom posjeta Mitcha Winehouse u zatvoru u srpnju 2008. godine, Fielder-Civil je navodno izjavio da će se oboje razrezati kako bi skratili muku odvikavanja od ovisnosti.U razdoblju od 21. srpnja 2008. do 25. veljače 2009. godine Fielder-Civil se nalazio u zatvoru zbog optužbe o ometanju istrage i nanošenja teških tjelesnih ozljeda s namjerom. U incidentu koji se dogodio u srpnju 2007. godine napao je vlasnika lokala te mu slomio čeljust. Prema tužiteljstvu, vlasnik lokala prihvatio je 200 tisuća dolara mita u zamjenu za "nepojavljivanje na raspravi". Tužiteljstvo je istaknulo da novac koji mu je plaćen zapravo pripada Winehouse, ali da je ona izašla sa sastanka kada se dogovaralo plaćanje mita, jer je morala otići na dodjelu nagrada.Winehouse je viđena s glumcem u usponu Joshom Bowmanom tijekom praznika u Saint Luciji ranog siječnja 2009. godine i izjavila: "Ponovno sam zaljubljena i ne trebam droge." Komentirala je da se "cijeli brak svodio na konzumiranje droga" i da "trenutno zaboravljam da sam uopće udana." 12. siječnja njezin glasnogovornik potvrdio je da su "papiri zaprimljeni" za koje je odvjetnik Fieldera-Civila tvrdio da su papiri za razvod podnešeni uslijed optužbi o njezinom preljubu. 25. veljače Blake Fielder-Civil je izjavio da namjerava nastaviti s planom razvoda te započeti novi život, bez droga. U ožujku Winehouse je u jednom magazinu izjavila: "Još uvijek volim Blakea i želim da se zajedno sa mnom preseli u moju novu kuću - to je cijelo vrijeme bio moj plan... Neću mu dati razvod. On je muška verzija mene i savršeni smo jedno za drugo." Razvod je odobren 16. srpnja 2009. godine, a brak je okončan 28. kolovoza 2009. godine. Po vlastitom zahtjevu, Fielder-Civil nije dobio nikakav novac za razvod. Dvije godine prije svoje smrti Amy Winehouse izlazila je s redateljem Regom Travissom.
Bitke Amy Winehouse sa zlouporabom droge privlačile su veliku pozornost medija. 2005. godine prolazila je kroz razdoblje pijančevanja, teške ovisnosti o drogama, nasilnih raspoloženja i gubitka kilograma; oni koji su je vidjeli krajem te i početkom 2006. godine izjavili su da se pjevačica polagano vraća sebi u čemu joj uvelike pomaže pisanje albuma Back to Black. Njezina obitelj vjeruje da ju je smrt bake, koja joj je bila velika potpora, sredinom 2006. godine bacila u ovisnost. U kolovozu 2007. godine Winehouse je otkazala nekoliko nastupa u Velikoj Britaniji i Europi, a kao razlog navela iscrpljenost i loše zdravlje. Tijekom tog perioda nalazila se u bolnici, a kao razlog su navedeni predoziranje heroinom, ekstazijem, kokainom, ketaminom i alkoholom. U raznim intervjuima priznala je da ima problema sa samom sobom, depresijom i poremećajem u prehrani.
Winehouse je izjavila jednom magazinu da su droge glavni krivac njezinog boravka u bolnici te nadodala: "Zbilja sam mislila da je sve to iza mene." Ubrzo nakon toga njezin otac je komentirao da kada se pojavljivao u javnosti i iznosio njezine probleme zapravo je koristio medije, jer se činilo da je to jedini način kako doprijeti do nje. U intervjuu na britanskoj televiziji, Winehouse je rekla da pati od manične depresije, a ne da je alkoholičar te nadodala da to zvuči kao "alkoholičar koji niječe svoju ovisnost". Američki novinar napisao je da je Winehouse "žrtva mentalne bolesti u društvu koje ne razumije ili ne zna odgovoriti na mentalnu bolest".Na Internetu i u tabloidima 2. prosinca 2007. godine osvanule su fotografije pjevačice ispred njezinog doma u ranim jutarnjim satima na kojima je bosa te nosi samo grudnjak i traperice. Njezin glasnogovornik je u službenoj izjavi optužio paparazzije za incident. Također je istaknuo da se pjevačica nalazi u posebnom programu kojeg nadgledaju doktori te da se sa svojim problemima bori na način da piše nove pjesme. Britanski tabloid The Sun objavio je video isječak na kojem navodno Amy Winehouse puši kokain i govori kako je uzela ekstazi i valijum. Njezin otac doselio je k njoj, a izdavačka kuća Island Records objavila ukidanje planova za američku promociju u njezino ime. Krajem siječnja 2008. godine Winehouse se navodno prijavila u rehabilitacijski centar na program u trajanju od dva tjedna.23. siječnja 2008. godine video isječak poslan je policiji koja ju je o istome ispitivala 5. veljače. Optužbe nisu podignute. 26. ožujka 2008. godine njezin glasnogovornik je izjavio da se ona "osjeća dobro" i opovrgnuo navode britanskog tabloida koji je tvrdio da se razmišlja o njezinom povratku rehabilitaciji. Izdavačka kuća navodno je vjerovala da se njezino poboljšanje ipak činilo krhkim. Do kraja travnja 2008. godine njezino nestalno ponašanje, uključujući i optužbu za napad, prouzrokovalo je strah da je rehabilitacija bila neuspješna te dovela do ponovnih pokušaja njezinog oca i menadžera da joj pokušaju pomoći. Njezin razbarušeni izgled tijekom nastupa u jednom klubu u rujnu doveo je do novih spekulacija o njezinom kolapsu. Fotografi su izjavljivali da se činilo da pjevačica ima posjekotine na rukama i nogama.
Prema njezinom liječniku, Winehouse je prestala sa zloporabom droga 2008. godine. U intervjuu iz listopada 2010. godine Winehouse je pričala o svojoj odluci da završi s drogama: "Jednostavno sam se jednog dana probudila i rekla da ne želim to više konzumirati." Alkoholizam se pojavio kao problem nakon što je Winehouse nekoliko tjedana bila na otriježnjenju, ali onda posustala. Doktor je izjavio da je pjevačica uzimala Librium za odvikavanje od alkohola i tjeskobe te odlazila kod psihologa i psihijatra na razgovore tijekom 2010. godine, ali je odbijala punu terapiju.
Winehouse je 2006. godine priznala da je udarila obožavatelja u lice nakon što ju je ovaj kritizirao što se udala za Blakea Fieldera-Civila. Nakon toga napala je i vlastitog supruga koji ju je pokušao smiriti, udarivši ga u prepone.U listopadu 2007. godine Winehouse i njezin tadašnji suprug su uhićeni u gradu Bergen u Norveškoj za posjedovanje sedam grama marihuane. Par je kasnije pušten i kažnjen novčanom kaznom od 350 Eura. Winehouse se u početku žalila na iznos, navodeći da je bila prisiljena na priznanje, ali kasnije je odustala od svega.26. travnja 2008. godine Winehouse je kažnjena nakon što je policiji priznala da je ošamarila 38-godišnjeg muškarca. Dobrovoljno se predala i zadržana je u policiji preko noći. Policija je izjavila da u trenutku dolaska ona "nije bila u normalnom stanju" za davanje iskaza. Winehouse je ponovno uhićena 7. svibnja 2008. godine zbog sumnje u posjedovanje droge nakon što je policija dobila objavljeni video na kojem ona navodno puši krak kokain, ali je puštena uz jamčevinu nekoliko sati nakon uhićenja zbog toga što nikako nisu mogli dokazati iz video isječka što ona zapravo puši. Kao reakcija na ovu odluku pamti se izjava šefa policije Johna O'Connora koji je rekao da je "apsolutni skandal to što se ništa ne može napraviti u vezi pjevačice koja se zakonu smije u lice". Neki članovi Parlamenta također su reagirali negativno na odluku policije. Kasnije su dvojica stanovnika Londona uhićena i optužena za nabavu kokaina i ekstazija za Amy Winehouse. Jedan je optužen na dvije godine zatvora 13. prosinca 2008. godine, dok je drugi dobio dvije godine dobrovoljnog rada u zajednici.Winehouse je ponovno uhićena 5. ožujka 2009. godine i optužena za fizički napad na ženu koju je udarila u oko u rujnu 2008. godine za vrijeme bala u dobrotvornoj ustanovi. U isto vrijeme kružile su glasine da je pljunula poznatu članicu visokog društva Pippu Middleton te da je glavom udarila jednog fotografa. Njezin glasnogovornik objavio je da je pjevačica otkazala nastup na festivalu Coachella u SAD-u "zbog trenutačnih problema sa zakonom". Sredinom ožujka Winehouse se pojavila na sudu pod svojim pravim imenom, Amy Jade Civil, te izjavila da se ne osjeća krivom. Suđenje je započelo 23. srpnja, a tužitelj Lyall Thompson izjavio je da njezino ponašanje označava "namjerno i neopravdano nasilje", a sve pod utjecajem alkohola i drugih supstanci. Sharene Flash je svjedočila da ju je Winehouse "snažno udarila u desno oko sa svojom desnom šakom." Winehouse je izjavila da ju nije udarila već da ju je pokušala odgurnuti od sebe, jer je se bojala. Kao razloge svoje bojažljivosti od Flash, Winehouse je istaknula svoj strah od toga da će žena prodati priču tabloidima, strah od njezine visine i njezino arogantno ponašanje. 24. srpnja okružni sudac Timothy Workman donio je oslobađajuću presudu za Winehouse. Workman je svoju odluku obrazložio da samo dvoje svjedoka nije bilo pod utjecajem opijata u vrijeme događaja, te da medicinski izvještaji nisu pokazivali uobičajene ozljede kakve se događaju pri namjernom udarcu šake u oko.Pod istim optužbama Winehouse je ponovno uhićena 19. prosinca 2009. godine. Winehouse je napala menadžera Milton Keynes kazališta nakon što ju je ovaj zamolio da se digne sa svoje stolice. 20. siječnja 2010. godine priznala je da je odgovorna za napad i neprikladno ponašanje. Dobila je dvije godine uvjetne kazne te nalog da plati 85 dolara za sudske troškove te još 100 dolara kao kompenzaciju čovjeku kojeg je napala.
Publicist Amy Winehouse je 23. lipnja 2008. godine ispravio ranije navode Mitcha Winehousea o tome da njegova kćer boluje od emfizema u ranoj fazi i naglasio da ona samo pokazuje simptome koji mogu voditi do rane faze te bolesti. Mitch Winehouse također je izjavio da pluća njegove kćerke rade tek na 70% kapaciteta i da joj srce ne kuca pravilno. Naglasio je da su ti problemi posljedica njezine ovisnosti o pušenju krak kokaina te istaknuo da ju liječnici upozoravaju da će, u slučaju da nastavi s pušenjem kokaina, bit prisiljena nositi masku s kisikom i na koncu umrijeti. U intervjuu na radiju Mitch Winehouse je rekao da pjevačica "fantastično" reagira na tretmane koji uključuju nikotinske flastere. Glasnogovornik iz britanskog Zavoda za plućna oboljenja Keith Prowse rekao je da se njezino stanje može liječiti. Također je naglasio da takvo stanje nije normalno za osobu njezinih godina, ali da "učestalo pušenje i inhaliranje drugih supstanci kao što su droge može dovesti do plućnih bolesti u ranom životnom dobu." Norman H. Edelman iz američkog Zavoda za plućne bolesti objasnio je da bi uslijed prestanka pušenja njezina pluća mogla funkcionirati kao kod normalne osobe, ali ako nastavi s pušenjem sve bi moglo dovesti do brze propasti. Fotografije pjevačice s cigaretom u ustima snimljene 23. lipnja 2008. godine privlačile su veliku pozornost medija.Iz londonske klinike Winehouse je puštena 24 sata nakon što se vratila s odmora kako bi nastupila na 90. rođendanu Nelsona Mandele te održala koncert u Glastonburyju, ali je nastavila s tretmanom kao vanjski pacijent. U srpnju 2008. godine Winehouse je izjavila da joj je dijagnosticiran emfizem te naglasila kako se oporavlja "jedući hrpu zdrave hrane, puno spavajući, svirajući gitaru, stvarajući glazbu i pišući pisma svom mužu svakoga dana". U svom stanu također je imala i okomiti solarij. Winehouse je obavila pregled pluća i prsa 25. listopada 2008. godine u londonskoj klinici zbog navodne plućne infekcije. Non-stop je dolazila i odlazila iz ustanove uz pismeno dopuštenje kako bi mogla što bolje organizirati vlastiti raspored. U bolnicu se vratila 23. studenog 2008. godine zbog navodne loše reakcije na lijekove.
Tjelohranitelj Amy Winehouse izjavio je da je u njezinu rezidenciju stigao tri dana prije njezine smrti i osjetio da se pjevačica nalazi u alkoholiziranom stanju. Tijekom sljedećih par dana svjedočio je njezinom učestalom opijanju. Izjavio je da se "smijala, slušala glazbu i gledala televiziju u dva sata ujutro na dan svoje smrti." Prema iskazu tjelohranitelja oko deset sati ujutro vidio je pjevačicu kako leži na krevetu i neuspješno je pokušao probuditi. To mu nije bilo nimalo sumnjivo budući je pjevačica obično spavala do kasno ako je bila budna do ranih jutarnjih sati. Nešto malo poslije tri sata popodne, tjelohranitelj ju je ponovno došao provjeriti i ustanovio da pjevačica leži u istom položaju kao i ranije pa joj se približio i vidio da ne diše i da nema puls. Tvrdio je da je odmah pozvao hitnu pomoć. U 3:54 sati poslije podne po londonskom vremenu, 23. srpnja 2011. godine, dvoja kola hitne pomoći pozvana su u dom Amy Winehouse u Camdenu u Londonu. Proglašena je mrtvom na mjestu događaja. Ubrzo potom policija je i službeno objavila smrt pjevačice. Nakon što je njezina smrt službeno proglašena, odmah su se ispred kuće pojavili mediji i kamere, a vjerni obožavatelji su se okupljali ispred njezine rezidencije kako bi joj odali počast. Forenzičari su ušli u stan nakon što ga je policija u potpunosti ogradila. Policija je pronašla jednu malu i dvije velike boce votke u njezinoj sobi.
Istraga forenzičara ukazivala je na slučajnu smrt. U izvještaju koji je objavljen 26. listopada 2011. godine stoji da je razina alkohola u krvi Amy Winehouse u trenutku njezine smrti bila 416 mg/dl što je pet puta više od dozvoljene. Glavni istražitelj je izjavio: "Nenamjerna posljedica takve potencijalno fatalne razine alkohola bila je njezina iznenadna smrt."Izdavačka kuća Amy Winehouse, Universal Republic, poslala je službenu objavu za medije: "Duboko smo ožalošćeni naglim gubitkom tako talentirane glazbenice, umjetnice i pjevačice." Mnogi glazbeni umjetnici odali su počast pjevačici među kojima su U2, M.I.A., Lady Gaga, Mutya Buena, Bruno Mars, Nicki Minaj, Keisha Buchanan, Rihanna, George Michael, Adele, Kelly Clarkson, Courtney Love te američki punk rock sastav Green Day koji je napisao pjesmu u njezinu čast imena "Amy".Obitelj i prijatelji otišli su na sprovod Amy Winehouse 26. srpnja 2011. godine na groblju Edgwarebury Lane u sjevernom Londonu. Njezina otac i majka, Janis i Mitch Winehouse, bliska prijateljica Kelly Osbourne, producent Mark Ronson i njezin dečko Reg Traviss bili su među onima koji su se nalazili na privatnoj molitvi koju je predvodio rabin Frank Hellner. Njezin otac održao je posmrtni govor rekavši: "Laku noć moj anđele, čvrsto spavaj. Mama i tata te puno vole." S pjesmom "So Far Away" u izvedbi Carole King uz koju su ožalošćeni zapjevali pogreb je završio. Pjevačica je kasnije kremirana u krematoriju Golders Green. Njezini roditelji osnovali su Zakladu u njezino ime kako bi pomogli svima onima koji imaju problema s ovisnošću o drogi.
Među nagradama i priznanjima za album Frank, Amy Winehouse osvojila je nagradu Ivor Novello za najbolju suvremenu pjesmu ("Stronger Than Me"), nominaciju za BRIT nagradu za najbolju solo pjevačicu te uključenje u knjigu autora Roberta Dimeryja iz 2006. godine 1001 glazbeni album kojeg morate preslušati prije smrti. Album Back to Black također je osvojio mnogobrojne nominacije, uključujući dvije za BRIT nagradu (najbolja ženska izvođačica i najbolji britanski album), šest nominacija za nagradu Grammy (uključujući 5 osvojenih), četiri nominacije za nagradu Ivor Novello, četiri nominacije za MTV Europe Music Awards, tri nominacije za World Music Awards te nominaciju za nagradu Mercury u kategoriji najboljeg albuma godine i nominaciju za MOBO nagradu u kategoriji najbolje britanske pjevačice. Tijekom svoje karijere, Winehouse je sveukupno osvojila 23 nagrade i 60 nominacija.
Lewis, Pete. "A Blues & Soul Classic Interview With Amy Winehouse Before 'Rehab'" Blues & Soul. travanj 2004 (ponovno izdano u veljači 2008.)
Anderman, Joan. "Of course she should go to rehab." Boston Globe. 15. prosinca 2007.
Grimwood, Ben. The Year of Amy Winehouse Arhivirano s izvorne stranice 30. siječnja 2008., CollegeNews.com. 29. studenog 2007.
Gundersen, Edna. "Amy Winehouse's sobering transformation could hurt her musical credibility." USA TODAY. 28. siječnja 2008.
Pareles, Jon. "In Real Time, Amy Winehouse’s Deeper Descent." New York Times 24. siječnja 2008.
Smith, Joan. "There's nothing poetic about Amy's self-destruction" The Independent. 26. lipnja 2008.
Perry, Simon; Stephen M. Silverman (20. siječnja 2009). Amy Winehouse Was at Death's Door, Says Dad. People
July 2009 Mitch Winehouse interview with Daily Mirror covering a variety of her personal issues
Barak, Daphne. Saving Amy. New Holland Publishers, 25. siječnja 2010. ISBN 9781847736703
Johnstone, Nick. Amy Amy Amy: The Amy Winehouse Story. Omnibus Press, 1. travnja 2008. ISBN 9780825636028.
Newkey-Burden, Chas. Amy Winehouse: The Biography. John Blake Publishing, 7. travnja 2008. ISBN 1844545636.
