
U kriptografiji, Cezarova šifra jedan je od najjednostavnijih i najrasprostranjenijih načina šifriranja. To je tip šifre zamjene (supstitucije), u kome se svako slovo otvorenog teksta zamjenjuje odgovarajućim slovom abecede, pomaknutim za određeni broj mjesta. Na primjer, s pomakom 3, A se zamjenjuje slovom D, B slovom E itd. Ova metoda je dobila ime po Juliju Cezaru, koji ju je koristio za razmjenu poruka sa svojim generalima.
Cezarova šifra često se koristi kao korak u izradi složenijih načina šifriranja, kao što je Vigenèreova šifra, a ima i suvremenu upotrebu u sustavu "ROT13". Kao i sve ostale šifre jednostavne abecedne zamjene, Cezarova šifra lako se razbija i u praksi ne pruža nikakvu sigurnost u komunikaciji.
(Za lakše razumijevanje, u tekstu je otvoren tekst predstavljen malim, a šifrat velikim slovima.)
Pretvaranje se može predstaviti poravnavanjem dvije abecede jedne ispod druge; abeceda za šifriranje je obična abeceda rotirana lijevo ili desno za određeni broj mjesta. U ovom primjeru Cezarova šifra koristi lijevu rotaciju od tri mjesta. Parametar pomak, u ovom slučaju 3, koristi se kao ključ:
Za šifriranje poruke jednostavno se zapisuje slovo iz reda "Šifra" koje se nalazi ispod odgovarajućeg slova u redu "Otvoreno". Za dešifriranje postupak je obrnut.
Šifriranje se također može predstaviti preko modularne aritmetike, tako što se prvo slova pretvore u brojeve, na primjer po shemi A=0, B=1, ..., Ž=26 (bez dvoslova dž, lj, nj). Šifriranje slova 
Zamjena je ista za cijelu poruku, tako da je ovo šifriranje klasificirano kao tip monoalfabetske šifre, nasuprot tipu polialfabetske šifre.
Cezarova šifra je dobila ime po Juliju Cezaru, koji je, prema navodima u Svetonijevom tekstu "Dvanaest Cezara", takvu šifru s pomakom od tri mjesta koristio kao zaštitu poruka od vojne važnosti:
Ako je imao reći nešto povjerljivo, on je to pisao šifrirano tako što je mijenjao redoslijed slova u alfabetu i na taj način postigao da se nijedna riječ nije mogla prepoznati. Ako bi netko to želio dešifrirati i naći značenje, morao bi zamijeniti četvrto slovo alfabeta, dakle D s A i tako dalje za ostala. — Svetonije, Život Julija Cezara, LVI..Cezarova šifra je prva zabilježena upotreba ove sheme, ali je poznato da su druge šifre zamjene korištene ranije. Njegov rođak August također je koristio šifriranje, ali s desnim pomakom od jedan i nije vršio rotiranje na početak alfabeta:
Uvijek kad je pisao šifrirano, pisao je B umesto A, C umesto B i ostala slova po istom principu, koristeći AA umesto X. — Svetonije, Život Avgusta, 88..Postoji dokaz da je Cezar koristio i kompliciranije šifre i jedan autor, Aul Gelije, ukazuje na (sada izgubljenu) raspravu o njegovim šiframa:
Ima čak i jedna prilično oštroumno napisana rasprava gramatičara Proba o tajnom značenju slova u sastavljanju Cezarovih poruka.Nije poznato koliko je Cezarova šifra bila učinkovita u to vrijeme, ali je vjerojatno bila relativno sigurna, ne samo zbog toga što je malo Cezarovih neprijatelja znalo latinski ili uopće bilo upoznato s pisanim jezikom, već i zbog nemogućnosti primjene kriptoanalize. Pod pretpostavkom da je napadač mogao pročitati poruku, ne postoje zapisi iz tog vremena o bilo kakvoj tehnici za rješavanje šifara jednostavne zamjene. Najstariji zapisi o otkriću frekvencijske analize datiraju iz 9. stoljeća s arapskog područja.
Naspram odgovarajućih riječi (treće, četvrte i pete) na prednjoj strani, na poleđini pergamenta Mezuze,  nalazi se tekst "כוזו במוכסז כוזו", Cezarova šifra s pomakom 1 (Adonaj elohenu, Adonaj, Gospodin je naš Bog, Gospodin).U 19. stoljeću privatni oglasi u novinama služili su za razmjenu šifriranih poruka korištenjem jednostavnih shema šifriranja; David Kahn u Timesu (1967.) opisuje slučajeve tajne komunikacije ljubavnika šifrirane Cezarovom šifrom. Čak i kasnije (1915.), korištena je Cezarova šifra: Ruska vojska ju je koristila kao zamjenu za mnogo kompliciranije šifre koje su se kod njihovih trupa pokazale kao suviše teške za svladavanje - njemački i austrijski kriptoanalitičari su bez problema dekriptirali takve poruke.
Danas se Cezarova šifra može naći u dječijim igrama. Cezarov pomak od 13 se također koristi u "ROT13" algoritmu, ali ne kao metoda šifriranja, nego da bi se neki tekst učinio neprepoznatljivim, kao na primjer na nekim internetskim forumima za skrivanje spojlera.
Vigenèreova šifra koristi Cezarovu šifru s različitim pomakom na svakom mjestu u tekstu; vrijednost pomaka definira se korištenjem ponovljenog ključa. Ako se koristi slučajno izabran ključ koji se ne ponavlja i koji ima dužinu poruke, to je onda "šifriranje jednokratnim ključem" (eng. one-time pad - OTP) - šifra koja je neprobojna ako korisnik sačuva tajnost ključa. Ključevi koji su kraći od poruke predstavljaju ciklični uzorak koji se može otkriti statistički naprednom inačicom frekvencijske analize.
U travnju 2006. mafijaški bos Bernardo Provenzano uhvaćen je na Siciliji djelomično zahvaljujući kriptoanalizi njegovih poruka pisanih u varijanti Cezarove šifre. Provenzanova šifra je koristila brojeve, tako da je "A" pisano kao "4", "B" kao "5" itd.
Za razbijanje Cezarove šifre dovoljan je samo šifrat. Mogu se razmotriti dvija slučaja:
napadač zna (ili sumnja) da se radi o šifri zamjene, ali ne i da je korištena Cezarova shema i
napadač zna da je korištena Cezarova šifra, ali ne zna vrijednost pomaka.U prvom slučaju, šifra se može razbiti korištenjem istih tehnika kao za opće šifre zamjene, kao što su frekvencijska analiza ili uzorak riječi. Dok rješava, napadač će vjerojatno brzo uočiti pravilnost u rješenju i zaključiti da je u pitanju Cezarova šifra.
U drugom slučaju, razbijanje sheme je još jednostavnije. Pošto je ograničen broj mogućih pomaka (u ovom slučaju 27, tj. hrvatska abeceda bez dvoslova dž, lj i nj), svaki se od njih može redom ispitati u "napadu grubom silom". Jedan od načina da se to uradi je da se napiše odsečak šifrata u tablicu svih mogućih pomaka. Navedeni primjer je za šifrat "LUBĆŽVOĆ"; otvoreni tekst se odmah prepoznaje u redu s pomakom 4. Drugi način rješavanja je da se ispod svakog slova šifrata ispiše cijela abeceda unatrag, počevši od tog slova. Ovaj napad se može ubrzati korištenjem pripremljenih traka sa slovima. Trake se zatim poravnaju dok se šifrat pojavi u jednom redu, a otvoreni tekst će se pojaviti u nekom od ostalih redova.
Još jedan pristup grubom silom je uspoređivanje raspodjele frekvencije slova. Predstavljanjem frekvencije slova u grafičkom obliku i znajući očekivanu raspodjelu slova u izvornom jeziku otvorenog teksta, može se lako uočiti vrijednost pomaka gledajući na posebne osobine grafikona. Ovo je poznato kao frekvencijska analiza. Na primjer, u hrvatskom jeziku slova A, I, O i E (kao najzastupljenija) i Č, Ć i F (kao najmanje zastupljena) su posebno karakteristična. Ovo može raditi i računalo korištenjem statističkih metoda.
Za otvoreni tekst u prirodnom jeziku, po svemu sudeći bi se dobila jedna vjerodostojna dekripcija, ali za izuzetno kratke tekstove moguće je pojavljivanje više mogućnosti zbog jednake udaljenosti slova (primjeri na engleskom: šifrat MPQY se može dešifrirati kao aden ili know, isto tako ALIIP kao dolls ili wheel).
Višestruko šifriranje ne omogućava dodatnu sigurnost. To je zato što će dva šifriranja s pomakom X i pomakom Y biti ekvivalentna jednom šifriranju s pomakom X + Y.
David Kahn, The Codebreakers — The Story of Secret Writing, 1967. ISBN 0-684-83130-9.
F.L. Bauer, Decrypted Secrets, 2nd edition, 2000, Springer. ISBN 3-540-66871-3.
A Windows program to encode text featuring a "smart" dictionary attack to automatically decode cipher text
A Caesar shift decoder in Excel format allowing you to see all 25 possibilities simultaneously
Code Cracker Cracks many classic encryption codes including Caesar cipher, trying all permutations
Caesar Cipher Game An open-source Java game, with detailed explanation and comments

Charles Spencer Chaplin (London, 16. travnja 1889. - Cousier-sur-Vevey, 25. prosinca 1977.), poznatiji kao Charlie Chaplin, engleski glumac, zvijezda nijemog filma, redatelj, scenarist i glazbenik.
Chaplin je jedan od najkreativnijih i najutjecajnijih osoba u eri nijemog filma. U svojim filmovima je nastupao kao glumac, redatelj, scenarist, producent i skladatelj glazbe. Karijera mu se protegnula na 65 godina, od kazališta u Engleskoj u kojima je nastupao kao dječak, pa sve skoro do smrti u 88. godini.
Njegov glavni lik bio je "Skitnica", lutalica otmjenog držanja i džentlmenskog ponašanja. Lik nosi uski kaput, prevelike hlače i cipele, polucilindar te bambusov štap, a zaštitni znak su mu potkresani brkovi.
Charlie Chaplin rođen je 16. travnja 1889. godine u Walworthu u Londonu. Roditelji su mu bili su zabavljači u varijeteu, a rastali su se prije nego što je Charlie navršio tri godine. Od roditelja je naučio pjevanje. Popis stanovništva iz 1891. godine pokazuje da je njegova majka, glumica Lily Harvey (Hannah Harriet Hall), živjela s Charliejem i njegovim starijim bratom Sydneyjem u ulici Barlow, u Walworthu. Kao dijete je Charlie s majkom živio i na drugim adresama u i oko Kennington Roada u Lambethu. Njegov otac Charles Chaplin stariji bio je romskog podrijetla. Bio je alkoholičar te je slabo kontaktirao sa sinom, iako su Charlie i njegov brat kratko živjeli s njim i njegovom ljubavnicom. Tamo su poslani kad im je majka doživjela živčani slom nakon čega je poslana u umobolnicu. Ljubavnica Charliejeva oca poslala ga je u školu na Kenningotn Roadu. Chaplinov otac umro je kad  je Charlieju bilo dvanaest godina, 1901. godine.
Bolest grla okončala je pjevačku karijeru Chaplinove majke. Hannina prva kriza došla je 1894. godine, kada je nastupala u The Canteenu, vojnom kazalištu blizu Londona. U kazalište su obično zalazili pijanci i vojnici, a bilo je to najgore mjesto za nastup. Hannah je bila teško ozlijeđena nakon što su na nju počeli bacati razne predmete te je potjerana s pozornice. Iza pozornice, plakala je i svađala se sa svojim menadžerom. U međuvremenu, petogodišnji Chaplin izašao je na pozornicu i počeo pjevati u to vrijeme dobro poznatu pjesmu, "Jack Jones".
Hannah Chaplin ponovno je poslana u umobolnicu. Chaplin je završio u sirotištu u Lambethu u Londonu, a nakon nekoliko tjedana završio je u londonskoj školi za siromašne. Mlada braća Chaplin držali su se zajedno kako bi preživjeli. Dok su bili dječaci, odlazili su u varijete, a obojica su se dokazala na pozornici. Chaplinove rane godine očajnog siromaštva izvršile su  veliki utjecaj na njegove likove. Teme u njegovim filmovima u kasnijim godinama oživit će scene njegova djetinjstva u siromašnom Lambethu.
Iako to Charlie i Sydney nisu znali, imali su polubrata preko njihove majke, Wheelera Drydena, koji je odrastao u inozemstvu s ocem. Poslije se pomirio s obitelji i radio za Chaplina u njegovom holivudskom studiju. Chaplinova majka umrla je 1928. godine u Hollywoodu, sedam godina nakon što su je sinovi doveli u SAD. Iako je kršten u Engleskoj Crkvi, Chaplin je veći dio života bio agnostik.
Chaplin je prvi put nastupao u Americi s glumačkom družinom Freda Karnoa od 1910. do 1912. Tada, nakon nekoliko mjeseci nazad u Engleskoj, vratio se s družinom Karno u SAD 2. listopada 1912. U družini su bili Arthur Stanley Jefferson, koji će kasnije postati poznat kao Stan Laurel (Stanlio). Chaplin i Laurel bili su cimeri u pansionu. Stan Laurel vratio se u Englesku, ali Chaplin je ostao u Americi. Krajem 1913., Chaplinov nastup s družinom vidio je filmski producent Marc Sennett, koji ga je angažirao za filmski studio Keystone Film Company. Chaplin je prvi put nastupio na filmu u komediji Making a Living, objavljenoj 2. veljače 1914.
Chaplinovi prvi filmovi (1914.) bili su u produkciji Keystone Studios, gdje je kreirao svoj lik Skitnice i vrlo brzo svladao umijeće snimanja filmova. Skitnica se prvi put pojavio pred publikom u Chaplinovu drugom filmu Kid Auto Races at Venice (objavljen 7. veljače 1914.), dok je Mabel's Strange Predicament, njegov treći film, (objavljen 9. veljače 1914.) bio produciran nekoliko dana prije. Za ovaj film je Chaplin smislio i odglumio lik Skitnice. Chaplin se u svojoj autobiografiji sjetio:
"Nisam imao pojma kakvu šminku da stavim. Nije mi se svidjela odjeća novinara (u Making a Living). Međutim, na putu do garderobe pomislio sam da obučem vrećaste hlače, velike cipele, štap i polucilindar. Htio sam da sve bude kontradiktorno: vrećaste hlače - uski kaput, mali šešir - velike cipele. Nisam bio siguran želim li izgledati mlado ili staro, ali sam se sjetio da Sennet očekuje da budem mnogo stariji muškarac, pa sam dodao male brkove jer sam pomislio da će mi dodati godine bez skrivanja mog izraza. Nisam imao pojma o liku. Ali kad sam se odjenuo, odjeća i šminka su mi dali ideju kakav on treba biti. Počeo sam ga poznavati, a s vremenom sam izlazio na pozornicu kao da sam takav rođen." (Chaplin, My Autobiography, 154. str.).Krajem godine u Keystoneu, režirao je i montirao vlastite filmove. Odmah je ostvario uspjeh kod publike. 1915. je počeo jednogodišnji ugovor sa studijom Essanay; poboljšao je vlastite vještine i unio malo kompleksnosti u jeftine komedije u Keystone-stilu. 1916. je potpisao unosan ugovor s Mutual Film Corporation kako bi producirao desetak zahtjevnijih komedija. Dali su mu gotovo potpunu umjetničku kontrolu, a snimio je dvanaest filmova u osamnaest mjeseci od kojih se neki smatraju najutjecajnijim komedijama u povijesti filma. Chaplin je poslije rekao kako mu je razdoblje u Mutualu bilo najsretnije u karijeri.
Većinu svojih filmova snimio je za Keystone, Essanay i Mutual. Nakon što je 1918. preuzeo kontrolu nad svojim produkcijama (i ostavio prikazivače i publiku da ih čekaju), poduzetnici su poslušali zahtjeve za Chaplinom prikazujući njegove stare komedije. Filmovi su prerađeni, promijenjena su im imena, a izdavani su po nekoliko puta, prvo u kazalištima, zatim za kućnu upotrebu, a u zadnje vrijeme za VHS i DVD tržište. 12 komedija iz Mutuala 1933. su čak  obnovljene kao zvučni filmovi kad im je producent Amadee J. Van Beuren dodao orkestralnu glazbu i zvučne efekte. Popis desetaka Chaplinovih filmova i alternativnih verzija može se naći u knjizi Teda Okude i Davida Maska, Charlie Chaplin at Keystone and Essanay: Dawn of the Tramp.
Na kraju ugovora s Mutualom, 1917., Chaplin je potpisao ugovor s kućom First National kako bi producirao osam filmova. First National producirao je i distribuirao ove filmove (1918.-1923.), ali mu i dao potpunu kreativnu kontrolu oko produkcije. Chaplin je sagradio vlastiti holivudski studio te koristio svoju neovisnost kako bi stvorio jedinstven, bezvremenski opus koji ostaje zabavan i utjecajan. Iako je First National očekivao da će Chaplin snimiti kratke komedije kao u Mutualu, Chaplin je ambiciozno proširio većinu svojih osobnih projekata u dugometražne filmove, kao što su O desno rame (1918.), Dokoličar (1923.) i dugometražni klasik Mališan (1921.).
1919. je Chaplin zajedno s Mary Pickford, Douglasom Fairbanksom i D.W. Griffithom osnovao kompaniju United Artists. Svi oni su bježali od sve većeg utjecaja i moći filmskih distributera i financijera koji su se udruživali i stvarali holivudski studijski sustav. Ovaj potez, zajedno s potpunom kontrolom produkcije svojih filmova, osigurao je Chaplinovu neovisnost kao filmašu. Bio je jedan od čelnih ljudi studija sve do početka pedesetih.
Svi Chaplinovi filmovi pod markom United Artists su bili dugometražni, počevši s Parižankom (1923.). Taj film su slijedili klasici Zlatna groznica (1925.) i Cirkus (1928.).
Nakon dolaska zvučnog filma, snimio je Svjetla velegrada (1931.), kao i Moderna vremena (1936.) prije nego što je prešao na zvuk. Bili su to nijemi filmovi u kojima su se pojavili njegova glazba i zvučni efekti. Svjetla velegrada je vjerojatno bio savršena ravnoteža komedije i osjećajnosti. Za zadnju scenu je kritičar časopisa Life, James Agee, 1949. napisao kako je to bila "najbolja gluma ikad zabilježena na celuloidnoj vrpci".
Njegovi zvučni filmovi snimljeni u Hollywoodu bili su Veliki diktator (1940.), Gospodin Verdoux (1947.) i Svjetla pozornice (1952.).
Iako su Moderna vremena (1936.) nijemi film, u njemu se ipak govori - obično to dolazi iz beživotnih predmeta kao što su radio ili TV monitor. To je napravljeno zbog publike tridesetih koja se odvikla od nijemih filmova. Moderna vremena je bio prvi film u kojem se čuje Chaplinov glas (u besmislenoj pjesmi na kraju). Međutim, mnogi ga gledatelji smatraju nijemim filmom - i krajem te ere.
Iako su zvučni filmovi postali dominantni nakon pojave 1927., Chaplin nije htio snimati takve filmove i kroz tridesete. Smatrao je kako je film prvenstveno pantomimička umjetnost. Rekao je:
"Kretnje se općenito bolje razumiju nego riječi. Kao i kineski simboli, uvijek će značiti različite stvari ovisno o konotaciji. Poslušajte opis neke nepoznate životinje-afričke divlje svinje, na primjer. Zatim pogledajte sliku životinje i vidite kako ste iznenađeni."
Još jedan primjer Chaplinove svestranosti bila je uvodna špica za film Svjetla pozornice (1952.) na kojoj je potpisan kao koreograf, a za film Cirkus iz 1928. je otpjevao naslovnu pjesmu. Najpoznatija od nekoliko pjesama koje je skladao je Smile, za film Moderna vremena, kojoj su dodani stihovi kako bi uspješnije promovirala ponovno prikazivanje filma u pedesetima. Pjesmu je otpjevao Nat King Cole. "This Is My Song" iz Chaplinova zadnjeg filma, Grofica iz Hong Konga, bio je hit broj jedan na raznim jezicima u šezdesetima, a Chaplinova tema iz Svjetla pozornice je bila hit u pedesetima pod nazivom "Eternally". Chaplinova glazba za film Svjetla pozornice bila je 1972. nominirana za Oscara zbog odgode premijere u Los Angelesu koja je potrajala dva desetljeća.
Njegov prvi zvučni film, Veliki diktator (1940.), bio je čin prkosa protiv Adolfa Hitlera i nacizma, a sniman je i objavljen u Sjedinjenim Državama godinu dana prije nego što je SAD napustio svoju politiku izolacionizma kako bi ušao u Drugi svjetski rat. Paulette Goddard ponovno je snimala s Chaplinom, portretiravši ženu u getu. Film je u to vrijeme opisan kao hrabar čin s obzirom na politički ambijent, zbog izrugivanja nacizmu i prikaza progona Židova. Chaplin je glumio oba glavna lika, diktatora Adenoida Hynkela, koji je očigledno temeljen na Hitleru, i židovskog brijača koji fizički podsjeća na Chaplinova Skitnicu, ali to ipak nije Skitnica. Na kraju, dva lika koja je utjelovio Chaplin mijenjaju pozicije kroz složenu radnju. Chaplin je zatim napustio komičarski lik kako bi se izravno mogao obratiti publici. Zanimljivo, Chaplin je rođen 4 dana prije Hitlera.
Chaplinove političke simpatije su uvijek naginjale lijevo. Njegovi stavovi su se prilagođavali modernim standardima, ali u četrdesetima (u vezi s njegovim utjecajem, slavom i statusom u Sjedinjenim Državama kao stranog državljanina) su viđena kao komunistička. Njegovi nijemi filmovi prije Velike depresije nisu nosili političke teme ili poruke, ali njegovi filmovi iz tridesetih su bili više politički otvoreni. Moderna vremena opisuje radnike i siromahe u strašnim uvjetima. Posljednji dramatični govor u Velikom diktatoru, koji je neupitno bio kritičan prema nacionalizmu, i njegova javna podrška otvaranju drugog europskog fronta 1942. kako bi se pomoglo Sovjetskom Savezu u 2. svjetskom ratu bili su kontroverzni. U bar jednom od ovih govora, prema člancima u Daily Workeru, je navijestio kako bi komunizam mogao zahvatiti cijeli svijet nakon rata te ga izjednačio s "ljudskim napretkom".
Zasebno od njegovih kontroverznih govora iz 1942., Chaplin je odbio dati potporu ratnim naporima kao što je napravio za vrijeme Prvog svjetskog rata, što je dovelo do javnog gnjeva, iako su dva njegova sina služila u vojsci u Europi. Tijekom većeg dijela rata, borio se protiv teških optužbi povezanih s njegovom kratkom aferom s glumicom Joan Berry. Nakon rata, suočio se s protestima u mnogim američkim gradovima zbog crne komedije Gospodin Verdoux (1947.), u kojoj je izrazio svoje poglede na kapitalizam. Kao rezultat, Chaplinov posljednji američki filma, Svjetla pozornice, bio je manje političan i više autobiografski. Njegov sljedeći film snimljen u Europi, Kralj u New Yorku (1957.), bio je satira političkog progona i paranoje koji su ga prisilili da napusti SAD pet godina prije. Nakon ovog filma, Chaplin više nije davao javne političke izjave, rekavši kasnije kako bi komičari i klauni trebali biti "iznad politike".
Iako je Chaplin ostvario veliki uspjeh u Sjedinjenim Državama te je bio stanovnik od 1914. do 1952., zadržao je britansku nacionalnost. Tijekom ere makartizma, Chaplin je bio optužen za "neameričke aktivnosti" i osumnjičen da je komunistički simpatizer, a J. Edgar Hoover, koji je naredio FBI-ju da vodi tajne dokumente o njemu, pokušao ga je istjerati iz zemlje. FBI-jeva kampanja protiv Chaplina se pojačala nakon njegove kampanje iz 1942. za otvaranje drugog europskog fronta u ratu, a vrhunac je dosegnula krajem četrdesetih, kad su mu kongresnici prijetili da će ga pozvati kao svjedoka na saslušanjima. To se nikad nije ni dogodilo, vjerojatno zbog straha od Chaplinove sposobnosti da ismije istražitelje. Bila je to vjerojatno mudra odluka, a Chaplin je kasnije rekao, da su ga pozvali, da bi se pojavio odjeven u kostim Skitnice.
1952. je Chaplin napustio Ameriku na ono što je trebalo biti kratki put kući u Englesku; Hoover je doznao za to i nagodio se s Imigracijskim uredom da mu ponište dozvolu za ponovni ulazak. Chaplin se odlučio ne vratiti u Sjedinjene Države, napisavši, "... Od kraja zadnjeg svjetskog rata, bio sam predmet laži i propagande od strane moćnih revolucionarnih grupa koje su, svojim utjecajem i uz pomoč američkog žutog tiska, stvorile nezdravu atmosferu u kojoj se liberali mogu izdvojiti i kazneno goniti. Shvatio sam da je praktički nemoguće nastaviti moj rad na filmu te sam se odrekao svog boravišta u Sjedinjenim Državama."
Chaplin se zatim odselio u Vevey u Švicarsku. Vratio se nakratko u Sjedinjene Države u travnju 1972., sa svojom ženom, kako bi primio Oscar za životno djelo. Međutim, u to vrijeme animoziteti prema tada starijem i apolitičnom Chaplinu su nestali, a njegov posjet bio je trijumf.
Posljednja dva Chaplinova filma snimljena su u Londonu: Kralj u New Yorku (1957.) u kojem je nastupio u glavnoj ulozi, te ga napisao, režirao i producirao; i Grofica iz Hong Konga (1967.), sa Sophiom Loren i Marlonom Brandom u glavnim ulogama, u kojem se Chaplin posljednji put pojavio na filmu u maloj cameo ulozi, kao konobar koji pati od morske bolesti, a kojeg je režirao, producirao i napisao scenarij.
U svojoj autobiografskoj knjizi, My Life in Pictures, objavljenoj 1974., Chaplin je odao kako je napisao scenarij za svoju najmlađu kćer, Victoriju. U filmu nazvanom The Freak Victoria je trebala glumiti anđela. Prema Chaplinu, scenarij je bio dovršen te su počele probe (u knjizi se nalazi fotografija Victorije u kostimu), ali je otkazan kad se Victoria udala. "Namjeravam ga završiti jednog dana", napisao je Chaplin; međutim, zdravlje mu se pogoršalo u sedamdesetima te je umro prije nego što se to dogodilo.
U sedamdesetima, Chaplin je skladao originalnu glazbu za svoje nijeme filmove te ih ponovno objavio. Skladao je aranžmane za sve svoje filmove koje je snimio za First National te za Mališana i Cirkus.
Jedan od zadnjih Chaplnovih kompletiranih radova, aranžman za svoj neuspješni film iz 1923., Parižanka, dovršen je 1976.
Chaplinove veze s raznim ženama bile su važan dio njegova života i karijere, u pozitivnom i negativnom smislu.
Hetty Kelly je bila Chaplinova prva "prava" ljubav, plesačica u koju se Chaplin zaljubio kad je imala 15 godina, dok je njemu bilo 19, kad je Kelly nastupala prije njega u londonskom varijeteu. Chaplin ju je upitao hoće li se naći s njim sljedećeg vikenda, a ona je pristala. Chaplin se ozbiljno zaljubio u nju i zaprosio je. Kad ga je odbila, Chaplin je predložio kako bi najbolje bilo da se nikad više ne vide. Bio je shrvan kad je ona pristala. Godinama kasnije, uspomena na nju postat će 'fetiš' za njega. Bio je slomljen kad je 1921. saznao da je umrla od gripe tijekom velike epidemije 1918.
Chaplin i njegova prva velika glavna glumica, Edna Purviance, bili su u vezi tijekom produkcije njegovih filmova za Essanay i Mutual 1916. i 1917. Čini se da je romansa pukla 1918., a Chaplinov brak s Mildred Harris krajem 1918. otklonio je svaku mogućnost pomirenja. Purviance je nastupala kao glavna glumica u njegovim filmovima sve do 1923., a ostat će na njegovom platnom spisku sve do svoje smrti 1958. Ona i Chaplin su se uvažavali do kraja života.
3. listopada 1918., 29-godišnji Chaplin oženio se s 16-godišnjom popularnom dječjom glumicom, Mildred Harris. Do braka je došlo nakon što je Harrisova ustvrdila da je trudna, što se pokazalo lažnim. Imali su jedno dijete, Normana Spencera Chaplina (poznatog kao "Mali miš"), koji je umro u ranom djetinjstvu; razveli su se 1920. Tijekom razvoda, Chaplin je tvrdio da je Harris imala lezbijsku aferu s poznatom glumicom u to vrijeme, Allom Nazimovom, koja je bila poznata po zavođenju mladih glumica. Harris je uzvratila tvrdnjom da je Chaplin seksualni ovisnik.
Chaplin se našao u vrlo javnoj vezi s glumicom Polom Negri, s kojom je bio i zaručen. Negri je bila poljska glumica koja je nedugo prije toga stigla u Hollywood. Burne zaruke koje su se svako malo prekidale pa nastavljale, okončane su nakon nekih devet mjeseci, ali su nagovijestile moderne stereotipe o vezama holivudskih zvijezda. Chaplinova javna veza s Negri bila je jedinstvena u njegovom javnom životu. Svoje druge veze je pokušavao održati diskretnima i privatnima (obično neuspješno). Mnogi biografi zaključili su kako mu je veza s Negri poslužila kako bi privukao pozornost.
1924. je Chaplin imao flert s glumicom Marion Davies, pratiljom Williama Randolpha Hearsta, u isto vrijeme kad je bio u vezi s maloljetnom Litom Grey. I Davies i Chaplin bili su na Hearstovoj jahti u vrijeme misteriozne smrti Thomasa Harpera Incea. Charlie je pokušao nagovoriti da ostavi Hearsta i ostane s njim, ali ona nije htjela te je ostala s Hearstom sve do njegove smrti, 1951. Chaplin se pojavio u rijetkoj cameo ulozi u Daviesinom filmu iz 1928., Show People, a prema nekim izvorima ostao je s njom u vezi sve do 1931.
Chaplin je upoznao Litu Gray na snimanju Mališana. Tri godine poslije, s 35 godina, spetljao se s 16-godišnjom Grey tijekom priprema za Zlatnu groznicu u kojem je ona trebala nastupiti u glavnoj ženskoj ulozi. Vjenčali su se 26. studenog 1924. nakon što je ona zatrudnila (pa nije ni nastupila u filmu). Dobili su dva sina, glumca Charlesa Chaplina mlađeg (1925.-1968.) i Sydneyja Earle Chaplina (1926.-). Brak je bio katastrofa jer su im se karakteri dosta razlikovali. 1928. su se razveli, a Chaplin je morao platiti 825 tisuća dolara, što je tada bio rekord, uz gotovo milijun dolara sudskih troškova. Od stresa senzacionalnog razvoda i prepirke oko plaćanja federalnog poreza, Chaplin je posijedio.
Zamjena za Litu Grey na Zlatnoj groznici bila je Georgia Hale. U dokumentarcu Unknown Chaplin, u intervjuu iz osamdesetih, ona je izjavila da se divila Chaplinu još od djetinjstva i da su tada 19-godišnja glumica i Chaplin počeli vezu koja se nastavila još nekoliko godina, koju je opisala u svojim memoarima, Charlie Chaplin: Inmate Close-Ups. Tijekom produkcije Chaplinova filma Svjetla velegrada od 1929. do 1930., Hale je pozvana da zamijeni Virginiju Cherrill u ulozi prodavačice cvijeća.
May Reeves je angažirana za Chaplinovu tajnicu na njegovom dužem putu po Europi 1931. i 1932., a trebala je čitati njegova pisma. Radila je samo jedno jutro, a kad se upoznala s Chaplinom, zaslijepila ga je. May je postala njegova pratilja i ljubavnica na putovanju, što nije bilo po volji njegovu bratu Sydu. Kad se Reeves spetljala i sa Sydom, Chaplin je okončao vezu, ona je napustila njegovo putovanje. Reeves je zabilježila njihovu kratku vezu u svojoj knjizi, "The Intimate Charlie Chaplin".
Chaplin i glumica Paulette Goddard bili su u romantičnoj i profesionalnoj vezi između 1932. i 1940., a Goddard je većinom živjela s Chaplinom u njegovom domu na Beverly Hillsu. Chaplin je "otkrio" Goddard i dao joj glavne uloge u Modernim vremenima i Velikom diktatoru. Često se govorilo kako nije uzeta u obzir za ulogu Scarlett O'Hare u filmu Zameo ih vjetar jer nije htjela potvrditi da se udala za njega. Nakon što je veza završila 1940., Chaplin i Goddard su javno potvrdili kako su se tajno vjenčali 1936. Ove izjave mogu biti i zajednički napor da se spriječi bilo kakva šteta karijeri Goddardove, jer je Chaplin privatno potvrdio kako se nikad nisu službeno vjenčali. U svakom slučaju, njihov zakonski brak završio je prijateljski 1942., a Goddardovoj je odobrena nagodba. Nastavila je s velikom karijerom u Paramountovim filmovima u četrdesetima, radeći nekoliko puta s Cecilom B. DeMilleom. Kasnije je, kao i Chaplin, živjela u Švicarskoj.
Chaplin je 1942. imao kratku aferu s Joan Berry, koju je imao u vidu za glavnu ulogu u planiranom filmu, ali njihova veza je završila kad ga je ona počela uznemiravati i počela pokazivati znakove ozbiljnog mentalnog poremećaja (kao i njegova majka). Chaplinova kratka veza s Berry pokazala se kao noćna mora za njega. Nakon što je dobila dijete, 1943. ga je tužila zbog očinstva. Iako su krvni testovi pokazali da Chaplin nije otac Berrynog djeteta, testovi tada nisu bili dokaz na sudu pa mu je naređeno da mora uzdržavati dijete. Ta nepravda je kasnije dovela do promjene u kalifornijskom zakonu pa su testovi postali dokaz na sudu. Federalni tužitelji su ga optužili i za ropstvo u vezi Berryjeve 1944., ali je oslobođen optužbi. Chaplinov imidž u Americi bio je teško narušen ovim senzacionalnim suđenjima. Berry je institucionalizirana 1953. nakon što je pronađena kako hoda bosa ulicama, noseći par dječjih sandala i zvečaljku, i mrmlja: "Ovo je čarolija."
Tijekom pravnih zavrzlama s Berry, upoznao je Oonu O'Neill, kćer Eugenea O'Neilla, te se oženio njome 16. lipnja 1943. Njemu su bile 54, a ona je tek navršila 18. Stari O'Neill je nakon braka prekinuo sve veze s Oonom, sve do svoje smrti. Činilo se da O'Neill i Chaplin daju jedno drugom ono što im je oboma nedostajalo: ona je žudila za očinskom figurom, a Chaplin je tražio njezinu odanost i potporu kad mu je opala popularnost. Brak je bio dug i sretan, s osmero djece. Imali su tri sina: Christophera, Eugenea i Michaela Chaplina i pet kćeriju: Geraldine, Josephine, Jane, Victoriju i Annette-Emilie Chaplin. Oona je nadživjela Chaplina za 14 godina, ali su joj posljednje godine bile nesretne - žalost zbog Chaplinove smrti odvela ju je prema alkoholizmu. Umrla je od raka gušterače 1991.
Chaplin je plivao, igrao tenis, malo pušio i rijetko pio. Međutim, njegovo zdravlje počelo se pogoršavati krajem šezdesetih, nakon završetka njegova zadnjeg filma, Grofice iz Hong Konga. U zadnjim godinama je jako oslabio te je umro u snu na Božić 1977., u Veveyju u Švicarskoj, u dobi od 88 godina. Pokopan je na groblju Corsier-Sur-Vevey u Corsier-Sur-Veveyju, Vaud. 1. ožujka 1978. njegovo tijelo je ukrala skupina poljskih i bugarskih mehaničara u pokušaju da iznude nešto novca od njegove obitelji. Plan je propao, lopovi su uhićeni, a tijelo je ponovno pokopano 11 tjedana poslije blizu Ženevskog jezera. Ovaj put je tijelo pokopano ispod debelog sloja betona kako bi se spriječili mogući ponovni pokušaji.
Charlie Chaplin - Biography - Photos - Kiera Chaplin, granddaughter of Charlie ChaplinFilmografija
Obituary, NY Times, December 26, 1977 Chaplin's Little Tramp, an Everyman Trying to Gild Cage of Life, Enthralled World

Chengdu (kin. 成都; Hanyu pinyin: Chéngdū; wade–giles: Ch'eng-tu; Hokkien POJ: Sêng-to) je kineski grad na jugozapadu zemlje te glavni grad provincije Sečuan. Prema kineskoj podjeli gradova, smatra se pod-provincijskim gradom. Chengdu je jedan od najvažnijih središta gospodarstva, prometa i veza u zapadnoj Kini. Prema javnoj procjeni o najboljim kineskim gradovima za ulaganje iz 2007., Chengdu je uvršten kao jedan od deset najboljih gradova za ulaganje od ukupno 280 gradskih središta u Kini.
Grad je nastao na današnjem prostoru prije više od 4.000 godina u predpovijesno brončano doba dinastije Jinsha (kin. 金沙; pinyin: Jīnshā). Plodne ravnice na kojima se Chengdu nalazi, nazivaju se Tianfuzhi guo (kin. 天府之国; pinyin: Tiānfǔzhi Guó), što u doslovnom prijevodu znači: "zemlja s neba", dok je značenje u prenesenom smislu: "zemlja obilja".
Kineske dnevne novine China Daily nedavno su proglasile Chengdu 4. najboljim velikim kineskim gradom za život. U gradu je 1. srpnja 2013. otvoren New Century Global Centre, najveća zgrada na svijetu.
Ime Chengdu je izvorno ime grada koje potječe od vremena kada je grad osnovan te nikada nije mijenjano. Međutim, grad ima nekoliko nadimaka:
Brokatni grad (kin. 锦城; pinyin. Jinchéng)U vrijeme Zapadne dinastije Han (206. pr. Kr. - 23. posl. Kr.) grad je uživao veliku popularnost među kraljevskom i elitnom klasom u Kini. U Jin Guanu (kin. 锦官) je kineski kralj otvorio ured kojem je zadaća bila nadgledanje proizvodnje u Chengduu. Tada je Chengdu nazvan Jin Guan Cheng (kin. 锦官城) što znači "Službeni brokatni grad", odnosno u skraćenom obliku Jin Cheng (kin. 锦城), tj. Brokatni grad.
Grad hibiskusa (kin. 蓉城; pinyin. Róngchéng)Tokom razdoblja vladavine Pet dinastija i Deset kraljevstva (907. - 960.), kralj Mengchang, kralj kraljevstva Later Shu, naredio je da se na zidu tvrđave koja okružuje grad posadi hibiskus. Nakon toga, Chengdu je dobio nadimak "Grad hibiskusa". Danas je hibiskus službeni cvijet grada Chengua, no posljednji ostaci gradskih zidina su srušeni tokom 1960-ih godina zajedno s Kraljevskom palačom smještenom u središtu grada. Tamo danas stoji kip Mao Ce Tunga.
Početkom 4. st. pr. Kr., 9. Kaiming kralj drevne države Shu je preselio svoju prijestolnicu na lokaciju pokraj današnjeg Pixiana. Kralj je kasnije rekao da je bio inspiriran pričama o kralju Tai od Zhou, te je zbog toga preselio svoju prijestolnicu. Kralj Tai od Zhou bio je djed kralju Wu od Zhou a povijest bilježi da mu je trebala godina dana da stvori grad i tri godine da on postane prijestolnica.
Kralj Kaiming je grad nazvao imenom Cheng Du, što u doslovnom prijevodu znači "postao je prijestolnica", budući da na kineskom jeziku riječ "cheng" znači "postati", a riječ "du" znači "prijestolnica, središnjica". Također, postoji nekoliko verzija zašto se kralj preselio u Chengdu dok novije teorije o porijeklu imena grada upućuju na ne-Hansko stanovništvo i/ili njihove jezike.
Nakon što je država Quin osvojila državu Shu 316. godine pr. Kr., novi grad je osnovao general Zhang Yi (koji se zapravo protivio invaziji na Shu). Ta godina može se smatrati početkom grada Chengua. U vrijeme kineske dinastije Han, grad je preimenovan u Yìzhou (kin. 益州).
Tijekom pada Istočne dinastije Han, odnosno u razdoblju Tri kraljevstva, osnovan je Liu Bei na jugozapadu kraljevstva Shu-Han (kin. 蜀汉) s Chengduom kao glavnim gradom.
Pjesnik Zuo Si oko godine 280. proslavio se zahvaljujući pjesmi Rapsodija o prijestolnici Shua (蜀都赋) posvećenoj gradu Chengdu.
Tijekom dinastije Tang, "pjesnički bog" Li Bаí (kin. 李白) i "pjesnik mudrac" Dù Fǔ (kin. 杜甫) proveli su jedan dio svojih života u Chengduu. Dù Fǔ tamo je živio četiri godine (758. - 762.) te je u svojoj drugoj godini u Chenguu živio u Caotángu, tj. kućici od trave. Danas je Caotáng raskošna kuća izgrađena u tradicionalnom stilu 1078. u spomen na pjesnika. Početkom vladavine dinastije Tang, prije više od 1.200 godina, Chengdu je postao jedan od najistaknutijih poslovnih gradova u Kini, dok je drugi bio Yangzhou.
U Chengduu je izumljen i prvi široko korišten papirni novac na svijetu, u vrijeme Sjeverne Song dinastije (960.). Taoistički hram Qingyang Gong izgrađen je u gradu u 9. stoljeću.
Dvije pobunjeničke vođe, jedan iz vremena oko kraja dinastije Song, a drugi iz vremena pred kraj dinastije Ming imali su na području Chengdua glavne gradove za svoja kratkotrajna kraljevstva. Nazivi gradova bili su Dàshu (kin. 大蜀) i Dàxi (kin. 大西).
U 13. stoljeću Marko Polo je pisao o nekoliko mostova u Kini kao i mostu Anshun (ili o njegovoj starijoj verziji) u Chengduu. U svojim bilješkama se osvrnuo na grad nazvavši ga Sindafu (Cheng-Tu Fu) kao glavnom gradu istoimene pokrajine.1249. Mongoli su opljačkali Chengdu, ubivši pritom 1,4 milijuna stanovnika.
Tokom Drugog svjetskog rata, vođa Kineske nacionalne stranke, Chiang Kai-shek, je pobjegao u provinciju Sečuan kako bi izbjegao invaziju japanske vojske. Sa sobom je poveo poslovne ljude, radnike i akademski obrazovane ljude, te je u Chengduu osnovao mnogo industrija i kulturnih ustanova čime je grad postao važno središte.
1944. je američko 10. bombardersko zapovjedništvo započelo Operaciju Matterhorn, ambiciozni plan o izgradnji zračne baze za avione B-29 Superfortress, kako bi s nje polijetali / slijetali američki avioni tokom operacija strateškog bombardiranja otoka u japanskom arhipelagu. Budući da je operacija zahtjevala veliku potrebu za gorivom i materijalom koji bi se prevozili preko Himalaja, nije bilo značajnijih vojnih uspjeha, ali grad nije pretrpio potencijalnu japansku odmazdu.
Tijekom 3. Kineskog građanskog rata (1946. - 1949.), Chengdu je bio zadnji grad na kineskom kopnu, kojeg je kontrolirala vlada Kuomintanga. Predsjednik Republike Kine, Chiang Kai-shek i njegov sin, Chiang Ching-kuo, zapovijedali su operacijama obrane grada u Chengduškoj središnjoj vojnoj akademiji do 1949., kada je grad pao u ruke kineskih komunista. 10. prosinca kineska Narodno - oslobodilačka vojska ulazi u grad a ostatak nacionalističke kineske Vlade bježi na otok Tajvan.
Danas je Chengdu važan industrijski grad, a raspon industrija je veoma širok, uključujući laku i tešku industriju, taljenje aluminija i kemijsku industriju. Važnu ulogu ima i tekstilna industrija, budući da su pamuk i vuna dodani u tradicionalnu proizvodnju svilenog brokata i satena.
Osim industrije, grad ima i svoje razvojne baze koje se baziraju na razvoju visokih tehnologija, softvera te na izvoz.
12. svibnja 2008. okolicu grada je pogodio snažan potres magnitude 8,0 po Richteru te je nanio veliku štetu, ubivši oko 80.000 i ozlijedivši 26.413 ljudi. Najveću materijalnu štetu su pretrpili Dujiangyan i Pengzhou, dva grada pod upravom i okriljem Chengdua. Sam grad Chengdu nije pretrpio značajnu štetu. Razlog tome je što je mnogo ljudi poginulo u okolnim područjima. Iako je Chengdu bio 75 km od epicentra potresa, grad je građen kako bi bio otporan na potres, tako da je većina zgrada ostalo netaknuto.
Chengdu se u Kini smatra pod-provincijskim gradom, kao primjerice Jinan, Harbin ili Shenyang. Grad ima jurisdikciju nad 9 okruga (kin. 区, pinyin: qu), 4 grada na provincijskoj razini (kin. 市, pinyin: shi) i 6 provincijska područja (kin. 县, pinyin: xian)
Klima u gradu je vlažno sutropska te je uglavnom blaga i vlažna. Chengdu se nalazi na zapadnom rubu tzv. Sečuanskog bazena te je zbog toga zaklonjen od sjeverozapadnih vjetrova sa Sibira tokom zime. Sama zima u gradu je kratka i blaga u odnosu na donji dio rijeke Jangce. Snijeg je rijedak ali postoji nekoliko razdoblja mraza tokom svake zime. Ljeta su vruča i vlažna, ali ne u toj mjeri kao u gradovima Wuhan, Nanjing i Chongqing koji zbog vručih ljeta imaju zajednički naziv "Tri peći" (kin. 三大火炉).
Najveće prosječne dnevne temperature su tokom srpnja i kolovoza te iznose oko 30 °C, dok poslijepodne temperatura zna narasti na 33 °C. Najniža prosječna temperatura je u siječnju te iznosi 2,8 °C.
Kiše su najčešće u srpnju i kolovozu kada u prosjeku padne između 200 - 225 mm kiše po četvornom metru. S druge strane, kiša je najrijeđa početkom i krajem godine.
Chengdu je jedan od kineskih gradova s najmanje sunčanih sati godišnje a dani su većinom oblačni. Usporedbe radi, u gradu ima manje sunčanih sati nego u Londonu. Vrijeme je takvo posebice tokom zimskih mjeseci kada je nebo sivo, što stvara turobnu atmosferu. Također, tu je i loša kvaliteta zraka.
Proljeće (ožujak - travanj) je u gradu znatno sunčanije i toplije od jeseni (listopad - studeni).
Materinski jezik većine stanovništva Chengdua je sečuansko-mandarinski jezik (kin. 四川话), odnosno mandarinski jezik sa sečuanskim dijalektom. Mnogo precizniji naziv bi bio chengduški dijalekt (kin. 成都话/成都方言) zbog uglavnom različitih naglasaka sečuanskih govornika koji žive na velikom području pokrajine Sečuan.
Stanovništvo Chengdua najčešće jede začinjenu hranu. Lokalni specijaliteti su Mapo doufu, Chengdu Hot pot i Dan Dan Mien. Sva tri jela su veoma začinjena. Mapo doufu i Dan Dan Mien se sastoje od sečuanskih ljutih paprika (huājiāo: 花椒; doslovno: cvijet papra) te jelu daju dodatnu aromu.
U članku objavljenom u Los Angeles Timesu iz 2006., Chengdu se naziva "kineskim party gradom" zbog bezbrižnog stila života. Chengdu premašuje Šangaj po broju čajnih kuća i barova, unatoč tome što ima upola manje stanovnika nego Šangaj. Stanovnici imaju u Kini reputaciju ljudi koji znaju uživati u životi.
Glavne gospodarske grane u Chengduu su: prehrambena industrija, industrija strojeva i informacijske tehnologije te medicina. Neke od velikih domaćih tvrtki koje se bave tim granama su: Chengdu Sugar and Wine Co. Ltd., Chengdu Food Group, Sichuan Medicine Co. Ltd., Chengdu Automobile Co. Ltd. i dr. Izvan grada postoje mnoge tvrtke koje se bave proizvodnjom visokih tehnologija.
Chengdu postaje jedan od najčešćih gradova za ulaganje u zapadnoj Kini.  Među 500 najvećih svjetskih tvrtki, u Chengduu je do listopada 2009. svoju podružnicu ili poslovnicu imalo čak 123 multinacionalnih tvrtki. Među tim globalnim gospodarskim divovima su Intel, Sony i Toyota koji u gradu imaju postrojenja za proizvodnju i montažu. Svoje centre u gradu imaju i Microsoft, Motorola i Ericsson.Komisija za nacionalni razvoj i reformu službeno je odobrila Chengduu osnivanje baze za razvoj nacionalne bio-industrije. Gradsko poglavarstvo grada nedavno je predstavilo plan o ostvarivanju 90 mljrd. juana u farmaceutskom sektoru do 2012. Otvaranjem industrijskog parka u gradu koji se bavi razvojem visokih tehnologija, započeo je razvoj svemirske i zrakoplovne tehnologije. To je rezultiralo stvaranjem avio industrije koja se bavi proizvodnjom vojnih aviona.
Lokalna gradska samouprava planira privući strane i domaće tvrtke koje se bave outsourcing uslugama čime bi ta grana postala baza u Kini te diljem svijeta.
Chengdu je već duže vrijeme nacionalna kineska baza industrije informacijskih tehnologija i elektronike. Prvi telekomunikacijski centar ovdje, osnovala je indijska tvrtka Primetel 1996. godine i od tada se grad počeo razvijati kao globalni centar za istraživanje i razvoj telekomunikacijske industrije. Chengdu ima ubrzan rast uslužnog telekomunikacijskog sektora u Kini i Indiji. Te dvije zemlje danas čine više od 70% svjetskog telekomunikacijskog tržišta.
U gradu se nalazi nekoliko nacionalnih istraživačkih instituta na području elektronike. Chengduška zona za razvoj visokih tehnologija privukla je mnoge strane multinacionalne korporacije, tj. najmanje 30 kompanija koje se nalazi na ljestvici Fortune 500, te 12.000 domaćih tvrtki. Neke od poznatih multinacionalnih korporacija su Intel, IBM, Nokia, Motorola, Siemens, Cannon, HP, Xerox, Microsoft, SAP, Tieto, NIIT i Wipro kao i domaći snažni IT div Lenovo.Intel u Chengduu ima svoju drugu najveću tvornicu u Kini, odmah nakon one u Šangaju. Također, grad Chengdu ima najveća strana ulaganja na području elektroničke industrije od svim gradova u unutrašnjosti Kine. Intel koji je vodeći svjetski proizvođač računalnih procesora i čipova, uložio je 525 milj. USD na dva postrojenja koja se bave testiranjem. Tvrtka AMD koja je Intelov konkurent u proizvodnji procesora, u Chengduu je otvorila istraživačko-razvojni centar.
SMIC (Semiconductor Manufacturing International Corporation) koji je veličinom, treća svjetska ljevaonica također je u gradu otvorila svoj pogon. 
U studenom 2006., IBM i Chengduška zona za razvoj visokih tehnologija potpisali su ugovor o osnivanju Globalnog centra za isporuku koji bi se nalazio Chengduškom Tianfu parku koji se bavi razvojem softvera. IBM-ov Globalni centar bio bi veličinom četvrti u Kini, iza centara u Dalianu, Šangaju i Shenthenu. Početak rada centra bio je predviđen do veljače 2007. te je djelatnost novog centra razvoj višejezičnih aplikacija i održavanje usluge s klijentima na engleskom, kineskom i japanskom jeziku na globalnoj razini. 23. ožujka 2008. IBM je u gradu održao "Zapadno-kineski forum najuspješnijih CEO-a" te stvorio radni tim za potrebe IBM's Global Business Services koji je sada formalno stacioniran u Chengduu. 28. svibnja 2008., Zhou Weikun, predsjednik IBM-a za Kinu najavio je da će IBM Chengdu povećati broj zaposlenih s trenutnih 600 na gotovo 1.000 do kraja godine.Tijekom proteklih nekoliko godina, chengduško gospodarstvo je ubrzano procvijetalo. Grad je postao jedna od glavnih baza za komunikacijsku infrastrukturu te je među 9 najboljih poštanskih središta u Kini. Također, grad je među 6 telekomunikacijskih centara u Kini.
Od 11. do 15. studenog 2009., Chengdu je bio domaćin Grand finala Svjetskih cyber igara. To je bilo prvi put da je Kina domaćin najvećeg svjetskog turnira u računalnim video igrama.
Chengdu je financijsko središte zapadne Kine te je uspješno privukao velike međunarodne financijske tvrtke, uključujući Citigroup, HSBC, Standard Chartered Bank, ABN AMRO, BNP Paribas, JPMorgan Chase, Bank of Tokyo-Mitsubishi UFJ, itd.
U povijesnom pogledu, u gradu su se počele primjenjivati neke financijske inovacije, poput papirnog novca "Jiao Zi", koji se počeo koristiti 1023. u vrijeme dinastije Song tokom drevne Kine.
Također, Chengdu je zapadno financijsko središte Kine za strane financijske institucije, ali i za snažne domaće kineske financijske tvrtke. Kineska narodna banka, koja predstavlja nacionalnu monetarnu vlast, ima u Chengduu svoju središnjicu za jugozapadnu Kinu. Također, gotovo sve domaće banke i brokerske tvrtke imaju svoje regionalno sjedište ili podružnicu u gradu. Tako je primjerice tvrtka KPMG u listopadu 2009. otvorila u gradu svoj prvi ured za područje zapadne Kine. Također, konkurentska tvrtka Ernst & Young je već nekoliko godina integrirana u gradu.
U isto vrijeme, lokalne financijske tvrtke u gradu, poput West China Securities, GuoJin Securities i Chengdu Commercial Bank jačaju svoju prisutnost u cijeloj Kini.
Unutar granica grada nalazi se avio-industrija Chengdu Aircraft Industry Group koja je proizvela vojne avione Chengdu J-10. Ti avioni koriste se u zračnim snagama NR Kine. Također, tamo su razvijeni i proizvedeni zrakoplovi JF-17 Thunder u suradnji sa Pakistanom.
Prema chengduškom Zavodu za statistiku, navedeno je da su ukupna ulaganja u dugotrajnu imovinu u 2008. godini bila 301,29 mljrd. juana (43,38 mljrd. USD). Veličina domaćih investicija iznosila je 180,52 mljrd. juana (26 mljrd. USD), što je za 23,5% više nego 2007. Ukupni iznos izravnih stranih ulaganja dosezao je 2,25 mljrd. USD, što je povećanje za 97,3% u odnosu na 2007.
Chengduška ekonomska i tehnološka razvojna zonaOva zona odobrena je kao razvojna zona na državnoj razini u veljači 2000. Planirana površina zone je 26 kvadratnih km, dok je u uporabi 10,25 kvadratnih km. Ova ekonomsko - tehnološka razvojna zona se nalazi 13,6 km istočno od Chengdua, glavnog grada provincije Sečuan te prometno - komunikacijskog centra u jugozapadnoj Kini.
Razvojna zona je privukla ulagače iz više od 20 zemalja svijeta koji u njoj provode svoje poduzetničke projekte. Razvojna zona obuhvaća gospodarske grane kao što su: mehanika, elektronika, novi građevinski materijal, prehrambena industrija i medicina.
Chengduška izvozna zonaOva zona je ratificirana od državnog vijeća u travnju 2000., kao jedna od prvih 15 zona koje se baziraju na izvoz. 2002. godine Kina je ratificirala osnivanje Sečuansko - Chengduške zapadne zone s planiranom površinom od 1,5 kvadratnih km. Ta zona se nalazi unutar zapadnog dijela Chengduške zone za razvoj visokih tehnologija.
Chengduška zona za razvoj visokih tehnologijaOsnovana 1988., Chengduška zona za razvoj visokih tehnologija počela je djelovati kao jedna od prvih nacionalnih zona za razvoj visokih tehnologija u Kini, 1991. godine. 2000. je prepoznat rad te zone na naprednim visokim tehnologijama i to na temelju uzastopnih ocjenjivanja koje je izvršilo kinesko Ministarstvo znanosti i tehnologije. Tako je Chengduška zona ocijenjena kao 5. zona među 53 nacionalne zone za razvoj visokih tehnologija.
Ova zona zauzima površinu od 82,5 kvadratnih km te se sastoji od Južnog i Zapadnog parka. Južni park je usmjeren na stvaranje moderniziranog industrijskog parka znanosti i tehnologije pomoću znanstveno - tehnoloških inovacija. Također, ova zona je dobila veliku važnost zbog spajanja uslužne djelatnosti i ekonomskog središta grada.
Budući da se zona nalazi na "zlatnom turističkom kanalu" Chengdu - Dujiangyan - Jiuzhaigou, Zapadni park ima cilj izgradnje sveobuhvatnog industrijskog parka a pridodaje prednost razvoju informacijskih tehnologija, preciznih strojeva i biomedicini.
Chengdu ima dobro razvijenu prometnu mrežu te sam grad služi kao polazište za mnoge nacionalne autoceste s glavnim rutama Sečuan - Shanxi, Sečuan - Tibet i Sečuan - Yunnan.
2007. gradske vlasti Chengdua najavile su da će lansirati 37 značajnih projekata, uključujući i onaj vezan za autocestu Chengdu - Jianyang s ciljem da se ubrza izgradnja eksperimentalnog okruga. Očekuje se da će se tim projektom riješiti prometni problem, primjerice usko grlo u Jianyangu. Razvojem prometnih tunela i ostalog planirano je da se grad Jianyang bolje integrira s gospodarskim dijelom Chengua.
Projekt uključuje i nekoliko glavnih prometnica, a to su: 15 km tunel od Shuangliu Taiping do jezera Sancha u gradu Jianyangu te promjena nacionalne autoceste 321 od Jiangyanga do Longquanya od 26 km. Također, izgradit će se cesta koja povezuje grad Longquan s istoimenim jezerom, te će biti uključena u autocestu Chengdu - Jianyang. Time će se skratiti put za 10 km. Gradske vlasti još trebaju odlučiti hoće li vozači plaćati cestarinu za vožnju preko tih prometnica.
Krajem 2008. postojalo je deset autocesta koje su povezivale središte Chengua s predgrađima grada. Krajem prosinca je za opći promet otvorena autocesta Chenglin, koja povezuje aveniju Guanghua, cestu Shawan i autocestu Chengdu - Heilongtan.
"besplatna" autocesta Chengjin: nalazi se na istočnoj strani Chengua te je duga 38,7 km. Ima šest prometnih traka te je projektirana za vožnju do 80 km/h. Nakon što je otvorena za javnost, potrebno je svega pola sata vožnje od centra Chengdua do Jintanga. Time je putovanje smanjeno s 1 sat na 30 minuta.
autocesta od Chengdua do Heilongtana, prolazi kroz jug grada te je duga 42 km. Također je besplatna za korištenje (nema cestarine) a put do Heilongtana traje svega pola sata.
proširenje avenije Guanghua, koje prolazi kroz zapadni dio grada, dugo je 11,6 km a gradnja proširenja stajala je 300 milj. juana. Time je smanjeno vrijeme putovanja od grada Chongzhou do ceste Sanhuan za manje od pola sata.
proširenje ceste Shawan: duga je 8,8 km te je projektirana za vožnju do 60 km/h. Nakon što je proširenje spojeno s autocestama Pixian - Dujiangyan i Pixian - Pengzhou, put od Chengua do Pengzhoua traje svega 30 minuta vožnje.
autocesta Sečuan - Tibet: njome su povezani gradovi Chengdu i Nagchu (pokraj Lhase) te su cestovno udaljeni 2.028 km.
Planirano je da Chengduški Metro ima 7 linija podzemne željeznice te se trenutno gradi Linija 1.
Chengdu ima međunarodnu zračnu luku Chengdu Shuangliu koja se nalazi 16 km jugozapadno od središta grada. To je najprometnija zračna luka u srednjoj i zapadnoj Kini te 6. najprometnija zračna luka u Kini uopće. Putnički promet luke u 2008. iznosio je 17,25 milijuna putnika.U zračnoj luci izgrađena je dodatna pista sposobna za slijetanje Airbusa 380, najvećeg komercijalnog zrakoplova dosad. Testno korištenje piste izvedeno je u listopadu 2009. a uskoro se očekuje da će krenuti u uporabu. Chengdu je nakon Pekinga, Šangaja i Guangzhoua, četvrti grad u Kini s dvostrukom komercijalnom pistom. 26. svibnja 2009., avio prijevoznik Air China, gradsko poglavarstvo grada Chengdua i grupacija sečuanskih zračnih luka potpisali su sporazum o poboljšanju infrastrukture zračne luke i povećanju broja međunarodnih direktnih letova iz / za Chengdu. Cilj je da se do 2015. stvori putnički promet od 40 milijuna putnika godišnje čime bi zračna luka postala 4. po važnosti u Kini, iza Pekinga, Šangaja i Guangzhoua. Tu je i dugoročni plan o izgradnji drugog aerodroma u pokrajini Jintang s pet pista. Kada se izgradi ta luka, putovanje od Jintanga do središta Chengdua trajati će manje od 30 minuta.
Chengdu je glavno željezničko čvorište te administrativno željezničko središte u jugozapadnoj Kini.
brza željeznička linija Chengdu - Dujiangyan.Željeznički ured u Chengduu upravlja željezničkim sustavima Sečuan, Chongqing, Guizhou i Yunnan.
U izgradnji su nove konvencionalna linija prema gradu Lanzhou i brza linija za Mianyang, Leshan i Chongqing.
Chengdu zasad ima četiri glavna željeznička kolodvora. Od njih, Sjeverni kolodvor ima reputaciju najvećeg željezničkog kolodvora u Kini. Također, u planu je da se za nekoliko godina izgradi novi kolodvor za prijevoz putnika.
Budući da se Chengdu nalazi sjeverozapadno od grada Chongqing, grad nema izravni pristup rijeci Jangce ili bilo kojoj drugoj većoj rijeci. Kako bi se osiguralo da grad ima učinkovit pristup rijeci, lučni gradovi Yibin i Luzhou koji su od Chengdua udaljeni nekoliko sati vožnje autocestom, započeli su masovni razvoj infrastrukture luke na rijeci Jangce.
Budući da se sva oprema i materijali prevoze iz istočne obale u sjeverni Sečuan koji se obnavlja, riječni promet dobio je veliki značaj.
Chengdu je središte visokog obrazovanja i znanstvenog istraživanja u jugozapadnoj Kini.
Sveučilište elektroničkih znanosti i tehnologija u Kini (kin. 电子科技大学) - osnovano 1956.
Jugozapadno sveučilište financija i ekonomije (kin. 西南财经大学) - osnovano 1952.Važna provincijska sveučilišta:
Chengduški institut sečuanskog međunarodnog studijskog sveučilišta - (kin. 四川外语学院成都学院) - osnovan 2000.
Chengduško sveučilište tradicionalne kineske medicine (kin. 成都中医药大学) - osnovano 1956.
Chengduško sveučilište informacijskih tehnologija (kin. 成都信息工程学院) - osnovano 1951.
Sjedinjene Američke Države otvorile su svoj generalni konzulat u Chengduu 16. listopada 1985. To je bilo prvo strano konzularno predstavništvo u zapadno-središnjoj Kini od 1949. Trenutno osam zemalja ima u Chengduu otvorene svoje konzulate. Također, Filipini će uskoro tamo otvoriti svoj konzulat dok Velika Britanija u gradu ima svoj centar za izdavanje viza.
1979. Chengdu je postao sestrinski grad sa francuskim Montpellierom, te su ta dva grada prvi kinesko - francuski gradovi prijatelji u povijesti. Kasnije je Chengdu potpisao sporazume s gradovima iz deset zemalja diljem svijeta kao i sa švedskom pokrajinom Dalarnom. Chengdu je danas sestrinski grad s 15 gradova, većinom europskih, te s njima njeguje prijateljske odnose. Tako primjerice u gradu Montpellieru postoje ulica i trg Chengdu.
Nogometni klub Chengdu Blades u vlasništvu je engleskog drugoligaša Sheffield Uniteda.

Christina María Aguilera (Staten Island, New York, 18. prosinca 1980.) američka je pop-pjevačica, tekstopisac, plesačica i glumica. Aguilera se prvi put pojavila na nacionalnoj televiziji 1990. godine kao natjecateljica u emisiji Star Search, poslije čega je od 1993. do 1994. nastupala u televizijskoj emisiji Disneyevog kanala The New Mickey Mouse Club.  Nakon što je 1998. snimila pjesmu "Reflection" za film Mulan, potpisala je ugovor s diskografskom kućom RCA Records. 
Zapažen uspjeh postigla je 1999. godine debitantskim albumom Christina Aguilera, koji joj je donio tri singla na prvom mjestu američke ljestvice Billboard Hot 100. Latino pop album, Mi Reflejo iz 2001. godine te nekoliko suradnji koje je napravila, donijeli su Aguileri svjetski uspjeh, iako je bila nezadovoljna manjkom ulaganja u njenu glazbu i imidž. Nakon što se razišla sa svojim menadžmentom, Aguilera je preuzela kreativnu kontrolu nad svojim četvrtim studijskim albumom, Stripped iz 2002. godine, koji je dobio podijeljene kritike. Drugi singl s albuma, "Beautiful", bio je komercijalni uspjeh i donio je veliku prodaju albumu unatoč Aguilerinom kontroverznom imidžu. Nakon toga uslijedio je Back to Basics iz 2006. godine, s elementima soula, jazza i bluesa, koji je dobio pozitivne kritike. Aguilerin šesti studijski album, Bionic objavljen u lipnju 2010. godine dočekan je s podijeljenim kritikama te je ostvario slabu prodaju.Osim što je poznata po svojim vokalnim sposobnostima, videospotovima i imidžu, u svoju glazbu uključuje teme koje se bave nošenjem sa životom pod povećalom javnosti, njezinim djetinjstvom i ženskim osnaživanjem. Pored svog rada u glazbi, posvetila je mnogo vremena radu za humanitarne udruge i borbi za ljudska prava. Rad joj je donio mnoge nagrade, uključujući 5 Grammyja i nagradu Latin Grammy. Po izboru časopisa Rolling Stone proglašena je 53. na ljestvici 100 najboljih pjevača svih vremena, na kojoj je i najmlađa i jedina koja ima manje od 30 godina. Prodala je više od 50 milijuna albuma diljem svijeta i time postala jedna od najuspješnijih glazbenika svih vremena. Osim toga, jedna je od izvođača s najvećim brojem prodanih singlova, druga 2000-ih, odmah iza Madonne. Aguilera je završila na 18. mjestu ljestvice 100 "definitivno najljepših žena svijeta 2010." od časopisa Maxim'.
Aguilera je rođena u Staten Islandu u New Yorku. Roditelji su joj Fausto Wagner Xavier Aguilera, trenutno vodnik u Armiji SAD-a i Shelly Loraine (rođena Fidler), nastavnica španjolskog jezika. Aguilerin je otac rođen u Guayaquilu u Ekvadoru,a prabaka s majčine strane doseljenik je iz County Clarea. Aguilera je živjela s oba roditelja do sedme godine. Odrasla je slušajući španjolski i zbog toga razumije taj jezik, iako tečnije govori engleski.  Kad su joj se roditelji rastali, njena majka odvela je nju i njenu mlađu sestru Rachel u kuću svoje bake u Rochesteru u Pennsylvaniji, gradu izvan Pittsburgha. I prema Aguilerinim i Fidlerinim riječima, njen otac ih je kontrolirao, te fizički i emocionalno zlostavljao. Aguilera je kasnije pjevala o teškom djetinjstvu u pjesmi "I'm OK" na albumu Stripped i "Oh Mother" na Back to Basics. Iako je njen otac pisao za nju, odbacila je bilo kakvu šansu da se ujedini s njim. Od tad, Fidler se udala za bolničara Jima Kearnsa, i promijenila prezime.Kao dijete, Aguilera je htjela da bude pjevačica. Lokalno bila je poznata kao mala djevojčica s velikim glasom jer je postizala odlične rezultate na lokalnim natjecanjima za talente. Prema dokumentarnom filmu Driven od VH1, kad god bi natjecatelji dobili nju kao protivnika u zadanom tjednu, odmah bi se povukli, jer su upućeni govorili da je to kao slanje janjeta na klanje. Njeni vršnjaci uskoro su postali ljubomorni na nju i postala je tema izrugivanja, ostracizma i, na jednom času gimnastike, pokušaja napada. Oko njene kuće uskoro se počeo pojavljivati vandalizam poput prorezivanja guma na njenom obiteljskom automobilu. Najzad, obitelj se preselila u drugo predgrađe u okolici Pittsburga (ovog puta Wexford) i zatajila Aguilerin talent da se ne dogodi još jedan prazan hod. Išla je u srednju školu Marshall Middle School u blizini Wexforda i North Allegheny Intermediate High School dok na kraju nije završila školu kod kuće.
15. ožujka 1990. godine pojavila se u emisiji Star Search pjevajući pjesmu "A Sunday Kind of Love". Završila je na drugom mjestu na natjecanju. Ubrzo nakon toga vratila se doma i pojavila u emisiji Wake Up with Larry Richert na pittsburghškom KDKA-TV-u s istom pjesmom. Ljudi su za nju rekli da je desetogodišnjakinja koja zvuči kao dvadesetogodišnjakinja.Tijekom svoje mladosti, Aguilera je pjevala američku himnu "The Star-Spangled Banner" prije hokejaških utakmica u kojima igra Pittsburgh Penguins, nogometnih utakmica od Pittsburgh Steelers i bejzbolskih utakmica od Pittsburgh Pirates tijekom finala Stanleyevog kupa 1992. godine . Njena prva veća uloga u zabavnoj industriji došla je 1993. godine kad se pridružila showu od Disney Channela The New Mickey Mouse Club. Zvijezde emisije poput Justina Timberlakea, Britney Spears, Ryana Goslinga i Keri Russell bile su u showu druge godine dok se nije otkazao. Po dokumentarnom filmu Driven, oni su je zvali "the Diva". Jedan od njenih najzapaženijih nastupa bio je izvedba pjesme "I Have Nothing" od Whitney Houston.S četrnaest godina, Aguilera je snimila svoju prvu pjesmu, "All I Wanna Do", duet s japanskim pjevačem Keizom Nakanishijem. 1997. godine, predstavljala je SAD na međunarodnom festivalu Golden Stag Festival s dvije pjesme. Aguilera je počela da se natječe na potragama za talentima u Pittsburghu na "noći za tinejdžere" u  Pegasus Loungeu, gej noćnom klubu. Kasnije je debitirala u Pittsburghu u sredini 1999. godine na festivalu Lilith Fair.
Godine 1998. Aguilera je pjevala visoko "E" punim glasom (E5) na obradi pjesme "Run to You" od Whitney Houston, koju je snimila u svojoj kupaonici. Kasnije u pjesmi "Candyman" s njenog albuma Back To Basics ponovno je pjevala u tom tonu punih 8 sekundi. Poslije je odabrana da snimi pjesmu "Reflection" za Disneyevu produkciju filma Mulan iz 1998. godine. Snimanje pjesme "Reflection" donijelo je Aguileri rani ugovor s diskografskom kućom RCA Records istog tjedna. "Reflection" je dospjela na jedno od prvih 20 mjesta na ljestvici Adult Contemporary Singles Chart, a i nominirana je za Zlatni Globus za najbolju originalnu pjesmu 1998. godine. 
Pod ekskluzivnim predstavljanjem Stevea Kurtza, Aguilerin debitantski album Christina Aguilera objavljen je 24. kolovoza 1999. godine. Dospio je na vrh američke ljestvice Billboard 200 i kanadske ljestvice. Prodano je 8 milijuna primjeraka albuma u SAD-u  i preko 17 milijuna primjeraka diljem svijeta. Album je također na ljestvici 100 najboljih albuma svih vremena od organizacije RIAA, koja je bazirana na prodajama. Aguilerini singlovi s tog albuma "Genie in a Bottle", "What a Girl Wants" i "Come On Over Baby (All I Want Is You)" bili su na vrhu ljestvice Billboard Hot 100 tijekom 1999. i 2000. godine, a pjesma "I Turn to You" završila je na trećem mjestu. Tekstopisci albuma izjavili su da je Aguilera željela da pokaže raspon i drskost u svom glasu tijekom promocije albuma i zbog toga izvodila je akustične setove i pojavljivala se u televizijskim emisijama praćena samo glasovirom.  Završila je godinu izvodeći na MTV-jevom New Year's Special, i bila je prvi izvođač novog milenijuma na MTV-u. Na 42. dodjeli nagrada Grammy Aguilera je nominirana za Grammy za najbolji ženski pop vokalni nastup (Best Female Pop Vocal Performance) za pjesmu "Genie in a Bottle" i bez obzira na ranija predviđanja, dobila je Grammy za najboljeg novog izvođača (Best New Artist).Aguilerin menadžer Kurtz rekao je MTV-u da je Aguilera razmišljala o snimanju albuma na španjolskom jeziku čak prije nego što je snimila svoj debitantski album.
Godine 2000. Aguilera je počela snimati s producentom Rudyjem Pérezom u Miamiju.
Kasnije 2000. godine, Aguilera je naglasila svoje latinsko porijeklo objavljivanjem svog prvog španjolskog i drugog studijskog albuma, Mi Reflejo, 12. rujna 2000. godine. Ovaj album sadrži španjolske inačice pjesama s njenog engleskog debitantskog albuma kao i nove španjolske pjesme. Ipak, neki su kritizirali Aguileru zato što pokušava da zaradi s usponom popularnosti latinske glazbe u to vrijeme. Pérez je izjavio da je Aguilera bila polutečna s jezikom dok je snimala. Razumjela je jezik, jer je odrasla sa svojim ocem, koji je stanovnik Ekvadora. Dodao je: Njeni latinski korijeni su neporecivi.Album je dospio na 27. mjesto ljestvice Billboard 200 i bio na prvom mjestu ljestvice Billboard Top Latin Albums rekordnih 20 tjedana. 2001. godine, Aguilera je dobila nagradu Latin Grammy za najbolji ženski pop vokalni album. Album je dobio zlatnu certifikaciju u SAD-u. Aguilera je također objavila božićni i treći studijski album 24. listopada 2000. godine kojeg je nazvala My Kind of Christmas. Dospio je na 28. mjesto ljestvice Billboard 200 i dobio platinastu certifikaciju u SAD-u. Ricky Martin i Aguilera snimili su duet, pjesmu "Nobody Wants to Be Lonely" koja je objavljena 2001. godine kao drugi singl s njegovog albuma Sound Loaded.
Godine 2001., Aguilera, Lil' Kim, Mýa i P!nk odabrane su da naprave obradu pjesme "Lady Marmalade" iz 1975. godine od Labelle za film Moulin Rouge! i  glazbu za taj film. Pjesma koju je producirala Missy Elliott bila je na vrhu američke ljestvice 5 tjedana i postala najuspješniji singl koji je objavljen samo na radiju. Također, dospio je na prvo mjesto u jedanaest država svijeta i donio je za sve 4 izvođačice nagradu Grammy za najbolju pop suradnju s vokalima (Best Pop Collaboration with Vocals). Aguilerin nastup u videospotu bio je uspoređivan s frontmanom sastava Twisted Sister, Deejem Sniderom. Videospot je dobio dvije MTV-jeve Video Music nagrade uključujući onu za videospot godine 2001. godine, gdje je Aguilera primala nagradu s riječima: Mislim da se velika frizura isplatila.Te godine singl nazvan "Just Be Free" dospio je u glazbene dućane. To je jedan od demosa koje je Aguilera snimila kad je imala oko 15 godina. Kad je diskografska kuća RCA Records otkrila singl, savjetovala je obožavatelje da ga ne kupuju. Mjesecima kasnije, Warlock Records bio je spreman da objavi album s demo snimkama pod imenom Just Be Free. Aguilera je tužila Warlock za nepoštivanje ugovora i nepravedno tržišno natjecanje, pa su producenti albuma blokirali njegovo objavljivanje. Kasnije su dvije stranke riješile da objave album. Aguilera je izdala svoje ime i sliku za nepoznatu naknadu štete. Mnogi detalji presude ostali su tajni. Kad je album izašao 2001. godine, na omotu je bila Aguilera kad je bila petnaestogodišnjakinja.Iako je Aguilerin debitantski album bio jako dobro primljen kod javnosti, bila je razočarana s glazbom i imidžom koji je njen menadžment napravio za nju. Aguilera je bila označena kao pjevačica žvakaćeg popa (eng. bubblegum pop) zbog takvog tadašnjeg financijskog trenda. Odlučila je da će njen idući album biti puno dublji i u glazbenom smislu i kod tekstova. Aguilerin pogled na uticaj Stevea Kurtza u pitanjima pjevačevog kreativnog smjera, njegova uloga njenog ekskluzivnog osobnog menadžera jednim dijelom izazvala je nju da nađe pravna sredstva za prekidanje njihovog menadžerskog ugovora.  U listopadu 2000. godine, Aguilera je podnijela tužbu za kršenje fiducijalne obaveze protiv svog tadašnjeg menadžera Steva Kurtza zbog nepravilnog, nepotrebnog i neprimjerenog uticaja na njene profesionalne aktivnosti, te zbog prevare. Prema legalnim dokumentima, Kurtz nije štitio njena prava i interese, a umjesto toga poduzeo je akciju za svoje interese koja je koštala Aguileru. Parnica se desila kad je Aguilera otkrila da je Kurtz koristio veći dio njene zarade nego što mu je bilo dozvoljeno, te platio ostale menadžere da mu pomažu. Dok je snimala svoj nadolazeći album, Aguilera je otkrila:
Raskinuli su ugovor i Aguilera je zaposlila Irvinga Azoffa kao svog novog menadžera. Kurtz je kasnije tog mjeseca kontrirao Aguileri tužbom zbog prekida ugovora, pošto je po njegovim riječima pjevačica prekršila isti dogovor i zbog toga je njena tužba nevažeća. Tijekom parnice, uključio je ostale ljude bliske Aguileri dokazujući njihovu namjeru da sabotiraju njegov poslovni odnos s njom. Naglasio je Azoff zbog kršenja prava Kurtzovog ugovora.
Dana 29. listopada 2002. godine, nakon veće odgode, Aguilerin četvrti studijski album na engleskom jeziku, Stripped,  objavljen je, prodan u više od 330 000 primjeraka u prvom tjednu i dospio na drugo mjesto na ljestvici Billboard 200. Za razliku od prethodnog rada ovaj album prikazao je Aguilerinu nepriličniju stranu. Veći dio pjesama s albuma napisala je Aguilera (koja je prije toga potpisala izdavački ugovor s BMG Music Publishing), a album sadrži različite teme i glazbene stilove, ukljućujući R&B, gospel, soul, baladni stil, pop rock i hip hop. Većinu albuma producirao je Scott Storch i pjevačica i spisateljica tekstova Linda Perry koja je producirala Aguilerine više osobne snimke. Rockwilder i pjevačica Alicia Keys također su surađivali na po jednoj pjesmi. Nakon inicijalnog izdanja, album je jako dobro primljen kod glazbenih kritičara, ocijenjen kao njen početak kultiviranja više seksualno provokativnog imidža. Nakon izdanja albuma, pozirala je za mnoge časopise, mnoge od tih fotografija prikazuju je golu ili polugolu. Njena naslovnica časopisa Rolling Stone, prikazivala ju je kako nosi samo čizme i dobro smještenu električnu gitaru. Tijekom ovog vremena Aguilera je pretvorila sebe u Xtinu, čak je stavila tetovažu svog nadimka na vratu i nekoliko piercinga.
Inicijalno, grublji imidž imao je negativan efekt na Aguileru u SAD-u, posebno nakon objavljivanja njenog konroverznog videospota za pjesmu "Dirrty". Osporila je tvrdnje da je ovaj imidž napravjen zbog publiciteta, govoreći da ovaj imidž bolje odražava njenu stvarnu osobnost nego onaj koji je kultivirala 1999. godine. Iako je videospot za pjesmu "Dirrty" postao jako popularan na MTV-ju, pjesma nije postigla velik uspjeh na ljestvicama u SAD-u. Kako god, pjesma je bila svjetski hit, dospjela je na prvo mjesto u Ujedinjenom Kraljevstvu i Irskoj. Drugi singl, "Beautiful" primio je pohvale kritičara. Klasična balada dospjela je na prvo mjesto na mnogim svjetskim ljestvicama i drugo mjesto u SAD-u. "Beautiful" Aguileri je donijela nagradu Grammy za najbolji ženski pop vokalni nastup. Tri ostala singla ("Fighter", "Can't Hold Us Down" s Lil' Kim, "The Voice Within") objavljeni su tijekom sljedeće dvije godine i bili su hitovi koji su pomogli albumu da ostane na ljestvicana sljedeće dvije godine. Stripped je ostao na američkoj i britanskoj albumskoj ljestvici do 2004. godine. Dobio je 4 platinaste certifikacije u SAD-u za preko 13 milijuna prodanih primjeraka diljem svijeta. Pojavio se na desetom mjestu Billboardove godišnje albumske ljestvice, a Aguilera je bila za Billboard prvi ženski izvođač 2003. godine. Drugi singl od Kelly Clarkson, "Miss Independent", napisala je Aguilera kad je polovica albuma Stripped bila završena.
Aguilera se pridružila Justinu Timberlakeu tog lipnja na krajnjem dijelu njegove Justified turneje, održane u SAD-u. Ovaj dio turneje nazvan je Justified/Stripped Tour. U kolovozu, stropna svijetleća rešetka pala je sa stropa arene Boardwalk Hall u Atlantic Cityju u New Jerseya, izazivajući veću štetu na zvučnoj i video opremi na koju je pala. To se desilo nekoliko sati prije koncerta, tako da je samo nekoliko radnika na sceni ozlijeđeno, ali neki koncerti otkazani su ili odgođeni. U četvroj četvrtini godine, Aguilera je nastavila turneju, ali sad međunarodno i bez Timberlakea i promijenila je ime turneje u "Stripped World Tour". Također je obojila kosu u crno. To je bila jedna od najuspješnijih turneja te godine, skoro rasprodana. Čitatelji časopisa Rolling Stone nazvali su je najboljom turnejom godine. Iste godine Aguilera je vodila dodjelu MTV-jevih europskih glazbenih nagrada i bila poseban gostujući izvođač s plesnim ansablom Pussycat Dolls izvodeći na Roxy Theatre teatru i Viper Roomu u Los Angelesu. Također se pojavila na naslovnici časopisa Maxim s njima, to je bila njena druga naslovnica Maxima i to je bio najprodavaniji broj časopisa te godine. Na kraju godine završila je na vrhu godišnje Hot 100 ljestvice. Kasnije je govorila: Zabavljali smo se s nekom odjećom, ili nedostatkom iste.Nakon većeg odlaganja, Aguilerin prvi DVD snimljen uživo s koncertne turneje, Stripped Live in the U.K., objavljen je u studenome 2004. godine. Pod svjetlom uspjeha prehodne turneje, druga američka turneja trebala je započeti u sredini 2004. godine s novom temom. Turneja je otkazana zbog ozljeda glasnica jer je Aguilera bila bolesna kratko vrijeme prije otvaranja turneje. U sjećanju na Madonnin nastup na otvaranju dosjele MTV-jevih video glazbenih nagrada, Aguilera je izvela poljubac s pjevačicom-glumicom na izdanju ceremonije u kolovozu 2003. godine. Incident se desio tijekom otvarajuće izvedbe Madonninih pjesamama "Like a Virgin" i "Hollywood" s pop zvijezdom Britney Spears.
Aguilera je kasnije odlučila njegovati prirodniji imidž; ovaj pomak donio joj je više pohvala nego kritika u člancima koji su koristili izraze poput Od kraša do klase. Tad je obojila kosu u plavo. Snimila je pjesmicu "Hello" za reklamu za Mercedes-Benz. Ubrzo nakon toga, obojila je kosu u laneno plavu i izrezala je na kratko, te uzela izgled Marilyn Monroe; jedna je od glavnih u vraćanju hollywoodskog glamura koji je trajao od 1920-tih do 1940-tih, uz Ditu Von Teese, Gwen Stefani i Ashley Judd.U kasnom ljetu 2004. godine, Aguilera je objavila dva singla. Prvi singl, pjesma, "Car Wash", obrada je disko pjesme od Rose Royce snimljena u suradnji s reperom Missy Elliott za glazbu za film Shark Tale. Druga pjesma bila je također suradnja, ali ovog puta to je bio drugi singl s Nellyjevih duplih albuma, Sweat, nazvan "Tilt Ya Head Back". Oba singla komercijalno nisu postigla uspjeh u SAD-u, ali postigle su znatno veći uspjeh u ostatku svijeta. Aguilera je surađivala s jazz izvođačem Herbijem Hancockom na obradi pjesme od Leona Russella, "A Song for You" snimljenoj za Hancockov album Possibilities, koji je objavljen u kolovozu 2005. godine. Aguilera i Hancock kasnije su nominirani za nagradu Grammy za najbolju pop suradnju s vokalima (Best Pop Collaboration with Vocals). Pomogla je na otvaranju prolave 50. godišnjice Disneylanda izvodeći pjesmu "When You Wish upon a Star", a surađivala je i Andreom Bocellijem na pjesmi "Somos Novios" za album Amore.
Aguilerin četvrti studijski album i treći na na engleskom jeziku, Back to Basics, objavljen 15. kolovoza 2006. godine, debitirao je na prvom mjestu američke ljestvice, britanske ljestvice i na prvom mjestu na ljestvicama još 11 država. Aguilera je opisala dupli CD kao Povratak u jazz, blues i soul glazbu u stilu 20-tih, 30-tih i 40-tih, ali s modernom primjesom. Album je uopšteno primio dobre kritike, iako je mnogo kritičara reklo da album ne bi bio ništa kraći i na jednom disku. Kritika u AllMusicu dodaje: "Back to Basics' također nam objašnjava da je 'Stripped' bio nužni umjetnički pokret za Christinu: trebala je da izađe iz svog sistema da napravi vlasiti stil, jedan koji je samouvjereno stiliziran, stilski i sexy." Kritički veoma pohvaljen glavni singl "Ain't No Other Man" postigao je veliki uspjeh, 6. mjesto na američkoj i 2. mjesto na britanskoj ljestvici. Producenti albuma bili su DJ Premier, Kwamé, Linda Perry i Mark Ronson. Sljedeći singlovi postigli su jako dobar uspjeh u različitim regijama, "Hurt" u Europi i "Candyman" na Pacifiku. Aguilera je bila pomoćni redatelj videospotova za obe pjesme. Za pjesmu "Hurt" videospot je radila s Florijom Sigismondi koja je bila redatelj videospota za njenu pjesmu "Fighter", a za "Candyman", s redateljem/fotografom Matthewom Rolstonom koji je bio inspiriran s The Andrews Sisters. Back to Basics je prodan u preko 4,3 milijuna primjeraka diljem svijeta.
Kasne 2006. godine Aguilera je surađivala s Seanom "Diddyjem" Combsom na skladbi nazvanoj "Tell Me", s njegovog albuma Press Play. Također, započela je koncertu turneju "Back to Basics Tour" u Europi i nastavila je 41-koncertnom sjeveroameričkom turnejom u ranoj 2007. godini. Nakon toga, nastavila je turneju u Aziji i Australiji, gdje je trebala da se završi 3. kolovoza, ali otkazala je koncerte u Melbourneu i krajnja dva u Aucklandu zbog bolesti. Njena ekstravagantna arena na turneji sadržila je kabaret, cirkuške setove i kostime od deset dijelova koje je dizajnirao Roberto Cavalli. Turneja je iznosila skoro 50 milijuna dolara na kraju godine u Sjevernoj Americi i još dodatnih 40 milijuna dolara diljem svijeta tijekom europskog, australskog i azijskog dijela, što znači da je turneja ukupno iznosila 90 milijuna dolara. To je bila najuspješnija američka turneja samostalne izvođačice 2007. godine.Rane 2008. godine, Aguilera je objavila koncertni DVD Back to Basics: Live and Down Under.
Na 49. dodjeli nagrada Grammy, Aguilera je opet dobila nagradu za najbolji ženski pop vokalni nastup (Best Female Pop Vocal Performance) za pjesmu "Ain't No Other Man". Na dodjeli napravila je nastup u sjećanju na Jamesa Browna s njenom interpretacijom pjesme "It's a Man's Man's Man's World". U siječnju 2007. godine, časopis Forbes imenovao ju je za 19. najbogatiju ženu u zabavnoj industriji, s neto zaradom od 60 milijuna američkih dolara.Aguilera je izvodila pjesmu "Steppin' Out With My Baby" s Tonyjem Bennettom u njegovoj specijalnoj emisiji Tony Bennett: An American Classic i u emisiji Saturday Night Live. Nastupali su i na 59. dodjeli Emmy nagrada gdje su oboje dobili Emmyje. "Steppin' Out" nominirana je za Grammy za najbolju pop suradnju s vokalima (Best Pop Collaboration with Vocals) na 50. dodjeli nagrada Grammy.
Godine 2008. Aguilera uključena u glazbu za film Shine a Light s uživo snimljenom pjesmom "Live With Me" koju je izvodila sa sastavom The Rolling Stones. Da proslavi Aguilerinih 10 godina u glazbenoj industriji, diskografska kuća RCA Records objavila je kompilacijski album Keeps Gettin' Better: A Decade of Hits 11. studenoga 2008. godine ekskluzivno u Target dućanima u SAD-u. Kompilacija najvećih Aguilerinih hitova uključivala je njena prva tri singla koja su dospjela na prvo mjesto na ljestvicama i ostale pjesme s njena prethodna tri albuma. "Lady Marmalade" i nekoliko španjolskih singlova s albuma Mi Reflejo uključeni su u međunarodna izdanja. Jedini singl s albuma, "Keeps Gettin' Better", imao je svoju premijeru na dodjeli MTV Video Music nagrada 2008. godine i debitirao na 7. mjestu ljestvice Billboard Hot 100, što je njeno najviše debitantsko mjesto. Aguilera je bila jedna od Billboardovih najboljih 20 izvođača desetljeća na njegovoj godišnjoj ljestvici. Nakon kraće pauze od snimanja, Aguilerin peti studijski album i četvrti na engleskom jeziku, Bionic, objavljen je 8. lipnja 2010. godine. Producenti albuma su Tricky Stewart, Le Tigre, Switch, Ester Dean, tekstopisci Sam Endicott, Sia, Claude Kelly, Linda Perry, a na njemu surađuju i M.I.A., Santigold i Peaches. Samo dva singla s albuma, "Not Myself Tonight" i "You Lost Me" dospjela su na prvo mjesto američke ljestvice Billboard Hot Dance Club Play, ali u ostatku svijeta nisu bili uspješni. Materijal albuma Bionic sadrži mainstream i pop snimke, te elektronsku i dance glazbu. Dobio je podijeljene recenzije glazbenih kritičara, a Jon Pareles je za The New York Times izjavio da pjevačicin novi smjer zvuči kao pritisak na ono što pop pjevačica može biti. Allison Stewart je za The Washington Post opisala album kao "glasan, robotski i pretjeran" i rekla je da je najveće razočarenje albuma "virtualno odustajanje" od Aguilerinog glasa. Zaključila je da Aguilera pokušava uraditi sve, a to znači da pokušava da se " ali da taj plan nije uspio s albumom  Bionic. Stephen Erlewine je za Allmusic komentirao je kontrast, rekavši da Aguilera "ne dostiže očekivanja, ali se jednostavno ponaša kao prirodna diva i zato je više neodoljiva". U prvom tjednu nakon objavljivanja albuma prodano je samo 110 000 primjeraka u SAD-u i dospio je na treće mjesto američke ljestvice, što je mnogo manja prodaja nego ona od prethodnih albuma.  Do sad je prodano 228 000 primjeraka albuma u SAD-u. Aguilera je trebala promovirati album turnejom ovog ljeta, ali zbog "neadekvatnih vremena proba" turneja je otkazana. Planira je održati 2011. godine.Dana 15. studenoga 2010. godine, Aguilera je dobila svoju zvijezdu na Hollywoodskoj stazi slavnih.
Godine 1991. Aguilera je bila na audiciji za ulogu u The New Mickey Mouse Clubu, ali bila je premlada za nju. Dvije godine kasnije pridružila se odljevu koji izvodi glazbene numere i skeč komediju dok se emisija nije ukinula 1994. godine. Od tad Aguilera se mnogo puta pojavila na televiziji. 1999. godine glumila je u epizodi serije Beverly Hills, 90210. 2004. godine pojavila se u epizodi emisije Saturday Night Live koja je tad parodirala na seriju Seks i grad. Aguilera je glumila Samanthu Jones koja svima otkriva da je cijelo vrijeme bila muškarac. Prije toga pojavljivala se kao glazbeni gost u epizodi u kojoj je domaćin bio Christopher Walken 2000. godine, 2003. godine kad je to bila Salma Hayek i 2006. s Alecom Baldwinom. Što se tiče glume u filmu, spomenula je u nekoliko intervjua da namjerava glumiti uloge slične onima od Angeline Jolie. Dala je glas u malom glazbenom dijelu animiranog filma Shark Tale glumeći meduzu Rastafarijansku meduzu u završnoj pjesmi u filmu. Među zvijezdama filma bila je i Jolie.Godine 2008. pojavila se u dokumentarnom filmu od Martina Scorsesea Shine a Light koji prikazuje dva dana koncerta od Rolling Stonesa u Beacon Theatreu u New Yorku. U filmu Aguilera je izvodila pjesmu "Live With Me" s Mickom Jaggerom. Premijera filma Shine a Light bila je na festivalu Berlin Film Festival, a objavljen je 4. travnja 2008. u svijetu. Aguilera je bila gostujuća uloga u šestoj sezoni emisije Project Runway na televiziji Lifetime Television. Ona i dizajner Bob Mackie bili su inpiracija za izazov u kojem su morali dizajnirati scensku odjeću za Aguileru. Aguilera se pojavila i u komediji od Judda Apatowa, Get Him to the Greek, a ona i Eminemom glumili su sami sebe u sedmoj epizodi televizijske serije Entourage. Aguilera je bila klijentica/prijateljica od Ari Gold.Godine 2009., časopis Variety potvrdio je da će Aguilera raditi na svom prvom filmu u kojem je glavna uloga, mjuziklu pod imenom Burleska, koji se počeo snimati u studenome 2009. godine. Aguilera će glumiti građanku koja "nalazi ljubav, obitelj i uspjeh u burlesknom klubu u Los Angelesu.". Redatelj filma je glumac i redatelj Steve Antin koji je napisao i scenarij koji je obradila Susannah Grant. Druga glavna uloga je pjevačica Cher koja glumi vlasnicu kluba. U filmu se pojavljuje Cam Gigandet koji glumi Aguilerinu ljubav, Stanley Tucci, i Kristen Bell. Aguilera će surađivati s autorima glazbe za film odnosno glazbene pozadine filma, a to su producenti Danja i Tricky Stewart i tekstopisci Claude Kelly i pjevač Sia. Burleska je objavljen na Dan zahvalnosti ove godine i dobio nekoliko filmskih nagrada.
Godine 2000., Aguilera je bila zaštitno lice linije šminke Fetish za koju je radila u biranju boja i pakiranjima linija. Sljedeće godine nije obnovila ugovor. Kroz karijeru reklamirala je mnoge proizvođače, primjerice Skechers, Mercedes-Benz, Verizon Wireless i Coca-Colu 2001. godine i Pepsi 2006. godine. Postala je muza i model za modnu kuću Versace pojavljujući se 2003. godine u liniji odjeće. Godine 2004. zaradila je 200.000 britanskih funta (oko 300 000 dolara) za otvaranje ljetne rasprodaje u londonskoj prodavnici Harrods koja je imala rekordni profit tijekom tog četverotjednog razdoblja.
Aguilera potpisala ugovor s europskim operatorom mobilnih telefona Orange da promovira Sony Ericssonove Walkman telefone tijekom Svjetskog prvenstva u nogometu 2006. godine.
Godine 2008. dizajner nakita i Aguilerin bliski prijatelj Stephen Webster zajedno s Neoimanom Marcusom i ergdorfom Goodmanom objavio je kolekciju najkvalitetnijeg srebra pod imenom "Shattered". Aguilera, koja je inspirisala kolekciju, bila je prikazana kao Hitchcockova heroina. Izjavila je da joj je rad na toj kolekciji bio nevjerojatno iskustvo i da je počašćena što je bila dio toga. Ponovno su surađivali za Websterovu proljetnu liniju nakita 2009. godine. They reprised their work together for Webster's 2009 spring line.Aguilera je u Europi objavila dva parfema. Njen prvi parfem Xpose objavljen je kasne 2004. godine i srednje dobro prodan. S tvrtkom Procter & Gamble Aguilera je objavila parfem Simply Christina (Jednostavno Christina) 2007. godine. Na Božić 2007. godine njen je parfem postao prvi parfem u Ujedinjenom Kraljevstvu, a kasnije u 2009. godini postao je četvrti najprodavaniji parfem u Ujedinjenom Kraljevstvu i Njemačkoj gdje je bio najprodavaniji te godine. Parfem je bio odabran za najdraži parfem od slavne zvijezde na godišnjoj dodjeli Fifi nagrada 2008. godine u Ujedinjenom Kraljevstvu. Aguilera je objavila svoj treći parfem Inspire, zajedno s kolekcijom za njegu tijela, 1. rujna 2008. godine. Prodavao se u SAD-u, Kanadi, Južnoj Americi, Aziji i Sjevernoj i Istočnoj Europi. To je prvi Aguilerin parfem koji je objavljen izvan Europe. Televizijsku reklamu za parfem snimio je David LaChapelle i objavljena je u SAD-u u robnim kućama Macy's. Objavljivanje parfema bilo je na 150. godišnjicu Macyja, a Aguilera je bila uključena u promotivne fotografije.  U listopadu je objavila svoj četvrti parfem By Night, koji je postao treći najprodavaniji parfem u Ujedinjenom Kraljevstvu.
Kroz karijeru, Aguilera je bila uključena u nekoliko humanitarnih udruga. Potpisala je pismo od PETA-e vladi Sjeverne Koreje u kojem traži da ta država zaustavi navodno ubijanje pasa za hranu. Tijekom svoje turneje 2007. godine, bez znanja oko vrata je nosila pravo krzno, koje je dizajner Roberto Cavalli uključio bez prethodnog informiranja Aguilere. Nakon što je primila snimak o tretiranju lisica od PETA-inog potpredsjednika Dana Mathewsa, za nastavak turneje koristila je umjetno krzno. Navodno je bila uzrujana i rekla: "Uvijek nosim samo umjetno krzno". Godine 2010. Aguilera je stavila na aukciju ulaznice za njenu nadolazeću turneju za akciju od Christie's A Bid to Save the Earth (Pokušaj da spasimo Zemlju). Zarada od nje ide neprofitnim ekološkim udrugama Conservation International, Oceana, Natural Resources Defense Council i The Central Park Conservancy. Aguilera također podržava: Defenders of Wildlife (Branitelje divljeg života), Missing Kids (Nestalu djecu), National Alliance of Breast Cancer Organizations (Nacionalni savez organizacija za rak dojke), Women's Cancer Research Fund, i Cedars-Sinai Women's Cancer Research Institute (Institut za istraživanja protiv raka kod žena od Cedars-Sinaia). Radila je i s neprofitnom organizacijom Do Something (Uradi nešto) govoreći da svaka individua ima snagu da nadahne mlade ljude diljem države. Bila je uključena u kampanju za fotografa Briea Childersa s ciljem da pomogne ženama svake dobi, rase i životnog stila da se osjeća prekrasnom i samopouzdanom u svom tijelu i koži s kojom su rođene. Zarada od te kampanje otišla je za nekoiko ženskih humanitarnih udruga diljem svijeta.Aguilera je još uvijek glavni darivatelj u svom rodnom Pittsburghu. Redovno donira novac Centru i domu za žene u Pittsburgu. Po podacima s njene službene stranice, bila je na turneji u centru Pittsburgha i donirala 200 000 $ tom domu. Također je prodavala prednja mjesta i mjesta u backstage-u za humanitarnu udrugu u Pittsburghu.  Nastavila je s donacijama i posjetima domu i planira otvoriti još jedan. Također podržava National Coalition Against Domestic Violence (Nacionalnu koaliciju protiv nasilja u obitelji) i Refuge UK (Britanski dom). Od tad je radila s kampanjom End violence against women (Zaustavimo naslilje nad ženama) od televizije Lifetime Television. Dok je radila tamo reklamirala je tu kampanju na radiju, televiziji i svojoj turneji 2007. godine.Aguilera podržava udruženje LGBT. Dobila je GLAAD nagradu jer je koristila gay i transseksualne scene u svom videospotu za pjesmu "Beautiful". Kad je prihvatala nagradu rekla je da njen videospot prikazuje da gej i transseksualni ljudi jesu divni (beautiful), čak i uz to što osuđivanje i diskriminacija prema njim još uvijek postoji. 2005. godine pojavila se na kompilacijskom albumu nazvanom Love Rocks (u prijevodu Ljubav je zakon), čiji profit je išao kampanji za ljudska prava (Human Rights Campaign), organizaciji čiji je cilj borba za ljudska prava za gej, ljezbiljski, biseksualno i transeksualno orijentirane ljude. Godine 2008. Aguilera je javno izjavila da je protiv prijedloga da se zabrani istospolni brak u Kaliforniji rekavši da upće ne može razumjeti zašto bi netko dao toliko novca da ljudima zabrani da se vole.Aguilera doprinosi u borbi protiv AIDS-a doprinoseći u projektu od Los Angeles' Artists Against AIDS (Umjetnici Los Angelesa protiv AIDS-a) - obradi pjesme "What's Going On?". 2004. godine Aguilera je postala novo lice kozmetičke tvrtke M•A•C i glasnogovornik za njihov Fond protiv AIDS-a. Aguilera se pojavila u reklamama za M•A•Cov Viva Glam V ruž i sjajilo i bila u časopisu Vanity Fair zbog svog rada u kampanji.
Također je pozirala za zajedničku kampanju od YouthAIDSa i Aldo Shoesa za "Empowerment Tags" u Kanadi, SAD-u i Ujedinjenom Kraljevstvu. Izjavila je da HIV nije nešto o čemu ljudi žele govoriti, čuti ili suočiti se s tim. Pjevač Elton John uključio ju je u svoju humanitarnu knjigu pod nazivom "Four Inches" (Četiri inča) čija zarada ide njegovoj fondaciji protiv AIDS-a. Elton je također izabrao Aguileru da pjeva na njegovom godišnjem "Fashion Rocks" (Moda je zakon) humanitarnom koncertu koji povezuje glazbu i modu i tako nabavlja novac koji ide u borbu protiv AIDS-a i HIV-a.Prije izbora za američkog predsjednika 2004. godine Aguilera je bila prikazana na tablicama za online pogon registracije birača pod imenom "Only You Can Silence Yourself" kojeg je osnovala nepristrana neprofitna kampanja "Declare Yourself" (Deklariraj se). Na ovim političkim reklamama koje je snimio David LaChapelle, Aguilera je prikazana sa zašivenim ustima koje simboliziraju efekt neglasanja. Aguilera se pojavila u emisiji The Oprah Winfrey Show gdje je govorila o važnosti glasanja. U kasnoj 2007. godini postala je glasnogovornik za "Rock the Vote" gdje je navodila mlade ljude da glasaju za predsjednika na izborima 2008. godine. U partnerstvu s "Rock the Vote", pojavila se na njihovoj javnoj reklami koja se počela emitirati 2008. godine. Reklama je prikazivala Aguileru sa svojim sinom, Maxom Bratmanom, omotanu u američku zastavu kako pjeva "America the Beautiful".
U studenome 2005. godine sve je svoje vjenčane darove dala raznim humanitarnim akcijama za žrtve uragana Katrine. Te godine izvodila je i na koncertu "Unite of the Stars" za udruženje protiv gladi u Johannesburgu, Južnoj Africi i na dječijem fondu od Nelsona Mandele. U ožujku 2007. godine Aguilera je bila dio humanitarnog albuma za napore Amnesty Internationala da zaustavi genocid u Darfuru. Ona je snimala obradu pjesme "Mother" od Johna Lennona. Album pod imenom Instant Karma: The Amnesty International Campaign to Save Darfur objavljen je 12. lipnja 2007. godine i na njemu su bili uključeni razni izvođači. Godine 2008. započinjala je koncert u Royal Albert Hallu od londonske humanitarne udruge koja podiže svijest za probleme u Africi.Godine 2009. Aguilera je postala globalni glasnogovornik za svjetsku pomoć protiv gladi (World Hunger Relief) za koju se pojavljivala u reklamama i internetskim kampanjama. Aguilera i njen muž putovali su u Gvatemalu s udrugom World Food Programme da podigne svijest za probleme poput visoke razine pothranjenosti u toj državi. Upoznala se s obiteljima u naseljima i nekim korisnicima WFP-ovih programa za ishranu. Izjavila je da je zahvalna što je dio tako divnog projekta. Od kad je postala globalni glasnogovornik Aguilera je pomogla u zaradi 22 milijuna dolara što je preko 90 milijuna obroka za gladne stanovnike Afrike. Aguilera je donirala potpisani Chrysler 300 humanitarnim udrugama za pomoć žrtvama Potresa u Haitiju 2010. godine.Bila je jedna od mnogih izvođača koji su se pojavili na teletonu za pomoć žrtvama potresa u Haitiju 22. siječnja 2010. godine. Prikupljeni novac od teletona išao je za Oxfam America, Partners In Health, Red Cross i UNICEF. Aguilera se kasnije pojavila zajedno sa sportskom ikonom Muhammadem Alijem na drugoj reklami za World Food Programme koja je služila za prikupljanje novca žrtvama potresa. Kasnije te godine Aguilera je prvi put posjetila Haiti kao glasnogovornik protiv gladi. Posjetila je dvije škole u gradu Léogâne.
Aguilera, koja je sopran, bila je suparnik mnogih svojih suvremenika i prozivana "glasom generacije" i pjevačicom blue eyed soula. U posebnoj MTV-jevoj emisiji All Eyes on Christina, John Norris je izjavio da Aguilera ima vokalni raspon od 4 oktave. Aguilera je također završila na vrhu COVE-ove ljestvice 100 najboljih pop vokalista s 50 od 50 bodova i postala vlasnica petog od 22 MTV-jeva najbolja glasa u glazbi (22 Greatest Voices in Music). Poznata je i po tome što pjeva u visokom whistle registeru, visokom beltu (čak do visokog F ( F5)). Njezino izvođenje pjesme "It's A Man's Man's Man's World" na 49. dodjeli nagrada Grammy postao je treći najljepši Grammyjev trenutak poslije onog od Celine Dion s pjesmom "My Heart Will Go On i Green Dayevog s pjesmom "American Idiot". U intervjuu, Dion je opisala Aguileru kao vjerojatno najboljeg vokalista na svijetu. Tijekom rada na albumu Back to Basics, DJ Premier izjavio je da ona stvarno prikazuje istinitu glazbu i pjevanje i da ima prava pluća. Rolling Stone stavio je Aguileru na 58. mjesto njihove top ljestvice 100 najboljih pjevača svih vremena (100 Greatest Singers of All Time), na kojoj je ona najmlađi pjevač.Od svog debitiranja 1999. godine, Aguilera je uspoređivana s pjevačicama poput Mariahe Carey i Whitney Houston.Recenzija u novinama Los Angeles Times uspoređivala je Aguilerin vokalni stil sa stilom Barbre Streisand, Gladys Knight i Arethe Franklin dodavajući da su njene tendecije kao u Barbre Streisand pomogle da je oblikuju u odličnu pjevačicu koja se razvila od izdavanja svog prvog singla. Iako je hvaljena zbog vokala, Aguileri je pripisano preglasno pjevanje, točnije vikanje (eng. oversinging) u svojim pjesmama i na koncertima. Veoma dugo vrijeme producentica i spisateljica, Linda Perry, rad na Aguilerinoj pjesmi "Beautiful" opisala je svojim pokušajima da održi Aguilerino pjevanje ravnomjernim. Rekla je da svaki put kad Aguilera krene u hoo-ha, ona ju zaustavlja. Također, kaže da je Aguileri trebalo dugo vremena da stavi pjesmu na album. Komentirala je da njen vokal nije savršen, već jako sirov. Poznaje svoj glas i "može čuti stvari koje nitko drugi ne može uhvatiti".
Stalna tema Aguilerine glazbe je ljubav, iako je pisala pjesme i o drugim temama poput duhovnosti, ženskog pokreta i tuge. U dvije pjesme pisala je o svom djetinjstvu tako da je doticala i temu nasilja. U intervjuu izjavila je da se osjeća odgovornom da otkrije svoje najdublje osjećaje i podijeli najmračnije strane svog života uz komentar:
"Ljudi koji znaju pripovijedati ne osjećaju se sami u okolnostima."Primijećeno je njeno stalno mijenjanje zvuka i značenja pjesama. Isprva označena kao pjevačica žvakaćeg popa (eng. bubblegum pop) tijekom kasnih 1990-tih, brzo je prešla na širi raspon glazbenih žanrova za svoj album Stripped. Recenzije na taj album govore:
"Jasno pogođena sindromom rano ozbiljnog umjetnika, Aguilera želi pokazati raspon njenih interesa  – zavodnički soul, quasi-metal, intimnost klavira, quiet-storm R&B, poskakujući hip hop i poluegzotični rock, svi su svjesno ostvareni."Recenzija u Allmusicu tvrdi;
"Nijedna druga tinejdžerska pop pjevačica u njenom razdoblju nema bolju pjesmu od Christine."Većinu pjesama karakterizirali su Aguilerini glasni vokali, iako je koristila mekane vokale s uzdasima. Aguilera je često govorila da preferira rad s producentima s kojima se drugi izvođači nisu zbližili, jer ona "ne ide ljudima koji su prvi na glazbenim top ljestvicama." Njeno izdanje iz 2006. godine, album Back to Basics uključio je producenta DJ-a Premiera. The New York Times navodi:
"Njena odluka da radi s DJ-em Premierom jasno odbija producente velikih imena na koje se oslanjaju druge zvijezde."Album je sadržio instrumentaciju uživo i isječke starijih jazz i soul pjesama. Neke pjesme na albumu sadrže netradicionalne forme pop glazbe poput swing jazza i big banda, što joj daje usporedbe s Madonninim "I'm Breathless" i glazbenim filmom Kabaret. Glazba za njen film Burlesque, s utjecajima filma Kabaret, producirali su Tricky Stewart i Danja. Neke već utvrđene pjesme su osvježene i prerađene u dance pjesme u stilu sličnom onom iz filma iz 2001. godine, Moulin Rouge!
Jedan od Aguilerinih najvećih utjecaja i njen idol blues je pjevačica Etta James, čiju je klasičnu pjesmu "At Last" Aguilera obradila tijekom svoje karijere. Aguilera je rekla da je Etta uvijek bila njena najdraža pjevačica i da može nabrojati sve njene stare pjesme jer je odrasla slušajući ju i da je to uvijek govorila - u svakom intervjuu. Aguilerin album Back to Basics najviše odaje počast Etti James i ostalim pop pjevačima koji su djelovali tijekom 1950-tih. U svom djetinjstvu slušala je vintage jazz, blues i soul. Album uključuje neobjavljenu pjesmu "Slow Down Baby", koja sadrži isječke iz pjesme od Gladys Knight & the Pips. Recenzija u časopisu The Guardian kaže da je sve što je snimljeno prije nego što se Aguilera rodila zamagljeno u jedan žanr bez oblika, koji ona kategorizira kao, nešto neadekvatno, kao "zabavnu glazbu". Aguilera je također navela Madonnu i Janet Jackson kao dvije pjevačice koje na nju daju najviše utjecaja jer su "inovativne i hrabre i jake žene koje isprobavaju sve, čak i ako ne dobiju dobre reakcije u medijima." Aguileri se sviđa što su "neustrašive". Ostali glazbenici koji imaju utjecaj na nju su Aretha Franklin, Whitney Houston, i Nina Simone.
Aguilera navodi mjuzikl The Sound of Music i njegovu glavnu glumicu, Julie Andrews kao svoju ranu inspiraciju za pjevanje i nastupanje. Spomenula je "zlatno doba Hollywooda" kao drugu inspiraciju, spominjući Marlene Dietrich, Marilyn Monroe, Carole Lombard, Gretu Garbo, Veronicu Lake". U svom videospotu za pjesmu "Ain't No Other Man" glumi svoj alter ego, "Baby Jane" vraćajući film Whatever Happened to Baby Jane?. Spomenute su i filmske zvijezde poput Bette Davis i Joan Crawford. Treći singl s albuma Back to Basics, "Candyman" inspirisan je pjesmom "Boogie Woogie Bugle Boy" iz 1941. godine koju su pjevale The Andrews Sisters tijekom Drugog svjetskog rata. Aguilera je također bila inspirisana pin up djevojkama i nekim slikama Alberta Vargasa. Izrazila je interes za kulturne ikone Nico, Blondie i umjetnike Roya Lichensteina i Andyja Warhola. Često je radila s fotografom i bliskim prijateljem Davidom LaChapelleom koji je jednom radio s Warholom. Chapelle je snimio mnogo Aguilerinih videospotova, reklama i fotografija za časopise. Aguilera je obožavatelj i umjetnice koja se bavi grafitima Banksy. Godine 2006. objavila je tri Banksyna rada tijekom privatne izložbe umjetnina, jedna od njih bila je pornografska slika kraljice Viktorije u lezbijskoj pozi s prostitutkom. Moda je također dio Aguilerine glazbene karijere i imidža i koristila ju je kao jedan način izraza na nastupima i u videospotovima. Godine 2003. postala je muza i inspiracija modne linije Donatelle Versace. Versace je također dizajnirao dijelove njenih kostima na turneji 2004. godine. Aguilera je obožavatelj i Roberta Cavallija, Johna Galliana, Marca Jacobsa i Alexandra McQueena čije je dizajne koristila tijekom karijere.
Kasne 1999. godine širile su se glasine da je Aguilera u vezi s MTV-jevim VJ-em Carsonom Dalyjem. Aguilera je izlazila s portorikanskim plesačem Jorgem Santosom. Pojavljivao se na njenoj turneji i u videospotovima tijekom 2000. godine. Izlazili su skoro dvije godine, prekinuli su 11. rujna 2001. godine. Nastavio je biti njen plesač do 2002. godine.Kad je vidjela jedan od njenih videospotova, Aguilerina baka bila je razočarana. Izjavila je da je skoro umrla kad je vidjela tako malo odjeće na njoj, dodala je da je odmah nazvala njenu majku i pitala je šta to Christina radi. Bilo joj je žao Aguilere jer je bila tako mlada i potpuno je razumjela što je ljudi kritikuju.Godine 2002. Aguilera je počela izlaziti s izvršnim direktorom glazbenog marketinga Jordanom Bratmanom. Njihove zaruke objavljene su u veljači 2005. godine, a vjenčali su se 19. studenoga 2005. godine na imanju Napa Valley. Aguilera je potvrdila da je trudna 4. studenoga 2007. godine u intervjuu za časopis Glamour. 12. siječnja 2008. godine, Aguilera je rodila sina, Maxa Lirona Bratmana, u Cedars-Sinai medicinskom centru u Los Angelesu u Kaliforniji. Njegovo latinsko ime i židovsko srednje ime znače "Moja najbolja pjesma". Aguilera je dobila 1.5 milijun dolara od časopisa People za slike svog djeteta. Po časopisu Forbes to su četvrte najskuplje slike djeteta slavne osobe. Dana 12. listopada 2010. godine, Aguilera je potvrdila izjave da ona i Bratman više ne žive zajedno, ali rekla je da je njihova privrženost njihovom sinu ostaje jaka kao uvijek. Aguilera je podnijela zahtjev za razvod od Bratmana 14. listopada 2010. godine, skrivajući razlog najviše zbog njihovog sina, a 11. rujna 2010. godine naveden je kao datum njihovog razvoda.
Christina Aguilera u internetskoj bazi filmova IMDb-uChristina Aguilera na People.com

Čistilište (latinski: purgatorium) je naziv za čišćenje duše nakon smrti, s ciljem postizanja svetosti potrebne za ulazak u raj. Pojam se pojavljuje gotovo isključivo u katoličanstvu kao dogma vjere.
U književnosti, talijanski pjesnik Dante Alighieri, napisao je istoimenu knjigu u trilogiji Božanstvene komedije. U Bibliji se riječ "čistilište" nigdje izričito ne spominje, ali se spominje učenje u pogledu čistilišta.
O pojmu se raspravljalo i prije Isusa Krista, u sklopu zbrinjavanja preminulih i molitve za njih. U judaizmu (Druga knjiga o Makabejcima 12,46) koji se smatra prethodnicom kršćanstva, smatralo se da molitva za preminule pridonosi njihovu čišćenju u zagrobnom životu. 
Katolička Crkva govori o čistilištu kao o otajstvenom obliku čišćenja za pokojnike, kojima pomaže molitva Crkve. To je smisao kršćanske solidarnosti Kristova tijela preko misa za pokojne. Ljudsko biće koje je umrlo kao grešnik ne može ući u Božje kraljevstvo bez čišćenja i kada njegov posljednji izbor ne vodi u pakao, nego prema nebu.
Crkva nikad nije definitivno potvrdila postojanje limba, ali katolički vjernik ne smije nekoga tko drukčije razmišlja o ovome nazivati lošim katolikom. Čistilište je definirano naukom katoličke vjere i svaki katolik mora vjerovati u postojanje čistilišta. Limb je plod teološke spekulacije, a ne objave. Govoreći o limbu većina misli na limb s djecom u koji navodno odlaze nekrštena djeca. Po tome bi ga trebalo razlikovati od limba o kojemu su govorili crkveni oci, u kojemu su dobri ljudi koji su umrli prije Isusova uskrsnuća čekali da im se otvore rajska vrata. Taj limb posebno se spominje u Svetome pismu (1 Pt 3,19) i katolik u taj limb mora vjerovati. Limb s nekrštenom djecom u Svetom pismu ne spominje se i Crkva nikad nije službeno rekla da postoji. Ipak su brojni bogoslovi poslije srednjeg vijeka dokazivali da je takvo stanje logično i nužno. Iz Prve Petrove poslanice, glava 3, redak 19 i Druge knjige o Makabejcima, glava 12, redak 45, nazire se gdje Sveto Pismo izravno spominje čistilište, ili ako to stanje nije bilo čistilište, onda na mogućnost postojanja i nekog trećeg stanja koje je očigledno vrlo nalik čistilištu, jer se radi o dobrim ljudima, predodređenima za raj, u kojima ne postoji nikakva sklonost prema grijehu, koji su umrli prije nego što je, zahvaljujući otkupljenju ljudskog roda, raj otvoren, a do Isusova uskrsnuća raj nije bio otvoren nikome i dotad su se negdje nalazili negdje, nikako u paklu, a nekima nije bilo potrebno niti pročišćivanje (nije bilo iskrivljene ljubavi prema sebi).
Prema nauku Katoličke Crkve, ljudi koji umiru u milosti i prijateljstvu s Bogom, a nisu potpuno čisti, iako su sigurni za svoje vječno spasenje, poslije smrti bit će podvrgnuti čišćenju kako bi mogli konačno ući u nebesku radost. Takvo čišćenje izabranih, koje ni počemu nije slično kazni za osuđene, Crkva naziva čistilištem. Jedino duše bez grijeha mogu ući u raj, jer “Ništa nečisto nikada neće u nj ući” (Otk 21,27).
Katolička doktrina o čistilištu temelji se na vjerovanju, da je Bog i milosrdan i pravedan. Budući da je Bog milosrdan, preminuli mogu zadovoljiti za svoje lakše grijehe i nakon smrti, ali budući da je Bog i pravedan, preminuli ne mogu izravno u raj, dok se nisu očistili od svih grijeha. Samo duhovno potpuno čisti mogu biti u potpunom zajedništvu s Bogom u raju. Oni koji bez krivnje ne poznaju Kristovo Evanđelje i njegovu Crkvu, a ipak iskreno traže Boga i pod utjecajem milosti nastoje Njegovu volju, koju su spoznali u glasu savjesti, djelom izvršiti, mogu postići vječno spasenje.Svaki učinjen grijeh povlači za sobom dvije kazne – vječnu i vremenitu. Vječna se briše valjanom ispovijedi, tj. odrješenjem grijeha u tom sakramentu, dok vremenita kazna ostaje. Ona se čisti ili za života prije smrti (pokorom, dobrim djelima), ili poslije smrti u stanju zvanom čistilište.
Usto, nauk o Čistilištu oslanja se na običaj molitve za pokojne, o čemu govori opet Sveto pismo: "Zato je (Juda Makabejac) za pokojne prinio žrtvu naknadnicu, da im se oproste grijesi" (2 Mak 12,46). Pretpostavlja se da molitva pomaže preminulom na putu između smrti i ulaska u njegov konačni dom u vječnosti. U Bibliji se riječ "čistilište" nigdje izričito ne spominje, ali se spominje učenje u pogledu čistilišta. U 16. poglavlju Evanđelja po Luki, Isus spominje treće stanje nakon smrti – koje nije ni nebo, ni pakao – a u pogledu kojeg govori o privremenim sudbinama Lazara i bogataša. Preminuli bogataš nastojao je pomoći svojoj braći, iz čega se može zaključiti, da se pokojni mogu zalagati za žive ljude.
Katolički katekizam tako zaključuje: »Crkva je, od prvih vremena, častila spomen mrtvih i za njih prinosila molitve, poglavito misnu žrtvu, da bi, očišćeni, mogli prispjeti k blaženom gledanju Boga. Crkva također preporučuje milostinju, oproste i djela pokore u korist pokojnika« (usp. Katekizam Katoličke Crkve, 1030-1032[1]).
Vjerovanje da u zagrobnom životu postoje "privremene kazne sukladne nečijem ponašanju prije smrti" izraženo je u ranokršćanskom radu na grčkom jeziku poznatom kao "Josipov govor Grcima u vezi Hada", koji se nekada pripisivao Josipu Flaviju, ali se sada vjeruje da ga je napisao Hipolit Rimski.Nauk o čistilištu bio je radikalan korak, koji je vjernicima dao novu nadu. Rijetki vjernici mogu se nadati, da će postati sveci, ali svatko se može kloniti grijeha, moliti i činiti djela ljubavi i milosrđa. Također svatko može činiti pokoru i popraviti učinjeno zlo te pomoći dušama u čistilištu svojom molitvom i na druge načine te tako biti most solidarnosti živih i preminulih.
Tijekom stoljeća, teolozi i ostali kršćani razvili su nauk glede čistilišta, što dovodi do definicije formalne doktrine (za razliku od legendarnih opisa, koje nalazimo u pjesničkoj literaturi) na Prvome (1245.) i Drugome lionskom saboru (1274.), na Saboru u Firenci (1438.-1445.) i na Tridentskome saboru (1545.-1563). Učenju o čistilištu pridonijele su i pape naročito sv. Grgur Veliki. Papa Ivan Pavao II. spominje čistište kao "stanje egzistencije", navodeći kako čistilište najvjerojatnije nije mjesto ili fizička lokacija nego stanje, u kojem su preminuli u stanju čišćenja te su već u ljubavi Kristovoj.Sve do 16. stoljeća, to jest do pojave Martina Luthera, nitko nije osporavao doktrinu o čistilištu, koja je oduvijek bila, pa i danas ostala temeljnim elementom vjere Katoličke Crkve. A protestanti su ukinuli pojam čistilišta, zato što se nije uklapalo u njihovu doktrinu sola fide.Godine 2011., papa Benedikt XVI., govoreći o sv. Katarini iz Genove (1447.-1510.), rekao je da je u njeno vrijeme pročišćavanje duša (u čistilištu) bilo prikazano kao mjesto u prostoru, ali da je svetica vidjela čistilište kao pročišćavanje unutarnje vatre, kao što je doživjela u svojoj dubokoj tuzi za grijehe, u usporedbi s Božjom neizmjernom ljubavlju. Rekla je da navezanost na želje i patnje koje proizlaze iz grijeha onemogućuju dušu uživati u blaženoj viziji Boga. Papa je komentirao: "I mi osjećamo koliko udaljeni smo, koliko smo puni tolikih stvari pa ne možemo vidjeti Boga. Duša je svjestan neizmjerne ljubavi i savršene pravde Boga, a time i pati zbog toga što nije uspjela odgovoriti na ispravan i savršen način na tu ljubav, ljubav prema Bogu čisti dušu od ostataka grijeha".
U posebnim prilikama, moguće je dobiti oprost zadovoljštine za grijehe. Tako je papa Benedikt VIII. proglasio jubilejsku godinu 1300. godine i obećao oprost svima koji hodočaste te godine u Jeruzalem. Pozivu se odazvalo dva milijuna ljudi. Praksa podjeljivanja oprosta osobito se razvila od 11. stoljeća, a ponekad je dolazilo i do njezine zlouporabe.
Godine 1517. papa Lav X. uveo je praksu podjele oprosta za novac, tzv. Petrov oprost, čime se financirala izgradnja Bazilike sv. Petra. Zloupotreba oprosta tj. korištenje novca u privatne svrhe (npr. otplate dugova) bio jedan od glavnih prigovora Martina Luthera, kao i povoda reformacije. U međuvremenu su se način podjele oprosta, kao i propisani uvjeti za njegovo dobijanje znatno promijenili, a već od sredine 16. stoljeća nije bilo podjele oprosta za novac, već se od vjernika zahtijevalo da učine neko dobro djelo, pobožnu vježbu (pobožnost križnog puta, krunice i sl.) ili da čitaju Sveto pismo. Osobito je do znatnih promjena došlo 60-tih godina 20. stoljeća. 1999. u Augsburgu potpisan je sporazum između Katoličke i Evangeličke Crkve kojim se one slažu u tome da se oprost od grijeha dobiva samo vjerom, a ne djelima.
Katolička Crkva nikada nije učila da oprosti oproštaju grijehe, nego jedino Bog oprašta grijehe. Smatra se krivovjerjem, da djela ljubavi opraštaju grijehe, ona samo pomažu nadoknaditi učinjenu štetu kao posljedicu grijeha. Oprost (ili bilo koji čin ljubavi) ovisi o snazi vjere pojedinog kršćanina.
Katolici vjeruju, da će poslije Općeg suda (Sudnjeg dana), Bog dobre uzeti na nebo (raj), a zle poslati u pakao. Nebo je stanje u kojem blaženi gledaju Boga. Ne trpe nikakve boli, združeni su s Bogom u potpunoj ljubavi, zajedno sa svecima, anđelima i dušama koje su umrle u Božjoj milosti. Za njih se kaže u knjizi Otkrivenja: "Oni dođoše iz nevolje velike i oprali su haljine svoje i ubijelili ih u krvi Jaganjčevoj" (Otk 7,14). Pakao je stanje vječne udaljenosti od Boga, stanje vječne patnje. Poslije Općeg suda neće više biti čistilišta, nego samo nebo i pakao. Čistilište je privremeno stanje, za razliku od neba i pakla. Svi koji su u čistilištu, prijeći će u nebo, nakon određenog vremena, koje može biti kratko ili vrlo dugo, ovisno o vrsti grijeha.
Vječni život započinje odmah nakon smrti, nema kraja. Prethodi mu za svakog pojedinca poseban sud Krista, koji će biti potvrđen na Sudnji dan. Posebnim sudom svatko prima u svojoj besmrtnoj duši neposrednu plaću od Boga, odmah nakom smrti, prema svojoj vjeri i djelima. Ta se plaća sastoji u pristupu u nebo odmah ili nakon primjerenoga čišćenja u čistilištu ili je duša osuđena na vječnu osudu u paklu. 
U čistilište idu oni koji umiru u prijateljstvu s Bogom, ali premda sigurni da će biti u nebu, trebaju se očistiti prije ulaska u nebesko blaženstvo. U čistilištu se najprije daje zadovoljština vremenitih kazni za već oproštene smrtne grijehe, a poslije toga za lake grijehe i sklonosti prema grijehu. Vremenite kazne za grijehe mogu se namiriti i za života na razne načine kao što su: post, molitva, djela milosrđa, strpljivim podnošenje teškoća, posebno strpljivost u bolesti, predanjem Bogu na smrtnom času. Premda Bog želi da se svi spase, stvorio je čovjeka slobodna i odgovorna i poštuje njegove odluke. Stoga je sam čovjek taj koji svojim ponašanjem određuje što će biti s njime nakon smrti. U pakao idu oni koji se svojevoljno odriču zajedništva s Bogom i do trenutka smrti ustrajali su u smrtnom grijehu bez kajanja i žaljenja, odbacujući i ne tražeći Božje oproštenje.
Crkva uči o općinstvu svetih, kojeg čine vjernici koji još putuju zemljom u vječnu domovinu i zovu se “Crkva putnika” ili “putujuća Crkva”, također vjernici koji su, nakon zemaljske borbe, već postigli nebesko blaženstvo i uživaju u slavi Božjoj a zovu se “slavna” ili “pobjednička” Crkva, a treći su vjernici koji se još nakon smrti čiste od svoje grešnosti i ne uživaju potpuno nebesko blaženstvo i zovu se “trpeća” Crkva, jer trpe od silne čežnje za Bogom u čistilištu. Vjernici na zemlji i sveci u nebu mogu pomoći svojim molitvama i zagovorom kod Boga dušama u čistilištu, da im se olakšaju ili skrate muke.
Čistilište se obično smatra čišćenjem preko bolne vremenske kazne, koja je kao i vječna kazna pakla, povezana s idejom vatre. Iako "bol osjetila" (za razliku od "boli čežnje") nije doktrinarno definirana kao dio čistilišta, mnogo teolozi smatraju da čistilište uključuje bol osjetila. 
Neki crkveni oci smatrali su tekst iz Prve poslanice Korinćanima (3,10-15) kao dokaz za postojanje posrednog čišćenja vatrom, kojim se duša pročišćava i spašava: "I kakvo je čije djelo, oganj će iskušati. Ostane li djelo, primit će plaću onaj tko ga je nazidao. Izgori li čije djelo, taj će štetovati; ipak, on će se sam spasiti, ali kao kroz oganj."
Vatra se više puta spominje u biblijskim prikazima ("prošli smo kroz oganj i vodu" (Ps 66,11). Sveti Augustin opisuje vatru čišćenja u čistilištu, kao bolnije od bilo čega što čovjek može propatiti u svom zemaljskom životu, a papa Grgur Veliki je napisao da mora postojati vatra za neke manje grijehe, koji se moraju na taj način očistiti. Origen piše o ognju, koji treba očistiti dušu. Sveti Grgur iz Nise također je pisao o pročišćavanju vatrom.
Sveti kardinal Robert Bellarmin govorio je kako duša može trpjeti djelovanje ognja: Ako duh (naša duša) može biti povezan s tijelom, tako isto može duh biti vezan i s ognjem, da bi pretrpio kaznu. Zašto Bog ne bi mogao u duši odijeljenoj od tijela probuditi iste osjećaje koje je prije osjećala djelovanjem ognja na tijelo!
Protestanti odbacuju postojanje čistilišta. Ne vjeruju, da molitva, paljenje svijeća i mise zadužnice pomažu pokojnima. Smatraju, da će ljudima biti suđeno prema njihovim djelima. Iako vjera jest opravdanje, vjeru treba ispovijedati i djelima. Ukoliko nema sklada između toga dvoje, osoba se ne može spasiti. Smatraju, da su ljudi spašeni samim obraćenjem (nakon čega slijedi krštenje), ali mora se ostati jak do kraja. Oni koji se nisu obratili ili žive kao "neprijatelji križa Kristova" ne mogu se spasiti. Smatraju, da se Boga ne može podmititi, niti se njegova milost može kupiti novcem.
Pravoslavci ne vjeruju u postojanje čistilišta, iako se mole za pokojne. Pravoslavni, ne prihvaćaju dogmu o čistilištu, jer se o čistilištu nije raspravljalo na koncilima održanima u prvom tisućljeću; dogme iz drugog tisućljeća pravoslavni naprosto ne prihvaćaju. Potiče se vjernike da kod umirućeg zapale svijeću prije smrti i po mogućnosti mu stave u ruke. Po učenju pravoslavne crkve, u četrdeseti dan poslije smrti, čovjekova duša dolazi pred Božji sud pa se tada vrši parastos. Parastos ili panihida je molitva za pokojne 3., 9. i 40. dan poslije smrti kao i nakon pola godine i godine dana. Parastos u treći dan simbolizira trodnevni Isusov boravak u grobu, vrši se i u čast Presvetog Trojstva. Deveti dan se vrši parastos, zbog devet anđeoskih zborova, s molitvom da se duša preminulog pribroji njihovim zborovima. Četrdeseti dan je u čast Isusovog uzašašća, 40. dan poslije uskrsnuća. 
Židovi ne vjeruju u postojanje čistilišta i pakla, jer kazna za grijeh nije život vječni, već smrt. Isto vjeruju i Adventisti sedmog dana. No ortodoksni Židovi, 11 mjeseci poslije smrti pokojnika mole tzv. kaddish za pročišćenje pokojnikove duše. 
Muslimani ne mogu imati stav o čistilištu jer ne vjeruju u čistilište. Kod muslimana postoji samo Dženet (raj) i Džehenem (pakao). Ništa nema između njih.
Postoji mišljenje, da Duh iz Shakespearovog Hamleta dolazi iz čistilišta. Pedro Calderón de la Barca napisao je komediju pod nazivom "Čistilište svetog Patrika", na temelju popularnih legendi o svecu i referenci o čistilištu.
Pisac Piers Anthony u svojim knjigama, piše o Čistilištu, kao o mjestu između Raja i Pakla. Roman Grad velikog kralja autora Oscara Esquiviasa odvija se u čistilištu.
U TV- seriji Sleepy Hollow koristi se čistilište kao svijet preminulih. Glavni lik našao se u čistilištu.
Čistilište je naziv druge knjige, iz trilogije Danteove Božanstvene komedije. U pratnji rimskog pjesnika Vergilija, Dante sagledava misterij boli, govori o varljivosti zemaljske slave, kritizira svoje političke protivnike i s izvanrednom sugestivnošću iznosi tragiku, prkos, strast, fantastiku. Gledajući u čistilištu put iskupljenika, oslobođenje čovjeka od materijalnih zavisnosti i mogućnost njegova usavršavanja, pjesnik otkriva raj kao harmoniju, jedinstvo čovjeka i svemira, misterij one ljubavi koja "pokreće sunce i ostale zvijezde". 
Po Danteu, u čistilištu se duše čiste od 7 grijeha. Raspoređene su u 7 različitih krugova. Nakon čišćenja lete prema nebu. Na vratima raja stoje anđeli (simboli ispovjednika) te drže moć (simbol pravde).
Muzej duša u čistilištu (tal.: Museo delle Anime del Purgatorio) nalazi se u Rimu u sakristiji crkve Presvetog Srca (tal. Chiesa del Sacro Cuore del Suffragio). Prema priči, požar je pogodio crkvu 1897. godine i svećenik Victor Jouët vidio je na zidu iza oltara sliku ljudskog lica tužnoga i melankoličnoga izraza, u plamenu. Vjerovao je, da je to duša umrlog čovjeka, osuđenog na čistilište, koji je pokušao stupiti u kontakt sa živim ljudima. 
To je potaklo svećenika, da nađe dokumente i izjave o sličnim slučajevima. Istraživanje se pokazalo teže nego što se očekivalo, no ipak je prikupio mnogo materijala, da preminuli ljudi, prisiljeni proći razdoblje u životu poslije smrti u čistilištu kako bi se pročistili od grijeha, pokušavaju privući pažnju živih ljudi, kako bi ih potakli da za njih mole i služe sv. mise, kako bi im se olakšao prijelaz u raj. Muzej sadrži predmete poput otiska tri plamteća prsta na molitveniku iz 1871.

Concorde (također Aérospatiale-British Aerospace Concorde) je turboreaktivni nadzvučni putnički zrakoplov (supersonic transport SST). Bio je rezultat anglo-francuskog dogovora na razini vlada, te zajednički proizvod Aérospatialea i British Aircraft Corporationa. Nakon prvog leta 1969., uveden je u službu 1976. godine, a povučen je iz prometa 2003., nakon 27 godina službe.
Concorde je redovno letio na transatlantskim linijama s londonskog aerodroma Heathrow (British Airways) i pariškog Charles de Gaulle (Air France) za njujorški JFK i washingtonski Dulles, rentabilno na rekordnim brzinama, za manje od polovice vremena potrebnog standardnim putničkim zrakoplovima. Concorde je također postavio mnoge druge rekorde, uključujući službene rekorde prema Fédération Aéronautique Internationale (FAI) za zapadni i istočni let oko svijeta. Bio je uspješniji avion od samo dva nadzvučna putnička zrakoplova koji su ikada konstruirani i uvedeni u promet. Drugi, Tupoljev Tu-144, neslužbeno nazvan Konkordsky radi evidentne sličnosti s Concordeom, bio je rezultat sovjetske industrijske špijunaže. Iako je prvi poletio povučen je iz prometa nakon samo pedesetak komercijalnih letova radi kratkog doleta i velike potrošnje goriva.Sa samo 20 izrađenih komada i vrlo dugim i skupim razvojnim programom, Concorde nije bio komercijalno uspješan projekt, te su samo British Airways i Air France odlučili se, uz državne subvencije, na kupnju. Kao rezultat nesreće Air Franceovog leta 4590 u Parizu 25. srpnja 2000., svjetske ekonomske situacije nakon napada 11. rujna, 2001, i drugih faktora, povučen je iz prometa 24. listopada 2003., dok je zadnji let obavljen 26. studenog iste godine.
Concorde ostaje ikona u povijesti zrakoplovstva, s velikim brojem obožavatelja širom svijeta.
Kasnih 1950-ih Velika Britanija, Francuska, Sjedinjene Države i Sovjetski savez razmatrali su mogućnost razvoja nadzvučnog prijevoza. Britanska Bristol Aeroplane Company i francuska Sud Aviation radile su na svojim projektima nazvanima Bristol Type 223 i Super-Caravelle, u oba slučaja obilno financiranima od državnih vlada. Britanski dizajn s tankim delta krilima (baziran na radu njemačkog stručnjaka za aerodinamiku Dietricha Küchemanna) bio je namjenjen avionu za transatlantske letove s kapacitetom od cca 100 ljudi, dok su francuzi radili na zrakoplovu srednjeg doleta.
Oba su projekta ranih 1960-ih bila spremna za izradu prototipova, ali troškovi su bili toliko veliki da je britanska vlada zatražila od British Aircraft Corporation da potraži međunarodnu suradnju. Projekt je predložen mnogim zemljama no samo je Francuska pokazala stvarno zanimanje. Razvojni projekt dogovoren je kao međunarodni ugovor između dvije države i uključivao je klauzulu, traženu od Britanije, koja je nametala teške penale u slučaju otkazivanja projekta. Nacrt ugovora potpisan je 28. studenog 1962. U to doba obije kompanije doživjele su integraciju, te je kao uzrok toga Concorde bio projekt između kompanija British Aircraft Corp. i Aerospatiale.
Isprva, novi je konzorcij namjeravao proizvesti dvije verzije zrakoplova, jedan dugog i jedan kratkog doleta. Potencijalni kupci međutim nisu pokazali interes za verziju kratkog doleta, te se od toga odustalo. Konzorcij je osigurao narudžbe (tj. neobavezne opcije) za više od 100 verzija zrakoplova dugog doleta od tadašnjih vodećih zrakoplovnih kompanija: Pan Am, BOAC i Air France bili su početni kupci, svaki sa šest naručenih jedinica. Ostali naručioci bili su Panair do Brasil, Continental Airlines, Japan Airlines, Lufthansa, American Airlines, United Airlines, Air Canada, Braniff, Singapore Airlines, 
Zrakoplov je u Britaniji isprva nazivan francuskim imenom "Concorde", ali to je službeno promijenio britanski premijer Harold Macmillan u "Concord", kao odgovor na navodno omalovažavanje od strane Charlesa de Gaullea. 1967. na predstavljanju zrakoplova u Toulouseu, britanski ministar tehnologije Tony Benn najavio je povratak naziva na "Concorde", što je izazvalo nacionalističko brujanje, utihnuto kad je Benn izjavio da dodatno "e" predstavlja Excellence (izvrsnost), Englesku, Europu, i Entente cordiale 
(prijateljski dogovor među državama). U svojim memoarima napisao je o primitku pisma gnjevnog škota koji tvrdio: "govorite i "E" za Englesku, ali dio je izrađen i u Škotskoj". Uzevši u obzir škotski doprinos izradi nosnog konusa Concordea, Benn je odgovorio da je "E" također i za Écosse (francuski naziv za Škotsku).
Izrada dva prototipa započela je veljače 1965. 001, kojeg je gradio Aerospatiale u Toulouseu i 002, proizvod BAC-a u Filtonu kraj Bristola. 001 prvi je obavio pokusni let 2. ožujka 1969., s pilotom Andreom Turcatom, te je prvi nadzvučni let postigao 1. listopada. Prvi Concorde izrađen u Britaniji, kojim je upravljao Brian Trubshaw, letio je iz Filtona u Fairford 9. travnja 1969. Kako je program letova napredovao, 001 je 4. rujna 1971. poslan na promotivno putovanje. 002, 2. lipnja 1972. također je upućen na letove, najprije na turneju po bliskom istoku i iduće godine u Sjedinjene Države kada je prvim slijetanjem otvorio novi aerodrom u Dallasu.
Ta putovanja dovela su novih 70 narudžbi, ali serija faktora uzrokovala je iznenadno otkazivanje većeg broja naručenih zrakoplova: Energetska kriza 1973., akutne financijske teškoće mnogih zrakoplovnih kompanija, nesreća konkurentskog Tupoljeva Tu-114 na zrakoplovnom sajmu na pariškom 
Le Bourgetu, briga za okoliš vezana uz probijanje zvučnog zida, zagađenje zvukom i gorivom pri polijetanju. Samo Air France i British Airways (nasljednik BOAC-a) odlučili su poštovati narudžbe, s državnim vladama koje su zadržavale sve eventualne profite. U slučaju British Airwaysa, 80% profita zadržavala je britanska vlada do 1984., dok je trošak nabave aviona bio pokrivan državnom subvencijom.Sjedinjene Države otkazale su svoj program razvoja nadzvučnog putničkog zrakoplova 1971. Predložena su dva projekta: Lockheed L-2000, nalik na veći Concorde, bio je odbijen radi prihvaćanja bržeg Boeinga 2707, s kapacitetom 300 putnika i promjenjivom geometrijom krila. Druge zemlje, kao Indonezija ili Indija, zabranile su prelete Concordea radi navodnog zagađenja zvukom.Obije europske kompanije nastavile su od 1974. nadalje s testiranjima i demonstrativnim letovima. Rekordi postavljeni na testiranjima do danas nisu nadmašeni; prototipi, predproizvodni modeli i prvi serijski proizvedeni primjerci obavili su 5335 sati leta, od toga 2000 sati nadzvučnog leta. Cijena pojedinog zrakoplova 1977. bila je £23 000 000 ($46 000 000). Troškovi razvoja bili su šest puta veći od predviđenoga.
Concorde je zrakoplov sa šiljastim zaobljenim dvostrukim delta krilima ("OG delta wing") s četiri motora Rolls-Royce/Snecma Olympus 593, čiji se razvoj temeljio na motorima razvijenima za strateške bombardere Avro Vulcan. Motori su bili zajednički projekt britanskog Rolls-Roycea i francuske SNECMA-e. Također, to je bio prvi civilni zrakoplov s analognim fly-by-wire upravljačkim sistemom, i prvi sa spuštajućim prednjim nosom radi bolje vidljivosti pri polijetanju i slijetanju.
Glavni dizajner projekta bio je Pierre Satre, s Archibaldom Russellom kao zamjenikom.Ove i druge značajke omogućavale su prosječnu brzinu krstarenja od 2.02 Macha ili oko 2140 km/h, s maksimalnom visinom leta od 18 300 m, dvostruko više u odnosu na konvencionalne avione. Prosječna brzina slijetanja od 298 km/h bila je relativno visoka.
Inlet ramps (profili na otvorima motora) promjenjivog nagiba kontrolirani kompjutorom.
Mogućnost trajnog nadzvučnog leta bez dodatnog sagorijevanja goriva u motorima (Supercruise).
Nos promjenjivog nagiba radi bolje vidljivosti pri slijetanju.Za smanjenje težine i poboljšane performanse:
Brzina krstarenja 2.04 maha (2200 km/h) radi optimalne potrošnje goriva (nadzvučni aerodinamički otpor minimalan premda turboreaktivni motori imaju manju potrošnju na velikim brzinama).
Većinom aluminijska konstrukcija radi male težine i relativno konvencionalne izrade (veće brzine isključile bi upotrebu tog materijala).
Autopilot i automatsko podešavanje snage (potiska) motora omogućavaju automatsku kontrolu zrakoplova od penjanja do slijetanja.
Visokotlačni hidraulički sistem od 28 MPa za lakše hidrauličke sistemske komponente.
Dijelovi izrađeni glodanjem iz jednog komada radi smanjenja broja dijelova, smanjenja težine i povećanja čvrstoće.
Nedostatak pomoćnog motora (kao generatora), radi korištenja Concordea samo na velikim aerodromima gdje je uvijek na rasploganju vanjsko napajanje.Glavno je nasljeđe razvojnog programa Concordea u iskustvu stečenom za kasnije projektiranje i izradu zrakoplova konzorcija Airbus. Sudjelovanje Snecma Moteursa u programu pripremilo je ulazak te kompanije u dizajn i proizvodnju motora za civilne avione, što je Snecma-i zajedno s General Electricom otvorilo put ka osnivanju CFM Internationala i proizvodnji uspješne serije motora CFM International CFM56.
Premda je Concorde kada je 1970-ih uveden u promet bio tehnološki izvanredno napredan, 30 godina kasnije njegov cockpit, s analognim indikatorima i prekidačima, izgledao je zastarjelo. Bez stvarne konkurencije, nije bilo komercijalnog pritiska za tehnološkom nadogradnjom s najnovijom avionikom ili komforom u putničkoj kabini kao u zrakoplovima iz istog doba, npr. Boeingu 747.
Ključni partneri BAC (kasnije BAE systems) i Aerospatiale (kasnije spojen u EADS) bili su zajednički vlasnici Concordeovog homologacijskog lista. Formiranjem Airbus SAS-a, nadležnost za homologacijski list transferirana je na Airbus.
Više tehničkih problema riješeno je za vrijeme razvoja i ispitivanja Concordea.
Kada kod ubrzanja aviona brzina pređe kritični Mach broj (kada na bilo kojem malom dijelu konstrukcije aviona brzina struje zraka pređe brzinu zvuka), hvatište aerodinamičke sile pomiče se unazad. Pri tome težište aviona ostaje gdje jest, te se stvara moment oko poprečne osi koji spušta nos aviona. Inženjeri su dizajnirali krila posebnog oblika da se smanji taj pomak hvatišta aerodinamičke sile. Ipak, ostao je pomak od oko 2 metra, što bi se moglo uravnotežiti trimerom na kormilu visine, ali to bi pri takvim brzinama prouzročilo dramatično povećanje aerodinamičkog otpora. Umjesto toga, Concorde je opremljen sustavom koji razmješta gorivo uzduž trupa aviona prilikom ubrzavanja odnosno usporavanja, čime se premješta i težište aviona, i tako uravnotežuje poprečni moment nastao pomicanjem hvatišta aerodinamičke sile.
Radi ekonomske održivosti, Concorde je morao letjeti na razumno duge distance, što je zahtjevalo malu potrošnju. Za optimalan nadzvučni let bili su uzeti u obzir turboventilatorski motori, ali od toga se odustalo radi velikog promjera takvih motora koji bi izazvao veliki aerodinamički otpor. Ustanovljeno je da su turboreaktivni motori najbolji izbor,
te je odabran motor Rolls-Royce/Snecma Olympus 593 s dvostrukim kompresorom, verzija motora razvijenog za strateški bombarder Avro Vulcan, kasnije razvijenog u nadzvučni motor s dodatnim sagorijevanjem, te potom prilagođen Concordeu.
Dizajn ulaznih otvora na motorima bio je presudan. Svi konvencionalni mlazni motori mogu primati zrak samo pri brzinama od oko Mach 0.5, te se radi toga zrak mora usporiti s Mach 2.0 pri ulasku u otvore. Concorde je posebno morao kontrolirati udarne valove tih redukcija brzine zraka radi izbjegavanja oštećenja motora. To je omogućeno parom ploča na otvorima motora (intake ramp) i dodatnim zakrilcem čija se pozicija radi usporenja zraka mijenja tijekom leta. Ploče su bile na vrhu kućišta motora i pomicane prema dole, te je dodatno zakrilce pomicano gore i dole, što je zraku omogućavalo da struji unutra ili van. Za vrijeme polijetanja, kada su motori pod velikim opterećenjem, ploče su bile u ravnom položaju, a dodatno zakrilce uvučeno radi veće potrebe motora za zrakom. Pri ubrzavaju prema Mach 0.7 zakrlice se zatvaralo; pri brzini Mach 1.3 ploče su počele djelovati, uklanjajući zrak iz motora koji je tada korišten za presurizaciju kabine. Pri brzini Mach 2.0 ploče su pokrile polovicu njihove moguće distance. Također su olakšavale posao kompresorima jer nisu samo komprimirale zrak već su povećavale i temperaturu zraka.
Kvar motora stvara velike probleme na konvencionalnim podzvučnim zrakoplovima; avion ne gubi samo potisak na toj strani, već je motor i veliki izvor aerodinamičkog otpora, što uzrokuje zakretanje i naginjanje u smjeru pokvarenog motora. Da se pri nadzvučnim brzinama to dogodilo Concordeu, u teoriji bi izazvalo katastrofalni lom strukture. Kako pri kvaru motor nema potrebe za zrakom, neposredni efekt kvara motora na Concordeu bio bi otvaranje dodatnog zakrilca i puna ekstenzija ploča, koje bi skretale zrak ispod motora, poništavajući efekt otpora pokvarenog motora. Na testiranjima Concorde je bio sposoban zatvoriti oba motora na istoj strani aviona pri brzini Mach 2 bez ikakvih problema u kontroli.Zrakoplov je koristio dodatno sagorijevanje pri polijetanju i krozzvučnoj akceleraciji između Mach 0.95 i 1.7, dok je bilo isključeno u svim ostalim slučajevima. Motori su bili sposobni dostići Mach 2 bez dodatnog sagorijevanja, ali otkriveno je da se na taj način troši više goriva, jer zrakoplov znatno više vremena leti u visokom krozzvučnom aerodinamičkom otporu, iako dodatno sagorijevanje ima relativno veliku potrošnju.
Radi velike potrošnje mlaznih motora pri niskim brzinama, Concorde je trošio dvije tone goriva rulanjem po pisti. Kao štednja goriva samo su dva vanjska motora bila uključena nakon slijetanja. Potisak dva motora bio je dovoljan za rulanje do platforme radi male težine zrakoplova nakon slijetanja.
S druge strane, pri brzinama od Mach 2, Concordeovi mlazni motori bili su potrošnjom najefikasniji na svijetu.
Pored motora, najtopliji je dio strukture bilo kojeg nadzvučnog zrakoplova nosni konus. Inženjeri su namjeravali upotrijebiti (duraluminij) aluminij kroz cijeli trup radi iskustva s radom, troškova i lakog oblikovanja tog materijala. Najviša temperatura koju aluminij može podnijeti kroz radni vijek zrakoplova je 127°C, što je maksimalnu brzinu ograničavalo na Mach 2.02.
Concorde je prolazio kroz dva ciklusa zagrijavanja i hlađenja tijekom leta, isprva hlađenja pri postizanju visine, potom zagrijavanja nakon postizanja nadzvučne brzine. Obrnuto se događalo prilikom spuštanja i usporavanja, što se moralo uzeti u obzir pri izradi strukture. Izrađen je skupi ispitni stol koji je permanentno zagrijavao i hladio dio krila u prirodnoj veličini, te su povremeno ispitivani uzorci metala. Testiranje je stvaralo milijune funti troška godišnje.
Radi zagrijavanja koje je generirala kompresija zraka za vrijeme nadzvučnog leta, trup se produžavao do 300 mm. Najočitija manifestacija tog produženja bio je razmak koji se stvarao u pilotskoj kabini između konzole inženjera leta i pregrade. Na svim Concordeima koji su nadzvučno letjeli prije povlačenja iz prometa, inženjeri leta svoje su kape postavili u taj razmak prije hlađenja, te su kape ostale tako do danas. 
Da bi se kabina održavala hladnom, Concorde je koristio gorivo kao hladnjak za vrućinu iz klimatizacije. Ista metoda korištena je i za hlađenje hidraulike. Za vrijeme nadzvučnog leta pozori u cockpitu postajali su prevrući da bi ih se dotaklo.
Concorde je također imao restrikcije s livrejom; većina površine morala je biti obojana s posebnom visoko sjajećom bijelom bojom da se izbjegne pregrijavanje aluminijske strukture radi nadzvučnih efekata zagrijavanja pri brzini od Mach 2.
 Ipak, 1996., Air France nakratko je obojao svoj F-BTSD u većinom plavu livreju (s iznimkom krila) kao dio promotivnog ugovora s Pepsi Cola-om. U toj shemi Air Franceu je savjetovano da brzinu od Mach 2 ne održava duže od 20 minuta odjednom, ali nije bilo restrikcija za brzine ispod Mach 1,7. F-BTSD je izabran za promociju jer taj zrakoplov tada nije bio predviđen za dugačke letove koji bi zahtjevali dugotrajnu aktivnost na Mach 2.
Radi velikih brzina na kojima je letio, snažne sile djelovale su na strukturu zrakoplova za vrijeme okretanja i naginjanja. To je uzrokovalo savijanje i distorzije strukture, što je riješeno neutraliziranjem vanjskih elevona pri velikim brzinama. Samo unutarnji elevoni, pričvršćeni na najsnažnijim dijelovima krila, aktivni su pri velikim brzinama.
Dodatno, relativno mala visina uzrokovala je veće svijanje zrakoplova, posebno za vrijeme polijetanja, te su piloti tome mogli posvjedočiti ukoliko su pogledali unatrag u kabinu, no bilo je manje vidljivo iz kuta gledanja većine putnika. Kabine i Air Francea i British Airwaysa bile su podijeljene sredinom dužine pregradama i toaletima radi smanjenja izgleda "dugačke cijevi" putnicima na kraju aviona.
Radi relativno visoke prosječne brzine polijetanja od 400 km/h, Concordeu su bile potrebne snažne kočnice. Koristio je ABS sistem, koji je sprečavao blokadu kotača s kočenjem na maksimumu snage, što je omogućavalo veće usporavanje i bolju kontrolu, posebno u kišnim uvjetima. Ugljične kočnice, koje je razvio Dunlop, mogle su Concorde, težak do 185 tona pri brzini od 305 km/h,  zaustaviti nakon odustajanja polijetanja unutar jedne milje (1600 m). Takav manevar dovodio bi 
temperaturu kočnica na 300°C-500°C, što je zahtjevalo nekoliko sati hlađenja.Još jedan problem pri razvoju Concordea bilo je podvozje. Ustanovljeno je da podvozje mora biti vrlo snažno radi izvanrednih opterećenja prouzročenih visokim napadnim kutem koji je Concordeu radi svojih delta krila potreban za uzlijetanje. To je povečalo težinu i zahtjevalo veće promjene u projektu.
Zanimljivo je da bi se glavno podvozje u slučaju da se samo savilo prema unutra radi uvlačenja, sudarilo i prignječilo samo sa sobom. Zajednička dužina oba podvozja veća je nego razmak između korijena podvozja. Taj problem riješen je vertikalnim uvlačenjem, te potom svijanjem unutra radi smještanja u utrobu krila i trupa.
Od Concordea se zahtijevao neprekidni let između Londona i New Yorka ili Washingtona, te da bi se to postiglo dizajneri su Concordeu podarili najveći dolet među svim nadzvučnim zrakoplovima. To je postignuto kombinacijom temeljitog razvoja motora radi male potrošnje pri nadzvučnim brzinama, vrlo pomnim razvojem oblika krila radi povoljnog omjera uzgona i otpora, s relativno skromnim korisnim teretom, velikim kapacitetom goriva, te pomicanjem goriva radi trimanja zrakoplova bez uvođenja dodatnog otpora.
Unatoč tome, ubrzo nakon što je Concorde počeo letjeti, dizajniran je "B" model s neznatno većim kapacitetom goriva i neznatno širim krilima s pretkrilcima radi poboljšanja aerodinamičkih performansi pri svim brzinama, te snažnijim motorima bez zaglušujučeg zvuka, bučnog i goriva žednog dodatnog sagorijevanja. Te modifikacije omogućavale su 500 km veći dolet s većim korisnim teretom, što je otvaralo mogućnost novih komercijalnih ruta, no od toga se odustalo radi slabe prodaje Concordea.
Pri velikim visinama na kojima je Concorde letio, putnici su primali skoro dvostruko više strujanja izvanzemaljskog ionizirajućeg zračenja u odnosu na putnike na konvencionalnim letovima dugog doleta. Međutim, radi proporcionalnog smanjenja vremenskog trajanja leta, ukupna ekvivalentna doza zračenja bila je manja u odnosu na konvencionalni let na istu udaljenost. Izvanredna solarna aktivnost dovela je do povećanja incidenta zračenja, te je pilotska kabina imala radiometar i uređaj za mjerenje brzine smanjena zračenja. Ako je zračenje bilo prejako, 
Concorde se spuštao ispod 14 000 m. Indikator smanjenja zračenja pokazivao je mora li se zrakoplov dalje spuštati, što je smanjivalo količinu vremena na nesigurnim visinama.
Kabine putničkih zrakoplova uobičajeno su presurizirane na elevaciju od 1800-2400 m, dok avion leti znatno više. Presurizacija na Concordeu bila je podešena na nižem kraju tog raspona, no neki putnici osjećali su teškoće čak i u tom slučaju. Iznenadni pad tlaka u kabini opasan je za sve putnike i posadu. Concordeova najveća visina krstarenja bila je 18 000 m (mada je uobičajena visina na letu između Londona i New Yorka bila 17 000 m); dok podzvučni putnički zrakoplovi uobičajeno krstare na 12 000 m. Iznad 15 000 m, pomanjkanje tlaka omogućilo bi "vrijeme korisne svijesti" čak i uvježbanom sportašu ne više od 10-15 sekundi. Lom kabine mogao bi tlak smanjiti čak ispod tlaka vanjskog ambijenta radi efekta venturi, jer je zrak isisan van kroz otvor. Na Concordeovoj visini gustoća zraka vrlo je niska; lom kabine rezultirao bi tako ozbiljnim gubitkom tlaka da maske za kisik za slučaj opasnosti instalirane na drugim putničkim mlažnjacima nebi bile djelotvorne, te bi putnici ubrzo pretrpjeli hipoksiju, unatoč kratkom vremenu djelovanja. Radi toga je Concorde bio opremljen malim prozorima da bi se smanjila stopa gubitka u slučaju pukotine, rezervnim dovodom zraka za povećanje tlaka kabine, i procedurom brzog poniranja radi dovođenja zrakoplova na sigurne visine. FAA nametao je minimalne stope poniranja za zrakoplove ali uzevši u obzir Concordeove više operative visine, zaključeno je da bi najbolji odgovor na gubitak tlaka bilo naglo poniranje. Piloti su imali pristup CPAP-u, (Continuous Positive Airway Pressure - Trajni pozitvni pritisak zraka) opremljenim maskama koje su ubrizgavale kisik na visokom tlaku u pluća pilota.
Concoredov čuveni spušteni nos bio je kompromis između potrebe za aerodinamičkim oblikom radi smanjenja otpora i povećanja aerodinamičke djelotvornosti u letu i potrebe za jasnom vidljivošću kod pilota za vrijeme rulanja, polijetanja i slijetanja. Zrakoplov s delta krilima polijeće i slijeće s visokim napadnim kutem (visoki kut nosa) u uspoređenju s ostalim konfiguracijama, radi uzgona kakvog generiraju takva krila. Zašiljeni nos onemogućio bi kod pilota preglednost pista i rulnica, te je Concordeov nos dizajniran za razne pozicije u različitim postupcima. Spuštajući nos bio je praćen pokretnim vjetrobranom koji se uvlačio u nos prije spuštanja samoga nosa. Kada je nos podignut natrag u horizontalu, vjetrobran je ponovo izvučen van ispred drugog vjetrobrana 
pilotske kabine radi aerodinamičke djelotvornosti u letu.Regulator u cockpitu omogućavao je uvlačenje nazdvučnog vjetrobrana i spuštanje nosa na 5° ispod standardne horizontalne pozicije radi rulanja i polijetanja. Nakon polijetanja i udaljavanja od aerodroma, nos i vjetrobran su podizani. Kratko prije slijetanja, nazdvučni vjetrobran ponovo je uvlačen i nos spuštan na 12.5° ispod horizontale radi maksimalne vidljivosti, te je nakon slijetanja nos podizan na poziciju pet stupnjeva radi izbjegavanja mogućih oštećenja.
Krajnja moguća pozicija za uvučeni nadzvučni vjetrobran bila je u nosu u standardnoj horizontalnoj poziciji. Takav raspored korišten je za čišćenje vjetrobrana ili za kratke podzvučne letove.Dva prototipa imala su samo dvije fiksne staklene rupe na uvlačećim vizirima. Američka Savezna Zrakoplovna Uprava (Federal Aviation Administration) prigovorila je takvoj restriktivnoj vidljivosti i zatražila drukčiji dizajn prije nego što dozvoli Concordeu korištenje američkih aerodroma, što je dovelo do drukčijeg dizajna vizira na avionima u serijskoj proizvodnji i na četiri prototipa (101, 102, 201, i 202)
Redovni letovi započeli su 21. siječnja, 1976. na rutama London-Bahrain i Paris-Rio de Janeiro (preko Dakara). Kongres Sjedinjenih Država zabranio je slijetanje Concordeu u SAD, uglavnom iz protesta građana radi nadzvučnog buma, što je spriječilo pokretanje željene transatlantske rute. Ipak, američki savezni tajnik za transport, William Coleman, dodijelio je Concordeu posebnu dozovolu za slijetanje na washingtonski aerodrom Dulles International, te su Air France i British Airways simultano započeli službu za Dulles 24. svibnja, 1976.
Kada je veljače 1977. ukinuta američka zabrana na njujorškom aerodromu JFK, grad New York zabranio je Concorde lokalno. Zabrani je došao kraj 17. listopada 1977. kada je Vrhovni sud SAD-a odbacio poništiti odluku nižeg suda i odbio napore lučke uprave New Yorka i New Yerseya za nastavljanjem zabrane (izveštaj o buci primjetio je da je Air Force One, u to doba Boeing VC-137, bio glasniji od Concordea za vrijeme podzvučnog leta, te za vrijeme polijetanja i slijetanja.).
Redovni letovi iz Pariza i Londona za njujorški JFK International Airport započeli su 22. studenog, 1977. Brojevi leta British Airwaysa bili su uglavnom "BA001" (London - New York), "BA002" (New York - London), "BA003" (London - New York) i "BA004" (New York - London), dok su brojevi leta Air Francea bili "AF001" (New York - Paris) i "AF002" (Paris - New York). 1977. British Airways i Singapore Airlines dijelili su Concorde za letove između Londona i Singapura (Singapore International Airport), preko Bahraina. Zrakoplov, BA G-BOAD, bio je obojen u Singapore Airlines livreju s lijeve strane i British Airways s desne strane.
Služba je prekinuta nakon tri povratna leta radi žalbe malezijske vlade na buku; mogla je biti ponovo uspostavljena jedino zaobilaženjem malezijskog zračnog prostora 1979. godine. Nesuglasice s Indijom spriječile su postizanje nadzvučnih brzina u indijskom zračnom prostoru, te je ruta proglašena neodrživom i prekinuta 1980. Za vrijeme meksičkog naftog buma, Air France letio je Concordeom dvaput tjedno za aerodrom u Mexico Cityju Benito Juárez International Airport, preko Washingtona ili New Yorka od rujna 1978. do studenog 1982. Tadašnja svjetska ekonomska kriza rezultirala je ukidanjem te rute te su posljednji letovi bili skoro prazni. Put između Washingtona ili New Yorka i Mexico Cityja sadržavao je usporavanje s Mach 2.02 na Mach 0.95 prilikom preleta Floride radi izbjegavanja nezakonitih nadzvučnih bumova; te potom ubrzavanje na Mach 2.02 iznad Meksičkog 
zaljeva. U Air Franceu očito nisu nikada shvatili da se ta procedura mogla izbjeći letom između Miamija i Biminija na Bahamima, te skretanjem zapadno oko Key Westa. British Airways tu novu rutu primjenio je 1. travnja 1989. s G-BOAF, na čarteru oko svijeta. Concorde se povremeno vraćao u to područje na sličnim čarterima za Mexico City i Acapulco.
Od 1978. do 1980. Braniff International Airways unajmio je deset Concordea, po pet od Air Francea i British Airwaysa, te su bili korišteni s podzvučne letove između Dallas-Fort Wortha i Washington Dullesa s Braniffovim posadama. Posade Air Francea i British Airwaysa preuzimale su za nadzvučne letove za London i Pariz. Zrakoplovi su bili registrirani i u SAD-u i u matičnim zemljama: naljepnica je prekrivala europsku registraciju na nekoliko sati za vrijeme korištenja od strane Braniffa, sa standardnom AF/BA shemom bojanja. Letovi nisu bili profitabilni te uglavnom popunjeni manje od 50%, što je prisililo Braniff da završi svoj zakup kao jedinog američkog Concordeovog operatera u svibnju 1980.
Oko 1981. u Velikoj Britaniji, budućnost Concordea izgledala je loše. Britanska vlada korištenjem Concordea svake je godine gubila novac, te su već poduzimane mjere da ga se ukine. Nacrt troškova predvidio je znatno smanjen trošak metalurških testiranja, jer je ispitni stol za krila skupio dovoljno podataka za idućih 30 godina te je mogao biti zaustavljen, ali svejedno, nakon dugogodišnjih gubitaka, vlada nije željela nastaviti s projektom. 1983, generalni direktor British Airwaysa, Sir John King, uspio je osigurati prodaju prava na zrakoplov (tada državnom, kasnije privatiziranom) British Airwaysu za 16.5 milijuna funti, plus profite prve godine.
Nakon istraživanja tržišta i otkrića da ciljni klijenti smatraju da je Concorde skuplji nego što je doista bio, BA progresivno je povećavao cijene da bi se izjednačile s tom percepcijom. U to doba BA navodno je s Concordeom stvarao profit za razliku od francuskih kolega u Air Franceu. Profiti British Airwaysa bili su do 50 milijuna funti u najisplativijoj godini, s ukupnim profitom od 1,75 milijardi funti na 1 milijardu troškova.Između 1984. i 1991. British Airways je Concordeom triput tjedno letio iz Londona za Miami, sa zaustavljanjem na washintonskom aerodromu Dulles. Put između Dullesa i Miamija obavljan je podzvučnim letom do radio fara (VOR) u Carolina Beachu, potom je slijedilo naglo penjanje na 18 000 m, (procjena - 1800 m na minutu), te je bilo moguće postići Mach 2.02 radi vrlo male težine aviona, s prosječno 25-30 putnika i gorivom samo za let Dulles-Miami. Nakon 6-8 minuta na Mach 2.02, započinjalo je usporavanje i spuštanje prema Miamiju. U nekoliko slučajeva loše vrijeme u Washingtonu i relativno mala popunjenost putnicima iz Miamija, omogućavali su neprekidan let Miami-London. Najbrži od tih letova, s 70 putnika, trajao je 3 sata i 47 minuta, na 7400 kilometara. Na takvim putovanjima, plan leta ispunjavan je u Shannonu u Irskoj, s dozvolom za slijetanje u London osiguranom kasnije u letu nakon što je bilo jasno da je prisutan minimum potrebnog goriva za let do Londona. Taj let bio je duži od leta za kojeg se često smatra da je najduži neprekidni let Concordea: posebni čarter za bliskoistočne uglednike iz Washingtona za Nicu u Francuskoj. 
1985. godine Concorde je sletio na Hopkins International Airport u Clevelandu, na posebnom letu London-Cleveland, što je privuklo pažnju međunarodnih medija i omogućilo toj zračnoj luci da postane međunarodni aerodrom. 2000. bio je predviđen još jedan let za Cleveland, ali poništen je nakon nesreće leta 4590 u Parizu (Nakon toga BA poništio je sve čartere sve do povlačenja Concordea iz prometa u listopadu 2003.). Let London-Cleveland 1985. godine trajao je 3 sata i 10 minuta, ali između New Yorka i Clevelanda let je morao biti podzvučan što je to putovanje učinilo nešto dužim. Razmatrala se mogućnost uvođenja linije za Cleveland, ali od toga se odustalo radi blizine stambene zone aerodromu.
Prilikom obilježavanja 500. godišnjice otkrića Amerike 12. i 13. listopada 1992., Concorde Spirit Tours (USA) unajmio je Air Franceov Concorde F-BTSD i obletio svijet za 32 sata, 49 minuta i 3 sekunde, iz Lisabona u Portugalu, sa šest slijetanja radi nadolijevanja goriva u Santo Domingo, Acapulco, Honolulu, Guam, Bangkok i Bahrain.Rekord u letu prema istoku postavio je isti Air Franceov Concorde F-BTSD unajmljen od Concorde Spirit Toursa (USA), 15 i 16. kolovoza 1995. Taj posebni promotivni let obletio je svijet iz New Yorka/JFK za 31 sat, 27 minuta i 49 sekundi, uključujući šest slijetanja za 
snabdijevanje gorivom u Toulouse, Dubai, Bangkok, Andersen AFB (Guam), Honolulu i Acapulco. Concorde i dalje drži oba rekorda.
Do 2003. Air France i British Airways nastavili su s dnevnim letovima za New York. Concorde je također letio za Grantley Adams International Airport na Barbadosu za vrijeme zimskih praznika. Dok pariška nesreća nije okončala sve čarter letove i Air Francea i British Airwaysa, više tour operatora redovno su ugovarali brojne čartere za razne europske destinacije.
Iskustvo putnika razlikovalo se na mnoge načine od letova na podzvučnim komercijalnim letovima. Air France i British Airways konfigurirali su putničku kabinu kao jednu klasu s 100 sjedala - po četiri u redu sa središnjim prolazom. Visina kabine iznad prolaza bila je 1.8 m, te su kožna sjedala bila neobično uska. Razmak redova sjedala u putničkoj kabini bio je 970 mm, što je samo oko 180 mm više prostora za noge nego u standardnoj međunarodnoj ekonomskoj klasi. S malo prostora na stropu kabine, priručna prtljaga bila je strogo ograničena.
1990-ih, značajki uobičajenih u prvoj klasi i poslovnoj klasi u kabinama zrakoplova dugog doleta, kao video zabava, okretna ili oboriva sjedišta ili šetne zone, u Concordeu nije bilo. Ipak, znatno kraće vrijeme leta od cca 3,5 sata kompenziralo je te nedostatke. Plazma ekran u prednjem dijelu kabine prikazivao je visinu, vanjsku temperaturu i brzinu leta u km/h i Mach (Air France imao je samo jedan displej koji je prikazivao samo broj Macha). 
Da bi se nadoknadio nedostatak komfora održavan je visoki nivo usluge. Putnicima je nuđen besplatan šampanjac te su obroci posluživani u malom Wedgwood posuđu s kratkim srebrnim jedaćim priborom.
Iskustvo prolaska kroz zvučni zid pratio je lagni trzaj u akceleraciji, što je najavljivao jedan od pilota.
Radi dvostruko veće visine u odnosu na visinu krstarenja konvencionalnog zrakoplova, pogled kroz prozore jasno je prikazivao zaobljenost Zemlje, te su turbolencije bile rijetke. Za vrijeme nadzvučnog krstarenja, iako je vanjska temperatura bila oko -60 °C, kompresija zraka zagrijavala bi vanjsku oplatu na otprilike +120 °C, što je prozore činilo vrućim na dodir i stvaralo primjetan porast temperature duž kabine.
Concordeova brzina krstarenja premašivala je maksimalnu brzinu sumračnice, te je bio sposoban prestići rotaciju Zemlje. Na letovima prema zapadu bilo je moguće stići po lokalnom vremenu ranije u odnosu na vrijeme polaska leta. Na pojedinim rano večernjim transatlantskim letovima iz Pariza ili Londona, bilo je moguće poletjeti neposredno nakon sumraka i potom sustići sunce sletjevši po danu. British Airways je to znatno koristio u promotivne svrhe sloganom "Stignite prije nego što krenete" (Arrive before you leave).
Dok je konvencionalnim zrakoplovima za let New York-Pariz potrebno osam sati, prosječno vrijeme nadzvučnog leta na transatlantskoj ruti bilo je 3,5 sata, više od dvostruko brže u odnosu na podzvučne avione.
U redovnoj službi, Concorde je koristio relativno efikasni profil leta "penjanja-krstarenja". Dok zrakoplov gubi na težini trošeći gorivo, može progresivno letjeti na većim visinama, što stvara generalno manju potrošnju. Konvencionalni zrakoplovi koriste strmiji profil penjanja gdje kontrola leta odobrava promjenu na viši nivo dok let napreduje.
Za vrijeme prilaženja slijetanju Concorde je bio na "stražnjoj strani" krivulje sile otpora gdje bi podizanje nosa povećalo stopu gubitka visine. Delta krila omogućavala su Concordeu postizanje višeg napadnog kuta u odnosu na konvencionalne zrakoplove, jer su se stvarali veliki zračni vrtlozi niskog tlaka nad cijelom gornjom površinom krila, što je održavalo uzgon. Radi tog niskog pritiska, Concorde je znao po vlažnim danima nestati u oblaku magle kojeg je sam stvarao. Vrtlozi su se stvarali samo po niskim brzinama, što je značilo da je za vrijeme početnog penjanja i prilaženja Concorde mogao iskusiti lakše turbolencije i podrhtavanje.
Bez drugih civilnih zrakoplova na visini krstarenja od oko 17 000 m, Concorde je koristio posebne transatlantske pruge. Takve SST, ("Super-Sonic Transport") pruge bile su označene:
Sierra Mike (SM); Jednosmjerna pruga za zapadni let korištena od Air Francea i British Airwaysa.
Sierra November (SN); Jednosmjerna pruga za istočni let korištena od Air Francea i British Airwaysa.
Sierra Oscar (SO); Dvosmjerna pruga korištena za zapadne letove Air Francea, koji su mogli doći u bliski susret sa zapadnim letovima British Airwaysa simultano usmjerenih na pruzi SM, i za istočne Air Franceove letove, koji su mogli doći u bliski susret sa s istočnim letovima British Airwaysa simultano usmjerenih na pruzi SN.
Sierra Papa (SP); Jednosmjerna sezonska pruga korištena od British Airwaysa za zapadne letove od Londona za Barbados.Radi prirode vjetrova na velikim visinama, nadzvučne transatlanstke pruge bile su fiksirane na svojim koordinatama, za razliku sjevernoatlantskih pruga na manjim visinama čije se koordinate dnevno mijenjaju u skladu s prognozom vremena. Concorde je također imao dozvolu za uspon u bloku od 4600 m, što je radi smanjenja opterećenja gorivom omogućavalo polagani uspon na 18 000 m tijekom prelaska Atlantika.
Concorde je letio dovoljno brzo da se za vrijeme istočnog leta tjelesna težina svih osoba prisutnih u zrakoplovu privremeno smanji oko 1%, što je stvarao efekt centrifuge koji je brzini leta dodavao brzinu rotacije zemlje. Pri zapadnom letu težina se povećavala za oko 0.3% jer je poništavan efekt rotacije i centifuge, što se zamijenilo manjom rotacijom u suprotnom smijeru. Također je letio dovoljno visoko da se svakome u zrakoplovu dodatno smanji težina za 0.6% radi veće udaljenosti od središta Zemlje.
Concordeovi letovi British Airwaysa, pored standardnog Speedbird pozivnog signala, koristili su i dodatnu Concorde dezignaciju, radi upozorenja kontroli leta na jedinstvene restrikcije i sposobnosti zrakoplova. Brojevi leta British Airwaysa za/iz SAD-a bili su 001-004; te su BA Concordei koristili pozivne signale od "Speedbird Concorde 1" do "Speedbird Concorde 4". Posebni čarteri za Barbados, i posebni pokusni letovi za vrijeme servisiranja koristili su 
prefiks "Speedbird Concorde" s dodatkom četveroznamenkastog broja leta. S povlačenjem iz prometa, BA brojevi leta 001 - 004 više se ne koriste. Air Franceovi Concordei koristili su standardne "Airfrans" pozivne signale.
25. srpnja, 2000, Air Franceov let 4590, registarska oznaka F-BTSC, srušio se u Gonesseu kraj Pariza. Poginulo je svih 100 putnika, 9 članova posade i četiri osobe na zemlji. To je bio jedini fatalni incident s takvim avionom.
Prema službenoj istrazi koju je vodio francuski ured za istraživanje nesreća (BEA), katastrofu je izazvala titanska traka, dio skretanja mlaza motora koji je otpao s Continental Airlines  McDonnell Douglasa DC-10, koji je poletio oko četiri minute ranije. Taj metalni fragment probušio je gumu na lijevom glavnom bogie sklopu stajnog trapa. Guma je eksplodirala, te je dio gumene mase pogodio rezervoar za gorivo i električni kabel. Udarac je izazvao hidrodinamički udarni val koji je rascijepio tank s gorivom nedaleko od 
mjesta udarca. Uslijedilo je veliko curenje goriva iz rezervoara koje se potom zapalilo radi prerezanih iskrećih električnih kabela. Posada je radi požara isključila motor broj 2 ali nisu mogli uvući podvozje, što je otežavalo penjanje. S motorom broj 1 čija je snaga popuštala, zrakoplov nije bio sposoban dobiti na brzini i visini, te je ušao u nagli zaokret i potom snažno poniranje uz naginjanje ulijevo. Zrakoplov je s niskim repom udario u hotel Hotelissimo u Gonesseu.
Bilo je osporavanja rezultata službene istrage, te su između ostaloga citirani dokazi da je Air Franceov Concorde bi preopterećen, imao neravnomjerno raspoređeno gorivo u tankovima, te mu je nedostajala kritična razmaknica na podvozju što je izazvalo zaokretanje. Došlo se do zaključka da je zrakoplov skrenuo na pisti, što je smanjilo brzinu polijetanja ispod apsolutnog minimuma.Prije nesreće Concorde je bio je statistički najsigurniji operativni putnički zrakoplov na svijetu prema odnosu poginulih na pređeni kilometar, tada na nuli. Nakon nesreće odnos se popeo na 12.5 poginulih na milijun letova što je više od tri puta toliko za drugi najnesigurniji avion. Ipak, sigurnost niti jednog zrakoplova ne može se mjeriti jednim incidentom, te su mjere sigurnosti poboljšane nakon nesreće. Unatoč tome, pariška katastrofa ipak je bila početak kraja za taj tip aviona.Modifikacije nakon nesreće uključivale su sigurnije električne komande, optočenje rezervoara kevlarom, i posebno razvijene gume otporne na bušenje. U srpnju 2008. jedan francuski istražitelj podigao je optužbu za ubojstvo iz nehaja protiv Continental Airlinesa i pet osoba, te im je sudac naložio da se pojave na suđenju. Glasnogovornik Continental Airlinesa optužbe je nazvao "nečuvenima". Suđenje je odgođeno nekoliko puta. 6. prosinca, 2010., Continental Airlines i John Taylor, jedan od Continentalovih mehaničara, proglašeni su krivima za ubojstvo iz nehaja.
Prvi pokusni let nakon modifikacija uzletio je s londonskog Heatrowa 17. srpnja 2001. sa šefom službe Concordeovih pilota British Airwaysa Mikeom Bannisterom za upravljačem. Za vrijeme 3 sata i 20 minuta leta sredinom Atlantika prema Islandu, Bannister je postigao brzinu od Mach 2.02 prije povratka u bazu britanske avijacije Brize Norton u južnoj Engleskoj. Pokusni let, koji je simulirao rutu London-New York proglašen je uspješnim, te je bio praćen i uživo na televiziji s publikom na lokacijama polijetanja i slijetanja.Prvi let s putnicima obavljen je 11. rujna, 2001, te je bio u zraku za vrijeme napada u SAD-u. To nije bio komercijalni let, već su svi putnici bili zaposlenici British Airwaysa.Redovni komercijalni letovi ponovo su uspostavljeni 7. studenoga, 2001. s British Airwaysom i Air Franceom (zrakoplovi G-BOAE i F-BTSD) za New York gdje je putnike dočekao tadašnji njujorški gradonačelnik Rudy Giuliani.
10. travnja 2003, Air France i British Airways simultano su najavili povlačenje Concordea iz prometa kasnije te godine. Kao razloge naveli su mali broj putnika nakon nesreće 25. srpnja, 2000, krizu zračnih putovanja nakon napada na Sjedinjene Države 11. rujna, 2001, i povećavanje troškova održavanja.
Istoga dana, Richard Branson ponudio je otkupiti cijelu flotu British Airwaysovih Concordea, za službu u Virgin Atlantic Airwaysu, za njihovu "originalnu cijenu od jedne funte". Branson je tvrdio da je to ista simbolična cijena koju je British Airways platio britanskoj vladi, ali BA je demantirao i odbio ponudu. Stvarni trošak nabave zrakoplova bio je 26 milijuna funti po komadu, ali sredstva je pozajmila britanska vlada, te zadržala 80% profita. British Airways je kasnije nabavio dva zrakoplova za knjigovodstvenu cijenu od jedne funte kao dio 16,5 milijuna vrijednog otkupa iz 1983.Richard Branson 23. listopada 2003, napisao je u The Economistu da je njegova krajnja ponuda bila "preko 5 milijuna funti", te da je namjeravao flotu Concordea koristiti "još mnogo godina." Bilo kakva nada da bi mogao ostati u službi bila je dodatno onemogućena nevoljkošću Airbusa da osigura daljnje održavanje za ostarjelu strukturu.
Postojale su špekulacije da Concorde nije povučen iz navedenih razloga, već su za vrijeme  prisilnog prizemljenja avio kompanije primjetile da se ostvaruje veća zarada podzvučnim prevoženjem svojih putnika prve klase..Rob Lewis ukazao je da je naglo povlačenje Air Franceovih Concordea iz prometa direktni rezutat tajnog dogovora između predsjednika i glavnog menađera Air Francea Jean-Cyrila Spinette i tadašnjeg AIRBUS-ovog glavnog menađera Noela Forgearda, koji je proizlazio iz straha od, prema francuskom zakonu, moguće krivične odgovornosti za buduće AF Concordeove incidente, kao i iz ekonomskih razloga. Dodatno, na strani British Airwaysa, također je ukazano da je pomanjkanje angažiranja na održavanju Concordea tadašnjeg direktora održavanja Alana MacDonalda, pokopalo izunutra namjeru BA-a da nastavi koristiti Concorde.
Air France, svoje posljednje komercijalno slijetanje u SAD-u na letu Pariz-New York, obavio je 30. svibnja 2003. Vatrogasna vozila prskala su tradicionalne vodene lukove nad F-BTSD na asvaltu aerodroma JFK. Posljednji putnički let bio je čarter nad Biskajskim zaljevom. Tijekom idućeg tjedna, 2. i 3. lipnja 2003, F-BTSD letio je posljednju turu iz Pariza za New York i natrag radi prijevoza osoblja kompanije i dugogodišnjih zaposlenika u Concordeovom pogonu Air Francea,  te je posljednji let obavljen 27. lipnja 2003, povratkom F-BVFC u Toulouse.15. studenog 2003, u pariškom Christie's-u, održana je aukcija Concordeovih dijelova i suvenira kojoj je prisustvovalo 1300 ljudi, te je nekoliko predmeta premašilo predviđenu vrijednost.
Nakon kraja službe, francuski Concorde F-BVFC, povučen je u Toulouse i neko vrijeme održavan u pogonu (uključujući motore), za slučaj potrebe istrage nesreće 2000. godine. Zrakoplov je sada potpuno umirovljen, više nije u funkciji i otvoren je za javnost.
F-BTSD smješten je u "Zračni i svemirski muzej" ("Musée de l'Air et de l'Espace") na Le Borgetu kraj Pariza, gdje su za razliku ostalih Concordea u muzejima, neki sistemi u zrakoplovu ostali u funkciji, kao "spuštajući nos" koji se i dalje može spuštati i podizati.
To je proizvelo glasine da bi mogao biti osposobljen za buduće letove na posebnim prilikama, no bez potrebne službe održavanja ili rezervnih dijelova, to više nije moguće.
British Airwaysov posljednji polazak s Grantley Adams International Airport na Barbadosu bio je 30. kolovoza 2003. BA je proveo malu sjevernoameričku oproštajnu turneju u listopadu 2003. G-BOAG posjetio je Toronto 1. listopada 2003, nakon čega je letio za njujorški JFK, i 14. listopada za Washington. G-BOAD posjetio je Boston 8. listopada 2003, te je taj let postavio rekord najbržeg transatlantskog leta prema zapadu od 3 sata, 5 minuta i 34 sekunde.
Posljednjeg tjedna oproštajnih letova po Velikoj Britaniji, Concorde je posjetio Birmingham  20. listopada, Belfast 21. listopada, Manchester 22. listopada, Cardiff 23. listopada, i Edinburgh 24. listopada. Svakoga dana zrakoplovi vraćali su se na londonski Heathrow, često nakon niskih preleta posjećenih gradova. Na tim letovima povezeno je više od 650 nagrađenih putnika i 350 uglednika.
22. listopada, kontrola leta na Heathrowu organizirala je simultano slijetanje na lijevu i desnu pistu posebnog leta iz Manchestera BA9021C i BA002 iz New Yorka.          
Uveče 23. listopada, 2003, kraljica Elizabeta II., dozvolila je noćno osvjetljavanje dvorca Windsor, za vrijeme Concordeovog preleta ubrzo nakon polijetanja iz Londona, na svom posljednjem zapadnom komercijalnom putovanju. Takva počast rezervirana je samo za najveće državne događaje i strane dostojanstvenike. 
British Airways povukao je svoje zrakoplove idućeg dana, 24. listopada 2003. G-BOAG napustio je New York uz slične počasti kao što su dodijeljene Air Franceovom F-BTSD, dok su još dva obavila kružna putovanja: G-BOAF iznad Biskajskog zaljeva s uglednicima među kojima je bilo mnogo bivših Concoredeovih pilota, i G-BOAE za Edinburgh. Tri zrakoplova potom su kružila nad Londonom, nakon što su dobili posebnu dozvolu za niski let, prije uzastopnog slijetanja na Heathrow. Dva aviona na kružnim letovima sletjela su u 16.01 i 16.04 po britanskom ljetnjem vremenu (BST), praćeni letom iz New Yorka koji je sletio u 16.05. Sva tri zrakoplova provela su 45 minuta na rulanju prije što su iskrcali posljednje nadzvučne putnike koji su platili kartu. Kapetan posljednjeg leta New York-London bio je Mike Bannister.
Nakon štu su prizemljeni, svi British Airways Concordei izgubili su uvjerenje o plovidbenosti, te im je ispražnjena hidraulička tekućina. Bivši šef pilota i menađer flote, Jock Lowe, 2004. je procijenio da bi trošak vraćanja G-BOAF-a (u Filtonu) u plovidbeno stanje  bio 10-15 milijuna funti. BA zadržava vlasništvo nad flotom, no izjavio je da više nikada neće letjeti, jer je Airbus obustavio podršku 2003. godine.1. prosinca 2003, aukcijska kuća Bonhams održala je aukciju predmeta s British Airwaysovih Concordea u Kensington Olympiji u Londonu, uključujući machmetar, nosni konus, pilotska i putnička sjedala, jedaći pribor, pepeljare i deke korištene u avionu, s prihodom od oko 750 000 funti od kojih 500 000 za dobrotvorne svrhe.
BA objavio je u ožujku 2007. da neće obnavljati ugovor za reklamu na istaknutom mjestu na ulasku u londonski aerodrom Heathrow, gdje je od 1990. bio izložen model Concordea u 40% omjeru. Vlasnik lokacije BAA Airports Ltd. tražio je za obnovu ugovora 1,6 milijuna funti godišnje. Model je uklonjen i prevezen u Surrey, gdje je izložen pod nadzorom lokalnog muzeja Brooklands.
Od 14 koji su letjeli komercijalne letove, 8 ih je još bilo u službi u travnju 2003.Svi, osim dva od navednih aviona, sačuvani su, što je izvanredno visok postotak za bilo koju komercijalnu flotu. Dva koji nisu sačuvani su F-BVFD (cn 211), prizemljen 1982. i korišten kao izvor dijelova, izrezan 1994, te F-BTSC (cn 203) koji se srušio u Parizu 25. srpnja, 2000.
Nešto rezervnih dijelova, uključujući motore Rolls-Royce/Snecma Olympus 593 i Snecma usisnike nalaze se u Museo del Concorde Ciudad Juárezu, Meksiko. Muzej je premješten i otvoren javnosti 6. svibnja 2008.
Posvećena grupa francuskih inženjera volontera jedan od novijih Concordea (F-BTSD) održava u skoro letnom stanju u Zračnom i svemirskom muzeju na Le Bourgetu, Pariz. Iako samo kao "statični" primjerak, Concorde G-BBDG u potpunosti je restauriran u muzeju Brooklands u Surreyu.
Reakcija ljudi na mogućnost glasnog zvuka iznad naseljenih zona predstavljala je znatnu društvenu promjenu. Prije Concordeovih pokusnih letova, razvoj civilnog zrakoplovstva prihvaćan je od političke vlasti i birača, međutim, protivljenje Concoredeovoj buci, posebno na istočnoj obali Sjedinjenih Država, ispunilo je novi politički dnevni red na obije strane Atlantika, sa znanstvenicima i stručnjacima za tehnologiju koji su utjecaj na okoliš i društvo počeli shvaćati ozbiljnije. Iako je Concorde direktno utjecao na uvođenje programa stišavanja zvuka za zrakoplove 
koji polijeću s njujorškog aerodroma JFK, kasnije je ustanovljeno da je u stvari tiši od nekih drugih aviona, djelomično radi smanivanja gasa od strane pilota iznad naseljenih zona.
Concorde je u svom ispustu stvarao dušične okside, što se, unatoč složenim kemijskim interakcijama s drugim supstancama koje osiromašuju ozon, smatra da stvara mrežnu degradaciju ozonskog sloja na stratosferskim visinama gdje je letio. Također je istaknuto da drugi putnički zrakoplovi na nižim visinama stvaraju ozon za vrijeme leta u troposferi, ali vertikalni tranzit plinova vrlo je ograničen. Mali obim flote značio je da je bilo kakva mrežna degradacija ozonskog sloja koju je prouzročio Concorde zanemariva.
Iz tog kuta gledanja, Concordeov tehnički skok unaprijed može se smatrati katalizatorom shvaćanja javnosti (i medija) sukoba između tehnologije i okoliša. U Francuskoj, moguće je da bukobrani duž TGV željezničkih pruga nebi bili postavljeni bez ushićenja iz 1970-ih oko buke zrakoplova. U Britaniji od 1990, kampanja za očuvanje ruralne Engleske (Campaign to Protect Rural England) objavljivala je zemljopisne karte mira, te i javne službe počinju raditi slično. Concorde je po putniku letio 100 km s 17 litara goriva, što je usporedivo s potrošnjom poslovnog aviona Gulfstream G550 (100 km s 15 litara goriva po putniku), ali je znatno manje efikasno u odnosu na Boeing 747-400 (100 km s 2.6 litre po putniku).
Concorde je redovno percipiran kao privilegija bogatih i slavnih, ali posebni jednosmjerni kružni čarteri (s povratkom vlakom ili autobusom) bili su organizirani s namjerom da zrakoplov postane dostupan i srednje imućnim entuzijastima.
Concorde ostaje snažan simbol, kao kombinacija tehničkog savršenstva, nenadmašne estetike koja mu podaruje istovremeno elegantan i agresivan izgled, i činjenice da niti nakon povlačenja u brzini nema konkurencije. Posjeduje rijetku osobinu među tehničkim ostvarenjima - nadahnjuje, te je poznato da polijetanja i slijetanja na velikim međunarodnim aerodromima nisu nikada prolazila nezapaženo. Bio je izvor velikog nacionalnog ponosa za Britance i Francuze, obije zemlje u Concordeu su vidjele malu ali simboličnu kompenzaciju tada nedavnom gubitku kolonijalnog carstva. 
Concorde British Airwaysa često je obavljao prelete na biranim kraljevskim ceremonijama, velikim zračnim mitinzima i drugim posebnim prilikama, ponekad u formaciji s akrobatskom grupom "Crvenim strijelama". Posljednjeg dana komercijalne službe interes javnosti bio je toliko velik da su izgrađene tribine za publiku na aerodromu Heathrow, kada su uz znatnu medijsku pratnju, mase ljudi ispunile okolne ceste da bi prisustvovale događaju.
U Britaniji, zrakoplov jednostavno je nazivan "Concorde",  dok je u Francuskoj bio poznat kao "le Concorde", s određenim članom "le", koji se u francuskoj gramatici koristi radi razlikovanja osobnih imena od općih imenica. Na francuskom imenica Concorde znači "dogovor, harmonija ili mir" te je ime najvjerovatnije izabrano kao aluzija na suradnju britanske i francuske vlade. Concordeovi piloti i British Airways u službenim publikacijama i snimkama često oslovljavaju Concorde u ženskom rodu.Trideset sedam godina nakon prvog leta, proglašen je pobjednikom Velikog britanskog dizajnerskog istraživanja, kojeg su organizirali BBC i londonski Design Museum. S ukupno 212 000 glasova, Concorde je pobijedio ikone dizajna kao Mini, Mini suknja, Jaguar E-Type, Plan londonske podzemne željeznice i Supermarine Spitfire.
Jedini drugi nadzvučni putnički zrakoplov, kao direktni suparnik Concordeu bio je sovjetski Tupoljev Tu-144. Uveden je u službu ranije, te je bio povučen 1978. Lockheed, North American Aviation i Boeing razvijali su svoje projekte nadzvučnih putničkih zrakoplova, ali samo je Boeingov projekt napredovao do modela u prirodnoj veličini, kao jedini američki pokušaj u međunarodnom nadzvučnom nadmetanju.
Kao rezultat žurnog razvojnog programa, prvi prototip Tupoljeva Tu-144 bio je znatno različit od predproizvodnih zrakoplova, znatno sirovijih i manje dotjeranih od Concordea, sa znatno jačom bukom u kabini. Tu-144 imao je znatno manji dolet od Concordea, uvelike radi svojih Low bypass turboventilatorskih motora, te je za održavanje Mach 2.0 i krstarenje na Mach 1.6 bilo potrebno dodatno sagorijevanje. Imao je lošu kontrolu na malim brzinama radi jednostavnijeg dizajna nadzvučnih krila. Dodatno, Tupoljevu-144 bio je potreban padobran za slijetanje dok je Concorde raspolagao sofisticiranim ABS kočnicama. Imao je dvije nesreće, jednu na pariškom aviosalonu 1973, i drugu za vrijeme testiranja prije isporuke. Kasnije proizvodne verzije imale su uvlačive kanarde radi bolje kontrole brzine, i pokusnu verziju turboreaktivnih motora sa skoro istom potrošnjom i sličnim doletom kao i Concorde. S 126 sjedala, maksimalnom brzinom od Mach 2.35 (mogućom radi glavnih rubova pojačanih titanom i čelikom) i brzinom krstarenja Mach 2.16, bio je potencijalno konkurentniji zrakoplov, ali nije se prodavao.
Američki projekti (Boeing 2707 i Lockheed L-2000) s 300 sjedala trebali su biti veći i brži do Mach 3.0, što je izradu činilo težom: visoke temperature isključile su upotrebu duraluminija, dok su izračuni pokazali da bi dodatna brzina Concordeov let skratila za samo 20 minuta. S nekoliko godina zakašnjenja iza Concordea, pobjednički Boeing 2707  redizajniran je na odrezani delta raspored; dodatni troškovi ovih promjena dokrajčili su projekt. Otkriće prilikom testiranja eksperimentalnog bombardera XB-70 Valkyrie da je nadzvučni bum sposoban dostići zemlju te negativna iskustva iz testiranja u Oklahoma Cityju (Oklahoma City sonic boom tests) doveli su do zabrinutosti za utjecaj na okoliš koji je spriječio Concordeov komercijalni uspjeh. Nakon više od milijarde dolara investicija, američka vlada otkazala je projekt 1971.Jedini veliki zrakoplovi usporedivi s Concoredom strateški su bombarderi, ponajprije ruski Tupoljev Tu-22/Tu-22M i Tu-160, te američki B-1B Lancer; samo su ruski bombarderi sposobni održavati brzinu Mach 2, te niti jedan nije dizajniran za duži nadzvučni let kao Concorde.
Studenoga 2003, EADS, kompanija koja sadrži zrakoplovnu industriju Airbus, najavila je da razmatra mogućnost suradnje s japanskim kompanijama na razvoju veće i brže zamjene za Concorde, međutim, nedavni medijski izveštaji ukazuju na samo 1 milijun Američkih dolara godišnjih investicija u razvoj, znatno manje od potrebnih milijardu za razvoj održivog nadzvučnog putničkog zrakoplova.
Listopada 2005, Japanska zračna i svemirska istraživačka agencija Japan Aerospace Exploration Agency (JAXA),  poduzela je aerodinamička testiranja s modelom zrakoplova dizajniranog za 300 putnika na brzini Mach 2. Ukoliko se nastavi s projektom, može se očekivati u prometu oko 2020.-2025.Britanska kompanija Reaction Engines Limited, s 50% finaciranja Europske unije, zaposlena je u razvojnom programu nazvanom LAPCAT, koji istražuje dizajn zrakoplova na pogon vodikom s 300 putnika nazvanog Reaction Engines A2 ili A2, sposobnog za neprekidni let od Bruxellesa do Sydneya za 4.6 sati pri brzini većoj od Mach 5. Svibnja 2008, objavljeno je da Aerion ima narudžbe vrijedne 3 milijarde američkih dolara za svoj nadzvučni poslovni avion Aerion SBJ.Druge kompanije također nastavljaju razvoj nadzvučnih poslovnih zrakoplova.
FrancuskaAir France SingapurSingapore Airlines (kratkotrajni najam) SADBraniff International Airways (kratkotrajni najam) Ujedinjeno KraljevstvoBritish Airways
Kapacitet: 92-120 putnika, (128 u najgušćem rasporedu), BA i AF imali su 100 sjedala. Air France uklonio je manji broj sjedala nakon sigurnosnih modifikacija 2000.-2001. u vezi opterećenja.
Pogon: 4× Rolls-Royce/SNECMA Olympus 593 Mk 610 turboreaktivna motora s dodatnim sagorijevanjem
Odnos uzgona i otpora: Mala brzina- 3.94, Prilaženje 4.35, 250 kn, 3000 m- 9.27, Mach 0.94- 11.47, Mach 2.04- 7.14
The Concorde: Airport '79, film iz 1979. Concorde je bio središnja atrakcija četvrtog i posljednjeg nastavka serijala Airport. Zrakoplov korišten za snimanje zračnih scena, bio je Air Franceov Concorde koji se srušio 21 godinu kasnije u Parizu.
Jeremy Clarkson je posvetio poglavlje Concordeu u svojoj knjizi I Know You Got Soul.

Čovjek od čelika (eng. Man of Steel) je američki film iz 2013. godine temeljen na liku iz stripa izdavačke kuće DC Comics Supermanu kojeg su koproducirale kompanije Legendary Pictures i Syncopy Films, a kojeg je u svjetskim kinima distribuirala kompanija Warner Bros. To je ujedno i prvi film u seriji filmova o superjunacima koji se originalno pojavljuju u stripovima izdavačke kuće DC Comics, a čije će se priče međusobno ispreplitati. Film je režirao Zack Snyder, napisao David S. Goyer, a glavne uloge u njemu su ostvarili Henry Cavill, Amy Adams, Michael Shannon, Kevin Costner, Diane Lane, Laurence Fishburne i Russell Crowe. Film Čovjek od čelika označio je ponovno pokretanje filmske serije o superjunaku Supermanu i njegovom postanku. 
Razvoj filma započeo je 2008. godine kada je kompanija Warner Bros. organizirala niz sastanaka s autorima stripova, scenaristima i redateljima u želji da ponovno pokrene franšizu. Godine 2009. sudskom presudom odlučeno je da je obitelj Jerryja Siegela ponovno dobila autorska prava na Supermanovu priču. Odluka se također odnosila i na to da kompanija Warner Bros. ne duguje njegovoj obitelji nikakve financijske honorare za prethodne filmove, ali ako produkcija na novom filmu o Supermanu ne započne do 2011. godine, tada će Shuster i Siegel imati pravo tužiti kompaniju za izgubljeni novac zbog neproduciranog filma. Redatelj Christopher Nolan dao je Davidu S. Goyeru ideju za priču filma nakon njihovog rada na filmu Vitez tame: Povratak, a Zack Snyder je u listopadu 2010. godine dobio posao redatelja filma. Snimanje filma započelo je u kolovozu 2011. godine u zapadnom Chicagu (država Illinois) prije nego se filmska ekipa preselila u Vancouver i Plano (Illinois) gdje se snimio ostatak filma. 
Svoju svjetsku premijeru na koju su došli svi glavni glumci filma Čovjek od čelika je imao u New Yorku dana 10. lipnja 2013. godine. U službenu kino distribuciju film je krenuo dan kasnije u 2D, 3D i IMAX formatima. Film Čovjek od čelika postao je velika box-office uspješnica s ukupnom svjetskom zaradom od 668 045 518 dolara na kino blagajnama uz uglavnom pozitivne kritike filmske struke. Neki su kritičari hvalili filmsku naraciju, glumu, scene bitaka, specijalne efekte i ponovni povratak glavnog lika, dok su drugi kritizirali njegov ritam i nedostatak karakterizacije likova. Službeni nastavak filma, Batman v Superman: Zora pravednika u svjetsku je kino distribuciju krenuo u ožujku 2016. godine.
Planetu Kryptonu prijeti skorašnje uništenje zbog njegove nestabilne jezgre kao rezultat iscrpnog trošenja prirodnih resursa. Vijeće koje upravlja planetom upravo su smijenili vojni zapovjednik General Zod i njegovi sljedbenici tijekom državnog udara. Znajući da je upotreba kontrolirane umjetne populacije uništila njihovu civilizaciju, znanstvenik Jor-El i njegova supruga Lara u svemirskoj letjelici usmjerenoj prema planeti Zemlji lansiraju svoju novorođenu bebu imena Kal-El - prvo rođeno dijete prirodnim putem na Kryptonu nakon nekoliko stoljeća - pritom ulijevajući u njegove stanice genetski kodeks cijele rase Kryptonovaca. Nakon što Zod ubije Jor-Ela, njega i njegove sljedbenike vijeće uhićuje i progna u zonu Phantom. Međutim, oni bivaju indirektno oslobođeni nakon što Krypton uništi prirodna eksplozija. 
Svemirska letjelica koja prenosi Kal-Ela slijeće u mali gradić u državi Kansas - Smallville. Tamo ga Jonathan i Martha Kent odgajaju i daju mu ime Clark. Zbog svoje Kryptonovske fiziologije Clark posjeduje nadljudske sposobnosti na Zemlji što ga kao dijete iznimno zbunjuje. Unatoč njegovoj izolaciji od zajednice, on u konačnici započne primjenjivati svoje moći kako bi pomogao ljudima u nevolji. Nakon što Clarku kao tinejdžeru Jonathan otkrije da je zapravo izvanzemaljac on izražava svoju zabrinutost da će ga društvo odbaciti i unaprijed upozorava da ne smije svoje moći koristiti u javnosti. Nekoliko godina kasnije, Jonathan pogiba tijekom tornado oluje, jer ne dopušta Clarku da upotrijebi svoje moći kako bi ga spasio. Nakon njegove smrti, Clark - sada kao odrasli mladić - provodi nekoliko godina putujući svijetom, sudjelujući u najrazličitijim poslovima pod različitim identitetima, anonimno radeći dobra djela i boreći se gubitkom voljenog očuha. 
U konačnici se Clark infiltrira u američku vojnu istragu Kryptonovske letjelice koja je pronađena u ledu kanadskog Arktika. Kada Clark uđe u svemrski brod, upotrebljava u njemu "kontrolni ključ" iz broda koji ga je doveo na Zemlju, a što mu omogućuje komunikaciju sa sačuvanom podsvjesti Jora-Ela kao holograma. Jor-El otkriva Clarku njegovo podrijetlo, izumiranje njegove rase i također mu govori da ga je poslao na Zemlju kako bi ljudskom rodu donio nadu u bolju budućnost. Za to vrijeme, Lois Lane - novinarka časopisa Daily Planet koja je poslana kako bi napisala priču o otkriću broda - kriomice ulazi u brod slijedeći Clarka koji ju spašava od napada brodskog sigurnosnog sustava. Njezin urednik Perry White odbija objaviti priču o njezinom spasitelju koji posjeduje "nadljudske moći" pa se ona, u namjeri da napiše veliku priču o Clarku, baca u potragu za njegovim podrijetlom koja ju odvodi sve do Kansasa. Nakon što čuje njegovu cijelu životnu priču, Lois odlučuje ne izdati njegovu tajnu. 
U međuvremenu Zod i njegovi sljedbenici pretražuju ostale planete koje je u davnini kolonizirala rasa Kryptonovaca, ali otkrivaju da nitko nije preživio nakon što ih je Krypton napustio. Zod i ostali uskoro nailaze na signal za opasnost koji dolazi iz broda kojeg je Clark otkrio na Zemlji. Zod dolazi na Zemlju i zaprijeti ljudskoj rasi da mu preda Kal-Ela (za koga vjeruje da ima u svom posjedu kodeks) ili će uništiti kompletnu planetu. Clark prihvaća pa vojska njega i Lois preda Zodovoj desnoj ruci Faori. Zod im otkriva da namjerava iskoristiti stroj koji ima u svom posjedu, a koji će transformirati Zemlju u novi Krypton te također iskoristiti kodeks kojim će ponovno nastaniti planet s genetski modificiranim Kryptonovcima u procesu ubijajući domorodačku populaciju planeta. Clark i Lois uspijevaju pobjeći iz Zodovog broda uz pomoć Jora-Ela, a kasnije u bitki na Zemlji Clark uspijeva poraziti Faoru i još jednog Kryptonca te uvjeriti američku vojsku da im je on saveznik, a ne neprijatelj. Za to vrijeme, bijesni Zod lansira svoj stroj i započinje proces transformacije, povećavajući Zemljinu masu i atmosferu.
Clark, kojeg ljudi sada zovu "Superman" u bitci koja slijedi uspijeva uništiti stroj dok vojska u isto vrijeme koristi svemirsku letjelicu koja ga je dovela na planetu za zračni napad na Zodov brod koji se nalazi iznad Metropolisa te pošalju Zodove snage natrag u zonu Phantom. Zod je jedini koji ostaje te se on i Superman nađu u destruktivnoj bitci kroz cijeli Metropolis. U trenutku kada Zod pokuša ubiti civile kao osvetu za svoj poraz, Superman je prisiljen ubiti ga. Nešto poslije, Superman upozorava vladu da će, ako žele njegovu pomoć, to morati biti pod njegovim uvjetima. Kako bi kreirao lažni identitet koji će mu dati pristup opasnim situacijama bez podizanja sumnje, Clark pristaje na posao novinara u Daily Planetu.
Henry Cavill kao Clark Kent / Kal-El:Pripadnik rase s planeta Krypton čiji su ga roditelji poslali na Zemlju kao novorođenče kako bi izbjegao uništenje svog rodnog planeta. Odrastao je u gradiću Smallvilleu (država Kansas), a odgajali su ga ratari Martha i Jonathan Kent. Odgojen pod moralnom palicom svojih posvojitelja i inspiriran hologramskom porukom svog pokojnog oca, on postaje najveći zaštitnik planete Zemlje. Superman u filmu ima 33 godine života u trenutku kada je otkriven. Cavill je prvi britanski i neamerički glumac koji je utjelovio lik Supermana. Ranije je glumac već dobio ulogu u filmu Superman: Flyby koji nikad nije snimljen, a također je bio jedan od glavnih kandidata za ulogu u filmu Povratak Supermana iz 2006. godine koju je u konačnici izgubio od Brandona Routha. Cavill je izjavio: "Postoji uistinu prava priča iza lika Supermana". Objasnio je da je svima cilj bio istražiti teškoće s kojima se njegov lik suočava kao rezultat nekoliko identiteta koje ima - uključujući i njegovo rodno ime, Kal-El kao i njegov alter ego Clark Kent. Cavill je također izjavio da je "lik sam i ne postoji nitko tko mu je sličan", referirajući se na Supermanovu ranjivost. "Taj osjećaj mora biti zastrašujuć - osjećaj kada ne znaš tko si i što si te kada pokušavaš otkriti što za tebe ima smisla. Odakle da kreneš? Iz čega da se informiraš? Gdje staviš granicu moći koju posjeduješ? Samo po sebi, to je nevjerojatna slabost". U intervjuu kojeg je dao za magazin Total Film, Cavill je rekao da je dnevno konzumirao gotovo pet tisuća kalorija, trenirao preko dva sata i pio proteinske napitke kako bi dobio na mišićnoj masi. Joe Manganiello je za ovaj film bio razmatran za ulogu, ali nije se mogao pojaviti na audiciji zbog obveza na seriji Okus krvi. Dylan Sprayberry je dobio ulogu 13-godišnjeg Clarka Kenta, dok je 11-godišnji Cooper Timberline dobio ulogu Clarka Kenta u dobi od 9 godina.Amy Adams kao Lois Lane:Novinarka magazina Daily Planet i ljubavni interes Clarka Kenta. Adams je izabrana s liste glumica koja je uključivala Oliviju Wilde i Milu Kunis. "Potraga za glumicom koja će utjeloviti lik Lois bila je velika", izjavio je redatelj Snyder. "Za nas je to bila velika stvar i očigledno vrlo važna uloga. Radili smo mnogo audicija, ali nakon sastanka kojeg smo odradili s Amy Adams osjetio sam da je ona savršena za ulogu". Adams se na audiciji za ulogu pojavila tri puta: prvi put za nikad produciran film Superman: Flyby te drugi puta za film Povratak Supermana prije nego je dobila ulogu u ovom filmu. Adams je potvrđena u ožujku 2011. godine kao nova Lois Lane. Tijekom objave uloge, Snyder je izjavio: "Uzbuđeni smo zbog Amy Adams, jedne od najsvestranijih i najrespektabilnijih glumica današnjice. Amy ima talent za obuhvatiti sve kvalitete koje volimo u liku Lois: inteligenciju, žilavost, humorističnost, toplinu, ambiciju i, naravno, ljepotu." Na upit o liku Lois Lane, Adams je izjavila da će Lois biti prikazana kao "samostalna, živahna žena... ali postavljena u svijet s kojim se može poistovjetiti". Adams je također izjavila da je Lois "postala slobodna novinarka, netko tko voli stvari imati pod kontrolom. Mediji su se jako promijenili. Postoji puno više pritiska."Michael Shannon kao General Zod:Vojni general s planeta Krypton i megalomanijak koji posjeduje iste supermoći kao i Superman. Glumac Viggo Mortensen bio je ozbiljno razmatran za ulogu. Redatelj Snyder je izjavio: "Zod nije samo jedan od Supermanovih najžešćih neprijatelja, već i jedan od najznačajnijih zbog svog znanja o Supermanu kojeg ostali nemaju. Michael je snažan glumac koji istovremeno može prikazati inteligenciju i opasnost lika što ga čini savršenim za ovu ulogu". Kada su Goyera upitali zbog čega je Zod izabran za negativca u filmu, on je izjavio: "Način na koji smo Christopher Nolan i ja pristupali filmovima nikada nije bio tipa 'Hej, koji negativac bi bio cool za ovaj film?' Uvijek počinješ s pričom. Kakva će biti priča? Kakvu temu želiš ispričati? Prvo smo radili na tome. Nakon toga negativac postane očit sam po sebi. Kada pogledate film shvatit ćete da je jedini negativac kojeg smo mogli staviti u njega Zod. Kada pogledate cijelu priču, ništa drugo ne bi imalo smisla". Shannon je također komentirao svoj portret lika u odnosu na Terencea Stampa koji je također glumio Zoda u prijašnjim filmovima: "Slijediti Terencea Stampa u njegovoj ikonskoj performansi u originalnom filmu je poprilično obeshrabrujuće, ali fokusirao sam se na ulogu dan za danom. Zanimljivo je da smo prije nego smo započeli sa snimanjem jako puno trenirali što mi je dosta pomoglo da se opustim. Radi se o fizički zahtjevnom filmu. To je dobar način da pronađeš način kako se "ufurati" u lik kao glumac."Kevin Costner i Diane Lane kao Jonathan i Martha Kent:Supermanovi posvojitelji. Snyder je objasnio da je ulogu ovom paru dao zbog realizma: "Mislim da je stvar koju ćete shvatiti u vezi naše odluke da damo uloge Diane i Kevinu u tome što ćete dobiti osjećaj kako smo ozbiljan film željeli napraviti, jer su njih dvoje ozbiljni glumci. Bez obzira da li je situacija u filmu akcijska sekvenca ili dramska, naš prvi prioritet je bio napraviti ga što realističnijim." Lane je bila prva glumica koja je dobila ulogu u filmu nakon Cavilla. "Za mene je ovo bila vrlo važna uloga zbog toga što je Martha Kent žena čije vrijednosti pomažu oformiti čovjeka kojeg ćemo znati kao Superman", redatelj Snyder je izjavio u objavi za javnost. "Uzbuđeni smo što imamo Diane u toj ulozi zbog toga što ona može ponuditi mudrost žene čiji sin ima mogućnosti koje nadilaze njezinu maštu".Laurence Fishburne kao Perry White:Glavni urednik Daily Planeta i šef Lois Lane. Fishburn je prvi Afroamerikanac koji glumi Perryja Whitea u igranom filmu. Fishburne je izjavio da je njegov lik izradio prema Edu Bradleyju: "Moja inspiracija za lik bio je pokojni Ed Bradley koji je dugo godina bio dopisnik CBS-a za emisiju 60 Minutes. Legendarni Ed Bradley bio mi je prijatelj, mentor i uzor pogotovo zbog toga što je radio u novinarstvu i bio je jedan od onih tipova koji hodaju s kraljevima, ali je svejedno bio čvrsto na zemlji. Zbog toga je bio moja inspiracija za lik Perryja."Russell Crowe kao Jor-El:Biološki otac Supermana. Sean Penn i Clive Owen su također bili razmatrani za ovu ulogu. Crowe je izjavio da ga je vlastito očinstvo inspiriralo tijekom glume Jora-Ela: "...to je bila jedna od onih stvari s kojima sam se povezao. To je pitanje pred kojim se Jor-El nalazi, to je situacija u kojoj se nalazi." Crowe je također komentirao svoju pripremu za film: "Kada sam pristao glumiti taj lik nisam znao da ću morati nositi spandex odijelo - jer svi znaju da je to Supermanov kostim zapravo - nisam znao da ću i ja morati u njega uskočiti. Ali također nisam znao kakav je tip organizatora Zack Snyder, jer smo se pripremali zbilja na stari način. Kao da smo se pripremali za film Davida Leana i zbog toga sam ga zbilja zavolio. Bio sam u filmu tri i pol do četiri mjeseca prije nego sam uopće stao pred kameru."Antje Traue kao Faora:Zodova podanica i zapovjednica Kryptonske vojske koja je u potpunosti odana i lojalna Generalu Zodu. Njezine metode su nemilosrdne, hladne i brutalne, a njezina vojna obuka i vještine čine ju izrazito opasnim protivnikom Supermanu. Faora je stručnjak za bitke i borbu prsa o prsa.Ayelet Zurer kao Lara Lor-Van:Biološka majka Supermana i odana supruga Jora-Ela. Julia Ormond je u početku bila najavljena da će glumiti ovaj lik, ali je otpala. Connie Nielsen se također nalazila u pregovorima za ulogu prije nego je Zurer dobila istu.
U lipnju 2008. godine kompanija Warner Bros. održala je sastanke s autorima stripova, scenaristima i redateljima koji su im prezentirali svoje ideje o tome kako uspješno ponovno pokrenuti filmski serijal o Supermanu. Autori stripova kao što su Grant Morrison, Mark Waid, Geoff Johns i Brad Meltzer bili su neki od onih koji su predlagali ideje za pokretanje franšize. Morrison je izjavio: "Rekao sam im da situacija nije tako loša. Samo se prema filmu Povratak Supermana moraju odnositi kao prema filmu Hulk redatelja Anga Leeja." "Film Nevjerojatni Hulk dokazao je da će ti publika oprostiti i dopustiti da kreneš s franšizom", izjavio je Waid. Morrisonova ideja bila je slična njegovom radu na strip seriji All-Star Superman dok je Waidova bila više sličnija strip seriji Superman: Brithright. Mark Millar je skupa s redateljem Matthewom Vaughnom također planirao epsku osmosatnu Superman trilogiju tijekom koje će svake godine biti prikazan jedan nastavak - slično kao što je bilo s trilogijom Gospodar prstenova. Millar je svoju ideju usporedio s trilogijom Kum u kojoj bi prikazao cijeli Supermanov život - od njegovih ranih dana na Kriptonu pa sve do posljednjih dana kada Superman gubi svoje moći uslijed Sunca koje doživljava supernovu.
U kolovozu 2008. godine kompanija Warner Bros. predložila je ponovno pokretanje filmskog serijala. Izvršni direktor studija Jeff Robinov planirao je da će film krenuti u kino distribuciju 2010. ili 2011. godine uz objašnjenje: "Povratak Supermana nije baš najbolje funkcionirao kao film kakav smo htjeli. Nije postavio glavnog lika na način na koji je to trebalo. Da je Superman upalio 2006. godine snimili bismo njegov nastavak već do Božića ove godine ili 2009. Sada je plan da ponovno predstavimo Supermana bez obzira na prijašnje filmove". Paul Levitz je u intervjuu izjavio da Batman drži ključ ponovnog pokretanja Supermanove franšize. Objasnio je: "Svi čekamo Nolana da potpiše ugovor za još jednog Batmana i kada se to dogodi odredit ćemo datum početka kino distribucije za Supermana i sve ostale projekte koji će uslijediti". U veljači 2009. redatelj McG (koji je ranije bio odabran za režiju nikad produciranog filma Superman: Flyby) izrazio je svoj interes za povratak u Supermanovu franšizu. U kolovozu iste godine odlukom suda obitelj Jerryja Siegela (jednog od originalnih tvoraca lika Supermana) ponovno je dobila 50% autorskih prava na Supermanovo podrijetlo te Siegelov udio u Action Comicsu. Uz to, sudac je odlučio da kompanija Warner Bros. obitelji ne duguje nikakve financijske honorare za prethodne filmove. Međutim, ako do 2011. godine ne započnu s produkcijom na novom filmu o Supermanu, obitelj Siegel imat će ih pravo tužiti za izgubljeni prihod od neproduciranog filma.Radnja filma Čovjek od čelika ispričana je nelinearno, a neki dijelovi su postavljeni kao flashbackovi. Tijekom razgovora o priči filma Vitez tame: Povratak 2010. godine, David S. Goyer je rekao Christopheru Nolanu svoju ideju o tome kako postaviti Supermana u moderni kontekst. Nolan je bio impresioniran Goyerovim konceptom pa je predložio ideju studiju Warner Bros. koji je odmah potom unajmio Nolana kao producenta, a Goyera kao scenarista projeka nakon financijskog i kritičarskog uspjeha Viteza tame. Nolan je hvalio rad redatelja Bryana Singera na filmu Povratak Supermana zbog njegove povezanosti s verzijom filma Richarda Donnera uz opasku: "Mnogo je ljudi pristupilo Supermanu na mnogo različitih načina." Također je naglasio ideju da je lik Batmana postavljen u svijet u kojem je on jedini superjunak, a sličan pristup priči filma Čovjek od čelika osigurat će njezin integritet koji joj je potreban. "Svaki ima internu logiku priče. Ti filmovi nemaju ništa zajedničko". Nolan je, međutim, pojasnio da novi film neće imati nikakve veze s prijašnjim filmovima iz serijala.Jeff Robinov, predsjednik uprave Warner Bros. Pictures u intervjuu za Entertainment Weekly je izjavio: "Ovo je film koji će utrti put za filmove koji će biti snimljeni u budućnosti. Ovaj film definitivno je prvi korak nove faze filmskog stvaralaštva." Planovi za film uključivali su reference na ostale superjunake čime bi se otvorila mogućnost proširenja svijeta DC-a te postavili temelji za buduće filmove u kojima će se superjunaci pojaviti u istim filmovima. Guillermo Del Toro s kojim je Goyer radio na filmu Blade 2 odbio je režirati film Čovjek od čelika zbog svojih obveza na filmskoj adaptaciji At the Mountains of Madness. Režija filma također je ponuđena Robertu Zemeckisu, Benu Afflecku, Darrenu Aronofskom, Duncanu Jonesu, Jonathanu Liebesmanu, Mattu Reevesu i Tonyju Scottu prije nego je Zack Snyder dobio posao u listopadu 2010. godine. U studenom iste godine započele su dodjele uloga. Zack Snyder je potvrdio da će film sadržavati reference na Boostera Golda i Batmana. Nakon što Zod uništi satelit u filmu Čovjek od čelika na njemu je vidljiv logo "Wayne Enterprises".
Snimanje filma za počelo je 1. kolovoza 2011. godine u industrijskom parku u bilzini aerodroma DuPage pod kodnim imenom Autumn Frost. Redatelj Zack Snyder nije želio film snimati 3D tehnologijom zbog ograničenja formata pa je odlučio film snimiti dvodimenzionalno i u fazi postprodukcije ga pretvoriti u 3D za tražene formate 2D, 3D i IMAX 3D. Snyder je također odlučio film snimiti na filmskoj vrpci umjesto digitalno zbog toga što je osjećao da će film biti "veliko iskustvo". Snimanje filma trajalo je dva do tri mjeseca. U razdoblju od 22. do 29. kolovoza film se snimao u gradu Plano u državi Illinois. U jednom intervjuu glumac Michael Shannon je izjavio da će se film snimati do veljače 2012. godine.Film Čovjek od čelika sniman je u okolici Chicaga, Kalifornije i u studijima Burnaby's Mammoth koji su transformirani u Supermanov rodni planet Kripton te izvanzemaljsku svemirsku letjelicu. Na sjevernoj obali Vancouvera snimala se dramatična sekvenca s naftnom platformom tijekom koje se publika prvi puta upoznaje s novim Supermanom. U Uclueletu i Nanaimu u britanskoj Columbiji snimalo se ono što je prikazano u prvih pola sata filma. U razdoblju od 7. do 17. rujna film se snimao u Chicago Loopu. Produkcija u Vancouveru trajala je od 21. rujna 2011. do 20. siječnja 2012. godine. Ekipa koja je snimala u Chicagu uglavnom je snimala scene za koje nisu bili potrebni glumci.
U filmu Čovjek od čelika glavni lik Superman nosi novo dizajnirani kostim kojeg su kreirali Jim Acheson i Michael Wilkinson. Kostim je i dalje istih boja i sadržava slovo "S", ali je mračnijih tonova i nema crvenih gaća koje Superman obično nosi. Zack Snyder rekao je da kostim predstavlja "modernu estetiku". On i producenti pokušali su napraviti odijelo koje će sadržavati i crvene gaće, ali nisu uspjeli dizajnirati onakav kakav bi se uklopio u tonalitet filma pa su gaće potpuno izbacili iz filma. Zbog Wilkinsonove spriječenosti, Snyder je izabrao Achesona da dizajnira kostim; međutim, on ga je tek započeo razvijati kada se Wilkinson vratio i završio dizajn te su skupa dizajnirali kostime ostalih likova. Kriptonski oklop generala Zoda je bio umetnut putem specijalnih efekata kako bi se Shannonu omogućilo "slobodno kretanje". U ožujku 2014. godine u intervjuu koji je dao za Esquire Wilkinson je objasnio razlog novog dizajniranog Supermanovog odijela:
Hans Zimmer je prvotno osporavao glasine da će on biti glavni skladatelj glazbe iz filma Čovjek od čelika. Međutim, u lipnju 2012. godine potvrđeno je da će upravo on biti skladatelj iste. Kako bi se Čovjek od čelika u potpunosti odvojio od prethodnih filmova o Supermanu, ikonkska glazba Johna Williamsa nije upotrebljena. Dana 11. lipnja 2013. godine u prodaju je pušten službeni soundtrack filma. Neslužbena skladba "An Ideal of Hope" koja je uporebljena u trećoj kino najavi filma objavljena je 19. travnja 2013. godine, a na službenom soundtracku se radi o skladbi "What Are You Going to Do When You Are Not Saving the World?". U drugoj polovici travnja 2013. godine izdano je dvostruko deluxe izdanje soundtracka.
Kompanija Warner Bros. i izdavačka kuća DC Comics dobile su prava na domenu manofsteel.com koju su koristile kao službenu internetsku stranicu filma. Dana 20. studenog 2012. kada je na DVD-u i Blu-rayu izdan film Vitez tame: Povratak, kompanija Warner Bros. je započela odbrojavanje za filmsku stranicu na internetu koju su obožavatelji mogli dijeliti na svojim Facebook i Twitter profilima kako bi otključali "ekskluzivnu nagradu". Dana 3. prosinca 2012. ta "ekskluzivna nagrada" bila je službeni teaser plakat filma Čovjek od čelika. Plakat na kojem se nalazio Superman u lisicama dobio je pozitivne komentare, a tada su službeno i započele spekulacije o priči filma. Dana 10. prosinca iste godine pojavila se stranica na dsrwproject.com s audio signalima koje će posjetitelji morati dekodirati. Otkriveno je da je stranica povezana s filmom. Sljedećeg dana dekodirana poruka odvela je posjetitelje na drugu web stranicu s odbrojavanjem do prve službene kino najave filma. U iščekivanju početka službene kino distribucije filma, tvrtka Mattel je započela proizvodnju igračaka s akcijskim figuricama Movie Masters. Uz to, kompanija Lego je izdala tri izdanja igračaka Čovjeka od čelika inspiriranih scenama iz filma dok je tvrtka Rubie's Costume također pustila u prodaju novu liniju kostima inspiriranih filmom za djecu i odrasle. Navodno je film zaradio dodatnih 160 milijuna dolara od povezanosti promocije s prodajom.Viralne marketinške kampanje za film započele su kada je službena web stranica zamijenjena "radio valovima iz dubokog svemira". Poruka koja je dešifrirana otkrila je glas koji govori You Are Not Alone (u slobodnom prijevodu: Niste sami). Na službenoj stranici nastavljeno je postavljanje dodataka koji su polako otkrivali simbol glavnog filmskog negativca - Generala Zoda. Nedugo potom stranica je zamijenjena s njegovom "porukom" u kojoj je tražio da Zemlja preda Kal-Ela i u kojoj je Kal-Elu rečeno da se preda u roku od 24 sata inače će svijet trpiti posljedice. Na viralnoj stranici "IWillFindHim.com" nalazilo se odbrojavanje do treće verzije kino najave za film.Kompanija Warner Bros. angažirala je marketinšku tvrtku Grace Hill Media čija su ciljna skupina Katolici kako bi joj pomogla proširiti kršćanske teme filma na religijsku demografsku skupinu budućih potencijalnih kino gledatelja. U tu svrhu kreirane su posebne kino najave s religijskim kontekstom. Filmski studiji iz Hollywooda često reklamiraju filmove određenim religijskim ili kulturološkim skupinama. Neki filmovi kompanije Warner Bros. koji su bili reklamirani na taj način su Priča o prvaku, Zima za dvoje, Knjiga iskupljenja i serijal o Harryju Potteru. Warner Bros. je također upitala profesora Craiga Detweilera sa sveučilišta Pepperdine da "napiše propovijed za pastore sa Supermanom kao njezinim podtekstom naziva Jesus: The Oriringal Superhero". Paul Asay je za Washington Post napisao da "religijske teme u filmu postoje: slobodna volja. Žrtva. Bogom dana svrha. Čovjek od željeza nije samo film. To je studija Biblije s plaštom. Poruke su toliko snažne da oni koji ga reklamiraju nimalo suptilno film usmjeravaju prema kršćanskoj publici."
Mnogi kritičari istaknuli su da je film Čovjek od čelika religijska alegorija, pogotovo stoga što je kompanija Warner Bros. pokrenula internetsku stranicu www.manofsteelresources.com koja, između ostalog, sadržava "pamflet na devet stranica naziva Jesus - Original Superhero" (u slobodnom prijevodu: "Isus - originalni superheroj). Justin Craig usporedio je Kal-Elovu borbu s pasijom Isusa Krista, uz opasku da je "Kal-El više nego voljan žrtvovati samoga sebe kako bi spasio ljude na Zemlji. Iako u početku ne želi svijetu otkriti svoj identitet i moći, Superman u konačnici odlučuje predati se Zodu kako bi spasio čovječanstvo od uništenja". Craig je također istaknuo da postoji alegorija na Sveto trojstvo unutar Čovjeka od čelika: "Jor-El se vraća Kal-Elu na Zemlju kao duh, vodeći svog superherojskog sina na njegovom putovanju do spasenja. Prije nego Jor-El uopće pošalje svog sina prema Zemlji u stilu Mojsija, on kaže svojoj supruzi da će, poput Isusa, "on njima biti poput Boga". Paul Asay iz Washington Posta napisao je da "Superman lebdi u svemiru s raširenim rukama kao da je pribijen na nevidljivi križ" - činjenica koju je i Craig također spomenuo u svojoj procjeni filma. Uz sve to, glavni protagonist filma ima 33 godine i traži "savjete u crkvi".
Film Čovjek od čelika svoju je svjetsku premijeru imao 10. lipnja 2013. godine u Lincoln centru u New Yorku na koju su došli svi članovi glavne glumačke postave. Dan kasnije film je krenuo u službenu kino distribuciju u 2D, 3D i IMAX formatima.
Film Čovjek od čelika dobio je dijelom pomiješane, a dijelom pozitivne kritike filmske struke. Na popularnoj internetskoj stranici Rotten Tomatoes film ima 56% pozitivnih ocjena temeljenih na 288 zaprimljenih kritika uz prosječnu ocjenu 6.2/10 i ukupni komentar: "Film Čovjek od čelika donosi nam uzbudljivu akciju i spektakl koji nadilaze smjer generičkog blockbustera". Na drugoj internetskoj stranici koja se bavi prikupljanjem filmske kritike, Metacritic film ima prosječnu ocjenu 55/100 temeljenu na 47 zaprimljenih kritika. Ankete provedene u Sjevernoj Americi pokazuju da je publika filmu dala prosječnu ocjenu "-A" (na ljestvici od "A+ do F") od kojih su oni mlađi od 18 godina i stariji od 50 godina dali prosječnu ocjenu "A".Richard Roeper iz Chicago Sun-Timesa napisao je da Čovjek od čelika ne pronalazi originalno tlo kada su u pitanju filmovi o Supermanu, već da smo "umjesto toga bačeni natrag u većinom mlak film s nerazvijenim likovima i super-nabijenim scenama bitaka koje traju predugo i ne nude nam ništa novo u smislu kreativnosti specijalnih efekata". Ty Burr iz The Boston Globea napisao je: "Ono što nedostaje ovoj sagi o Supermanu je osjećaj lakoće, zabave". Ann Hornaday iz The Washington Posta napisala je da je s "Hans Zimmerovom nadutom, preproduciranom glazbom" film "nevjerojatno neugodno iskustvo za gledatelja". Lisa Kennedy je za The Denver Post napisala da glavni problem s Čovjekom od čelika leži u "ritmu i ravnoteži priče i režije".Jim Vejvoda iz IGN-a dao je filmu Čovjek od čelika devet od deset zvjezdica i nahvalio akcijske sekvence te glumačke izvedbe Kevina Costnera, Russella Crowea i Michaela Shannona. Todd McCarthy iz The Hollywood Reportera napisao je da je ponovno pokretanje franšize bilo nepotrebno, ali da je film dovoljno samopouzdan te da je Synderova pažnja dovoljno detaljna da publika može filmu progledati kroz prste. Novinar J.C. Macek III. iz PopMattersa napisao je: "Put ovog filma s greškom nije baš onakav kakav smo očekivali i mnogi obožavatelji će ga zbog toga voljeti, ali će mnogi biti razočarani zbog različitosti koje ima od stripa. S druge strane, imajući na umu Lois Laneino znanje o dvojnoj prirodi Clarka i Supermana heroj kojeg vidimo u posljednjim trenucima filma Čovjeka od čelika upravo je onakav kakvim su ga Jerry Siegel i Joe Shuster kreirali... Uz još malo više nesavršenosti". Steve Persall iz Tampa Bay Timesa istaknuo je da je "Čovjek od čelika puno više od filmskog eskapizma; to je umjetnički uvod u film o superjunaku kojeg smo mislili da poznajemo". Richard Corliss iz magazina Time napisao je: "Film pronalazi istinske, uzvišene temelje i to ne u trenucima kada prikazuje Kal-Elove nevjerojatne supermoći, već kada dramatizira Clark Kentovu ljudskost. Supermoćni dio Čovjeka od čelika je samo OK, ali dio kada je on običan čovjek je super." U kritici na internetskoj stranici Rogera Eberta Matt Zoller Seitz dao je filmu tri od četiri zvjezdice nazvavši ga "zadivljujućim filmom" i hvaleći konflikt između Clarka i Zoda. Međutim, kritizirao je Clarkovu vezu s Lois zbog nedostatka kemije među glumcima.Urednik internetske stranice Rotten Tomatoes Grae Drake je za Fox Business Channel izrazio svoje negodovanje negativnim kritikama uz opasku: "Koliko god volim i cijenim naše kritičare na Rotten Tomatoesu, moram reći da sam šokiran. Gledajte, film je daleko od savršenstva, ali... Ne mogu ga baš tako kuditi. Bio je to ipak dobar film, momci."
Film Čovjek od čelika u konačnici je u Sjevernoj Americi utržio 291 045 518 dolara dok je u ostalim zemljama zaradio dodatnih 367 954 000 dolara čime njegova ukupna zarada iznosi 667 999 518 dolara, a čime je taj film postao najgledaniji u kompletnoj filmskoj franšizi o Supermanu te drugi najgledaniji film svih vremena u SAD-u kada su u pitanju filmovi s ponovnim pokretanjem franšize (tzv. reboot) nakon Čudesnog Spider-Mana. U svom prvom vikendu prikazivanja film Čovjek od čelika zaradio je 116 600 000 dolara od kojih je 17 i pol milijuna otpalo samo na IMAX kina.
Film Čovjek od čelika zaradio je 12 milijuna dolara tijekom pretpremijernih projekcija uz dodatnih 9 milijuna dolara od ponoćnih pretpremijera. To ga je postavilo na treće mjesto najgledanijih filmova s pretpremijernim projekcijama kompanije Warner Bros. te na prvo mjesto te iste liste kada se izbace filmski nastavci. Film je zaradio 44 milijuna dolara u petak (uključujući ponoćne pretpremijere) te 56,1 milijun dolara ako se uključe projekcije od četvrtka. Zarada od prvog dana prikazivanja bila je druga najveća za film koji nije nastavak te dvadeseta sveukupno. Zaradom od 116,6 milijuna dolara prvog vikenda prikazivanja film je postao treći najgledaniji 2013. godine, iza Iron Mana 3 (174,1 milijun dolara) i Igre gladi: Plamen (158,1 milijun) te treći najgledaniji među filmovima koji nisu nastavci, iza Marvelovih Osvetnika (207,4 milijuna) i Igara gladi (152,5 milijuna). Film Čovjek od čelika također je srušio rekord Priče o igračkama 3 (110,3 milijuna) kao najgledaniji film u prvom vikendu prikazivanja u mjesecu lipnju. Međutim, do drugog vikenda zarada filma Čovjek od čelika pala je za skoro 65% (odnosno 68% ako uključimo pretpremijerne projekcije od četvrtka) čime je pao na treće mjesto gledanosti - iza filmova Čudovišta sa sveučilišta i Svjetski rat Z. Internet stranica Box Office Mojo napisala je da se radi o "abnormalno velikom padu" vrlo bliskom padu kojeg je imao film Green Lantern.
U svom prvom vikendu prikazivanja u 24 zemlje film Čovjek od čelika zaradio je 73,3 milijuna dolara od čega 4,2 milijuna dolara otpada na IMAX kina čime je postavljen rekord u najboljim kino otvaranjima za IMAX film u mjesecu lipnju. Film je ostvario rekord na Filipinima sa zaradom od 1,66 milijuna dolara prvog dana prikazivanja. U Ujedinjenom Kraljevstvu, Irskoj i Malti film Čovjek od čelika zaradio je 5,6 milijuna dolara prvog dana prikazivanja, a 11,2 milijuna (odnosno sveukupno 17,47 milijuna) u prvom vikendu. Najbolje kino otvaranje van SAD-a ostvareno je u Kini s 25,9 milijuna dolara zarade u četiri dana (od četvrtka do nedjelje). U konačnici tri zemlje u kojima je film najviše zaradio poslije Sjeverne Amjerike su Kina (63,4 milijuna), Ujedinjeno Kraljevstvo, Irska i Malta (46,2 milijuna) te Australija (22,3 milijuna).
Film Čovjek od čelika izdan je na dvostrukom DVD izdanju i Blu-rayu te u Blu-ray 3D combo pakiranju (pakiranje koje sadržava i DVD i Blu-ray izdanje) dana 12. studenog 2013. i 2. prosinca 2013. godine u Ujedinjenom Kraljevstvu. Do ožujka 2014. godine, prodano je 2,172,162 DVD izdanja filma te 2,930,279 Blu-ray izdanja filma Čovjeka od čelika čime zarada iznosi 38 344 613 dolara od DVD-a i 59 721 431 dolara od Blu-raya odnosno u konačnici 98 066 044 dolara.
Podrobniji članak o temi: Batman v Superman: Zora pravednikaU lipnju 2013. godine najavljeno je da će se redatelj Zack Snyder i scenarist David S. Goyer vratiti za potrebe filmskog nastavka Čovjeka od čelika kojeg će distribuirati kompanija Warner Bros. Goyer je prethodno već potpisao ugovor za tri filma koja uključuju Čovjeka od čelika, njegov nastavak te film Liga pravde u kojem će jedan od likova biti Superman. Mjesec dana kasnije, tijekom Comic-Cona u San Diegu Snyder je potvrdio da će se u nastavku Čovjeka od čelika po prvi puta u istom filmu pojaviti Superman i Batman. Cavill, Adams, Lane i Fishburne će reprizirati svoje uloge. Snyder je također izjavio da će taj nastavak svoju inspiraciju crpiti iz stripa The Dark Knight Returns. U kolovozu 2013. godine objavljeno je da će Batmana u novom nastavku glumiti Ben Affleck, a u prosincu iste godine potvrđeno je da će lik Wonder Woman tumačiti glumica Gal Gadot. Kasnije istog mjeseca scenarist filma Argo, Chris Terrio, unajmljen je da prepravi Goyerov scenarij zbog njegove obveze na drugim projektima. U siječnju 2014. godine najavljeno je da se datum početka kino distribucije filma pomiče sa 17. srpnja 2015. godine na 6. svibnja 2016. godine, a u svibnju 2014. godine otkriven je i službeni naslov filma - Batman v Superman: Zora pravednika. Kasnije je datum početka kino distribucije ponovno pomaknut za 25. ožujka 2016. godine.
Marrapodi, Eric. "Superman: Flying to a church near you". CNN. 14. lipnja 2013.
