
Ivo Robić, (Garešnica, 28. siječnja 1923. − Rijeka, 9. ožujka 2000.), bio je popularni hrvatski pjevač zabavnih melodija, skladatelj, pionir zabavne glazbe, i prvi koji je napravio i veliku međunarodnu karijeru. Ploču Morgen, prodao je u više od milijun primjeraka tako da ga od tad zovu Mister Morgen, ona je i danas najveći komercijalni uspjeh koji je neki hrvatski glazbenik postigao.
Ivo Robić rođen je u Garešnici 1923. godine. Rođen je kao prvi od tri sina u obitelji oca sudskog službenika Stjepana i majke Marije Robić (rođ. Legin). Otac Stjepan volio je glazbu te je vodio tamburaški orkestar. Tako je Ivo Robić već zarana pjevao u zboru i svirao violinu. Tijekom školovanja u srednjoj školi u Bjelovaru, kamo se je obitelj preselila, Robić je već osnovao s prijateljima školski dixieland sastav, s kojim je amaterski nastupao.
Nakon srednje škole odlazi 1943. godine u Zagreb na studij prava. Istodobno počinje pjevati u zagrebačkom baru Grill Room (podrum Gradske kavane) uz orkestar Kalmana Kočija, te na plesu u u tada popularnom Tucmanu (Zgrada Kola) uz pratnju orkestra Charlijea Pavlića. Nakon radijske audicije održane u jesen 1943. godine na kojoj je pjevao pjesmu Marija Kinela Sniježi, počinje uživo pjevati u programu Državne krugovalne postaje Zagreb. Kako je 1943. godine kapitulirala Italija, u NDH je proglašena mobilizacija, ona je zahvatila i Robića koji je također unovačen no on je uspio ući u Prosvjetničku bojnu Odgojnog odjela Ministarstva oružanih snaga NDH, to je bio elegantan način izbjegavanja bojišnice. Nakon tog je Robić nastupao u brojnim emisijama Državne krugovalne postaje Zagreb, a naročito u radijsko-magazinskom ciklusu Hrvatskom vojniku Vikija Glovackog (2 puta dnevno).
Nakon završetka Drugoga svjetskoga rata, 1945. godine, prilike za mladog pjevača šlagera nisu bile baš sjajne, tadašnja Jugoslavija je bila u poluratnom stanju sa svojim dojučerašnjim zapadnim savezncima, zbog krize oko Trsta, Koruške i Grčkog građanskog rata. Robić i u takvim prilikama, već 1945. godine pjeva u Opatiji, priređuje koncert u kazalištu, ali prolazi slabo, jer su tad u Opatiji vladali talijanski orkestri. Od 1946. godine ponovno pjeva na Radio Zagrebu, iste godine se i vjenčao, 18. travnja, sa svojom ljubavi iz ratnih dana Martom Goleš, s kojom će ostati do kraja života, i koja mu je bila i više od supruge - prava menadžerica i njegova desna ruka.
Robić je nakratko živio u Mariboru od 1949. godine nastupajući na tamošnjem radiju, no već iste godine dobio je ljetni angažman u hotelu Talasoterapija u Crikvenici, a već 1950. godine u Opatiji na terasi Hotela Kvarner, što će vremenom postati njegov zaštitni znak (na toj će terasi pjevati gotovo do kraja 1980-ih, uz manje prijekide). U to vrijeme (1949.) snima i svoju prvu ploču - Ti ni ne slutiš / Kad zvjezdice, za netom osnovani Jugoton.
Ljetni nastupi u Opatiji donijeli su Robiću i prvi inozemni angažman, njegov nastup 1955. godine se toliko dojmio vlasnika noćnog kluba iz bavarskog ladanjskog gradića Hof an der Saale, da je angažirao Robića i za svoj klub. Tako je Robić prvi put otišao u Njemačku te ostao sedam mjeseci i stekao dragocjena iskustva za kasniji proboj na to tržište. Sljedeća godina donijela je Robiću još jednu sjajnu prigodu, predstavnici čehoslovačke diskografske kuće Supraphon, koja je tad bila nešto u svijetu diskografije, došli su u Beograd 1956. godine pronaći izvođače za svoju kuću, odabrali su Robića. Robić je i tu šansu odmah iskoristio i snimio te iste godine singl ploču Vaš dum šel spat. Suradnja s Praškim Supraphonom tekla je godinama te je Robić izdao 55 singlica (uglavnom prepjeve popularnih hitova tog doba) između 1956. i 1965. godine. 
Robiću je dobra bila i 1957. godina tad je odabran od istočno njemačkog glazbenog menadžera da zajedno s beogradskom pjevačicom Lolom Novaković nastupi na Leipziškom sajmu kao predstavnik Jugoslavije. 
Svi ti uspjesi u neposrednom susjedstvu dojmili su se i ljudi iz hamburške diskografske kuće Polydor, tako da je krajem 1958. godine Robić dobio poziv za probno snimanje. Nakon potpisivanja ugovora, 4. veljače 1959. godine snimio je skladbu "Morgen" švicarskog skladatelja Petera Moessera, u aranžmanu i uz pratnju orkestra Berta Kaempferta. "Morgen" je Robića lansirao u onodobne zvijezde lakih nota. U nepunu godinu dana singl Morgen donio je Robiću Zlatnu ploču Polydora i Brončanog lava Radio Luxembourga (tada vrlo popularne i uticajne radio stanice). Na ljestvicama popularnosti onodobnih poznatih glazbenih časopisa Morgen je vrlo dugo držao visoke pozicije. Morgen je dospio i na #13  Billboardove liste Top 40 (31. kolovoza 1959. godine, gdje se zadržao 11 tjedana), kao i #23. mjesto britanske top ljestvice (New Musical Express, 7. studenoga 1959. godine). Bila je to prva pjesma pjevana na njemačkom jeziku a koja je dospjela na neku američku top-ljestvicu. Uvrštavanje na te dvije top-ljestvice je najveći uspjeh hrvatskih glazbenika na glavnim svjetskim glazbenim tržištima na koje poslije Robića nitko s ovih prostora nije dospio.Nakon uspjeha s Morgenom Robić je nastavio suradnju s Bertom Kaempfertom, koji je u to vrijeme imao jedan od vodećih orkestara u Njemačkoj, zajedno su snimili jedan LP i 14 singl-ploča za kuću Polydor. Velike Robićeve uspješnice bile su i: Muli Song, (Billboard #58, 1960.), Mit 17 fängt das Leben erst an, Rot is der Wein i Fremde in der Nacht (Strangers in the Night). Za potonju pjesmu postoji priča da je djelo samog Ive Robića, po priči njegove supruge Marte on je tu pjesmu slao na Splitski festival, ali nije prošla selekciju. Navodno je autorstvo prepustio Bert Kaempfertu a on pjesmu dao Franku Sinatri koji je s njom doživio planetarni uspjeh 1966. godine.
Robić je krenuo u osvajanje američkog tržišta s pjesmom "Morgen", koju je za američko tržište izdala diskografska kuća Laurye. Ugovorio je nastupe u tada u čuvenom Perry Como Showu američke TV kompanije NBC te krenuo na svoju tro i pol mjesečnu turneju. Nastupio je i u Ed Sullivan Showu, Dick Clark Showu i brojnim drugim manje poznatim emisijama i po koncertima. Međutim proboj na američko tržište pokazao se kao pretežak zalogaj, unatoč činjenici da je "Morgen" bila prva pjesma s njemačkog govornog područja koja je dospjela na američke top liste #13 (BillboardTop 40). Nakon tog pokušaja Robić je odustao od Amerike, nakon tog odlazio je uglavnom pjevati našim iseljenicima.
Istodobno s inozemnom Robić je uspješno gradio i karijeru u vlastitom dvorištu. Robić je bio radijska zvijezda 1950-ih, svako malo bi se čuli njegovi prepjevi tada popularnih hitova; "Mama Juanita"' (iz filma Jedan dan života), "S pjesmom u srcu" (iz filma Mladić s trubom). Negdje u to vrijeme obnovio je suradnju sa skladateljem i tekstopiscem Marijom Kinelom, pa su izbacili domaće uspješnice; "Uzalud plačeš", "Ko divan san", "Čežnja" i "Jadran u noći" (1953.), "Samo jednom se ljubi" (1956.), "Srce laku noć" (1956.). Tad se počinju rađati i brojni domaći festivali. Na prvom Zagrebfestu 1953. godine Robić je uz Rajku Vali jedini pjevač, pobjedio je s pjesmom Ljube Kuntarića "Ta tvoja ruka mala", koja je prvo postala veliki radijski (a tek potom i diskografski hit). Potom slijedi uspjeh na prvom Opatijskom festivalu 1958.]] godine na kojem je pobijedio otpjevavši pjesmu "Mala djevojčica" (Vandekar, Ruben) u duetu s tada malom djevojčicom Zdenkom Vučković. Ta pjesma se doista nije skidala s radio programa ondašnjih godina, uz pjesmu "Tampico" Rajke Vali i poneki duet Robića i Rajke Vali ("Baš je divan sunčan dan", "Tvoj", "Srček dela tika taka") to se vrtljelo po cijeli dan. Robić je nastavio uspješnu domaću karijeru i tijekom 1960-ih. Uspješno je nastupio na Splitskom festivalu 1963. godine s pjesmom "Moja kala", a zapažen je bio i njegov duet s Anicom Zubović "Crne marame".  Nakon toga osvaja zagrebačku festivalsku publiku 1964. godine s pjesmom "Golubovi", te ponovno 1965. godine otpjevavši pjesmu posvećenu Zagrebu Marija Bogliunija "Zbog čega te volim", koja je premoćno pobijedila.
Šezdesete godine 20. stoljeća su vrhunac karijere Ive Robića, tad po prvi put nastupa i u filmu Ljubav i moda beogradskog redatelja Ljube Radičevića. 
Krajem 1960-ih i početkom 1970-ih, dolazi i kod nas do promjene glazbenog ukusa, od do tada popularnih šlagera i velikih revijskih orkestara, mlađa publika preferira više beat sastave od tri gitare i bubnjeva. 
Robić kao da shvaća da mu vrijeme prolazi, pa se više okreće nastupima na regionalnim festivalima Krapini, Slavoniji i Kvarneru. Za njih i piše vlastite skladbe, odlazi na brojne i česte turneje po Njemačkoj, Americi i Australiji i puno gostuje na televiziji.
Ivo Robić je započeo sa skladanjem još 1950-ih u Državnoj muzičkoj školi u Gundulićevoj ulici u Zagrebu. Među njegove najpoznatije kompozicije ubrajaju se "Rodni moj kraju" (1947.), "Srce, laku noć" (1954.), "Samo jednom se ljubi" (1957.) i "Mužikaši" (1966.). Ivo Robić bio je vrlo svestrani glazbenik, svirao je glasovir, saksofon, klarinet, flautu i kontrabas.
Robić je izvan pozornice živio mirno i povučeno na relaciji Zagreb - Opatija, koja je od 1960-ih njegov drugi dom, kad je u Ičićima izgradio svoju kuću. Do kraja života živio je u skladnom braku sa svojom suprugom Martom, djece nisu imali. Po njegovoj smrti izbio je skandal oko njegove imovine, naime njegova uža rodbina (braća Rajko i Miroslav) nastojala je osporiti njegovu oporuku, koju je napravio tri dana prije smrti na bolesničkoj postelji.Pokopan je na zagrebačkom groblju Mirogoju.
Ovo nije potpuni popis već izbor, sve ploče izdao je Jugoton osim onih na kojima je naveden izdavač.
1961. Samo jednom se ljubi / Ja ću doć... / Ne plači / Za tobom čeznem,-EPY 3026
1962. Orfejeva pjesma / Marjolaine / I Sing Amore / Jesen na Zrinjevcu,-EPY 3072
1964. Sedamnaestogodišnjoj / Pozdrav na rastanku / Moj sunčani kut / Sucu-sucu,-EPY 3122
1964. "08" Ching - Ching - Ching / Jednom ćeš shvatiti / Adios, amigo / Znam da pripadaš drugome,-EPY 3294
1968. U plavo jutro / Pjesma za tebe / Ja želim/Zašto te toliko volim,-EPY 4106
2001. Pjeva Vam Ivo Robić - Izvorne snimke 1949-1959, Croatia Records-CD 5413530
1960. Mit 17 fängt das Leben erst an (Save the Last Dance for Me) / Auf der Sonnenseite der Welt, Polydor-24 405
1971. Ich zeig' Dir den Sonnenschein / Die erste Liebe im Leben, Polydor-2041 160
195?. Ivo Robić (How high is the moon/Day by day/Someone to wathch over me/Answer me) SU 1051
1959. Ivo Robić sings in English (So in love/Memory/The nearness of you/I only have eyes for you) SUED 1066K
19??. Ivo Robić (Blueberry Hill/The sunflower/You, me and us/Cindy, oh Cindy) SUED 1067K
19??. Ivo Robić sings (Unchained Melody/Whatever will be, will be/Good Night /Wake The Town And Tell) SUK 33388
1965. Love songs with Ivo Robić (Love Me Tender/All Alone Am I / Una Lacrima Sol Viso/Uno Per Tutto) SUK 36195
Ivo Robić bio je počasni predsjednik Hrvatske glazbene unije. Od mnogobrojnih nagrada izdvajaju se nagrada Josipa Štolcera Slavenskog za glazbenu umjetnost (1981.) i Porin za životno djelo (1997). Godine 1953. dobio je prvu nagradu publike na prvom Zagrebačkom festivalu, s pjesmom "Ta tvoja ruka mala". Godine 1956. pobijedio je na Zagrebu s pjesmom "Ako nećeš da te ljubim" a 1964. godine s "Golubovima". U travnju 1960. godine dobio je Zlatnu ploču Polydora za milijun prodanih single ploča te Brončanog lava Radio Luxembourga. Godine 1969. pobijedio je na prvoj Slavoniji s kompozicijom "Kukuruzi se njišu". Dobio je Zlatnu Jugotonovu pticu, dodijeljenu za milijun prodanih primjeraka LP nosača zvuka.
2006.: Dobio je zvijezdu u Hrvatskoj ulici slavnih na opatijskom šetalištu Slatini.
Hrvatska glazbena unija oprostila se od počasnog predsjednika, (u međumrežnoj pismohrani archive.org 7. siječnja 2001.)
Stranice posvećene gospodinu Ivi Robiću, David Dezso, (u međumrežnoj pismohrani archive.org 12. ožujka 2010.)
Nadir Efendić, Ivo Robić, životipis Ive Robića na portalu Barikada.com, (u međumrežnoj pismohrani archive.org 7. srpnja 2011.)
Ivo Robić, ovitci ploča njemačkih izdanja na portalu Covergalerie.org, (u međumrežnoj pismohrani archive.org 23. svibnja 2009.) (njem.)
Ovitci ploča češke kuće Supraphon na portalu Popmuseum.cz, među kojima su i Ivo Robić sings, Someone To Watch Over Me i Love songs with Ivo Robić (engl.)
Izgubljeni (u Hrvatskoj također poznata i pod izvornim nazivom Lost) je američka televizijska serija čiji su autori Jeffrey Lieber, J. J. Abrams i Damon Lindelof, a koja se u SAD-u prikazivala od 22. rujna 2004. do 23. svibnja 2010. godine na televizijskoj mreži ABC. Serija prati živote različitih skupina i ljudi, ponajprije preživjele putnike avionske nesreće (let Sydney-Los Angeles) koji su se srušili na misteriozni tropski otok negdje u Južnom Pacifiku. Svaka epizoda karakteristična je po tome što prati određenog lika serije u dvije odvojene radnje: radnju koja se događa na otoku i radnju koja se događa u nekom drugom vremenu (prije dolaska na otok, nakon odlaska s otoka ili na samom otoku u nekom drugom vremenu), a koja je značajna za karakterizaciju lika. 
Seriju Izgubljeni producirale su kuće ABC Studios, Bad Robot Productions i Grass Skirt Productions. Tijekom cjelokupnog trajanja serije, izvršni producenti su bili Lindelof, Abrams, Bryan Burk, Jack Bender, Edward Kitsis, Adam Horowitz, Jean Higgins, Elizabeth Sarnoff i Carlton Cuse. Zbog izrazito velike glumačke postave i skupoće snimanja na stvarnim lokacijama (prvenstveno u Oahu, država Hawaii) serija Izgubljeni bila je jedna od najskupljih u povijesti televizije. Na temelju serije napravljene su različite igre (prvenstveno The Lost Experience i Find 815 na Internetu), a reference na seriju mogu se naći u printu, filmovima, drugim televizijskim serijama kao i svugdje na Internetu. 
Američki kritičari uredno su seriju iz godine u godinu stavljali na svoje top liste najboljih serija. Prva sezona skupila je prosječnih 15.69 milijuna gledatelja po epizodi. Iako je tijekom 6 sezona trajanja gledanost padala, serija je zadržala stabilnu gledanost, a posljednja sezona imala je 11 milijuna gledatelja po epizodi. Serija je tijekom šest godina dobila stotine nominacija za nagrade i isto tako osvojila mnogo njih, uključujući najprestižniju televizijsku nagradu Emmy 2005. godine za najbolju dramsku seriju, Zlatni Globus 2006. godine za najbolju dramsku seriju i Ceh filmskih glumaca  za najbolju glumačku postavu u dramskoj seriji.
Serija započinje zrakoplovnom nesrećom koja se događa na naizgled pustom otoku usred južnog Pacifika. U početku radnja epizoda prati preživjele putnike leta Oceanic 815 koji se zajedničkim snagama bore za čisto preživljavanje. Njihove živote ugrožavaju misteriozni događaji poput pojave polarnih medvjeda, čudnog zvuka koji odjekuje džunglom (za kojeg jedan od likova pomisli da je dinosaur), kao i zlokobni naseljenici koje preživjeli zovu "Drugi". Uskoro upoznaju Francuskinju Danielle Rousseau koja se nasukala na otok 16 godina prije avionske nesreće, a pronalaze i tajanstveno podzemno okno. I dok će jedna skupina preživjelih pokušati otvoriti okno i prodrijeti unutra, druga skupina gradi splav uz kojeg će pokušati napustiti otok i doći do civilizacije. U svakom epizodi prve sezone osim radnje na otoku paralelno pratimo i radnju koja se odvija prije dolaska na otok pomoću koje se gledatelj upoznaje sa svakim pojedinim likom i razlogom zbog čega se isti uopće našao na kobnom letu.
Druga sezona većinu vremena prilaže sukobu preživjelih s "Drugima", kao i sukobu vjere i znanosti. Također, neke misterije iz prve sezone će biti riješene, iako će se pojaviti mnogo drugih. U seriji se pojavljuju i novi likovi koji zapravo predstavljaju preživjele iz repa aviona (prije nego je avion pao na otok, u zraku se prepolovio pa je trup aviona završio na jednoj strani otoka, dok je rep aviona pao u more s druge strane), a upoznat ćemo još "Drugih". Većina druge sezone odvija se u oknu kojeg su preživjeli uspjeli otvoriti, a za kojeg će se pokazati da je zapravo istraživački centar kojeg je izgradila Dharma Inicijativa - znanstvena organizacija koja je vršila eksperimente na otoku prije nekoliko desetljeća. I dok se misterija oko "Drugih" polako otkriva, jedan preživjeli izdati će sve ostale, a do kraja sezone saznati ćemo i razlog pada aviona.
U trećoj sezoni preživjeli saznaju mnogo informacija o "Drugima" i njihovoj dugačkoj povijesti na misterioznom otoku. Jedan od "Drugih" i prijašnji stanovnik okna pridružit će se preživjelima, dok će jedan preživjeli prebjeći kod "Drugih". Rat između "Drugih" i preživjelih doživjet će svoj vrhunac, a do kraja sezone preživjeli će stupiti u kontakt s teretnim brodom Kahana na kojem se nalazi spasilačka ekipa koja traži otok i preživjele. Također, u posljednjoj epizodi treće sezone otkrivamo da su neki likovi uspjeli otići s otoka, a i po prvi puta se upoznajemo s mitološkim likom - Jacobom.
Četvrta sezona (ujedno i najkraća po broju epizoda zbog toga što je snimana tijekom štrajka scenarista 2007. godine) svoju radnju usredotočuje na borbu preživjelih s ljudima s teretnog broda Kahana za koje u početku smatraju da su ih došli spasiti, ali za koje se ispostavlja da imaju vrlo opasne namjere. Osim radnje na otoku, pratimo i tzv. flash-forwarde - radnju koja se događa 2007. godine, a iz koje saznajemo da je šest likova uspjelo na neki način otići s otoka i u kojoj pratimo njihove živote nakon odlaska.
Peta sezona serije prati dvije odvojene radnje. Prva radnja prati preživjele koji se nisu uspjeli spasiti i otići s otoka pa time započinje njihova epska avantura skakanja kroz vrijeme prije nego što se konačno nađu u 1974. godini, u vrijeme kad je na otoku boravila organizacija Dharma Inicijativa. Druga radnja nastavlja pratiti originalnu vremensku crtu koja prati šest likova koji su uspjeli pobjeći s otoka, a koji se zapravo moraju vratiti na otok kako bi spasili ostale. Druga radnja odvija se 2007. godine, a preživjeli se ukrcavaju na let Ajira Airways 316 pomoću kojeg se na kraju i vrate na otok. Preživjeli iz prve radnje već tri godine djeluju kao pripadnici organizacije Dharma Inicijativa i nalaze se u 1977. godini, a nakon što im se pridruže putnici iz leta Ajira Airways, svi zajedno pokušat će promijeniti događaje u prošlosti kako bi na taj način promijenili svoju budućnost (odnosno uzrokovali da avion Oceanic 815 ne padne na otok).
U šestoj sezoni kao glavnu radnju pratimo ponovno udruživanje preživjelih u sadašnjosti. Nakon što je Jacob, čovjek koji je čuvao otok, umro, preživjeli će biti ostavljeni na milost i nemilost "Čovjeka u crnom", prije poznatog kao Dimno čudovište. U ovoj sezoni također pratimo i tzv. flash-sideways priču koja prati glavne likove u svijetu u kojem se avion Oceanic 815 zapravo nikada nije srušio na otok. Pred kraj serije snimljena je epizoda koja govori o dalekoj i drevnoj prošlosti otoka u kojoj saznajemo za sukob između Jacoba i "Čovjeka u crnom". Jedan od preživjelih morati će preuzeti Jacobovu ulogu zaštitnika otoka kako bi uništio "Čovjeka u crnom" i doveo sve u ravnotežu. Pritom će mu pomoći i drugi preživjeli, a bit će i sukoba na mističnim, nikad prije otkrivenim, mjestima na otoku.
Epizode serije Izgubljeni uključuju brojne misteriozne elemente koji su definirani kao znanstvena fantastika ili nadnaravni fenomeni. Autori svrstavaju takve elemente u mitologiju serije koja je stvorila veliku bazu obožavatelja diljem svijeta. Među najpoznatijim mitološkim elementima su Dimno čudovište koje odjekuje otokom; misteriozna skupina naseljenika koje preživjeli zovu "Drugi"; organizacija pod imenom DHARMA Initiative koja je izgradila nekoliko istraživačkih centara na različitim mjestima na otoku; šest točno određenih brojeva koji se često ponavljaju u životima likova u prošlosti, sadašnjosti i budućnosti; osobne veze i vremenska usklađenost između likova kojih su sami likovi često nesvjesni.
U srcu serije nalazi se vrlo kompleksna i tajanstvena priča koja je izazvala brojna pitanja i rasprave među gledateljima širom svijeta. Ohrabreni radnjama samih scenarista i članova glumačke ekipe, koje su uključivale pravu interakciju s obožavateljima preko Interneta, gledatelji i televizijski kritičari obilno su teoretizirali i pokušavali otkriti sve misterije. U najvećem broju slučajeva, teorije su se vrtile oko prirode samog otoka, izvornom nastanku Dimnog čudovišta i podrijetlu "Drugih", značenju brojeva i razlogu pada aviona. Nekoliko učestalih teorija obožavatelja bilo je negirano od strane autora J.J. Abramsa, pogotovo one da su preživjeli putnici leta Oceanic 815 zapravo mrtvi i da se nalaze u čistilištu. Lindelof je negirao teorije da su izvanzemaljci povezani s otokom, kao i one da se cjelokupna radnja događa u umu jednog od likova. Carlton Cuse negirao je teoriju da je cijeli otok zapravo pozornica "reality showa" u kojem sudjeluju preživjeli.
U seriji postoji nekoliko učestalih elemenata i motiva koji zapravo nemaju velike veze s glavnom pričom, ali se protežu kroz cijelu seriju u literarnom i filozofskom podtekstu. Ti elementi najčešće uključuju pojavu bijelog i crnog koja odražava dualizam samih likova i situacija u kojima se isti nalaze; pobunu gotovo svih likova u određenim trenucima, pogotovo lika Kate; disfunkcionalnosti obitelji (pogotovo onih koji se vrte oko očeva mnogih likova); apokaliptičnih referenci, uključujući Desmondovo pritiskanje gumba kojim spašava svijet; slučajnosti protiv sudbine koja se posebno odnosi na likove Lockea i G. Ekoa; sukobe između znanosti i vjere koji se posebno odražavaju između dva glavna lika (Lockea i Jacka); kao i reference na mnoga književna djela. Također postoji i mnogo aluzija u samim imenima likova koje upućuju na svjetski poznate povijesne mislioce i pisce, kao npr. John Locke (prema istoimenom filozofu) kao i njegov alias Jeremy Bentham (prema filozofu), Danielle Rousseau (prema filozofu Jean-Jacquesu Rousseau), Desmond David Hume (prema filozofu Davidu Humeu), Juliet Burke (prema filozofu Edmundu Burkeu), Mikhail Bakunin (prema anarhističkom filozofu), Daniel Faraday (prema fizičaru Michaelu Faradayu), Eloise Hawking (prema fizičaru Stephenu Hawkingu), George Minkowski (prema matematičaru Hermannu Minkowskiju), Richard Alpert (rođeno ime duhovnog učitelja Rama Dassa) i Charlotte Staples Lewis (prema autoru C.S. Lewis).
Od 324-ero ljudi koji su se nalazili na letu Oceanic 815, u prvom mahu preživjelo je njih 70 (uz jednog psa) koji su se raštrkali širom otoka nakon nesreće. Prvu sezonu serije sačinjava 14 stalnih uloga, a upravo ta velika brojka likova dopuštala je scenaristima veću fleksibilnost smišljanja same radnje. 
14 glavnih uloga u prvoj sezoni su sačinjavali: Matthew Fox kao izmučeni kirurg Jack Shephard i Evangeline Lilly kao bjegunac, ujedno i Jackov ljubavni interes Kate Austen; Jorge Garcia kao Hugo "Hurley" Reyes, nesretni dobitnik na lutriji; Josh Holloway kao prevarant James "Sawyer" Ford; Ian Somerhalder kao Boone Carlyle, glavni operativac u poslu organizacije vjenčanja njegove majke i Maggie Grace koja je glumila njegovu polusestru Shannon Rutherford, bivšu učiteljicu plesa; Harold Perrineau glumio je građevinskog radnika Michaela Dawsona, a glumac Malcolm David Kelley njegovog malog sina Walta Lloyda; Terry O'Quinn glumio je misterioznog Johna Lockea. Budući je serija Izgubljeni od početka zamišljena kao multi-kulturalna među glumačkom ekipom nalazili su se još i Naveen Andrews koji je glumio bivšeg člana Iračke Republikanske garde Sayida Jarraha; australka Emilie de Ravin glumila je trudnicu Claire Littleton; Yunjin Kim kao Sun-Hwa Kwon, kćer moćnog korejskog biznismena, i Daniel Dae Kim kao Jin-Soo Kwon glumili su korejski bračni par; Dominic Monaghan glumio je englesku bivšu rock zvijezdu, ujedno i ovisnika o drogama Charlieja Pacea. 
Tijekom prve dvije sezone neki likovi bili su "otpisani" kako bi napravili mjesta za nove s novim pričama. Tako je Boone Carlyle otišao pred kraj prve sezone, dok je mali Kelley tijekom druge sezone bio samo glumac gost (što je donekle bilo uvjetovano činjenicom da su malog Walta na kraju prve sezone oteli "Drugi"). Odlazak Shannon nakon nekoliko epizoda druge sezone napravio je mjesta za novopridošlice - Mr. Ekoa (nigerijskog katoličkog svećenika i bivšeg kriminalca) kojeg je glumio Adewale Akinnuoye-Agbaje, Anu Luciju Cortez (zaštitarku na aerodromu i bivšu policajku) koju je glumila Michelle Rodriguez i Libby (kliničku psihijatricu) koju je glumila Cynthia Watros. Ana Lucia i Libby otišle su pred kraj druge sezone, a Michael (koji je odgovoran za njihov odlazak) i sam je otišao s otoka zajedno sa svojim sinom Waltom u finalu druge sezone.U trećoj sezoni dvojica su glumaca iz sporednih prešla u glavne uloge: Henry Ian Cusick kao bivši škotski vojnik Desmond Hume i Michael Emerson, kao vođa "Drugih", Benjamin Linus. Također, troje novih glumaca pridružilo se glavnoj glumačkoj postavi: Elizabeth Mitchell, doktorica za plodnost i pripadnik "Drugih" Juliet Burke te Kiele Sanchez i Rodrigo Santoro kao jedni od sporednih preživjelih, ujedno i par Nikki Fernandez i Paulo. Tijekom sezone nekoliko likova je umrlo. Četvrta sezona označila je povratak glumca Harolda Perrineaua koji se ponovno vratio u ulozi Michaela, sada samoubilačkog čovjeka na očajničkom putu iskupljenja za prijašnje grijehe. Uz njega, glumačkoj postavi pridružili su se i Jeremy Davies kao Daniel Faraday, nervozni fizičar kojeg otok jako zanima iz znanstvene perpektive, Ken Leung kao Miles Straume, sarkastični šaptač duhovima i Rebecca Mader kao Charlotte Staples Lewis, tvrdoglava i odlučna antropologinja i uspješni akademik. Do kraja sezone "otpisano" je dvoje likova: Michael Dawson koji je završio svoj pokajnički put i Claire koja misteriozno nestaje zajedno sa svojim biološkim ocem pred kraj sezone i ne pojavljuje se sve do posljednje sezone.Peta sezona nije označila dolazak nikakvih novih glavnih likova, iako je nekoliko važnih otišlo iz serije: Charlotte u petoj epizodi, a Daniel i Juliet u finalu pete sezone. U šestoj, posljednjoj sezoni nekoliko glumaca promaknuto je u glavnu postavu: Nestor Carbonell kao misteriozni Richard Alpert koji nikad ne stari, Jef Fahey kao pilot Frank Lapidus i Zuleikha Robinson kao preživjela s leta Ajira Airways 316 Ilana Verdansky. Uz njih, bivši članovi glumačke postave (Ian Somerhalder, Dominic Monaghan, Rebecca Mader, Jeremy Davies, Elizabeth Mitchell, Maggie Grace, Michelle Rodriguez, Harold Perrineau i Cynthia Watros) vratili su se u nekim epizodama posljednji put.
Brojni sporedni likovi povremeno se pojavljuju tijekom kompletnog trajanja serije. U prvom redu tu su Danielle Rousseau (Mira Furlan), bivša članica znanstvene ekspedicije koja je u neprestanoj potrazi za svojom kćerkom s kojom se napokon susreće u finalu treće sezone, a za koju se ispostavlja da je Alex Rousseau (Tania Raymonde); Cindy (Kimberley Joseph), stjuardesa na letu Oceanic 815 koja s vremenom postane pripadnik "Drugih"; bračni par Rose Henderson (L. Scott Caldwell) i Bernard Nadler (Sam Anderson), koji su u početku odvojeni na različitim stranama otoka (ona se nalazi s glavnim preživjelima, a Bernard je bio u repu aviona u trenutku nesreće), ali se u drugoj sezoni napokon susreću; korporativni magnat Charles Widmore (Alan Dale) koji ima prošlost s Benom, a u čiju kćerku Penelope "Penny" Widmore (Sonya Walger) je zaljubljen Desmond Hume. Od likova "Drugih" posebno se ističu Tom (M.C. Gainey) i Ethan Rom (William Mapother) koje smo nekoliko puta vidjeli u "flashbackovima", "flashforwardima" i sadašnjoj radnji. Jackov otac Christian Shephard (John Terry) često se pojavljivao u "flashbackovima" nekoliko glavnih likova. U trećoj sezoni Naomi Dorrit (Marsha Thomason), za koju se ispostavlja da je vođa grupe ljudi s teretnog broda Kahana koje je zapravo unajmio Charles Widmore kako bi pronašli Benjamina Linusa, padobranom se spušta na otok. Jedan od likova iz grupe je i nemilosrdni plaćenik Martin Keamy (Kevin Durand). Tu su i misteriozni "Čovjek u crnom" (Titus Welliver) te njegov rival Jacob (Mark Pellegrino).
Serija Izgubljeni započela se stvarati još u siječnju 2004. godine, kada je Lloyd Braun tadašnji direktor ABC-a naručio scenarij od Spelling Television temeljen na njegovoj ideji o spajanju knjige Gospodar muha, filma Brodolom života, televizijske serije Gilliganov otok i popularnog "reality showa" "Survivor" u jednu seriju. ABC je davne 1969. godine producirao seriju "The New People" koja je bila kratkog vijeka, a čija se radnja također vrtila oko preživjelih putnika nakon avionske nesreće. Nezadovoljan prvim verzijama scenarija, Braun je uskoro kontaktirao J. J. Abramsa koji se nalazio pod ugovorom s Touchstone Televison (sada ABC Studios), a također iza sebe već imao autorsko djelo u obliku televizijske serije (Alias) te mu predložio da napiše novi scenarij za Pilot epizodu Izgubljenih. Iako u početku nije bio zainteresiran, Abrams je ipak pristao pod uvjetom da serija krene u nadnaravnom smjeru, a također je surađivao i s Damonom Lindelofom kako bi odmah od početka postavili stil same serije i njezine glavne likove. Zajedno su kreirali "Bibliju serije", skupili i detaljno razradili glavne mitološke ideje i zaplete koji bi se protezali na četiri do pet sezona. Budući je producentska kuća htjela krenuti sa svojom novom serijom odmah u televizijskoj sezoni 2004.-05., vremena za pret-produkciju bilo je jako malo. Zato su scenaristi tijekom audicija za uloge pisali likove prema glumcima koji su nastupali na audiciji.Dvosatna pilot epizoda Izgubljenih postala je najskuplja epizoda neke serije svih vremena. Navodno je koštala između 10 i 14 milijuna dolara (prosječna cijena pilot epizode za televizijsku sezonu 2004-05 bila je oko 4 milijuna dolara). Premijera serije održana je 22. rujna 2004. i postala jedan od najvećih kritičkih i komercijalnih uspjeha te godine. Upravo je ta serija, uz novo pridošle Kućanice i Uvod u anatomiju označila lagano uzdizanje ABC-a kojemu do tada nije išlo što se tiče televizijske gledanosti. Ipak, prije nego je pilot epizoda Izgubljenih uopće prikazana na televiziji, izvršni direktori ABC-a otpustili su Lloyda Brauna upravo zbog slabe gledanosti serija u produkciji ABC-a proteklih sezona i zbog činjenice da je uopće dopustio snimanje tako skupog projekta. Svjetska premijera pilot epizode održana je 24. srpnja 2004. godine u sklopu Comic-Cona u San Diegu.
Mnoge uloge i likovi u prvoj sezoni bili su zapravo rezultat sviđanja ili ne sviđanja glumaca koji su se pojavili na audicijama. Glavni lik Jacka u originalu je trebao poginuti u prvoj epizodi, a producenti su se nadali da će ga glumiti Michael Keaton; međutim, ABC-jevi izvršni direktori su zahtijevali da Jack ostane živ. Prije nego što je to odlučeno, Kate je bila glavni lik za koju se vjerovalo da će postati vođa skupine preživjelih; u početku je zamišljena da će biti više slična liku Rose. Dominic Monaghan pojavio se na audiciji za ulogu Sawyera koji je u to vrijeme zamišljen kao gradski, fino odjeveni prevarant. Producentima se toliko svidjela Monaghanova gluma da su čak promijenili lik Charlieja (koji je trebao biti sredovječna bivša rock zvijezda). Jorge Garcia također se pojavio na audiciji za Sawyera, a uloga Hurleyja koju je na kraju dobio bila je i napisana upravo za glumca. Kada je Josh Holloway došao na audiciju za Sawyera, producentima se izrazito svidjela njegova živčanost koju je prikazao (navodno je čak i udario stolicu za vrijeme audicije, jer se nije mogao sjetiti teksta) te južnjački naglasak, tako da su na kraju promijenili i lik Sawyera kako bi odgovarao Joshovoj glumi. Yunjin Kim u početku je bila na audiciji za ulogu Kate, ali budući da su producenti napisali lik Sun njoj su ga i dodijelili. Lik Sayida, kojeg je odglumio Naveen Andrews, nije se uopće nalazio u pilot epizodi. Likovi Lockea i Michaela napisani su prema glumcima koji su ih glumili. U drugoj sezoni producenti su kontaktirali glumca Michaela Emersona da glumi lik Benjamina Linusa ("Henry Gale") u tri epizode. Zbog izvrsne glume kojom je oduševio uloga mu je najprije produžena na 8 epizoda, a kasnije i na ostatak serije.
Serija Izgubljeni u potpunosti je snimana na havajskom otočju Oahu zbog ogromne količine filmskih lokacija koje se nalaze u blizini. Originalne snimke iz pilot epizode snimane su na Mokule'ia obali, na sjeverozapadu otoka. Kasnije scene na plaži snimane su na izdvojenim mjestima na slavnoj sjevernoj obali otoka. Scene u špiljama u prvoj sezoni snimane su u studiju na Havajima, kao i scene u istraživačkim centrima Swan i Hydra u drugoj, odnosno trećoj sezoni. 
Mnoge urbane zone Honolulua poslužile su kao lokacije za snimanje scena koje se događaju izvan otoka, uključujući Kaliforniju, New York, Iowu, Miami, Južnu Koreju, Nigeriju, Britaniju, Pariz, Tajland, Berlin, Maldive i Australiju. Nekoliko scena iz finala treće sezone snimljeno je u Los Angelesu, gdje su producenti posudili bolnički set druge serije (Uvod u anatomiju). Dvije scene iz četvrte sezone snimljene su u Londonu, budući je glumac Alan Dale (lik Charles Widmore) u to vrijeme snimao mjuzikl Spamalot i nije mogao putovati na Havaje.
Originalnu glazbu za seriju Izgubljeni skladao je Michael Giacchino. Karakteristična je po tome što je za svaki važniji lik serije skladana drugačija glazba. Giacchino je za stvaranje glazbe koristio neuobičajene zvukove, kao npr. zvuk udaranja pokidanih dijelova aviona. Do danas je izdano čak pet originalnih soundtrackova iz serije, za prvih pet sezona. 
U seriji su se povremeno koristile i originalne pjesme koje su dolazile iz raznih izvora. Primjeri izvora su Hurleyjev CD player kojeg sluša tijekom prve sezone dok se istom ne istroše baterije ili početak druge i treće sezone kad s gramofonske ploče (druga sezona) odnosno CD-a (treća sezona) slušamo pjesme izvođačice Cass Elliot: "Make Your Own Kind of Music" (druga sezona) odnosno Petule Clark: "Downtown" (treća sezona). U dvije epizode serije Charlie je prikazan kako pjeva na ulici poznatu pjesmu skupine Oasis: "Wonderwall". U finalu treće sezone Jack, vozeći se u automobilu, sluša pjesmu skupine Nirvana: "Scentless Apprentice", a u finalu četvrte epizode, u vrlo sličnoj sceni, sluša pjesmu skupine Pixies: "Gouge Away". Jedine dvije epizode koje su u seriji iskorištene bez pravog izvora su bile "Slowly" u izvedbi Ann-Margaret (u epizodi "I Do") i "I Shall Not Walk Alone" u izvedbi skupine The Blind Boys of Alabama (u epizodi "Confidence Man").
Pilot epizoda serije Izgubljeni privukla je 18.6 milijuna gledatelja čime je postigla najbolji rezultat gledanosti neke serije za ABC još od 2000. godine kad je prikazana prva epizoda showa Tko želi biti milijunaš?. Kompletnu prvu sezonu u prosjeku gledalo je 16 milijuna gledatelja, a prva epizoda druge sezone uvjerljivo je najgledanija epizoda serije s preko 23 milijuna gledatelja te večeri. Prosjek gledanosti druge sezone bio je 15.5 milijuna gledatelja. Premijera treće sezone pred male ekrane dovela je 18.8 milijuna gledatelja, a do sedme epizode prosjek je pao na 14.5 (prije prikazivanja sedme epizode treće sezone uzeta je tromjesečna pauza u kojoj se serija nije prikazivala). Tijekom proljeća 2007. godine gledanost se spustila na 11 milijuna gledatelja, iako se do finala treće sezone ipak nešto popravila pa je posljednju epizodu gledalo 14 milijuna ljudi. Otvaranje četvrte sezone pogledalo je 16.1 milijuna gledatelja, iako se i ovdje do osme epizode gledanost naglo spustila na 11.461 milijuna. Premijera šeste sezone ipak je prošla najgore od svih, skupivši 12.1 milijun gledatelja.
Serija Izgubljeni bila je nominirana za mnoge televizijske nagrade, uključujući 41 nominaciju za prestižnu televizijsku nagradu Emmy (osvojila je njih 10, uključujući i jednu online nagradu), 21 nominaciju za Teen Choice Award, 39 nominacija za nagradu Saturn (10 pobjeda), 11 nominacija za Golden Reel Awards (5 pobjeda), 8 nominacija za nagrade Satelit (jedna pobjeda), 7 nominacija za Zlatni globus (jedna pobjeda), 4 nominacije za Ceh pisaca Amerike (jedna pobjeda), tri nominacije za Ceh redatelja Amerike, dvije nominacije za Ceha glumaca (jedna pobjeda) i nominaciju za BAFTA-u. Među najvažnijim osvojenim nagradama svakako se ističu ona iz 2005. godine za najbolju dramsku televizijsku seriju (Emmy), te dvije iz 2006. godine za najbolju dramsku televizijsku seriju (Zlatni globus) i najbolji glumački ansambl (Ceh glumaca Amerike). 
Pilot epizoda do danas je najnominiranija epizoda serije s 15 različitih nominacija (6 pobjeda). Through the Looking Glass je druga najnominiranija epizoda s 9 različitih nominacija. Serija Izgubljeni do danas je osvojila 54 različite nagrade.
2005. godine serija Izgubljeni nominirana je u čak 12 kategorija za najprestižniju televizijsku nagradu od kojih je osvojila njih 6, uključujući onu za najbolju dramsku seriju godine (što se smatralo određenim iznenađenjem budući da Akademija rijetko kad proglašava najboljim znanstveno-fantastične serije), kao i za najbolju režiju (J.J. Abrams za pilot epizodu). Sljedeće godine serija je nominirana u 9 kategorija, ali nije osvojila niti jednu nagradu. Iako je prethodne godine proglašena najboljom, Izgubljeni sada uopće nisu niti nominirani u toj kategoriji. Za treću sezonu serija je nominirana u 6 kategorija, ali opet ne i u onoj najvažnijoj - za najbolju seriju godine. Ipak, Terry O'Quinn postao je prvi glumac koji je osvojio Emmyja u glumačkoj kategoriji: za najbolju sporednu mušku ulogu u epizodi The Man from Tallahassee. 2008. godine serija je nominirana u 8 kategorija, od kojih je 6 bilo tehničkih (na kraju je osvojila nagradu za najbolju montažu zvuka). 2009. godine od šest nominacija, Izgubljeni su osvojili dvije. Michael Emerson postao je drugi član glumačke postave koji je otišao kući s Emmyjem - također za najbolju sporednu mušku ulogu. I ove je sezone serija nominirana u kategoriji najbolje dramske serije godine. Za posljednju sezonu, Izgubljeni su ponovili uspjeh prve pa su tako nominirani u čak 12 kategorija. Osim za najbolju dramsku seriju, između ostalih serija je dobila nominacije i u kategorijama za najbolju režiju i scenarij (za epizodu "The End"), najboljeg glavnog glumca (Matthew Fox - njegova prva nominacija za seriju), a svoje su nominacije ponovili i Michael Emerson (četvrti put za redom) i Terry O'Quinn (treći put). Posljednja sezona serije ipak na kraju nije osvojila niti jednu nagradu Emmy. 
Slijedi popis nominacija i osvojenih nagrada za televizijsku nagradu Emmy u najvažnijim kategorijama:
Serija Izgubljeni za Zlatni globus nominirana je u kategoriji najbolje dramske serije tri godine za redom (2005., 2006. i 2007.), a osvojila je nagradu 2006. godine. Evangeline Lilly, Naveen Andrews, Matthew Fox i Michael Emerson su članovi glumačke ekipe koji su bili nominirani za Zlatni globus, svatko u svojoj kategoriji. Nitko nije osvojio niti jednu nagradu, a serija za Zlatni globus 2008. i 2009. godine nije nominirana u niti jednoj kategoriji. 
Slijedi popis nominacija i osvojenih nagrada za televizijsku nagradu Zlatni globus:
Mnogi ugledni televizijski kritičari seriju Izgubljeni stavljali su na svoje top 10 liste 2005. godine (nakon što je s emitiranjem završila prva sezona). 2007. godine magazin Time stavio je Izgubljene na svoju listu 100 najboljih televizijskih serija svih vremena, a magazin Empire 2008. godine otišao je korak dalje, postavivši je na 5 mjesto najboljih serija svih vremena (iza Simpsona, Buffy: Ubojica vampira, Obitelji Soprano i Zapadnog krila).Treća sezona bila je najviše kritizirana, pogotovo blok od šest prvih epizoda prije tromjesečne stanke, budući se nikome nije sviđalo što serija postavlja puno više pitanja nego što daje odgovora. Također, prigovaralo se i činjenici da mnogi glavni glumci ne dobivaju puno prostora za razradu svojih likova (prvenstveno Locke, kojeg je glumio Terry O'Quinn, a koji se u drugoj sezoni pojavljivao u najviše epizoda od svih drugih likova, dok je tijekom treće glumio u tek 13 epizoda - od njih 22 - samo dvije epizode više od glumca gosta M. C. Gaineyja, koji je glumio lik Toma). Reakcije na nove likove uvedene početkom treće sezone, Nikki i Paulo, uopće nisu bile pozitivne, što je potvrdio i sam Lindelof. Činjenica da je treća sezona podijeljena u dva dijela što se tiče prikazivanja (prvi dio sa šest nastavaka, pa ostatak nakon tromjesečne stanke) također je bio kritiziran. Međutim, drugi dio treće sezone uglavnom je dobio pozitivne kritike, nakon što su scenaristi odlučili ubiti likove Nikkija i Paula i odgovoriti na postavljena pitanja iz prvog dijela sezone. Također, pred kraj treće sezone objavljeno je da će serija trajati još dodatne tri sezone čime su autori nastojali publici dati do znanja da točno znaju u kojem će smjeru ići serija i kako će završiti.Nekoliko američkih kritičara premijeru četvrte sezone (The Beginning of the End) proglašavalo je televizijskim događajem godine. Na popularnoj web stranici Metacritic četvrta sezona ima 87% pozitivnih kritika, što ju za tu godinu smješta na drugo mjesto najboljih televizijskih serija godine (odmah iza pete i posljednje sezone serije Žica). 7. svibnja 2007. godine službeno je objavljeno da će serija trajati do 2010. godine, a kritika je dobro prihvatila i nove likove. Entertainment Weekly o seriji je na pisao: "Avionska nesreća. Dimno čudovište. Polarni medvjedi. Luda Francuskinja. Drugi. Okno. Putovanje kroz vrijeme. Navedite još jednu televizijsku seriju koja na tako spektakularan način može ? pretvoriti u !".
Zbog svoje iznimne popularnosti i kultnog statusa, serija Izgubljeni stvorila je tisuće vjernih i uspješnih zajednica obožavatelja širom svijeta. Obožavatelji serije, popularno zvani Lostaways ili Losties često su se okupljali na festivalu Comic-Con i ostalim konvencijama koje je organizirao ABC, ali su također i stvorili veliki broj internetskih stranica od kojih je zasigurno najpoznatija Lostpedia. Zbog svoje vrlo kompleksne i detaljno razrađene mitologije, obožavatelji su preko raznih internetskih stranica razglabali o misterijama na otoku, ali su se također bavili i uobičajenim stvarima kao pisanje vlastitih priča s likovima iz serije, snimanja video isječaka, prikupljanja skriptova pojedinih epizoda i drugim. 
Zahvaljujući velikom zanimanju za seriju, a u isto vrijeme pokušavajući održati gledatelje u non-stop iščekivanju, ABC se prihvatio zadatka promoviranja serije kroz razne druge medije. Tu se posebno ističu web stranice, knjige, službeni forumi sponzorirani od strane kreativnog tima (The Fuselage), mobizode, popularni podcastovi, službeni magazin i alternativna igra The Lost Experience, a koji su svi usko povezani s radnjom serije. Reference na seriju ili dijelove radnje mogu se pronaći u popularnoj kulturi. To prije svega uključuje druge televizijske serije kao što su Veronica Mars, Will i Grace, Chuck, Bez oduševljenja molim, Cougar Town, U uredu, ali i u animiranim serijama Family Guy, American Dad!, South Park ili Simpsoni. Serija se također nalazi i kao skriveni dodatak na nekim video igricama, kao što su Half-Life 2: Episode Two, Skate, World of Warcraft, Just Cause 2 i Rock Band 2. Stripovi Catwoman i The Thing; dnevni stripovi Monty i Over the Hedge; internet stripovi Piled Higher and Deeper i Penny Arcade kao i humoristični magazin Mad također sadržavaju reference na seriju. Nekoliko rock bendova objavili su pjesme čije teme ili naslovi dolaze iz same serije, kao npr. Moneen: "Don't Ever Tell Locke What He Can't Do", Senses Fail: "Lost and Found" i "All The Best Cowboys Have Daddy Issues", Gatsbys American Dream "You All Everybody" i "Station 5: The Pearl" te Punchline: "Roller Coaster Smoke". 
Nakon što je 2. ožujka 2005. godine emitirana epizoda "Numbers", stotine ljudi koristili su brojeve koji se tada po prvi puta pojavljuju u seriji (4, 8, 15, 16, 23 i 42) kako bi osvojili na lutriji. U sljedeća tri dana bit će preko 500 pokušaja dobitka na lutriji upravo s tim brojevima. Do listopada iste godine tisuće ljudi odigrat će iste brojeve ne bi li osvojili novac na raznoraznim lutrijama.
U Hrvatskoj je kompletna serija izdana na DVD-ovima koji, osim svih epizoda svake sezone, sadrže i hrpu posebnih dodataka za svaku pojedinačnu sezonu (osim prve). Za američko (1. regija) i europsko (2. regija) tržište na DVD-ovima i Blu-ray formatu izdana je kompletna serija i to u pojedinačnim pakiranjima, ali i kao kompletna serija. Svaka sezona u pojedinačnim pakiranjima, osim svih epizoda svake sezone, sadrži i hrpu posebnih dodataka dok kompletna serija na Blu-ray izdanju osim svih epizoda i već viđenih posebnih dodataka, sadrži dodatne, nikad prije viđene, video materijale, pravu Senet igru za dva igrača (uz koju se dobije ploča za igru, crno i bijelo kamenje i četiri male polugice koje služe kao kockice) kao i pravi Ankh u kojem je skrivena Jacobova poruka koja se prvo mora dešifrirati kako bi se saznala pravila igre. Uz sve to, kompletno izdanje šeste sezone kao i izdanje kompletne serije sadrže 12-minutnu mini-epizodu "New Man in Charge" snimljenu kao epilog na seriju koja nam donosi saznanje tko će biti novi čuvar Otoka.

Jajačka banovina je bila vojna upravna jedinica na prostoru današnje države Bosne i Hercegovine. Pripadala je Hrvatskom Kraljevstvu u hrvatsko-ugarskoj državi.U izvorima na mađarskom jeziku naziva se Jajcei bánság, a na njemačkom se naziva Banschaft von Jajce,
Na čelu joj je bio ban. Sastojala se je od triju županija: Vrbasa, Sane i Dubice. Gradovi koji su joj pripadali (abecednim redom): Banja Luka, Belaj (kod Bos. Petrovca), Bočac, Celepirovac, Greben  kod Vrbasa, Grmeč-grad, Jajce, Jezero, Kamengrad (sjeverozapadno od Ključa), Komotin, Koszoruvar (Vinac), Kotorgrad, Kozarac, Krupa, Oštregrad-Istregrad, Peeg (Perga)?, Prusac, Sokolac (kod Jezera), Travnik, Vinčac, Vrbenacgrad (kod Travnika), Zvečaj (50 km prema Banjoj Luci). Mnogi od tih gradova bili su utvrđeni.Granice su joj uoči Mohačke bitke 1526. bile: rijeka Sava na sjeveru sve do grada Šamca, ne uključujući isti grad. Granica je potom pratila tok rijeke Usore i Bosne, obuhvaćajući grad Dobor. Granica se pružala prema jugozapadu sve do gornjeg toka rijeke Vrbanje gdje ju je sjekla otprilike na 44° 30' sj. zemljopisne širine i 17° 30' istočne zemljopisne dužine. Pružala se istim pravcem sve do gornjeg toka rijeke Vrbasa (ponad Bočca koji je obuhvaćala), čiji je tok uzvodno pratila sve do Jajca, koji je također obuhvaćala. Jajce je bilo usamljeno, mostobran sa suprotne, jugoistočne strane sutoke Plive i Vrbasa. Granica je obilazila Jajce s južne (rijeka Ugar) strane (Vinčac su Osmanlije u međuvremenu okupirale) i skretala na zapad do Jezera (koji su Osmanlije također u međuvremenu okupirale). Potom je granica išla u pravcu sjeverozapada pravo na Prijedor (Pridor) kod sutoke Gomjenice u Sanu; porječje Gomjenice je bilo unutar ove banovine.
Uspostavio ju je hrvatsko-ugarski kralj Matija Korvin jeseni odnosno zime 1463. godine. To je bilo za doba stogodišnjeg hrvatsko-turskog rata, kad su turska osvajanja ozbiljno ugrozila ne samo istočne granice Hrvatskog Kraljevstva, nego i dubinu hrvatskog teritorija. 
Ljeta je te iste godine Bosansko Kraljevstvo palo pod tursku vlast, kad je osmanski sultan Mehmed II. napao i zauzeo Bosnu te i grad Jajce.
Jajačka i susjedna Srebrnička banovina bile su dijelom obrambenog lanca koji su još činile Šabačka (stvorena 1476.), Beogradska i Severinska banovina; lancem vojnički uređenih upravnih jedinica kralj je namjeravao suprotstaviti se turskim navalama.Unatoč svemu, pa čak i istoj vojno-civilnoj upravi, jer su često imale istog bana, nije se pokazala korisnom. Strateški se situacija nije mnogo promijenila. Osmansko je Carstvo zadržalo utvrđene strateške gradove Ključ i Kamengrad koji se nalaze u dolini rijeke Sane, a osvojili su ih kad je pala Bosna. Tako su mogli iz tog pravca te preko Livanjskog i Duvanjskog polja u svakom trenutku provaljivati u Hrvatsko Kraljevstvo postrojbama svake veličine, bez ikakve potrebe dirati se u utvrde u Jajačkoj banovini.
To obrazlaže brojem osmanske provale u i preko hrvatskih krajeva od 1468. pa sve do sedmogodišnjeg primirja od 20. kolovoza 1503. godine. U tom razdoblju Osmansko se Carstvo nije gnjavilo osvajanjem hrvatskih gradova i krajeva, nego su se usmjerile na gospodarsko iscrpljivanje protivnika pustošenjem polja, pljačkom te otimanjem ljudi odnosno hvatanjem roblja.
Kralj Matija Korvin je jeseni te 1463. godine oslobodio dio Bosne do Jajca te uspostavio Jajačku i Srebrničku banovinu. Jajačka je banovina imala sjedište u Jajcu. Jajce je bio važnim gradom. Od njega je vodio trgovački put (karavanski put) koji je išao preko Livna do Splita. Iz Bosne se izvozila stoka, krzno, med, vosak i sir. Ta je trgovina trajala sve do turske okupacije.Autori bilježe "Kralj ugarsko-hrvatski Matija Korvin, koji nije propadajućemu kraljevstvu u pomoć pritekao , budi što ga je Muhamed II. nadmudrio, budi što je htjeo, da kraljevstvo propane, pa da on tada Bosnu iz turskih ruku otme i kao pokrajinu svojoj državi pridruži."U vojnom mu je pohodu pomogla brojna bosanska i hercegovačka vlastela. Osobito se isticao vojvoda Vladislav, sin hercega Stjepana. Zimi 1463. godine Matija je Korvin oslobodio od Turaka sve "dolnje kraje" i banovinu Usoru i Soli. Uspješnim je pohodom pod svoju vlast dobio 30 utvrđenih gradova. U "dolnjih krajih" bitne su utvrde bile u Jajcu, Zvečaju, Vrbaškom gradu i Banjoj Luci, a na Usori to su bili Tešanj i Srebrenik. Osmanskom je Carstvu pod nadzorom ostala samo "gornja ili prava Bosna" s Podrinjem. Kralj Matija Korvin je 6. prosinca 1463. osobno došao onamo u Jajce. Ondje je izdao povelju vojvodi Vladislavu Vukčiću kojom ga je uzdario za izvrsnost u vojnom pohodu protiv Turaka i za logističku potporu hrvatsko-ugarskim snagama. Od oslobođenih područja kreirane su dvije banovine. Matija Korvin je od dolnjih krajeva ustrojio je Jajačku banovinu, koja je bila radi zaprječivanja osmanskih udara na Hrvatsku. Od oslobođenih područja vojvodine Usore ustrojio je Srebreničku banovinu koja je imala zapriječiti osmanske udare na Slavoniju.
Posjed hercega Stjepana Vukčića bi izložen propadanju nakon njegove smrti 1466. godine. Dvojica njegovih sinova, Vladislav i Vlatko, neko su vrijeme opstojali na posjedu no naposljetku iseliše u Dubrovnik, a treći mu se sin Stjepan islamizirao. Već do 1483. se je godine cijela Hercegovina našla pod osmanskom vlašću.
1493. su se na Krbavskom polju sukobile hrvatske snage i turske snage koje su se vraćale s pohoda. Hrvatske su postrojbe upale u zasjedu te 11. rujna pretrpe teški poraz. Poginulo je 10.000 Hrvata, 1500 zarobljeno, izginulo je većina domaćeg plemstva koje je osjećalo sa zemljom za koju se borilo, za razliku od kasnijih inozemnih plemića kojima je hrvatska zemlja bila samo posjed koji su dobili na dar u trenutcima kraljeve obijesti te koji su odbacivali u nepovoljnim trenutcima. Demografsko-strateški je nastao novi problem jer su stanovnici južne Hrvatske onda počeli se preseljavati u Slavoniju, ostavljajući tako južne hrvatske krajeve bez demografskog izvora za obranu i gospodarsku potporu. Jajačka je banovina tako ostala ozbiljno ugrožena oslabljenim zapadnim krilom. U bitci je zarobljen jajački ban Juraj Vlatković.
Kad je Franjo Berislavić došao u kraljevu milost, ponovno je postao jajačkim banom. 1501. To je bilo vrijeme ratnog predaha, jer je smjer osmanskog udara tih godina bio usmjeren na hrvatske krajeve pod mletačkom vlašću. Svijest da će to biti tako samo kratko vrijeme također je postojala, o čemu svjedoči Franjin dopis splitskom knezu 1499. u kojem ga je obavijestio o turskim pripremama, molio za pomoć ali i također nudi pomoć ako ih Turci napadnu Mlečane. Neobično je što za onodobne okolnosti Franjo je tvrdio da je Jajce dobro opskrbljeno ljudstvom i logistički.Franjo Berislavić diplomatski se angažirao na stvaranju vojnog saveza Mletačke Republike (s kojima je već prije kontaktirao), pape i kralja Vladislava II. Jagelovića. Radilo se na tome da Mlečani ne sklope primirje s Turcima. Franjin se trud isplatio te je savez uspostavljen, a uskoro je iste godine oživotvoren na bojištu.Skenderbeg Mihajlović neuspješno je opsjeo 1501. godine Jajce, jer su ga pod samim gradom teško porazile postrojbe pod zapovjedništvom Ivaniša Korvina uz pomoć Zrinskog, Frankopana, Karlovića i Cubora. Turke to nije odagnalo nego su se dali spremati za novu navalu na grad.1501. Baltazar Baćan (Baltazar Batthyány) postavljen je za bana, no izbjegavao je preuzeti dužnost i ući u grad, a s druge strane, od 1502. je ban Franjo Berislavić tražio od kralja razriješiti ga banske dužnosti u Jajcu; pretpostavlja se da je zbog novčarskih raloga, jer plaća koja je trebala osigurati opskrbu dobrima nuždnim za obranu Jajačke banovine nije stigla.  Naposljetku Franjo nije bio aktivnim sudionikom obrane niti je slao postrojbe na položaje. Zbog toga što su oboje izbjegavali primiti se obrane, Turci su iskoristili nezaštićenu granicu te 1502. teško opustošilo vrbaški kraj. Zbog toga intervenirao je i sam kralj koji je opomenuo, no ni to nije pomoglo, jer je Franjo bio na neželjenoj dužnosti i iduće godine.  Franjino je banovanje, koje i je njemu bilo na trošak, obilježeno i infrastrukturnim poboljšanjima. Dao je izgraditi cestovnu prometnicu dao izgraditi cestu koja je povezala Brod i Jajce. O tome govori glagoljski natpis na ploči na toj cesti "Va vrime uzmožnog kneza Ferenca Berisalića".Mlečani su ipak sklopili s Turcima primirje koncem 1502. godine.  Na sreću po Hrvatsku, turski je pritisak popustio 1503. godine. 13. srpnja 1503. kralj je naložio neka Stjepan od Gorbonoka i Klement Szemere preuzmu dužnost bana od Franje Berislavića. Budući da se je raspao protuturski savez kršćanskih država, 20. kolovoza 1503. kralj je Vladislav također potpisao primirje s Turcima.1512. je pala Srebrenička banovina, čime se je Jajačka banovina našla ugroženom i s istoka.1525. su osmanske snage poduzele novu opsadu Jajca. Trajala je pola godine. Okončao ju je Krsto Frankopan 11. lipnja 1525. godine. Njegova se osloboditeljska akcija pročula po kršćanskom svijetu. Nakon povratka u svoje sjedište, veličanstveno je dočekan, a hrvatsko-ugarski kralj mu je podijelio naslov "branitelja kraljevina Dalmacije, Hrvatske i Sla­vonije".
Poraz u Mohačkoj bitci i padadinastije Jagelovića 1526. navijestio je loše dane. Ionako ugroženo dvojno kraljevstvo bi dodatno ugroženo što je podvojenošću Hrvatske na pristaše Habsburgovaca i na pristaše Zapolje.Ban Jajačke banovine Petar Keglević je potom predao grad Jajce i Jajačku banovinu habsburškom caru Ferdinandu. Ovaj je na to postavio njemačko vojno osoblje, i zapovjedno i obične vojnike. U isto se je vrijeme unutar Hrvatske i Ugarske u tako kritičnom trenutku vodio besmisleni građanski rat između pristaša Habsburgovaca i Zapoljevaca. Osmanlije su taj strateški trenutak brzo iskoristile. Već siječnja 1528. opsjeli su Jajce, dok su se Hrvati gubili u nepotrebnim međusobnim zavadama dok se je prava opasnost našla opet na hrvatskim južnim granicama. Jajce osta zaboravljeno, osmanski zapovjednik, bosanski Usref-paša je silovito napao grad, a uz svu tu nevolju branitelje Jajca snašla je izdaja Stjepana Grbonoga koji je radi sebeljubnih osobnih interesa predao grad.
Kad su 1528. Osmanlije osvojile Jajce i Banju Luku, Jajačka je banovina uskoro pala pod tursku vlast.
Juraj Stražemanski (Zthresemley, de Strasemlye, deZthresemlye, Stresemley, Zthresemley ) (1505.-1510.) (1508.)(ban Srebrničke banovine (1494.-5.)
Baltazar Alapić* Ivan Berislavić, (Ivaniš Berislavić), bratić Franje Berislavića (1511.-1513., Franjo mu je onda bio zamjenik, a sudrug u banstvu Juraj Stražemanski)
Milan Kruhek: Granice Hrvatskog Kraljevstva u međunarodnim državnim ugovorima, Povijesni prilozi 10/1991., str.37-79
Večernji list doc. dr. sc. Hrvoje Gračanin: Petar Zrinski s 2000 krajišnika potukao 8000 Turaka i - kažnjen, 4. srpnja 2010.
Issuu Dane Gruber: Borba Hrvata sa Turcima od pada Sigeta do navale Turaka na Sisak (1566-1576) u Zabavnik hrvatske omladine za godinu 1878., Djaško društvo Hrvatski dom na I. hrvatskom sveučilištu, Zagreb, 1878.
Historijski zbornik g. XXXVII (1) Tomislav Raukar: Turci i hrvatsko kasnosrednjovjekovno društvo
James Joseph Brown (3. svibnja 1933. – 25. prosinca 2006.), bio je američki glazbenik i zabavljač prepoznatljiv po svom velikom utjecaju u popularnoj glazbi 20. stoljeća. Mnogi ga i danas pamte po glasnom vokalu, grozničavom plesu i jedinstvenom ritmičkom stilu.
Kao vrstan pjevač, kantautor, vođa sastava i glazbeni producent, Brown je značajno doprinio razvoju gospela i R&B-a, a također i soula i funka. Ostavio je traga i u mnogim drugim žanrovima, primjerice rocku, jazzu, disko glazbi, danceu i elektroničkoj glazbi, reggaeu i hip hopu. Svojim je glazbenim stilom i izričajem također utjecao i na afričku popularnu glazbu, afrobeat, jùjú i mbalax te stvorio uvjete za razvoj go-go glazbe.Profesionalnu glazbenu karijeru počinje 1950., a slavan postaje već krajem 1950-ih i početkom 1960-ih sa svojim uzbudljivim izvedbama i nizom velikih hitova. Unatoč raznim osobnim problemima i preprekama, Brown neprekidno objavljuje hitove sve do 1980-ih. Uz hvaljeno glazbeno djelovanje, bio je i sudionikom mnogih događaja u američkoj politici, najviše u razdoblju 1960-ih i 1970-ih najčešće aktivizmom u ime svojih afroameričkih sunarodnjaka i siromašnih slojeva. U ranim 1980-ima, Brownova glazba pomogla je u oblikovanju ritma rane hip-hop glazbe, najviše time što su brojni sastavi u svojoj glazbi često upotrebljavali njegove ritmove i samplove, što ih je učinilo hip-hop klasicima i jednim od temelja toga glazbenog žanra.
Brown je za života bio poznat po mnogim (najviše samoproglašenim) naslovima, uključujući: Soul Brother Number One, Sex Machine, Mr. Dynamite, The Hardest Working Man in Show Business, Minister of The New New Super Heavy Funk, Mr. Please Please Please, The Boss, i jedan od najpoznatijih: the Godfather of Soul.
James Brown jedino je dijete Susie (rođena Behlings) i Josepha ("Joe") Gardnera Browna u malenom gradiću Barnwell u Južnoj Karolini za vrijeme Velike depresije. Iako mu je očevo prezime zaista bilo "Brown" (Smeđa) u principu se to shvaćalo drugačije i aludiralo na boju kože. Unatoč tome roditelji su ga pri registraciji imena nazvali James Joseph Brown, Jr. Dok je bio dijete, Browna su zvali "Junior" ili "Mali Junior", a to mu je kasnije kad je postao stariji ostao nadimak. Brown i njegova obitelj žive u ekstremno teškim uvijetima. Kada navršava četiri godine roditelji mu se rastaju jer mu je majka odlučila da će živjeti s drugim čovjekom. Poslije odlaska majke iz obitelji, Brown nastavlja živjeti s ocem i njegovom prijateljicom sve do svoje šeste godine starosti. Nakon toga Brown i njegov otac sele se u Augustu, Georgia, gdje ga otac šalje da živi kod tetke u javnoj kući. Brownov život sveo se na ulicu i život bez kontrole roditelja ili nekog staratelja. Slijedom tih događaja pohađa školu do sedmoga razreda kada biva izbačen iz nje.
Dok je bio dječak, Brown je zarađivao skupljajući pamuk i ugljen, radeći kao čistač cipela, čišćenjem vanjskih trgovina, prodajom i razmjenom starih markica, pranjem automobila i posuđa i pjevačkim natjecanjem. Između zarađivanja i ostalih avantura, Brown počinje samouko svirati harmoniku, koju je dobio od svoga oca, uči svirati gitaru od Tampa Reda (on je posjećivao jednu "damu" kod Brownove tetke) i dodatno se upoznaje s klavirom i bubnjevima. Brown je dobio inspiraciju da postane zabavljač nakon što je gledao Louisa Jordana, popularnog jazz i R&B izvođača u vrijeme '40-ih i "His Tympany Five" kako izvode "Caldoniju"
Kada je odrastao Brown ilegalno mjenja svoje ime iz kojega brise oznaku Jr.. Sa šesnaest godina osuđen je zbog oružanog razbojstva i 1948. poslan je u "youth detention center" (zatvor za maloljetnike) koji se nalazi u Toccoji, GeorgiaBrowna dobiva nadimak "Music Blox" i osniva jedan gospel kvartet u vrijem dok je bio u zatvoru. Sastav je imao instrumente koje su sami napravili koji su uključivali, papir i češalj kao usnu harmoniku, set bubnjeva s konzervama od masti i bas od metli za čišćenje. Brownov kvartet nastupao je u svom i u lokalnim zavorima u okolini.
Za vrijem dok se školuje u zatvoru, Brown upoznaje Bobbya Byrda, koji ga je obožavao od prvi puta kako ga je vidio da svira. Byrdova obitelj pomogla je Brownu da izađe tri godine ranije iz zatvora od kazne na koju je bio osuđen. Prije nego su ga pustili iz zatvora, morao je potpisati izjavu da će prilikom izlaska početi raditi i da se više neće vraćati u Augustu. Jedno kratko vrijeme bavio se boksom i poluprofesionalnim baseballom. Brown takav preobraćen, pun energije okreće se glazbi i njezinom stvaranju.
James Brownova karijera traje nekoliko desetljeća i njegov jedinstveni zvuk intenzivno djeluje na novo istraživanje i stvaranje mnogih glazbenih žanrova. Premda svoji radom i mnogim donacijama puno pomaže svjetskoj glazbi, Brown redovno objavljuje hit skladbe i singlove koje se nalaze na broju jedan svjetskih Top lista.
1955. Brown i Bobbya Byrdsa sestra Sarah osnivaju sastav koji se zove "The Gospel Starlighters". Na kraju Brown ubacuje i Byrda u sastav na mjesto vokala i prave promjene u stilu i okreću se vječitom R&B-u. Kasnije sastav mijenja ime u "The Flames" kada potpisuju ugovor s izdavačkom kućom "Federal Records" (ogranak od "King Recordsa").
Sastav snima svoj prvi singl "Please, Please, Please" (1956). Skladba dospijeva na #5 Top liste i postaje veliki R&B hit koji se prodaje u više milijuna kopija. James Brown je s tim nastupnim singlom započeo vrlo bogatu i utjecajnu, no i kontroverznu glazbenu karijeru s mnogo nenadanih obrata. Devet sljedećih singlova koje objavljuje sa "The Flamesima" bili su neuspješni i sastavu je prijetila opasnost od razlaza sa "King Recordsom". Brown je u svom ranom djelovanju bio inspiriran gospelom i R&B-om, pod velikim utjecajem tadašnjih glazbenika Ray Charlesa i Little Richarda. Druženje s Richardom uveliko je djelovalo na Brownov glazbeni rad i njega kao zabavljača. Brown je jednom i rekao kako je Richard njegov idol i da je sredinom 1950-ih s uličnim sastavom "The Upsetters" i saksofonom svirao funk i rock and roll. Kada je Richard odlučio da se prestane baviti s pop glazbom i da se vrati propovijedi, Brown ga moli da ostane s njim na turneji do datuma kada budu u njegovom gradu. Nekoliko bivših članova i Little Richard vraćaju se u sastav s Brownom i nakon toga Richard odlazi s glazbene scene.
Brown se na Top listu vraća 1958. i to na prvo mjesto R&B-a s hit skladbom "Try Me". Skladba je objavljena u pravo vrijeme jer su u diskografskoj kući "King Records" već razmišljali o raskidu ugovora s Brownom, međutim "Try Me" mu je vratio uspjeh i najavio mnoge buduće hitove. "Try Me" bilježi i najbolju prodaju R&B skladbe te godine, nalazeći se na 17 Top lista R&B singlova puna dva desetljeća.. Brown je izradio vlastiti stil s kombinacijom latinskih i jazz ritmova kao i R&B-ja.
1959. Brown i "The Famous Flames" prelaze u diskografsku kuću "Federal Records", koja je  jedan ogranak "King Recordsa". Počeli su se ponavljati konflikti između Browna i predsjednika "King Recordsa" Syda Nathana oko popisa repertoara i ostalih stvari oko izdavanja i snimanja skladbi.
Vrhunac Brownove rane karijere zabilježen je na iznimnom koncertu Live at the Apollo iz 1963., koji je odmah po objavljivanju dospio na drugo mjesto američke Top liste. Izdavanju albuma protivila se diskografska kuća "King Records", zahtijevajući od Browna da sufinancira dio troškova, pa je zbog toga troškove snimanja preuzeo na sebe. Na albumu, koji je jedan od najboljih uživo albuma, nalazi se materijal zabilježen s Brownovog spektakularnog koncerta iz 1962.. Album je dosljedno prikazao Brownov izvođački profil i njegovu povezanost soula, R&B-a i gospela. Usprkos očekivanju Syda Nathana, Brown je s albumom dospio na visoko mjesto Top lista i prodao ga u više milijuna primjeraka i tako postao jedan od najprodavanijih albuma crnačke glazbe ranih šezdesetih.
Sredinom 1960-ih dolazi Brownovo zlatno doba, kada izdaje dva hit singla "Papa's Got a Brand New Bag" i "I Got You (I Feel Good)" iz 1965., koji postaju jedni od najutjecajnijih skladbi u povijesti plesne glazbe. To su njegovi prvi hitovi koji se nalaze na Top 10 pop glazbe, a na R&B-oj Top listi hitova zauzimaju #1 na kojem se zadržavaju više mjeseci. U to vrijeme teško je bilo zamisliti zvukove soula, funka, hip hopa, rapa, house glazbe ili plesnu glazbu bez Jamesa Browna. 1966. njegova skladba "Papa's Got a Brand New Bag" dobiva nagradu Grammy za najbolju R&B skladbu (nagradu je dobio 1968.).
Krajem '60-ih, Brown se prikazuje u novom prerađenom funki stilu. Brown se 1967. nalazi na broju jedan Top liste s hitom "Cold Sweat", koja mu je ujedno i prva funki skladba na Top listi. Aranžira i obrađuje skladbe "Give It Up Or Turnit A Loose", "Licking Stick-Licking Stick" i "Funky Drummer" u koje ubacuje sekcije roga, gitare, basa i bubnjeva. Ovim skladbama Brown daje važan poticaj funk produkciji, ritmovima postaju globalna glazbena baština nalazeći se na brojnim skladbama plesne glazbe u osamdesetima i devedesetima. Skladba "Say It Loud - I'm Black and I'm Proud" koja je objavljena 1968., izravno utječe na svijest američkih crnaca, kao i na njihovo promicanje pop kuture.
Početkom 1970-ih Brown i Byrd angažiraju novi sastav s kojim će izvoditi funki glazbu. Sastav su činili članovi, Bootsy Collins na bas-gitari, njegov brat Phelps "Catfish" Collins na gitari i glazbeni direktor Fred Wesley na trombonu. Taj novi prateći sastav zvao se "The J.B.'s" i debitirali su na Brownovom singlu iz 1970. "Get Up (I Feel Like Being A) Sex Machine". Brown i "The J.B.'s" obradili su nove obrasce žestokog funka i nametnuli nove standarde u stvaranju glazbe. 
1971. Brown potpisuje za "Polydor Records". Iste godine Bootsy Collins napušta "The J.B.'s", a Brown angažira nove članove pa sastav tada čine Fred Wesley, Bobby Byrd, Lyn Collins, Vicki Anderson i Hank Ballard. Do 1974. snimili su niz eksplozivnih funki skladbi od kojih su neke; "I Know You Got Soul" od Bobbya Byrda, "Think (About It)" od Lyna Collinsa,"Doing It to Death" od Freda Wesleya, "The Payback", "Papa Don't Take No Mess", "Stoned to the Bone", "Funky President (People It's Bad)" i "Get Up Offa That Thing". Ipak sredinom desetljeća nije se uspio nametnuti singl hitovima na tržište na kojemu je dominirala produkcija disco glazbe.
Brown 1981. obnavlja i dorađuje ugovor sa "Polydor Recordsom" i dogovara nove stavke oko snimanja i održavanja turneja. Također se pojavljuje u filmovima The Blues Brothers, Doctor Detroit i Rocky IV., a gostuje u serijalu Miami Vice u epizodi "Missing Hours" (1988.) Godine 1985. objavljuje hit singl "Living in America", koji završava na Top 10 hit singlova, a 1987. dobiva nagradu Grammy za najbolju mušku R&B izvedbu.
Uzletom hip hopa u osamdesetima i njegovom potvrdom kod publike, Brownov eksperimentalni zvuk ponovno je u planu. Ostvaruje suradnju s Afrika Bambaataauom i izdaje singl "Unity". Ovim singlom Brown pokazuje svoju estetiku koja se temelji na ritmu i njegovom jednostavnom ponavljanju koje je ujedno bio temelj za daljnje poetike hip hopa.
1985. godine objavljuje svoj sljedeći veliki hit "Living in America", koju je skladao Dan Hartman, a izvodio ju je Brown (Hartman izvodi prateće vokale). Skladba je napravljena za poznati film Rocky IV. i nalazila se na #4 "Billboardovoj Hot 100" Top listi. Također se našla i na broju pet britanske Top List hit singlova i pojavljuje se sljedeće godine na albumu Rocky IV s filmskom glazbom.
Brown 1988. radi na produkciji sa sastavom "Full Force" koji izdaju hip hop album I'm Real, koji sa singlom "Static" zauzima peto mjesto na Top listama. U međuvremenu dodaje verziju bubnjarskog prijelaza u stilu hip hopa na skladbu "Give It Up Or Turnit A Loose" koja je u originalnom izdanju izašla 1969. i uključena je na kompilacijski album iz 1986. In the Jungle Groove, na kojem se nalaze skladbe iz kasnih '70-ih i ranih '80-ih, a koje su popularizirale hip hop.
Supruga ga 1988. optužuje za zlostavljanje i prijetnje smrću i tada počinju njegovi osobni problemi i sukobi sa zakonom, koji kulminiraju s pucnjavom i bijegom pred policijom. Policija ga uhićuje i sud ga osuđuje na šest godina zatvora. Nakon dvije godine je pomilovan kada izlazi iz zatvora i nastavlja sa svojom glazbeni radom. 
U devedesetima James Brown je koncertno aktivan, a diskografske kuće učestalo objavljuju njegove kompilacije. Jedna od najboljih kompilacija je "Polydorov" box set od četiri CD-a na kojim se nalazi njegova diskografija iz čitavog vremena. 1993. Brown objavljuje album Universal James koji je dao mnoge hitove, "Can't Get Any Harder," "How Long" i "Georgia-Lina", a 1995. izlazi uživo album Live At The Apollo 1995 na kojemu se nalazi i jedna nova skladba "Respect Me" koja iste godine izlazi kao singl. 
Brown sudjeluje na finalnom koncertu "Live 8" od projekta "Edinburgh 50,000 - The Final Push", gdje izvodi skladbu "Papa's Got A Brand New Bag" u duetu s popularnom britanskom zvijezdom Willom Youngom. Također izvodi duet s još jednom popularnom britanskom zvijezdom Jossom Stoneom u skladbi "Friday Night with Jonathan Ross". Prije svoje smrti, Brown je planirao duet s Annie Lennox, s kojom bi izveo skladbu "Vengeance", koja se nalazi na njegovom novom albumu Venus.
James Brown prije svoje smrti živio je u kuće na Beech Islandu, Južna Karolina, neposredno kraj rijeke Savannah. Brownu je jednom bio dijagnostician rak prostate, koji je kirurškim zahvatom uspješno uklonjen . Bez obzira na njegovo liječenje, Brown je zadržao reputaciju "najvrednijeg radnika u glazbenom svijetu", aludirajući pri tom na njegove naporne izvedbe tijekom nastupa. Međutim James Brownov život se dijelio na njegove nastupe i glazbeni rad i na njegov privatni život gdje se ženio više puta.
James Brown ženio se četiri puta, Velma Warren (1953.–1969., razveden), Deidre "Deedee" Jenkins (1970.–1981., razveden), Adrienne Lois Rodriguez (1984.–1996., žena umrla) i Tomi Rae Hynie (2001.–2006., do njegove smrti). Kroz sve te njegove brakove rodilo mu se pet sinova, Teddy Brown, Terry Brown, Larry Brown, Daryl Brown (članovi Brownovog pratećeg sastava) i James Joseph Brown III, kao i četiri kćeri, Lisa Brown, Dr. Yamma Noyola Brown Lumar, Deanna Brown Thomas i Venisha Brown. Također ima osam unučadi i četiri unuke. Brownov najstariji sin Teddy, poginuo je 1973. u automobilskoj nesreći.
22. kolovoza 2007.g. u britanskim novinama The Telegraph, objavljeno je kako je DNK analizom utvrđeno da je Brown otac još troje djece koja su se rodila vanbračno. Samo je jedno ime izašlo u javnost LaRhonda Pettit (rođen 1962.) u mirovini je  i živi u Houstonu.
Bilo je mnogo nesuglasica u braku Hynie i Jamesa Browna, a pojavljuju se u prosincu 2001.g. za vrijeme služenja mise. Brownov dugogodišnji odvjetnik Albert "Buddy" Dallas da brak između Hynie i Browna nije važeći iz razloga što je Hynie bila udana u Pakistanu za Javeda Ahmeda iz razloga dobivanja zelene karte za ulazak u SAD, a brak kasnije nije bio poništen. Brak između Hynie i Ahmeda poništen je tek u travnju 2004.. U razgovoru s Larryem Kingom za CNN, Hynie je izjavila da ima vjenčani list s Jamesom Brownom iz 2001.g., ali tada nije izjavila da se još nije službeno rastala od Ahmeda. 
Prema riječima Dallasa, Brown je bio jako ljut i povrijeđen zbog ranije Hyniene udaje i ganut time zatražio je rastavu braka s njom. Dallas dodaje da unatoč Hynienoj udaji s Javedom Ahmedom i kasnije s Jamesom Brownom, brak Brown-Hynie nije bio pravovaljani u Južnoj Karolini jer su sklopili brak prije njezine službene rastave s Ahmedom. U kolovozu 2003. Brown na čitavoj stranici dnevnih novina opisuje stanje koje ga je snašlo s Hynie i Jamesom II, a nakon toga odlazi na godišnji odmor sam što najavljuje njihov razdvojeni život.
U posebnom razgovoru za CNN, odvjetnica Jamesa Browna, Debra Opri u emisiji Larrya Kinga, otkrila je da je Brown prije svoje smrti tražio da se napravi DNK analiza s kojom bi se utvrdilo njegovo očinstvo i njegovo priznanje nad ostalim članovima obitelji. U travnju 2007. Hynie dobiva legalno skrbništvo koje je tražila kako bi mogla zastupati svoga sina Jamesa Browna II. u sudskoj parnici.
Brownov osobni život obilježilo je nekoliko propalih brakova i problemi sa zakonom. Sa 16 godina osuđen je na tri godine zatvora. 1988. je ponovno uhićen zbog navodne brze vožnje automobilom na međudržavnoj autocesti blizu granice države Georgije i Južne Karoline. Osuđen je za nedozvoljeno nošenje oružja i vrijeđanje službene osobe, što je bilo povezano s drogom i neopreznom vožnjom. Iako je osuđen na šest godina zatvora, izlazi 1991., tri godine ranije.
Od 1990. do 2000. Brown je u više navrata bio uhićivan zbog kućnog nasilja. Njegova treća žena Adrienne Rodriguez prijavljivala ga je i u vremenu od 1980. do sredine 1990 pritvaran je četiri puta. U siječnju 2004., Brown je uhićen zbog kućnog nasilja nad Tomi Rae Hynie koja ga optužuje da ju je gurnuo na pod tijekom svađe zbog čega je zadobila ogrebotine i masnice na desnoj ruci u kuku. Kasnije u mjesecu lipnju 2004. godine Brown se ne izjašnjava o krivnji, i usprkos tome nije bio zatvoren, nego je kažnjen otpisivanjem obveznice u vrijednosti od 1087 američkih dolara.
Jamesu Brownu je pozlilo 23. prosinca 2006.g., u ordinaciji kod njegovog stomatologa kada mu je ugrađivao zubne implatante. Dok mu je pregledavao zube Brown se osjećao jako loše i zubar umjesto da nastavi sa svojim poslom izašao je van tražiti liječničku pomoć. Ubrzo je prevezen u privatni institut "Emory" koji se nalazi u Atlanti, Georgia gdje 24. prosinca procjenjuju da mu je stanje vrlo teško i stavljaju ga na cjelodnevno promatranje. Prema tvrdnjama njegovog dugogodišnjeg menadžera i prijatelja Charlesa Bobbita, Brown je već duže vrijeme bio bolestan i patio je od jakoga kašljanja, koje je kulminiralo poslije povratka iz Europe u mjesecu studenome 2006.
25. prosinca 2006.g. James Brown umire od srčanog udara. Tu vijest su objavili njegov agent Frank Copsidas i njegov prijatelj Charles Bobbit. Prema riječima Bobbita, Brownove zadnje riječi su bile "Ja odlazim noćas" i tri puta ga je još malo duže pogledao, izdahnuo i zatvorio oči.

James Francis Cagney Jr. (New York, 17. srpnja 1899. - Stanford, 30. ožujka 1986.), američki filmski glumac poznat po raznovrsnim ulogama, uključujući prekretnu u filmu Državni neprijatelj. Isprva je bio poznati vodvilj izvođač, osvojio je Oscar za najboljeg glavnog glumca za portret plesača i pjevača u Yankee Doodle Dandyju 1942., ali najpoznatiji je po ulogama 'čvrstih momaka'. Kao i James Stewart, Cagney je postao poznat publici pa su ga obično zvali "Jimmy" Cagney - iako u nijednom filmu nije tako potpisan.Američki filmski institut proglasio ga je 1999. 8. najvećom muškom filmskom zvijezda svih vremena.Cagney je bio među omiljenim glumcima Stanleyja Kubricka, a Orson Welles ga je proglasio "možda najvećim glumcem koji se ikad pojavio ispred kamere." Warner Brothers je organizirao privatno prikazivanje Cagneyjevih filmova za Winstona Churchilla.Zaradio je nadimak 'The Professional Againster', a nekoliko je puta napuštao veliki studio Warner Brothers, vraćajući se svaki put pod poboljšanim osobnim i umjetničkim uvjetima. U dva mandata je bio predsjednik Ceha filmskih glumaca, a tijekom Drugog svjetskog rata je u mnogo navrata odlazio na turneje za podizanje morala.
Cagney je rođen u Lower East Sideu, dijelu Manhattana u New Yorku u obitelji Jamesa Cahneyja Sr., Amerikanca irskog podrijetla koji je radio kao barmen i amaterski boksač, i Carolyn Nelson; njegova baka s majčine strane bila je norveška kapetanica broda, dok mu je djed s majčine strane bio Amerikanac iz Irske. Cagney je bio drugo od sedmero djece, od kojih su dvoje umrli nekoliko mjeseci nakon rođenja; sam Cagney je ozbiljno obolio kao dijete, toliko da mu se majka bojala da će umrijeti prije krštenja, što je bio rezultat razine siromaštva u kojem su odrastali. Sva djeca odgojena su kao katolici, svi su primili pričest te bili krizmani.Crvenokosi, plavooki Cagney maturirao je u srednjoj školi Stuyvesant u New Yorku 1918. te nakon toga pohađao Sveučilište Columbia, gdje je namjeravao diplomirati umjetnost. Uzimao je i sate njemačkog i pridružio se studentskoj vojnoj obuci. Odustao je nakon jednog semestra i vratio se kući nakon smrti oca u epidemiji Španjolske gripe.U ranom životu se bavio raznim poslovima, sve kako bi pridonio kućnom budžetu: pomoćnik arhitekta, preslikavač u New York Sunu, čuvar u Njujorškoj javnoj knjižnici, nosač u hotelu, crtač i noćni portir. Cagney je vjerovao u teški rad: "Bilo je to dobro za mene. Žao mi je dječaka kojem je u to vrijeme sve bilo lagodno. Odjednom se mora suočiti sa životnim stvarnostima bez mame ili tate da misle umjesto njega."Kao dječak je vježbao stepovanje (što je vještina koja će mu pomoći da osvoji Oscar), a imao je nadimak 'Cellar-Door Cagney' zbog svoje navike da pleše po položenim podrumskim vratima. Bio je dobar ulični borac, boreći se u ime svoga starijeg brata Harryja studenta medicine kad je to bilo potrebno, ponekad sa svim napadačima. Počeo se baviti amaterskim boksom, a osvojio je naslov viceprvaka u perolakoj kategoriji u državi New York. Bio je dovoljno dobar da ga treneri ohrabre da se okuša kao profesionalac, no majka mu nije dopustila. Igrao je poluprofesionalni bejzbol za lokalnu momčad, a bio je dovoljno dobar da je počeo maštati o igranju u MLB-u.Njegova veza s filmom počela je na dosta neobičan način; kad je posjećivao tetku u Brooklynu koja je živjela preko puta Vitagraph Studiosa, Cagney bi preskočio ogradu kako bi gledao filmove Johna Bunnyja. Uključio se u amatersku dramsku sekciju, počevši kao rekviziter za kineskog pantomimičara u Settlement Houseu na London Hillu gdje je njegov brat, Harry nastupao u kazalištu. Bio je sretan radeći iza pozornice, nije se zanimao za glumu. Međutim, jedne noći je zamijenio Harryja koji je bio bolestan. James nije bio dobar učenik, ali mu je fotografsko pamćenje proba omogućilo da zamijeni brata bez pogreške. Nakon toga se okušao kao izvođač, nastupivši u mnoštvu uloga u sklopu raznih glumačkih družina.
Dok je 1919. radio za robnu kuću Wanamaker's, Cagney je saznao (od kolege s posla koji ga je prije toga vidio kako pleše) za ulogu u nadolazećoj predstavi Every Sailor temeljenoj na Every Woman, ratnoj drami čiji je sastavni dio bio zbor sastavljen od vojnika obučenih u žene. Cagney se prijavio za ulogu "pjevačice" u zboru, iako je smatrao kako je to gubitak vremena jer je znao samo plesni korak, Peabody, komplicirani korak koji je znao savršeno. No, korak nije bio dovoljan da uvjeri da može plesati pa je počeo kopirati ostale plesače dok je čekao svoju probu. Nije mu bilo čudno niti sram jer će glumiti ženu u kazalištu, a kasnije se prisjetio kako je uspio sakriti svoju prirodnu sramežljivu osobnost kad je stupio na pozornicu:
"Ondje nisam svoj. Nisam taj tip, Jim Cagney, uopće. Izgubio sam pojam o njemu kad sam obukao suknje, vlasulju, boju, puder, perje i šljokice."Da je odlučivala Cagneyjeva majka, njegova kazališna karijera bi završila nakon što je nakon dva mjeseca napustio Every Sailor; ponosna kao što je bila na njegove izvedbe, smatrala je da treba bolje obrazovanje. S druge strane, Cagney je više cijenio novac, 35 dolara tjedno: "Brdo novca za mene u tim teškim vremenima." Kako bi udovoljio majčinim brigama, pronašao je drugi posao, ovaj put kao mešetar za nekretnine. To ga ipak nije spriječilo da traži nove kazališne angažmane pa je dobio ulogu u zboru u Pitter Patter, za koju je dobivao 55 dolara tjedno, od čega je 40 slao majci. Njegova radna navika bila je tako snažna da je bio i garderobijer jednog od glavnih glumaca, noseći njegovu prtljagu i ujedno ga proučavajući. U zboru je bila 16-godišnja Frances Willard 'Billie' Vernon, s kojom će se vjenčati 1922.Pitter Patter nije postigao veći uspjeh, ali je bio dovoljno dobar da potraje 32 tjedna, a i omogućio je Cagneyju da se pridruži vodviljskim izvođačima. Cagney i Vernon odlazili su odvojeno na turneje s različitim glumačkim družinama, a ujedinili su se kao Vernon and Nye kako bi izveli jednostavne komične točke i glazbene brojeve. Nye je bila igra riječima izvedena iz posljednjeg sloga njegova prezimena. Jedna od družina kojoj se Cagney pridružio bila je Parker, Rand and Leach kad je Leach otišao. Leach je bio Archie Leach, koji se proslavio kao Cary Grant.Nakon nekoliko godina turneja, izvedbi i pokušaja da zarade novca za življenje i preživljavanje, Cagney i Vernon su se 1924. preselili u Hawthorne u državi Kalifornija, djelomično stoga kako bi Cagney upoznao novu punicu koja se taman bila preselila ondje iz Chicaga i djelomično zato da pokuša proboj na film. Karte za vlak platio im je prijatelj, agent za odnose s tiskom Pitter Pattera koji je također bio očajan da se probije u glumi i smatrao kako je Hollywood pravo mjesto da se to učini. Nisu bili jako uspješni; Cagneyjev plesni studio imao je nekoliko klijenata te je zatvoren, a on i Vernon su obilazili studije, ali nisu naišli na zanimanje. Na kraju su posudili novac i vratili se natrag u New York i vodvilj u Chicagu i Milwaukeeju, iskusivši neuspjeh u pokušaju da zarade novac u kazalištu.
Cagney je 1925. osigurao svoju prvu značajniju ne-plesnu ulogu. Glumio je mladog grubijana u komadu u tri čina Maxwella Andersona, Outside Looking In, zarađujuću 200 dolara tjedno. Kako je još bio u Pitter Patter, Cagney nije vjerovao da će dobiti ulogu; bila je to drama, a ne vodvilj. Smatrao je kako je ulogu 'Little Reda' dobio samo jer je bio jedan od dvojice crvenokosih izvođača u New Yorku, a pretpostavio je da je dobio ulogu jer mu je kosa crvenija nego ona Alana Buncea. Bez obzira na to, komad je općenito, a pogotovo Cagney, zaradio pozitivne kritike: časopis Life je napisao: "G. Cagney, u ne tako spektakularnoj ulozi za razliku od svojih kolega glumaca, pet minuta šuti u sceni prividnog suđenja, što je nešto iz čega bi mnogi afirmirani glumci mogli izvući korist."Nakon četveromjesečnog prikazivanja drame, Cagney se vratio u vodvilj u kojem se zadržao sljedeće dvije godine s različitim uspjehom, ali nakon Outside Looking In Cagneyjevi su mnogo lakše mogli plaćati svoje račune. Tijekom ovog razdoblja, Cagney je upoznao Georgea M. Cohana, kojeg je portretirati u Yankee Doodle Dandyju, iako zapravo nisu razmijenili ni riječi.Cagney je u sezoni 1926.-'27. na West Endu osigurao glavnu ulogu u produkciji Broadwaya Georgea Abbotta. No, unatoč tome što Cagney to nije htio, vodeći ljudi produkcije inzistirali su da kopira broadwaysku izvedbu Leeja Tracyja. Dan prije nego što je predstava zaplovila prema Engleskoj, menadžment je odlučio da Cagneyja treba zamijeniti. Bio je to slijed nepovoljnih događaja za Cagneyja. Nakon logističkih poteškoća koje je to predstavljalo (njihova prtljaga zadržana je na brodu te su se morali odreći apartmana), umalo je napustio šou biznis. Prema Billienim riječima:
"Jimmy je rekao kako je sve gotovo. Odlučio je da će se baviti nečim drugim."Cagneyjevi su ispoštovali ugovor s kazalištem: Billie je bila u zboru predstave, a uz pomoć Organizacije glumačke pravednosti, Cagney je je prihvatio bio zamjenik za Tracyja u broadwaykom komadu, što im je omogućilo siguran prihod. Uz to je i osnovao plesnu školu za profesionalce kako bi usavršio njihove vještine. Zatim je prihvatio još jednu ulogu u predstavi Women Go On Forever, redatelja Johna Cromwella, koja je trajala četiri mjeseca. Pri kraju prikazivanja, Cagney je bio iscrpljen nakon što je i glumio i vodio plesnu školu.
Izgradio je reputaciju kao inovativan učitelj, pa kad je angažiran za glavnu ulogu u Grand Street Follies of 1928, postao je ujedno i koreograf, a predstava je popraćena hvalospjevima. Slijedila je Grand Street Follies of 1929.
Nakon toga je dobio ulogu u Veličanstvenoj Maggie Georgea Kellyja, komadu koji se nije svidio kritičarima, iako Cagneyjeva izvedba jest. Cagney je vidio ovu ulogu (i Women Go On Forever) kao značajnu zbog talenta koji ih je režirao, pa je saznao "čemu redatelj služi i što redatelj može napraviti. Bilo je redatelja koji su mogli glumiti sve uloge u predstavi bolje od glumaca kojima su one pripale."Cagneyjeva kolegica u Veličanstvenoj Maggie bila je Joan Blondell, a dvojac se udružio ponovno nekoliko mjeseci kasnije u novom komadu Marie Baumer Penny Arcade, predstavi koja će promijeniti Cagneyjev život i osigurati mu lagodniji život.
Iako kritičari nisu imali osobito povoljno mišljenje o Penny Arcade, Cagney i Blondell su bili izrazito hvaljeni. Al Jolson, osjetivši potencijalni filmski uspjeh, otkupio je prava za 20 tisuća dolara i prodao komad Warner Brothersima uz klauzulu da će Cagney i Blondell biti angažirani za filmsku verziju koja će postati poznata pod nazivom Praznik griješnika, a objavljena je 1930. Cagney je dobivao honorar od 500 dolara tjedno na osnovu trotjednog ugovora. Njegov lik, Harry Delano, je grubijan koji postaje ubojica, ali zarađuje sućut zbog svojeg odgoja. Tako je Cagneyjeva prva filmska uloga navijestila kakve će mu uloge obilježiti kasniju karijeru, one koje izazivaju simpatije za negativca. Odmah je pokazao i tvrdoglavost koja će također karakterizirati njegovu filmsku karijeru, svađajući se s redateljem oko jedne rečenice:
"U predstavi je bila jedna rečenica gdje sam trebao plakati na majčinim grudima... Rečenica je bila, 'Ja sam tvoje dijete, zar ne?' Odbio sam. Adolfi je rekao, 'Reći ću Zanucku.' Rekao sam, 'Ne briga me što ćeš mu reći, neću izgovoriti tu rečenicu.' Izbacili su rečenicu."Unatoč ovom ispadu, studiju se svidio, a prije nego što je njegov ugovor bio gotov i za vrijeme snimanja, dali su Cagneyju trotjedni produžetak, a nakon toga puni sedmogodišnji ugovor uz honorar od 400 dolara tjedno. No, nije sve bilo ljubičasto za Cagneyja: ugovor je omogućavao Warneru da ga se riješi na kraju svakog 40-tjednog razdoblja, što mu je osiguravalo dohodak za 40 tjedana i nakon što više ne bi bilo garancija. Kao i dok je odrastao, Cagney je dijelio novac sa svojom obitelji.Uz dobre kritike koje je zaradio, odmah je nastupio u još jednoj gangsterkoj ulozi u filmu Vrata pakla koji je postao financijski hit, što je pomoglo cementiranju Cagneyjeve reputacije. Snimio je još četiri filma prije uloge koja če mu promijeniti karijeru.
Niz gangsterskih filmova Warner Brothersa, posebno Mali Cezar s Edwardom G. Robinsonom, te Cagneyjeve odlične kritike u gangsterskim filmovima u njegovoj kratkoj filmskoj karijeri, spojili su se 1931. u filmu Državni neprijatelj. Cagney je trebao glumiti pozitivca Matta Doylea, nasuprot Edwarda Woodsa u ulozi Tyronea Powersa. No, nakon prvotnog snimanja, dvojac se zamijenio. Film je bio niskobudžetni, a na njegovu produkciju utrošeno je 151 tisuća dolara, no zaradio je više od milijun dolara, postavši tako jedan od prvih niskobudžetnih filmova kojem je to pošlo za rukom.
Iako se sama kvaliteta filma nije shvatila još mnogo godina kasnije, Cagneyjeva izvedba sigurno jest. New York Herald opisao je njegovu izvedbu kao "najokrutniju nesentimentalnu odu niskosti beznačajnog ubojice koju je kinematografija ikad doživjela." Cagney je dobio najistaknutiji potpis, i iako je priznao važnost uloge za svoju karijeru, uvijek je nijekao kako je uloga promijenila način kako se junaci i glavni glumci portretiraju, navodeći šamaranje Clarka Gablea Barbare Stanwyck šest mjeseci ranije (u Noćnoj bolničarki) kao važnije. Unatoč tome, scenu u kojoj Cagney udara Mae Clarke grejpfrutom u lice mnogi su kritičari navodili kao jednu od najvažnijih u filmskoj povijesti. Sama scena je zapravo kasni dodatak. Tko se sjetio ideje je stvar rasprave; producent Darryl F. Zanuck je tvrdio kako se sjetio toga za vrijeme rasprave o scenariju; redatelj William Wellman je tvrdio da mu je ideja pala na pamet kad je vidio grejpfrut na stolu tijekom snimanja, a scenaristi Glasmon i Bright su rekli kako je scena temeljena na stvarnom životu sitnog gangstera Hymieja Weissa koji je bacio omlet u lice svoje djevojke iz tog vremena. Sam Cagney je obično navodio scenarističku verziju, ali žrtva voća, Clarke, složila se da je to bila Wellmanova ideja, rekavši, "Žao mi je što sam pristala na taj dio s grejpfrutom. Nikad nisam sanjala da će biti prikazano u filmu. Redatelj Bill Wellman sjetio se ideje iznenada. Čak nije ni unesena u scenarij."Utjecaj scene bio je toliki da su filmaši ponavljali njeno nasilje mnogo puta u filmskoj povijesti; u Velikoj hajci Lee Marvin prolijeva kavu u lice Glorije Grahame, a Richard Widmark u Poljupcu smrti gura staricu niz stepenice, a obje uloge bile su pod izravnim utjecajem Toma Powersa. Samom Cagneyju je u gotovo svakom restoranu koji je posjetio bio ponuđen grejpfrut godinama kasnije, a Clarke je tvrdila kako joj je scena praktički uništila karijeru jer su je kasnije angažirali za takve stereotine uloge.Cagneyjeva tvrdoglavost postala je dobro poznata iza kulisa, a pročula se nakon što je odbio prisustvovati na dobrotvornoj zabavi koju je organizirao Douglas Fairbanks, Jr. Doniranje novca nije bio problem, nego to što je bio prisiljen pojaviti se. Već prije toga je zaradio nadimak 'The Professional Againster'.
Warneri su htjeli spojiti svoje dvije 'gangsterske' zvijezde u usponu, Cagneyja i Robinsona, u Cagneyjevu sljedećem filmu (za koji je dobio sekundarni potpis), Smart Money iz 1931. Studio je bio tako odlučan da se nadoveže na uspjeh Robinsonova Malog Cezara da je Cagney zapravo snimao Smart Money u isto vrijeme kad i Državnog neprijatelja. Kao i u tom filmu, Cagney je trebao biti fizički nasilan prema ženi, ovaj put ošamariti Evalyn Knapp, što je bio signal Warnerima da moraju zadržati Cagneyja pod okom javnosti.Uz uvođenje Produkcijskog koda 1930., s posebnim naglaskom na njegove ukaze o filmskom nasilju, Warneri su odlučili dopustiti Cagneyju da promijeni ritam, pa su ga angažirali za komediju Blonde Crazy, ponovno s Blondell.
Kad je završio snimanje ove komedije, Državni neprijatelj je ispunjavao kina s cjelonoćnim prikazivanjima, a Cagney je počeo uspoređivati svoje honorare s onim glumaca s jednakim statusom, smatravši kako ugovor dopušta korekciju honorara na temelju uspjeha svojih filmova. Warneri se nisu složili i odbili povećanje plaće, a inzistirali su na tome da Cagney nastavi promovirati filmove studija, čak i one u kojima nije nastupio, čemu se suprotstavio. Nije htio da ga se iskorištava i spakirao se, ostavio svoj apartman bratu Billu da se brine za njega i vratio se u New York s Billie.Dok su Cagneyjevi bili u New Yorku, brat Bill, koji je postao Jamesov agent, započeo je razgovore sa studijem o značajnom povećanju honorara i više osobne slobode. Warnerova odluka bila je pod pritiskom uspjeha Blonde Crazy pa su na kraju ponudili Cagneyju poboljšani ugovor od tisuću dolara tjedno.Njegov prvi po povratku iz New Yorka bio je Taksi iz 1932., film značajan iz dva razloga: bio je to prvi put da je Cagney plesao na filmu i posljednji put da dopušta da ga ustrijele pravom municijom, što je u to vrijeme bila česta pojava, prije nego što su usavršeni slijepi metci i žabice. To je iskusio i u Državnom neprijatelju, ali je ovo bilo prvi put da umalo nije pogođen. Kritičari su ponovno hvalili film, a Warneri su dobili još jedan hit kojeg su slijedili Gomila urla i Pobjednik uzima sve.
Taksi je bio izvor jedne od najviše pogrešno citiranih Cagneyjevih izjava. Cagney zapravo nikad nije rekao "Oooh, you dirty rat!" ("Oooh, ti prljavi štakoru!"), koju se često navodili mnogi imitatori; najbliže onom što je rekao u Taksiju je, "Come out and take it, you dirty, yellow-bellied rat, or I'll give it to you trough the door!" (Izađi i suoči se, ti prljavi, kukavički štakoru, ili ću te srediti kad provalim kroz vrata!").
Unatoč ovom uspjehu, Cagney nije bio sretan ugovorom, želeći više novca za svoje uspješne filmove i ponudivši smanjenje honorara ako mu slava u budućnosti počne blijediti. Warneri su odbili, a Cagney je opet napustio studio. Tražio je 4000 dolara tjedno, što je bio iznos koji su dobivali Edward G. Robinson, Douglas Fairbanks, Jr. i Kay Francis. Warneri su ovaj odbili pristati na njegove uvjete i suspendirali ga. Glumac je najavio da će sljedeća tri filma odraditi besplatno ako Warneri otkažu preostalih pet godina njegova ugovora. Prijetio je i da će napustiti Hollywood i vratiti se na Sveučilište Columbia i poći stopama svoje braće na medicinskom fakultetu. Nakon šestomjesečne suspenzije, pojavio se dogovor, koji je isposlovao Frank Capra, a po kojem je Cagney dobio povećani honorar oko 3000 dolara tjedno i garanciju na maksimalno četiri filma godišnje i prvi potpis.
Iako se to moglo činiti okrutno u kontekstu Velike depresije koja je harala svijetom, Cagney je saznao o studijskom sustavu koji im je omogućavao ogromne profite, pa je bio odlučan da razdijele bogatstvo. Novac i dobra slao je i starim prijateljima iz svog susjedstva, iako nije htio da se to sazna. Cagneyjevo inzistiranje na ne više od četiri filma po godini bilo je temeljeno na njegovu iskustvu o glumačkoj razmjeni u Hollywoodu gdje su glumci - čak i tinejdžeri - uobičajeno radili 100 sati tjedno kako bi uspjeli snimiti zakazane filmove. To iskustvo bit će sastavni dio njegova sudioništva u osnivanju Ceha filmskih glumaca, koji je formiran 1933.
Cagney se vratio u studio i snimio Hard to Handle, nakon čega je slijedio niz filmova, uključujući hvaljenu Lakonogu paradu, koja je omogućila Cagneyju da se vrati svojim plesačkim korijenima, a ujedno je bio i prvi Warnerov mjuzikl. Smatra se jednim od Cagneyjevih najboljih ranih filmova. Njegov sljedeći poznati film bio je Here Comes the Navy u kojem se po prvi put udružio s Patom O'Brienom, kasnijim dugogodišnjim prijateljem.1935. je bila kritična godina za Cagneyja. Prvi put je naveden kao jedan od deset najplaćenijih holivudskih glumaca. Sve je češće dobivao uloge izvan gangsterskog žanra; u Ratu gangsterima je glumio odvjetnika koji se pridružuje FBI-ju; u Sanu Ivanjske noći je ostvario svoju prvu i jedinu šekspirijansku ulogu kao Nick Bottom. U filmu je nastupio i Mickey Rooney kao Puck, no kritičari nisu imali mnogo riječi hvale za film.Cagneyjev posljednji film iz 1935. bio je Ceiling Zero i njegov treći s Patom O'Brienom. Značajno je da je O'Brien dobio prvi potpis , što je bilo kršenje Cagneyjeva ugovora. To, u kombinaciji s činjenicom da je 1934. snimio pet filmova, protiv klauzula svojeg ugovora, bilo je previše za Cagneyja pa je podigao tužbu protiv Warnera zbog kršenja stavki ugovora. Parnica se odužila na nekoliko mjeseci. Cagneyja su kontaktirali David O. Selznick i Samuel Goldwyn, ali nijedan nije bio u poziciji da mu ponudi posao zbog parnice koja je još bila u tijeku.Dok se pravna nesuglasica nastavljala, tijekom čega je Cagneyjev brat Bill bio njegov zastupnik, James i Billie su se vratili u New York i tražili zemljište gdje bi se on mogao posvetiti svojoj farmerskoj strasti.
Cagney je većinu sljedeće godine proveo na svojoj farmi, a vratio se samo kad ga je Edward L. Alperson iz novog, nezavisnog studija Grand National kontaktirao da snima filmove za 100 tisuća dolara po filmu i uz 10 posto od profita. Cagney je snimio dva filma, Great Guy i Something to Sing About. Zaradio je dobre recenzije za oba filma, ali ukupna produkcijska kvaliteta nije bila na Warnerovoj razini i filmovi nisu prošli jako uspješno. Planiran je i treći film (Dinamit), ali je Grand Nationalu ponestalo novca.
Tajming je bio odličan za Cagneyja, budući da je sud presudio u njegovu korist. Učinio je ono što su mnogi smatrali nezamislivim; okrenuo se protiv studija i pobijedio. Ne samo da je odnio pobjedu, nego su Warneri shvatili kako je on još velika zvijezda pa su ga pozvali natrag uz petogodišnji ugovor vrijedan 150 tisuća dolara, uz klauzulu od ne više od dva filma godišnje i onu da Cagney ima puno pravo pristati ili ne pristati na određeni film. Williamu Cagneyju je ugovorom bilo zagarantiran status pomoćnog producenta na filmovima u kojima bi James nastupio.Cagney je stekao moć da može napustiti studio ako on ne bude poštivao dogovoreno:
"Otišao sam jer sam ovisio o tome da će se šefovi studija držati ovog ili onog obećanja, a kad obećanje nije bilo održano, moj jedini odgovor je bio da ih lišim svojih usluga."Sam Cagney naglasio je važnost odlaska za glumce u slamanju dominacije studijskog sustava. Obično kad bi zvijezde odlazile, vrijeme koje bi bile odsutne bilo bi dodano na kraj njihova već dugog ugovora, što se dogodilo Oliviji de Havilland i Bette Davis. Cagney je mogao otići i vratiti se s poboljšanim ugovorom. Cijeli je Hollywood pozorno pratio proces tražeći odgovor kako bi se u budućnosti ugovori mogli sklapati.Eksperiment Grand Nationala bio je uspjeh za Cagneyja u umjetničkom smislu jer je bio u mogućnosti da se odmakne od svojih tradicionalnih uloga grubijana u Warnerovim filmovima kako bi mogao portretirati simpatičnije junake. Koliko je mogao eksperimentirati i razvijati se nikad se neće znati, ali povratak u Warner je značio povratak igranju grubijana.
U oba Cagneyjeva filma iz 1938. nastupio je Pat O'Brien: Boy Meets Girl i Anđeli garava lica. U prvom se Cagney našao u komičnoj ulozi koja je zaradila podijeljene reakcije. Warneri su dopustili Cagneyju da promijeni ritam, ali su bili odlučni u namjeri da se vrati onom što im je donosilo novac, tj. ulogama grubijana. Ironično, scenarij za Anđele bio je jedan od onih za koje se Cagney nadao da će snimiti za Grand National, ali studio nije mogao pronaći potrebna sredstva.Cagney je nastupio u ulozi Rockyja Sullivana, gangstera koji je izašao iz zatvora u potrazi za svojim bivšim partnerom (kojeg je u sporednoj ulozi glumio Humphrey Bogart) koji mu duguje novac. Dok posjećuje mjesto u kojem je odrastao, naleti na svog starog prijatelja Jerryja Connollyja koji je u međuvremenu postao svećenik koji se brine za Dead End Kidse. Djeca u Rockyju vide idola, što brine Connollyja. Nakon pucnjave sa smrtnim ishodom, policija uhiti Sullivana i on biva osuđen na smrt na električnoj stolici. Connolly zamoli Rockyja da odglumi kukavicu na putu prema stolici kako bi djeca izgubila poštovanje za njega i eventualno napustili svoj kriminalni način života. Sullivan odbije, ali na putu prema stolici počne moliti da mu poštede život. Film je dvoznačan u smislu da li se radi o stvarnom kukavičluku ili gluma zbog djece. Sam Cagney je odbio reći, inzistirajući na tome da voli dvoznačnost i da publika sama zaključi o čemu se radi. Film se smatra jednim od Cagneyjevih najboljih, a 1938. mu je donio i nominaciju za Oscar za najboljeg glavnog glumca (izgubio ga je od Spencera Tracyja za Grad dječaka, ulogu za koju je, ironično, Cagney bio razmatran, ali je izgubio zbog svog imidža negativca. No, osvojio je nagradu za najboljeg glumca Kruga filmskih kritičara New Yorka.
Cagneyjevo ranije inzistiranje na ne-snimanju s pravom municijom došlo je do vrhunca na snimanju Anđela garava lica. Nakon što mu je rečeno kako će snimati scenu s pravim metcima iz strojnice, Cagney je odbio i inzistirao na tome da se pucnjevi nadodaju u post-produkciji. Ispalo je da je u pravu jer je metak prošao točno onuda gdje mu je trebala biti glava. U prvoj je godini po povratku u Warner Bros. postao najplaćeniji glumac studija.Svoje prvo filmsko desetljeće završio je 1939. filmom Burne dvadesete, svojim prvim s Raoulom Walshom i posljednji s Bogartom. Bio je to, na opće iznenađenje, njegov posljednji 'gangsterski' film u deset godina. Cagney je ponovno zaradio dobre kritike. Burne dvadesete bio je i posljednji film gdje se nasilje objašnjavalo kao posljedica lošeg odgoja ili okoline koja okružuje junaka, kao u Državnom neprijatelju. Od te točke nadalje, nasilje se pripisivalo ludilu, kao u Usijanju. 1939. je bio drugi najplaćeniji glumac, iza Garyja Coopera, s 368,333 dolara.
Njegova sljedeća poznata uloga bila je ona Georgea M. Cohana u Yankee Doodle Dandyju, filmu kojim se sam Cagney "osobito ponosio" i smatrao svojim najboljim.Producent Hal Wallis rekao je kako je, nakon što je vidio Cohana u I'd Rather Be Right, pomislio kako ga može odglumiti samo Cagney. Sam glumac je, s druge strane, inzistirao kako je prvi izbor bio Fred Astaire koji je odbio ulogu.Snimanje je počelo dan prije napada na Pearl Harbor, a glumci i ekipa radili su u "patriotskom zanosu" budući da im je uključenje SAD-a u Drugi svjetski rat dalo osjećaj da bi "mogli poslati posljednju poruku iz slobodnog svijeta", prema riječima glumice Rosemary DeCamp.Sam Cohan je imao privatnu projekciju, malo prije svoje smrti, a zahvalio je Cagneyju "na sjajnom poslu". Prihodi od ulaznica za premijeru, koje su se kretale od 25 do 25,000 dolara, doprinijele su 5,750,000 dolara u ratnim obveznicama za američki ratni fond.Mnogi kritičari u to vrijeme i kasnije proglasili su film Cagneyjevim najboljim i vukli paralele između Cohana i Cagneyja; karijera započeta u vodvilju, godine probijanja prije dostizanja vrhunca svoje profesije, okruženost obitelji (tijekom svoje karijere, braća Bill i Ed te sestra Jeanne radili su za Cagney Productions), rani brak, i supruga koja je bila sretna sjediti u sjeni dok on zauzima svjetla pozornice).
Bio je to sigurno Cagneyjev najvažniji film u smislu nagrada jer mu je donio Oscar za najboljeg glavnog glumca (koji se našao među tri druga osvojena Oscara i osam nominacija). U svojem zahvalnom govoru, Cagney je rekao:
"Uvijek sam tvrdio za ovaj posao, dobar si koliko drugi misle da jesi. Lijepo je znati da ste vi smatrali kako sam obavio dobar posao. I ne zaboravite da je to bila i dobra uloga."Na krilima svog najvećeg uspjeha, i pogotovo što on nije došao s gangsterskim filmom, Cagney je smatrao da je ponovno vrijeme da napusti Warner. Izvisio je u Gradu dječaka zbog Tracyja, izgubio je ulogu trenera američkog nogometa Knutea Rocknea u Knute Rockne, All American zbog svog prijatelja Pata O'Briena, oboje zbog imidža grubijana koji je Warner razvijao o njemu.Osvojivši Oscar u vrijeme kad je njegov ugovor s Warnerom trebao ići na obnavljanje, mogao je tražiti što god je htio i dali bi mu, ali Cagney je bio odlučan da bude svoj čovjek, pa je u ožujku 1942. najavio da on i njegov brat Bill pripremaju da 'Cagney Productions' objavljuje svoje filmove preko United Artistsa.
Ponovno slobodan od Warnera, Cagney je neko vrijeme proveo odmarajući se na farmi u Martha's Vineyardu, nakon čega se dobrovoljno prijavio United Service Organization (USO) i proveo nekoliko tjedana zabavljajući američke vojnike vodviljskim točkama i scenama iz Yankee Doodle Dandyja. U rujnu 1942. je izabran za predsjednika Ceha filmskih glumaca.
Gotovo godinu dana nakon najave osnivanja vlastite produkcijske tvrtke, u ožujku 1943. Cagneyjeva nova kompanija producirala je svoj prvi film, Johnny Come Lately. Dok je većina velikih studija producirala patriotske ratne filmove, Cagney je bio odlučan u namjeri da se drži svog puta i nastavi pokušavati otresti se svog imidža negativca pa je producirao filmove koji bili "potpuni i veseli primjerci Cagneyjeva 'alter-ega' na filmu." Prema Cagneyjevim riječima, "film je donio novac, ali nije bio veliki pobjednik", dok su kritike varirale od odličnih u Timeu do loših u njujorškom PM-u.
Nakon završetka snimanja filma, Cagney se vratio u USO i započeo turneju po američkim vojnim bazama u Ujedinjenom Kraljevstvu. Odbio je davati intervjue za britanske novine, koncentrirajući se na probe i predstave, državši po nekoliko izvedbi istog dana. Predstava naziva The American Cavalcade of Dance sastojala se od povijesti američkog plesa, od najranijih dana preko Freda Astairea uz kulminaciju s plesovima iz Yankee Doodle Dandyja.
Drugi film koji je Cagneyjeva kompanija producirala bio je Krv na suncu, za kojeg je Cagney, koji je inzistirao da sam izvede kaskaderske scene, vježbao judo s Kenom Kuniyukijem, judo stručnjakom, te Jackom Halloranom, bivšim policajcem. Cagneyjevi su se nadali da će njegov film s naglaskom na akciju biti privlačniji publici, ali film se pokazao većim promašajem od Johnny Come Lately.
U to je vrijeme čuo za Audieja Murphyja, mladog ratnog heroja koji se pojavio na naslovnici časopisa Life. Cagney je mislio da ima izgled potreban za uspjeh na filmu pa mu je sugerirao da dođe u Hollywood na probu, ali Murphy nije znao glumiti pa je njegov ugovor iznajmljen i poslije prodan.Dok je pregovarao o pravima za njihov treći film, Cagney je prihvatio ponudu 20th Century Foxa za nastup u 13 Rue Madelaine za 300 tisuća dolara koje će dobiti za dva mjeseca snimanja. Film je bio uspjeh, a Cagney je bio odlučan da preuzme produkciju svog sljedećeg projekta, adaptacije broadwayskog komada The Time of Your Life Williama Saroyana. Samom Saroyanu se svidio film, ali bio je komercijalna katastrofa koja je stajala kompaniju pola milijuna dolara, dok se publika mučila s idejom da se Cagney udaljava od uloga negativaca.Cagney Productions se našao u velikim problemima; slabi profiti od produciranih filmova i pravni spor sa Sam Goldwyn Studiom oko posudbenog dogovora prisilili su Cagneyja da se vrati Warnerima. Potpisao je distribucijsko-produkcijski ugovor s Warnerima za film Usijanje, čime je Cagney Productions postao dio Warner Brosa.
Cagneyjev portret Codyja Jarrettta u Usijanju 1949. je jedan od njegovih najupečatljivijih. Film se promijenio u deset godina nakon što je Raoul Walsh posljednji put surađivao s Cagneyjem u Burnim dvadesetima, a i Cagneyjev portret gangstera se također izmijenio. Za razliku od Toma Powersa u Državnom neprijatelju, Jarrett ima malo ili nimalo simpatičnih osobina. U 18 proteklih godina, Cagney je posijedio i po prvi put imao trbušinu.
Film ima brojne nezaboravne scene i rečenice. Cagneyjeva završna rečenica u filmu "Made it, Ma! Top of the world!" ("Uspio sam, mama! Na vrhu sam svijeta!") prije velike eksplozije izabrana je kao 18. najbolji filmski citat u izboru Američkog filmskog instituta. Cagneyjeva eksplozija bijesa nakon što su mu u zatvoru rekli za majčinu smrt je jedna od njegovih najupečatljivijih i najiznimnijih izvedbi.Nasilje koje je unio u ulogu prestravilo je neke statiste na setu zbog destrukcije koju je Cagney prouzročio. Kao glavnu inspiraciju za svoju izvedbu naveo je izljeve bijesa svog oca alkoholičara koje je vidio kao dijete, kao i nekog koga je vidio tijekom posjeta umobolnici.
Film je postigao kritički uspjeh, iako su se neki kritičari čudili društvenom utjecaju lika kojeg uopće nisu smatrali simpatičnim. Cagney se s druge strane i dalje mučio sa poistovjećivanjem s gangsterskim ulogama, rekavši novinaru, "To je ono što ljudi žele da radim. Jednog dana, ipak, želim snimiti drugi film koji bi mogla vidjeti i djeca."Međutim, Warneri su, vjerojatno u potrazi za novim Yankee Doodle Dandyjem, Cagneyju za sljedeći film dali mjuzikl, Priču iz West Pointa iz 1950. s Doris Day, glumicom kojoj se divio.Sljedeći film bio je još jedan gangsterski, Kiss Tomorrow Goodbye, koji je bio prvi film Cagney Productionsa za Warner od povratka. Iako su ga kritičari nepovoljno uspoređivali s Usijanjem, postigao je pristojan uspjeh na box officeu, od čega je 500 tisuća dolara otišlo bankarima Cagney Productionsa kojima su otplaćeni dugovi kompanije.No, tvrtka se nije pokazala osobito uspješnom pa je 1953. ukinuta nakon što je William Cagney producirao svoj posljednji film, Lav je na ulici.
Cagneyjeva najpoznatija uloga u pedesetima bila je ona iz filma Voli me ili ostavi iz 1955., i njegov treći s Day. Glumio je Martina "Moea Šepavca" Snydera, hromog američko-židovskog gangstera iz Chicaga, ulogu koju je odbio Spencer Tracy. Cagney je opisao scenarij "iznimno rijetkim, savršenim". Kad je film objavljen, Snyder je navodno pitao kako je Cagney tako uvjerljivo kopirao njegovu šepavost, ali sam Cagney je tvrdio da nije, nego da je izvedbu temeljio na osobnim promatranjima drugih ljudi koji su šepali: "Što sam ja radio, bilo je vrlo jednostavno. Samo sam udarao nogom prema dolje dok sam hodao. To je sve."Izvedba mu je donijela novu nominaciju za Oscar za najboljeg glumca, 17 godina nakon prve. Recenzije su bile odlične, a film se smatra jednim od najboljih u njegovoj kasnijoj karijeri. U Day je pronašao partnericu s kojom je mogao graditi odnos kakav je imao s Joan Blondell na početku svoje karijere, a sama Day je imala samo riječi hvale za Cagneyja.
"On je najprofesionalniji glumac kojeg sam upoznala. Uvijek je bio 'stvaran'. Jednostavno sam zaboravila da snimamo film. Njegove bi oči uistinu zasuzile kad bi snimali emotivnu scenu. I nikad niste trebali kapi kako bi učinili oči sjajnima dok je Jimmy bio na setu."Cagneyjev sljedeći film bio je Gospodin Roberts, redatelja Johna Forda u kojem je trebao nastupiti Spencer Tracy. Tracyjevo sudjelovanje bilo je ključno u pridobivanju Cagneyja da prihvati manju ulogu, iako na kraju Tracy nije prihvatio ulogu te je zamijenjen Henryjem Fondom. Cagney je radio s Fordom na Cijeni slave, a slagali su se relativno dobro. No, čim je Ford sreo Cagneyja na aerodromu, upozorio ga je da moraju "skupiti guzice", što je iznenadilo Cagneyja.
Sljedećeg dana, glumac je malo zakasnio na set, a Ford je bio bijesan. Cagney ga je odmah prekinuo, rekavši "Kad smo počeli ovaj film, rekao si da moramo skupiti guzice prije sve to završi. Ja sam spreman odmah - jesi li ti?" Ford se udaljio, a on i Cagney više nisu imali problema, iako mu se Ford nikad nije osobito sviđao.Cagneyjeva moć zapažanja sitnih detalja u izvedbama drugih glumaca ponovno se javila tijekom snimanja Gospodina Robertsa. Dok je nekoliko mjeseci ranije gledao televizijsku seriju Kraft Music Hall, Cagney je zapazio da je Jack Lemmon ljevoruk. Prva stvar koju je upitao Lemmona kad su se susreli na snimanju bilo je da li se još uvijek služi lijevom rukom. Lemmon je bio šokiran jer je u seriji improvizirao, nikome nije rekao i mislio kako nitko nije primijetio.
"Njegove moći opažanja moraju biti apsolutno nevjerojatne s obzirom na činjenicu da se toga sjetio. Bio sam jako polaskan.Film je bio veliki uspjeh te zaradio tri nominacije za Oscara, za najbolji film, najbolji zvuk i najboljeg sporednog glumca za Lemmona, koji je osvojio nagradu. Iako Cagney nije bio nominiran, istinski je uživao u produkciji. Snimanje na Midway Islandu i manja uloga značili su da je imao vremena opustiti se i baviti se slikanjem te crtanjem karikatura glumaca i produkcijske ekipe.
Cagney je radio za MGM na vesternu Tribute to a Bad Man, a nastupio je u ulozi koja je originalno pisana za Spencera Tracyja. Cagney je pokupio pohvale za svoju izvedu, a i studio je bio zadovoljan pa mu je ponudio These Wilder Years s Barbarom Stanwyck. Cagney i Stanwyck su se dobro slagali, oboje su radili u vodvilju, a na setu su zabavljali glumce i ekipu pjevanjem i plesanjem.Cagney je 1956. preuzeo jednu od svojih rijetkih televizijskih uloga, nastupivši u Vojnici se vraćaju iz rata Roberta Montgomeryja, čineći uslugu Montgomeryju kojem je trebao jaki jesenski uvodnik kako bi mreža odustala od otkazivanja njegove serije. Cagneyjevo pojavljivanje osiguralo je uspjeh serije. Kasnije je jasno naglasio novinarima kako televizija nije njegov medij: "Radim dovoljno na filmovima. Ovo je posao visokih tenzija. Iznimno cijenim ljude koji se bave ovim poslom svaki tjedan, ali to nije za mene."Cagneyjev najznačajniji film iz 1956. bio je Čovjek s tisuću lica, u kojem je glumio Lona Chaneyja, za čiju je ulogu pobrao odlične kritike. New York Journal American naveo ju je kao jednu od njegovih najboljih, a film snimljen za Universal postao je veliki komercijalni hit. Cagneyjeve oponašateljske vještine uz fizičku sličnost s Chaneyjem ponovno su mu omogućile da izazove simpatije za svoj lik. Bio je to posljednji put kad je Cagney nastupio zajedno sa sestrom Jeanne.1957. se po prvi i posljednji put preselio iza kamere kako bi režirao Prečac za pakao, obradu filma iz 1941. Alana Ladda This Gun for Hire prema romanu Grahama Greenea A Gun for Sale. Cagneyju su prijatelji dugo govorili kako bi bio odličan redatelj, a kad ga je kontaktirao producent i prijatelj A. C. Lyles, instinktivno je pristao. Odbio je honorar rekavši kako je glumac, a ne redatelj. Film je bio niskobudžetan i snimljen na brzinu. Cagney je prisjetio: "Snimili smo sve u dvadeset dana, a to je bilo dovoljno dugo za mene. Bilo mi je dosadno, ne želim govoriti drugima što da rade."Cagneyjev sljedeći film snimljen je više od godinu dana kasnije, 1959., kad je putovao u Irsku kako bi snimao Shake Hands with the Devil, redatelja Michaela Andersona. Dok je bio u Irskoj, Cagney se nadao da će uspjeti otkriti svoje obiteljsko stablo, ali manjak vremena i loše vrijeme spriječili su ga u toj želji. Poruka filma kako nasilje stvara nasilje bilo je ono što je privuklo Cagneyja, koji je igrao zapovjednika Irske republikanske armije, a rezultiralo je onim što su kritičari ocijenili kao jednom od najboljih izvedbi u njegovoj kasnijoj karijeri.Karijera mu se sada našla u silaznoj putanji, a 1960. je snimio samo jedan film, hvaljeni The Gallant Hours u kojem je glumio admirala Williama F. "The Bulla" Halseyja. Film se, iako smješten u vrijeme Bitke za Guadalcanal u Pacifiku za vrijeme Drugog svjetskog rata, nije bavio toliko ratom koliko se fokusirao na efekte zapovijedanja. Film je označio i oživljavanje (doduše samo imenom) Cagney Productionsa, koja je dijelila produkciju s tvrtkom Roberta Montgomeryja, koji je i režirao film. Postao je uspješan, a Bosley Crowther iz The New York Timesa istaknuo je njegovu zvijezdu: "Izvedba g. Cagneyja je ta, kontrolirana do posljednjeg detalja, koja daje život i snagu, herojsku staturu glavnoj figuri filma. U njoj nema hvalisanja, natezanja za odvažnim i lukavim efektima. To je jedan od najtiših, najreflektivnijih, najprofinjenijih izvedbi koje je g. Cagney ikad odigrao."
Cagneyjev posljednji film, bar za sljedećih dvadeset godina, bit će komedija. Redatelj Billy Wilder osobno ga je izabrao za ulogu podružnog direktora Coca-Cole u filmu Jedan, dva, tri. Cagneyja je zabrinjavao scenarij jer se sjetio kako su 23 godine prije toga scene iz Boy Meets Girl morale biti presnimavane kako bi ih se učinilo smješnijima na način da ih se ubrza. Cagney je dobio potvrdu od Wildera kako je scenarij izbalansiran. Snimanje nije prošlo lako, s time da je jedna scena zahtijevala 50 ponavljanja, na što Cagney nije bio naviknuo. Zapravo, snimanje je bilo jedno od najgorih Cagneyjevih iskustava u njegovoj dugoj karijeri. Jedna od pozitivnih stvari koja je proizašla iz svega bilo je prijateljstvo s Pamelom Tiffin, kojoj je davao glumačke savjete, prenoseći tajne koje je naučio tijekom karijere: "Uđeš, posadiš se čvrsto na obje noge, pogledaš drugog tipa u oči i rekneš istinu."Tijekom snimanja Jedan, dva, tri, Cagney je po prvi put razmišljao o odustajanju prije završetka snimanja; smatrao je kako je previše vremena radio u studijima, a nakon posjeta koncentracijskog logora Dachau, odlučio je da mu je dosta i umirovio se.
Cagney je u mirovini ostao dvadeset godina. Nakon što je odbio igrati Alfreda Dollitea u My Fair Lady, bilo mu je lakše odbijati druge ponude za povratak. Nekoliko se puta pojavio u javnosti, zime je provodio u Los Angelesu, a ljeta na svojoj farmi u Martha's Vineyardu, ili u Verney Farmsu u New Yorku. Dok su bili u New Yorku, on i Billie održali su nekoliko zabava u retoranu Silver Horn, gdje su upoznali vlasnicu Marge Zimmermann.Cagneyju je dijagnosticiran glaukom pa je počeo uzimati kapi za oči, no i dalje je imao problema s vidom. Na prijedlog Zimmermann, posjetio je drugog liječnika koji je otkrio kako je dijagnoza pogrešna te da je Cagney zapravo dijabetičar. Zimmermann je tada preuzela na sebe skrb za Cagneyja, pripremajući mu objede kako bi smanjio razinu triglicerida u krvi koji su dostigli alarmantne proporcije. Uspjeh je bio vidljiv kad se Cagney pojavio na svojoj dodjeli nagrade za životno djelo Američkog filmskog instituta 1974. desetak kilograma lakši i s poboljšanim vidom.Na samu svečanost, koju su otvorili Charlton Heston i Frank Sinatra, došle su mnoge holivudske zvijezde - više nego na ijedan drugi događaj u dotadašnjoj povijesti - tako da je jedan kolumnist napisao kako bi bomba u dvorani dokrajčila filmsku industriju. Tijekom zahvalnog govora, Cagney se našalio s imitatorom Frankom Gorshinom, rekavši, "Oh, Frankie, nikad nisam rekao 'MMMMmmmm, ti prljavi štakoru!' Zapravo sam rekao 'Judy, Judy, Judy!'" što je jedan od najslavnijih pogrešnih citata pripisanih Caryju Grantu.
Cagney je 1977. u Coldwater Canyonu doživio lakši srčani udar, a nakon dva tjedna u bolnici, Zimmermann je postala njegova stalna skrbnica, putujući s njim i Billie gdje god bi pošli. Nakon srčanog udara, Cagney više nije mogao baviti nekim od svojih omiljenih razonoda, jahanjem i plesanjem, pa je postao depresivan odustavši čak i od jednog od omiljenih hobija, slikanja. Cagneyjev liječnik shvatio je kako postaje sve više depresivan, pa potaknut od strane Billie i Zimmermann, Cagney je prihvatio ponudu Miloša Formana da 1981. nastupi u Ragtimeu.
Film je većim dijelom snimljen u Shepperton Studiosu u Londonu, a po svom dolasku u Southampton nakon putovanja na Queen Elizabeth 2, Cagneyja su okružile stotine obožavatelja. Lučki službenici, koji su bili odgovorni za sigurnost na dokovima, rekli su kako nikad nisu vidjeli takvo što, čak ni kad su dolazili Marlon Brando i Robert Redford. Iako mu je to bio prvi film u dvadeset godina, Cagney se odmah uživio. Drugi glumci često su pogrešno izgovarali rečenice, a većina ih je osjećala strahopoštovanje pred Cagneyjem. Howard Rollins, koji je bio nominiran za Oscar za najboljeg sporednog glumca, rekao je, "Bio sam u strahu što ću upoznati g. Cagneyja. Pitao sam kako umrijeti pred kamerom. Samo je rekao, 'Samo umri!' Upalilo je. Tko bi znao više o umiranju od njega?" Cagney je ponavljao savjete koje je davao Pameli Tiffin, te one koje je dijelio s Jackom Lemmonom i Joan Leslie.
Kako je snimanje odmicalo, Cagneyjev se išijas pogoršavao, ali je nastavio raditi na devetotjednom snimanju. On i njegov prijatelj Pat O'Brien pojavili su se u talk-showu  Parkinson, a Cagney se iznenadno pojavio na rođendanskoj proslavi Kraljice Majke u London Palladiumu. Njegova pojava nagnala je Kraljicu Majku da se digne, jedini put tijekom cijele priredbe, a kasnije je prekršen protokol kad je došla iza pozornice kako bi porazgovarala s glumcem.Cagney se prije konačnog umirovljenja 1984. pojavio u televizijskoj seriji Terrible Joe Moran.
Cagney se 28. rujna 1922. oženio s plesačicom Frances Willard "Billie" Vernon (1899.-1994.) s kojom je ostao do kraja života. Posvojili su sina, Jamesa Cagneyja Jr., i kćer, Cathleen "Casey" Cagney. I njegov brat William, koji je bio i producent, i njegova sestra Jeanne su bili glumci.
James Cagney umro je u Okrugu Dutchess u Stanfordu u državi New York, u 86. godini, od srčanog udara. Pokopan je na Groblju rajskih vrata u Hawthorneu u državi New York. Lijes su mu nosili boksač Floyd Patterson, Mihail Barišnjikov (koji se nadao da će igrati Cagneyja na Broadwayu), glumac Ralph Bellamy i redatelj Miloš Forman. Njegov bliski prijatelj predsjednik Ronald Reagan održao je govor na sprovodu.
Cagney je 1974. primio nagradu za životno djelo Američkog filmskog instituta. 1980. je nagrađen počastima Kennedy Centera, a 1984. mu je prijatelj Ronald Reagan dodijelio Predsjedničku medalju slobode, najviše civilno odličje u SAD-u.
Prema njegovoj autobiografiji Cagney by Cagney, mafija je imala dogovor po kojem bi studijski reflektor težak 'nekoliko stotina kilograma' 'slučajno' pao na njega. Pokušaj ubojstva je otkazan nakon što je George Raft, njegov partner u Each Dawn I Die, iskoristio svoje veze u mafiji kako bi spasio prijatelja.
Također prema njegovoj biografiji, prvi republikanac za kojeg je glasao bio je Tom Dewey, što je dovelo do snažnih republikanskih veza u Hollywoodu.
Cagney je tečno govorio jidiš, jezik kojeg je naučio tijekom svog djetinjstva u New Yorku. Njegov talent za jezike omogućio mu je početak karijere u vodvilju. U svojoj uvodnoj sceni u Taksiju 1932., Cagneyjev lik vodi cijeli razgovor na tom jeziku.
Gallagher, Brian. Some Historical Reflections on the Paradoxes of Stardom in the American Film Industry, 1910-1960: Part Six pristupljeno 3. ožujka 2008.
McGilligan, Patrick (1975). Cagney: The Actor as Auteur, New York: Alfred Smith Barnes ISBN 0-498-01462-2
Warren, Doug; Cagney, James [1983] (1986). Cagney: The Authorized Biography, Mass Market Edition, New York: St. Martin's Press ISBN 0-312-90207-7

James Knox Polk (2. studenog 1795. - 15. lipnja 1849.) bio je jedanaesti predsjednik Sjedinjenih Američkih Država (1845. - 1849.). Rođen je u okrugu Mecklenburg, država Sjeverna Karolina. Kasnije je živio u državi Tennessee koju je i predstavljao tijekom svog političkog života. Kao demokrat, Polk je bio sedamnaesti predsjednik Zastupničkog doma SAD-a (1835. - 1839.) i guverner države Tennesee (1839. - 1841.). Na predsjedničkim izborima održanima 1844. godine, Polk je bio iznenađujući kandidat i pobjednik nad Henryjem Clayem iz opozicijske stranke Whig; tijekom izbora obećao je pripojiti državu Teksas SAD-u. U razdoblju koje povjesničari nazivaju Drugi politički stranački sustav u SAD-u (od 1828. do 1854. godine) James Polk bio je Jeffersonov demokrat.
Polk je bio posljednji jaki američki predsjednik u razdoblju prije njihovog Građanskog rata. On je također i prvi predsjednik koji je uživo fotografiran dok je radio u uredu. Uglavnom je poznat po svojoj uspješnoj vanjskoj politici. Zaprijetio je ratom protiv Velike Britanije zbog njihovog neslaganja oko toga tko ima pravo na zemlju Oregon, a potom je ustuknuo te podijelio vlasništvo nad spomenutom regijom s Britanijom. Kada država Meksiko nije priznala američko pripojenje Teksasa, Polk je poveo naciju u uvjerljivu pobjedu tijekom Američko-meksičkog rata nakon kojeg su SAD dobile većinu današnjeg jugozapada. Također je osigurao provođenje Walkerove carine 1846. godine s niskim stopama na čemu su mu posebno bili zahvalni njegovi sunarodnjaci s Juga, a osnovao je i sustav riznice koja je trajala sve do 1913. godine. 
Polk je nadgledao otvaranje vojne akademije u Annapolisu, izgradnju grupe muzeja i istraživačkih centara u SAD-u poznatih pod nazivom Smithsonian Institution, početak gradnje Washingtonovog spomenika kao i izdavanje prvih poštanskih marki u SAD-u. Obećao je ostati predsjednikom samo jedan mandat i u konačnici nije niti izlazio na re-izbore. Umro je od kolere tri mjeseca nakon završetka mandata. 
Povjesničari i znanstvenici Jamesa Knoxa Polka uvijek su stavljali na visoko mjesto najvećih američkih predsjednika zbog njegove sposobnosti ostvarivanja zadanih ciljeva. Polka se ponekad naziva "najmanje poznatim" predsjednikom SAD-a.
James Knox Polk, prvi od desetero djece, rođen je 2. studenog 1795. godine u kući na farmi u mjestu koje se danas zove Pineville (država Sjeverna Karolina) u okrugu Mecklenburg, malo izvan Charlottea. Njegov otac, Samuel Polk, bio je robovlasnik, uspješni farmer i nadzornik škotsko-irskog podrijetla. Njegova majka, Jane Polk (rođena Knox) bila je potomak brata škotskog religijskog reformera Johna Knoxa. Svojem prvom djetetu dala je ime prema svom ocu Jamesu Knoxu. Poput svih ranijih škotsko-irskih doseljenika u planine Sjeverne Karoline, obitelji Knox i Polk bile su prezbiterijanci. I dok je Jane čitav svoj život ostala odana Prezbiterijanka, Samuel (čiji je otac, Ezekiel Polk, bio deist) odbio je dogmatsko prezbiterijanstvo. Kada su roditelji odveli malog Jamesa u crkvu radi krštenja, otac Samuel odbio je izjaviti da je katolik pa je svećenik odbio krstiti dijete. Godine 1803. većina Polkovih rođaka preselila se u područje rijeke Duck (područje koje je danas poznato kao okrug Maury, središnji Tennessee); obitelj Polk tamo se preselila tri godine kasnije. Obitelj je bila bogata, a Samuel Polk postao je okružni sudac.Polk je učio kod kuće. Njegovo zdravlje bilo je problematično, a 1812. godine bol je postala toliko nepodnošljiva da je odveden do doktora Ephraima McDowella u Danville (država Kentucky) koji mu je operirao mokraćne kamence. Tijekom cijelog trajanja operacije Polk je bio budan (piće Brandy u to je vrijeme služilo kao anestetik), ali je operacija završila uspješno. Ipak, vjeruje se da je Polk nakon operacije postao sterilan, jer nikad nije imao djece.Nakon oporavka njegov mu je otac ponudio da ga uvede u trgovački posao, ali je Polk to odbio. U srpnju 1813. godine Polk je krenuo u prezbiterijansku crkvu Zion koja se nalazila u blizini njegove kuće. Godinu dana kasnije pohađao je akademiju u Murfreesborou gdje je najvjerojatnije upoznao svoju buduću suprugu Sarah Childress. U Murfreesborou Polk se dokazao kao vrlo obećavajućim studentom. U siječnju 1816. godine primljen je u sveučilište u Sjevernoj Karolini tijekom drugog semestra na prvoj godini. Obitelj Polk imala je veze na tom sveučilištu koje je tada imalo tek oko 80-ak studenata; Samuel Polk bio je njihov tadašnji agent za državu Tennessee, a njegov rođak William Polk njihov povjerenik. Tijekom studiranja, Polk se priključio tzv. društvu za debate (Dialectic Society) gdje je redovito sudjelovao u debatama i naučio govorništvo. Njegov cimer bio je William Dunn Moseley, a kasnije je postao prvi guverner države Florida. Polk je studij završio s najvišim počastima u svibnju 1818. godine. Sveučilište će kasnije jedan svoj manji četverokut nazvati Polk Place.Nakon završenog studija, Polk je otišao u Nashville kako bi učio pravo pod vodstvom odvjetnika Felixa Grundyja. Grundy je postao Polkov prvi mentor. Dana 20. rujna 1819. godine Polk je, uz Grundyjevo odobrenje, izabran kao službenik u senatu države Tennessee. Dvije godine kasnije ponovno je izabran za isto mjesto bez konkurencije na kojem će ostati sve do 1822. godine. Polk je u odvjetničku komoru primljen u lipnju 1820. godine, a njegov prvi slučaj bio je obrana vlastitog oca u slučaju javne tučnjave; uspješno ga je obranio uz odštetu od jednog dolara. Polkov odvjetnički rad bio je uspješan, a mnogo posla dobivao je zbog razdoblja prve američke financijske krize iz 1819. godine.
Godine 1822. Polk se pridružio lokalnoj vojsci i došao do ranga kapetana te je uskoro pomoviran u pukovnika. Polkovo govorništvo uskoro je postalo popularno te je dobio nadimak "Napoleonom političkih govora". Iste godine podnio je ostavku na mjesto službenika u senatu Tennesseeja kako bi krenuo u uspješnu kampanju za državno zakonodavstvo države Tennessee 1823. godine tijekom koje je pobijedio činovnika Williama Yanceyja i postao novi predstavnik okruga Maury. U listopadu 1823. godine Polk je glasovao za Andrewa Jacksona kako bi ovaj postao sljedeći američki senator iz države Tennessee. Jackson je pobijedio i od tada je Polk čvrsto podupirao Jacksona te su njih dvojica postali veliki prijatelji.Polk se udvarao Sarah Childress i njih dvoje su se vjenčali 1. siječnja 1824. godine. Polk je tada imao 28 godina, a Sarah 20. Nikada nisu imali djece. Tijekom Polkove političke karijere, Sarah mu je pomagala u pisanju njegovih govora, davala mu političke savjete i igrala aktivnu ulogu u njegovim kampanjama. Jedna od legendi kaže da je Andrew Jackson podupirao i pomogao Polku tijekom njegovog udvaranja Sarah.Godine 1824. Jackson se prvi puta kandidirao za predsjednika SAD-a, ali je poražen. Premda je dobio većinu javnih glasova niti on niti bilo koji od drugih tadašnjih kandidata (John Quincy Adams, Henry Clay i William H. Crawford) nisu dobili većinu elektorskih glasova. Zastupnički dom tada je morao donijeti presudu; Clay, koji je dobio najmanje elektorskih glasova i ispao s glasačkog listića, podupirao je Adamsa. Njegova potpora u konačnici se pokazala odlučujućom u Zastupničkom domu pa je Adams postao predsjednik. Nakon toga Adams je u svojoj administraciji Clayu ponudio mjesto državnog tajnika.Godine 1825. Polk se kandidirao za Zastupnički dom SAD-a kao predstavnik države Tennessee. U svom okrugu vodio je energičnu kampanju. Bio je toliko aktivan da se njegova supruga Sarah zabrinula za njegovo zdravlje. Tijekom kampanje Polkovi suparnici pokušali su istaknuti da je s 29 godina života Polk premlad za mjesto u Zastupničkom domu, ali je on svejedno pobijedio i ušao u Kongres. Kada je Polk došao u Washington živio je u kući Benjamina Burcha skupa s ostalim zastupnicima iz države Tennessee, uključujući i Samuela Houstona. Svoj prvi veliki govor Polk je odradio 13. ožujka 1826. godine tijekom kojega je rekao da bi se trebalo napustiti elektorsko glasovanje te da bi se predsjednik trebao izabrati isključivo putem javnog glasovanja. Nakon što je u ljeto 1826. godine nastupila stanka u Kongresu, Polk se vratio u Tennessee kako bi posjetio Sarah, a nakon završetka stanke sa Sarah se vratio živjeti u Washington. Godine 1827. Polk je ponovno izabran u Kongres. Godinu dana kasnije Jackson se ponovno kandidirao za predsjednika SAD-a i tijekom kampanje se redovito dopisivao s Polkom koji ga je savjetovao. Te izbore Jackson je dobio pa je Polk započeo podupirati njegovu administraciju u Kongresu. Tijekom ovog razdoblja Polk je stalno iznova izabiran u Zastupnički dom.
U lipnju 1834. godine tadašnji predsjednik Zastupničkog doma SAD-a Andrew Jackson dao je ostavku, ostavivši mjesto praznim. Polk je za mjesto kandidirao skupa s kolegom iz države Tennessee Johnom Bellom i, nakon deset glasovanja, Bell je pobijedio. Međutim, godinu dana kasnije Polk se ponovno kandidirao protiv Bella i ovaj put pobijedio.Kao predsjednik Zastupničkog doma Polk je podupirao Jacksonovu politiku, ali i politiku Martina Van Burena kad je ovaj postao predsjednik 1837. godine. Razne odbore popunio je uglavnom demokratima koji su sačinjavali većinu, iako je tijekom cijelog trajanja mandata održavao lažnu fasadu da je stranački nepristran. Tijekom njegovog razdoblja kao predsjednika Zastupničkog doma dvije najveće debate vođene su oko pitanja ropstva i gospodarstva, pogotovo nakon financijske krize 1837. godine. Van Buren i Polk bili su suočeni s pritiskom raskidanja izvršne odluke predsjednika Jacksona u vezi plaćanja zemljišta zlatom i srebrom. Međutim, uz potporu Polka i njegovog kabineta, Van Buren odlučio je ostaviti odluku na snazi.Polk je težio držati Zastupnički dom relativno urednim. Nikada nije izazivao nikoga na duel bez obzira koliko su ga vrijeđali što je tada bio običaj. Također je izdao pravilo zabrane peticija od strane abolicionista.
Do danas Polk je ostao jedinim predsjednikom SAD-a koji je prije toga radio kao predsjednik Zastupničkog doma.
Godine 1838. politička situacija u državi Tennessee u kojoj su 1835. godine demokrati prvi puta u povijesti stranke izgubili vodstvo natjerala je Polka da se vrati i pomogne svojoj stranci kod kuće. Napustivši Kongres 1839. godine, Polk je postao kandidat na guvernerskim izborima u Tennesseeju gdje je pobijedio protukandidata Newtona Cannona iz stranke Whig za dvije i pol tisuće glasova više (od sveukupno 105 tisuća glasova).Polkove tri velike ideje tijekom guvernerstva (regulacija državnih banaka, implementacija državne unutarnje strukture i poboljšanje obrazovanja) nisu odobrene sa zakonske strane. Tijekom predsjedničkih izbora 1840. godine Van Buren je uvjerljivo poražen od tada vrlo popularnog protukandidata Williama Henryja Harrisona iz stranke Whig. Tijekom tih izbora Polk je dobio tek jedan elektorski glas iz Tennesseeja za potpredsjednika SAD-a. Godinu dana kasnije Polk je izgubio izbore za guvernera Tennesseeja od Jamesa C. Jonesa za 3.243 glasova. Ponovno se kandidirao protiv Jonesa 1843. godine vodeći kampanju kroz čitavu državu i držeći javne govore protiv tadašnjeg guvernera, ali je ponovno poražen, iako je ovaj put dobio nešto više glasova (3.833).
U početku se Polk nadao da će biti nominiran za mjesto potpredsjednika na demokratskoj konvenciji koja je započela 27. svibnja 1844. godine. Tadašnji glavni kandidat za predsjedničku nominaciju bio je bivši predsjednik Martin Van Buren koji je želio zaustaviti širenje ropstva. Ostali kandidati uključivali su Jamesa Buchanana, generala Lewisa Cassa, Cavea Johnsona, Johna C. Calhouna i Levija Woodburyja. Glavno političko pitanje u to vrijeme odnosilo se na Republiku Teksas koja se nakon proglašenja nezavisnosti od Meksika 1836. godine željela pridružiti SAD-u, ali koju je Washington odbio. Van Buren protivio se pripojenju i zbog toga je izgubio potporu mnogih demokrata, uključujući i onu bivšeg predsjednika Andrewa Jacksona koji je još uvijek imao velikog utjecaja. Van Buren osvojio je većinu glasova na prvoj demokratskoj konvenciji, ali nije uspio osigurati dvotrećinsku većinu koja je bila potrebna za predsjedničku nominaciju. Nakon šestog glasovanja postalo je jasno da Van Buren neće osvojiti potrebnu većinu pa je Polk postao glavni kandidat na sveopće iznenađenje. Nakon neodlučenog osmog glasovanja, Polk je jednoglasno izabran za kandidata. 
Prije konvencije Jackson je rekao Polku da je on njegov kandidat za predsjedničkog kandidata Demokratske strane. Čak i uz njegovu potporu, Polk je naredio svojim menadžerima na konvenciji da podupiru Van Burena u slučaju da ovaj osvoji nominaciju. Ovim potezom Polk je osigurao da u slučaju neriješenog rezultata konvencije oni koji su podupirali Van Burena izaberu njega (Polka) kao zamjenskog kandidata za demokrate. U konačnici točno to se i dogodilo, jer je Polk bio za širenje SAD-a na zapadno područje kontinenta.Na upit o njegovoj nominaciji Polk je odgovorio: "Već je ustanovljeno da posao predsjednika SAD-a ne treba biti tražen niti odbijen. Ja ga nikad nisam tražio niti se nalazim u poziciji da ga odbijem, ako mi ga ponude moji dragi sugrađani." Budući da je kompletna Demokratska stranka na ovim izborima zapravo bila "razbijena" u male grupice, Polk je svečano obećao da će odraditi samo jedan predsjednički mandat u slučaju da bude izabran nadajući se da će se njegovi razočarani rivali u stranci ujediniti zbog znanja da će ga za četiri godine naslijediti neki drugi demokrat.Polkov protukandidat na predsjedničkim izborima 1844. godine bio je Henry Clay iz stranke Whig iz države Kentucky (predsjednik John Tyler - bivši demokrat i tadašnji član stranke Whig te predsjednik SAD-a - nije se slagao sa svojim stranačkim kolegama pa ga ovi nisu nominirali na svojoj konvenciji za drugi mandat). Pripojenje države Teksas o kojem se najviše razglabalo tijekom demokratske konvencije ponovno je dominiralo predsjedničkim kampanjama. Polk je snažno bio za pripojenje, dok je Clay bio dvosmislen i neodlučan.
Još jedno pitanje koje se pojavilo tijekom kampanje također se odnosilo na proširenje na zapadni dio kontinenta, a ticalo se države Oregon koja se tada nalazila pod zajedničkom okupacijom SAD-a i Velike Briatnije. Demokrati su zastupali mišljenje da se imaju pravo proširiti na zapadni dio kontinenta te su u početku povezivali pripojenje Teksasa s pravom i na kompletnu državu Oregon na taj način privlačeći sjeverne i južne ekspanzioniste. Polkova konstantna podrška zapadnjačkom proširenju SAD-a - koju će demokrati kasnije prozvati nedvojbenom sudbinom (eng. Manifest Destiny) - vjerojatno je igrala veliku ulogu u njegovoj pobjedi budući je protukandidat Henry Clay bio protiv toga.
Na samim izborima Polk i njegov kolega George M. Dallas pobijedili su na jugu i zapadu dok je Clay pobijedio na sjeveroistoku. Polk je izgubio u svojoj rodnoj državi Sjevernoj Karolini te u državi u kojoj je živio (Tennessee) te tako do danas ostao posljednji predsjednik SAD-a koji je izgubio svoje "domaće" države, a svejedno pobijedio na izborima. Pobijedio je u New Yorku gdje je Clay izgubio od Jamesa G. Birneyja koji se oštro protivio ropstvu. Polku su također na izborima pomogli i glasovi glasača imigranata koji su se protivili politici stranke Whig. Polk je pobijedio za 39 tisuća javnih glasova više (od sveukupno njih 2,6 milijuna) te osvojio elektorsko glasovanje s rezultatom 170:105. Polk je pobijedio u 15 država, a Clay u njih 11.
Kada je prisegnuo za predsjednika, 4. ožujka 1845. godine u dobi od 49 godina života, Polk je postao najmlađim predsjednikom SAD-a do tada. Ako je suditi prema priči koju je desetljećima kasnije ispričao George Bancroft, Polk je prilikom preuzimanja ureda predsjednika postavio četiri jasna cilja za svoju administraciju:
Svečano prisegnuvši da će odslužiti samo jedan predsjednički mandat, Polk je sve zadane ciljeve ostvario u roku od naredne četiri godine. Povezavši stjecanje Oregona (bez ropstva) s Teksasom (u kojem je ropstvo bilo prisutno), nadao se da će zadovoljiti i sjever i jug.
Tijekom trajanja predsjedničkog mandata, James K. Polk prozvan je "Mladim orahom" što je bila aluzija na njegovog mentora Andrewa Jacksona kao i na njegove govorničke vještine (već spomenuti nadimak "Napoleon govorništva").
Godine 1846. Kongres je odobrio Walkerove carine (nazvane po Državnom tajniku Robertu J. Walkeru) koje su bile znatno smanjene u odnosu na one koje je postavila opozicijska stranka Whig 1842. godine. Novi zakon odbacio je stari način donošenja carine i postavio cijene koje su bile nezavisne od monetarne vrijednosti proizvoda. Ovakva Polkova politika dočekana je izuzetno pozitivno na jugu i zapadu; međutim, mnogi protekcionisti u državi Pennsylvania bili su protiv novih carina. 
Iste godine Polk je odobrio zakon kojim se obnovio sustav nezavisne državne riznice putem koje su se novčana sredstva vlade od tada držala u državnoj riznici, a ne u bankama ili drugim financijskim institucijama. Otvoreni su novi uredi nezavisne državne riznice koji su bili u potpunosti odvojeni od privatnih ili državnih banaka i u koje se slijevao državni novac.
Tijekom njegovog predsjedničkog mandata, mnogi abolicionisti snažno su kritizirali Polka i prozivali ga da podupire "moć robovlasništva" te tvrdili da je upravo proširenje ropstva glavni razlog zbog čega želi pripojiti Teksas i zbog kojeg je ušao u rat s Meksikom. U svom dnevniku Polk je napisao da vjeruje da ropstvo ne može egzistirati u novostečenim teritorijima, ali je odbio prihvatiti "Wilmotov uvjet" kojim bi ropstvo na tim teritorijima bilo strogo zabranjeno. Umjesto toga, Polk je zagovarao proširenje Kompromisa iz Missourija sve do Tihog oceana koji će zabraniti širenje ropstva iznad 36° 30' zapadno od države Missouri, ali koji će teritoriju koji se nalazi ispod tih paralela dozvoljavati robovlasništvo u slučaju da glasači budu za to. William Dusinberre smatra da je Polkov dnevnik kojeg je pisao za vrijeme trajanja mandata namijenjen isključivo za kasnije publikacije i da ne odražava stvarnu politiku samog Polka.
Polk je čitav život bio robovlasnik. Njegov otac, Samuel Polk, nakon smrti ostavio je više od 32km² zemljišta i 53 roba svojoj udovici i djeci. James je naslijedio dvadeset očevih robova, neke direktno, a neke od svoje umrle braće. Godine 1831. postao je odsutni voditelj pamučne plantaže; slao je robove na čista zemljišta koja mu je ostavio otac u blizini grada Somervillea (Tennessee). Četiri godine kasnije Polk je prodao plantažu u Somervilleu i, skupa sa svojim šogorom kupio 3,7 km² zemljišta (pamučne plantaže) blizu gradića Coffeevillea (Mississippi). Do kraja svog života vodio je brigu o toj plantaži, u konačnici otkupivši je u cijelosti od svog šogora. Polk je rijetko prodavao robove premda ih je nekoliko kupio nakon što se obogatio kada je postao predsjednikom. U svojoj oporuci jasno je naznačio da svi robovi nakon smrti njegove supruge Sarah moraju biti oslobođeni. Međutim, Proklamacijom o emancipaciji iz 1863. godine te donošenjem 13. amandmana u Ustav SAD-a 1865. godine svi robovi u pobunjeničkim državama bili su oslobođeni (dakle, puno prije smrti Polkove supruge 1891. godine).
Polk je snažno podupirao teritorijalno proširenje SAD-a. Demokrati su vjerovali da je otvorenje novih teritorija za slobodne poljoprivrednike kritično za uspjeh njihovih republikanskih vrijednosti (nedvojbena sudbina). Poput mnogih južnjaka, Polk je podupirao pripojenje države Teksas. Kako bi balansirao interese sjevera i juga, Polk je također želio pridobiti i područje Oregona (današnje države Oregon, Washington, Idaho i Britanska Kolumbija). Također je želio kupiti Kaliforniju koju je Meksiko u potpunosti zanemarivao.
Polk je započeo snažan pritisak na Britance kako bi zajednički razriješili nesuglasice oko granice Oregona. Još od 1818. godine, teritorij se nalazio pod zajedničkom okupacijom i kontrolom Ujedinjenog Kraljevstva i SAD-a. Prethodne američke administracije ponudile su podjelu regije uzduž 49. paralele koju Britanija nije htjela prihvatiti budući je imala komercijalnih interesa duž rijeke Columbia. Premda su demokrati zahtijevali kompletnu regiju za sebe, Polk je bio spreman na kompromis. Kada je Britanija ponovno odbila prihvatiti ponudu za postavljanje granice duž 49. paralele, Polk je prekinuo pregovore i vratio se demokratskom zahtjevu za "cijelim Oregonom" (zahtjev je obuhvaćao područje Oregon do 54-40 crte koja je označavala južnu granicu tadašnje ruske Aljaske). Uzrečica "54-40 ili rat!" postala je popularnom uzrečicom među demokratima tog vremena.Ipak, Polk je želio teritorij, ali ne i rat pa je skupa s britanskim ministrom vanjskih poslova Lordom Aberdeenom napravio kompromis. Oregonski sporazum potpisan 1846. godine podijelio je područje Oregona duž 49. paralele kao što su Amerikanci i zahtijevali. Premda je bilo onih koji su i nakon toga željeli kompletan teritorij, američki Senat odobrio je navedeni sporazum. Smjestivši se uzduž 49. paralele Polk je tim potezom razljutio mnoge demokrate srednjeg zapada. Mnogi od njih smatrali su da je Polk oduvijek želio granicu na 49. paraleli te da ih je prevario govoreći da želi granicu na 54. paraleli. Dio područja Oregon koji je tada potpao pod SAD kasnije su postale države Washington, Oregon, Idaho te dijelom države Montana i Wyoming.
Podrobniji članak o temi: Američko-meksički ratNakon pripojenja države Teksas, Polk je svoju pažnju usredotočio na Kaliforniju nadajući se otkupiti teritorij od Meksika prije bilo koje druge europske države. Najveći interes vidio je u zaljevu San Francisco kao mogućoj pristupnoj točki za trgovinu s Azijom. Godine 1845. poslao je diplomata Johna Slidella u Meksiko kako bi kupio Kaliforniju i Novi Meksiko za sumu između 24 i 30 milijuna dolara. Njegov dolazak prouzročio je politički metež u Meksiku nakon što je procurila vijest da je ovaj došao kako bi kupio dodatni teritorij, a ne kako bi ponudio kompenzaciju za gubitak Teksasa. Meksikanci su odbili primiti Slidella navodeći tehničke probleme s njegovim kvalifikacijama. U siječnju 1846. godine, kako bi povećao pritisak za pregovore na Meksiko, Polk je poslao vojne trupe predvođene generalom Zacharyjem Taylorom u područje između rijeke Nueces i Rio Grande - teritorij na kojeg su u to vrijeme prava polagali i Meksiko i SAD.
U svibnju 1846. godine Slidell se vratio u Washington nakon što ga je meksička vlada odbila primiti. Polk je ovakvo ophođenje prema svom diplomatu smatrao uvredom i "dovoljnim uzrokom za rat" pa se pripremio upitati Kongres za objavu rata. U međuvremenu je general Taylor prešao Rio Grande i nakratko okupirao Matamoros, Tamaulipas. Nastavio je s blokadom brodova koji su pokušavali ući u luku Matamoros. Nekoliko dana prije nego je Polk namjeravao uputiti svoj upit Kongresu, dobio je obavijest da su meksičke snage prešle Rio Grande i ubile jedanaest američkih vojnika. Polk je taj događaj smatrao povodom za rat (Casus belli) i u svom obraćanju Kongresu dana 11. svibnja 1846. godine istaknuo je da je Meksiko "napao naš teritorij i prolio američku krv na američkom tlu." 
Neki članovi stranke Whig, poput Abrahama Lincolna, željeli su da im Polk dodatno objasni navedene događaje, ali je unatoč tome Kongres uvjerljivo odobrio deklaraciju rata. Mnogi članovi stranke Whig bojali su se glasovati protiv rata zbog bojaznosti od gubljenja političkog položaja, ali i zbog toga da će ih se prozivati antipatriotima.U Zastupničkom domu članovi stranke Whig koji su bili protiv robovlasništva predvođeni Johnom Quincyjem Adamsom glasovali su protiv rata; među demokratima koji su se protivili deklaraciji rata najistaknutiji je bio John C. Calhoun. 
Američko-meksički rat trajao je godinu i pol dana - od proljeća 1846. do jeseni 1847. godine. Potpisani mirovni sporazum Guadalupe Hidalgo službeno je obilježio veliku posljedicu rata: prisilno odcjepljenje teritorija Kalifornije i Novog Meksika iz Meksika u SAD u zamjenu za 15 milijuna dolara. Uz to, Sjedinjene Države na sebe su preuzele 3,25 milijuna dolara duga kojeg je meksička vlada dugovala američkim građanima. Meksiko je prihvatio gubitak Teksasa i nova državna granica postavljena je kod rijeke Rio Grande.
Polkovo vrijeme provedeno u Bijeloj kući uvelike je utjecalo na njegovo zdravlje. Ispunjen entuzijazmom i energijom kada mu je mandat započeo, Polk je napustio Ured predsjednika SAD-a 4. ožujka 1849. godine iscrpljen godinama provedenim u državnoj službi. Izgubio je na težini i u licu znantno ostario. Vjeruje se da je obolio od kolere tijekom putovanja u New Orleansu (država Louisiana). Umro je u svojoj kući, Polk Place, u gradu Nashvilleu (Tennessee) u 15:15 sati dana 15. lipnja 1849. godine, tri mjeseca nakon što mu je mandat završio. Pokopan je u Polk Placeu. Njegove posljednje izgovorene riječi odale su privrženost supruzi: "Volim te, Sarah. Za vijeke vjekova, volim te." Nakon njegove smrti Sarah je ostala živjeti u Polk Placeu narednih četrdeset godina, sve do svoje smrti 14. kolovoza 1891. godine. Polka je također nadživjela i njegova majka, Jane Knox Polk, koja je umrla 11. siječnja 1852. godine.Od svih dosadašnjih američkih predsjednika, Polk je najkraće "uživao" u svojoj mirovini (sveukupno 103 dana). Bio je najmlađi bivši predsjednik koji je umro u mirovini u dobi od 53 godine života. On i njegova supruga pokopani su u grobnici u Nashvilleu (država Tennessee). Grobnica je 1893. godine premještena na to mjesto nakon što je Polk Place srušen.
Polkova povijesna reputacija uvelike je formirana napadima na njega dok je još bio živ; pripadnici stranke Whig tvrdili su da je Polk izvučen iz zasluženog zaborava; senator Tom Corwin iz države Ohio rekao je: "James K. Polk iz države Tennessee? Nakon toga, tko se uopće osjeća sigurnim?" Republikanski povjesničari 19. stoljeća naslijedili su ovo mišljenje. Smatrali su da je Polk bio kompromis između demokrata na sjeveru, poput Davida Wilmota i Silasa Wrighta, i vlasnika plantaža koje je predvodio John C. Calhoun. Sjeverni demokrati smatrali su da kada stvari nisu išle po njihovom da je Polk odgovoran zbog toga što je bio zapravo oruđe robovlasnika dok su konzervativci s Juga smatrali da je on bio oruđe sjevernih demokrata. Ovakvo mišljenje prevladavalo je dugo vremena u povijesnoj literaturi sve dok Arthur M. Schlesinger, Jr. i Bernard De Voto nisu napisali da Polk nije bio ničije oruđe već da si je samostalno zadavao ciljeve i ostvarivao ih.Danas se Polk smatra ne samo najjačim predsjednikom SAD-a između Jacksona i Lincolna već i kao predsjednik koji je SAD protegnuo od jedne obale do druge. Kada su povjesničari započeli s rangiranjem američkih predsjednika 1948. godine, Polk je u anketi Arthura M. Schlesingera postavljen na 10. mjesto, a u anketi istog autora 1962. godine stavljen je na 8. mjesto. U drugim anketama postavljen je na 11. mjesto u anketi Riders-McIver (1996. godine), 11. mjesto u anketi Siena (2002. godine), 9. mjesto u anketi Wall Street Journala (2005. godine) i 12. mjesto u anketi C-Span (2009. godine). 
Tijekom godina razne biografije o Jamesu K. Polku sumirale su veličinu njegovih dostignuća i njegovo naslijeđe, pogotovo u dvjema stvarima. "Postoje tri ključna razloga zbog čega James K. Polk zaslužuje priznanje kao važan i utjecajan američki predsjednik", napisao je Walter Borneman. "Prvo, Polk je ostvario zadane ciljeve tijekom svog predsjedničkog mandata; drugo, bio je najodlučniji izvršni predsjednik prije Građanskog rata; i treće, uvelike je proširio izvršnu vlast predsjednika, pogotovo kada su ratne ovlasti u pitanju, svoju ulogu kao vojskovođe kao i nadzor izvršne vlasti." Predsjednik Harry S. Truman sumirao je ovo mišljenje istaknuvši da je Polk "bio veliki predsjednik. Ono što je rekao, to je i učinio."Dok se mišljenje o Polku razlikuje od osobe do osobe, od stranke do stranke, jedno ostaje neupitno: teritorij SAD-a za vrijeme njegovog razdoblja kao predsjednika proširio se na skoro trećinu onoga što danas poznajemo. "Kada pogledamo na tu kartu", zaključuje Robert Merry "kada vidimo zapadno i jugozapadno proširenje na njoj, zapravo gledamo veličinu Polkovih predsjedničkih dostignuća."Ipak, Polkova agresivna želja za ekspanzionizmom bila je kritizirana na moralnim načelima. On je strogo vjerovao u nedvojbenu sudbinu (eng. Manifest Destiny) čak i više od većine drugih demokrata. Referirajući se na Američko-meksički rat, general Ulysses S. Grant napisao je: "Bio sam protiv pripojenja Teksasa i do današnjeg dana ocjenjujem taj rat i njegov ishod kao jedan od najnepoštenijih koji su ikad vodile dvije strane od kojih je jedna bila puno nadmoćnija od druge. Bio je to trenutak slijeđenja izrazito lošeg primjera europskih monarhija u kojem se nije vodilo računa o pravdi, već samo o želji da se zauzmu novi teritoriji." Političari stranke Whig, uključujući Davida Wilmota, Abrahama Lincolna i Johna Quincyja Adamsa tvrdili su da pripojenje Teksasa i meksička secesija povećavaju prorobovlasničke frakcije u SAD-u. Nezadovoljavajući uvjeti koji su se odnosili na status ropstva na teritorijima koji su dobiveni tijekom Polkove administracije doveli su do Kompromisa iz 1850. godine koji je, pak, označio jedan od glavnih razloga formiranja Republikanske stranke, a kasnije i početak Američkog građanskog rata.
Borneman, Walter R. (2008). Polk: The Man Who Transformed the Presidency and America, Random House, Inc. ISBN 978-1-4000-6560-8
Dusinberre, William. Slavemaster President: The Double Career of James Polk 2003. ISBN 0-19-515735-4
Dusinberre, William. "President Polk and the Politics of Slavery". American Nineteenth Century History 3.1 (2002): 1–16. ISSN 1466-4658.
Eisenhower, John S. D. "The Election of James K. Polk, 1844". Tennessee Historical Quarterly. 53.2 (1994): 74–87. ISSN 0040-3261.
Haynes, Sam W. (1997). James K. Polk and the Expansionist Impulse, New York: Longman ISBN 978-0-673-99001-3
Kornblith, Gary J. "Rethinking the Coming of the Civil War: a Counterfactual Exercise". Journal of American History 90.1 (2003): 76–105. ISSN 0021-8723. (Postavlja zanimljivo pitanje što bi se dogodilo da Polk nije krenuo u rat?)
Leonard, Thomas M. James K. Polk: A Clear and Unquestionable Destiny. 2000. ISBN 0-8420-2647-9.
McCormac, Eugene Irving. James K. Polk: A Political Biography to the End of a Career, 1845–1849. Univ. of California Press, 1922. (1995 reprint has ISBN 0-945707-10-X.)
Merry, Robert W. A Country of Vast Designs: James K. Polk, the Mexican War, and the Conquest of the American Continent (New York: Simon & Schuster, 2009. xiv, 576 pp.) ISBN 978-0-7432-9743-1
Morrison, Michael A. "Martin Van Buren, the Democracy, and the Partisan Politics of Texas Annexation". Journal of Southern History 61.4 (1995): 695–724. ISSN 0022-4642. Raspravlja o izborima 1844. godine internetsko izdanje
Pletcher, David M. The Diplomacy of Annexation: Texas, Oregon, and the Mexican War (1973), studija Polkove vanjske politike
Sellers, Charles. James K. Polk, Jacksonian, 1795–1843 (1957) 1. izdanje na internetu; and James K. Polk, Continentalist, 1843–1846. (1966) 2. izdanje na internetu; dugačka znanstvena biografija
Seigenthaler, John. James K. Polk: 1845–1849. 2003. ISBN 0-8050-6942-9, kratka popularna biografija
Smith, Justin Harvey. The War with Mexico, Vol 1. (2 vol 1919), kompletan tekst na internetu.
Smith, Justin Harvey. The War with Mexico, Vol 2. (2 vol 1919). kompletan tekst na internetu; dobitnik Pulitzerove nagrade; još uvijek standardni izvor informacija
Cutler, Wayne, et al. Correspondence of James K. Polk. 1972–2004. ISBN 1-57233-304-9. 10. izdanje (školsko izdanje kompletne Polkove korespondencije)
Polk, James K. The Diary of James K. Polk During His Presidency, 1845–1849 edited by Milo Milton Quaife, 4 vols. 1910. Abridged version by Allan Nevins. 1929, online
Extensive essay on James K. Polk and shorter essays on each member of his cabinet and First Lady iz Miller Center of Public Affairs
A bitter personal attack by an abolitionist iz novina The Liberator (22. lipnja 1849.)
Establishing Borders: The Expansion of the United States, 1846–48 iz the Smithsonian uz esej i planove za učenje
President James K. Polk State Historic Site, Pineville, North Carolina sa službene stranice Sjeverne Karoline

James Watt (Greenock, Škotska, 19. siječnja 1736. - Heathfield kraj Birminghama, 19. kolovoza 1819.), škotski izumitelj i inženjer. Radio u radionici za popravak mjernih instrumenata i uređaja na Sveučilištu u Glasgowu. Popravljajući Newcomenov parni stroj, na kojem se kondenzacija vodene pare provodila uštrcavanjem rashladne vode u parni cilindar, došao je na ideju o njegovu unaprjeđenju. Mnogobrojnim pokusima i primjenom napretka tehnologije onoga doba, uspio je usavršiti konstrukciju parnoga stroja tako da je njegov stroj uskoro postao glavni pokretač industrijske revolucije. Sustavnim proučavanjem svojstava vodene pare kao radnoga medija, najprije je stvorio osnovu za svoje buduće izume. Godine 1765. dogradio je posebni parni kondenzator za kondenzaciju pare izvan cilindra te izolirao cilindar kako bi smanjio gubitak topline, a 1782. konstruirao je i dvoradnu izvedbu stroja, u kojoj se tlak pare rabi i za vraćanje stapa u početni položaj. Time je postigao veću snagu po cilindru i jednoličniji rad, koji je dalje poboljšao ugradnjom zamašnjaka. Za pretvaranje pravocrtnoga u kružno gibanje uveo je planetarni mehanički prijenos, iako je već bio poznat i stapni mehanizam s ojnicom (stapni i klipni strojevi), no njegova je primjena bila zaštićena patentom. Prvi je za parne strojeve primijenio centrifugalni regulator brzine vrtnje, koji se već prije upotrebljavao na vjetrenjačama. Kako bi mogao pratiti zbivanja u cilindru, konstruirao je indikator, s pomoću kojega je pratio promjenu tlaka u cilindru ovisno o kretanju stapa. Uveo je i konjsku snagu kao jedinicu za mjerenje snage, a ona je poslije normirana. Zajedno s engleskim inženjerom i poduzetnikom Matthewom Boultonom (1728. – 1809.) izradio je prvi parni stroj koji je primijenjen u nekom proizvodnom pogonu, a 1782. osnovao je u Sohu kraj Birminghama prvu tvornicu parnih strojeva u svijetu Boulton & Watt, u kojoj je počeo proizvoditi i strojeve sa stapnim mehanizmom. Mjerna jedinica snage dobila je, njemu u čast, oznaku vat.
James Watt je rođen 19. siječnja 1736. u mjestu Greenock, maloj morskoj luci u Škotskoj. Otac mu se bavio brodogradnjom, bio je vlasnik brodova i državni službenik. Njegova majka je bila vrlo obrazovana. Njegov djed je bio učitelj matematike. U početku, James Watt nije išao redovito u školu, već je imao kućno obrazovanje sa majkom. Tek kasnije se upisao u srednju školu, gdje je pokazao svoju spretnost, inženjerske vještine i sklonost prema matematici.    Kad je imao 18 godina, majka mu je umrla, a otac je bio bolestan. Odlazi na godinu dana u London, da studira izradu mjernih instrumenata. Nakon godinu dana se vraća u Škotsku, gdje se preselio u Glasgow, u namjeri da otvori malu radionicu za izradu mjernih instrumenata. Zajednica obrtnika mu to nije dozvolila, jer po zakonu je trebao prvo raditi sedam godina kao naučnik, iako u cijeloj Škotskoj nije postojala radionica te vrste.  James Watt je tada bio u bezizlaznoj situaciji, ali srećom u to vrijeme, u Univerzitet u Glasgowu dolaze astronomski instrumenti, koji su trebali neke popravke. Nakon što ih je uspješno ugradio, profesori mu nude da otvori malu radionicu u sklopu Univerziteta, što je James i prihvatio. 
1764. James Watt se oženio sa Margaret Miller i imali su petoro djece. 1772. njegova žena umire kod poroda, a 1777. se ponovo oženio, sa Ann MacGregor, pa su imali još dvoje djece. Između 1777. i 1790. su živjeli u Birminghamu. Za Jamesa Watta je bilo značajno da je uspijevao naučna dostignuća pretvoriti u praktična rješenja. On nije bio samo strojarski inženjer, bavio se dosta i sa kemijom. Kao poslovan čovjek nije bio baš uspješan, mrzio je cjenkanje i dugotrajna pregovaranja i tek pred kraj svog radnog vijeka, uspio se riješiti financijskih problema.
Nakon četiri godine rada na Sveučilištu u Glasgowu, James Watt je dobio priliku da radi pokuse sa parom. U početku nije imao uspjeha, ali zbog svoje upornosti je nastavio. Otkrio je veliki značaj topline isparavanja za parne procese. Na Sveučilištu su imali i Newcomenov parni stroj, koji je on uspješno popravio 1763. Taj stroj je jedva radio, jer je oko 80% topline trošio na zagrijavanje cilindra, koji bi se zatim hladio sa hladnom vodom, koja bi se ubrizgavala u cilindar – a onda bi se postupak ponavljao. Prva ideja mu je bila da kondenzira paru u odvojenom spremniku, tako da bi cilindar mogao lakše ostati zagrijan, sa istom temperaturom kao ubrizgana vodena para. Prvi svoj model je napravio 1765.
Iako je prvi model bio poboljšan u odnosu na Newcomenov parni stroj, još je bilo dosta problema u njegovom radu. Jedan od problema je bila i strojna obrada klipa i cilindra, budući su u izradi sudjelovali kovači, koji nisu bili u stanju izraditi tako precizne dijelove. Kako nije imao dosta sredstava za usavršavanje svoga modela, zaposlio se prvo kao geometar, a zatim je radio 8 godina kao građevinski inženjer. Kasnije se Watt povezao sa Matthewom Boultonom i zajedno 1774. otvorili tvornicu “Boulton & Watt” i krenuli u proizvodnju parnih strojeva. Imao je na raspolaganju nekoliko najboljih radnika sa željezom u to vrijeme, koji su znali bušiti cijevi za topove, što su iskoristili za izradu uskih mehaničkih tolerancija između klipa i cilindra.
Konačno, 1776. prvi Wattov parni stroj je ugrađen i upotrijebljen u tržišne svrhe. Narudžbe su uskoro pristizale i sljedećih pet godina znatan broj strojeva je ugrađen u rudnicima u Cornwallu, za pumpanje vode iz rudnika.  
Prvi Wattovi parni strojevi su bili veliki, cilindar je imao promjer od 1,25 metara, a visoki su bili oko 7,3 metra, tako da su imali kućište otprilike kao jedna manja zgrada. Ipak su bili uspješni, jer su rudnici uspjeli povećati produktivnost oko 30%. Primjena se proširila na brušenje, tkanje i mljevenje. 
Iako je za Wattov parni stroj, koljenčasta osovina bila logično rješenje za pretvaranje kružnog gibanja u pravocrtno (kao na motorima s unutrašnjim izgaranjem), vlasnici patenta za parni stroj, su prisilili Watta da promijeni konstrukciju. 1781. James Watt uspijeva to riješiti sa planetarnim prijenosnikom, koji je kasnije našao znatnu primjenu kod parnih lokomotiva.  
James Watt je i dalje usavršavao svoj parni stroj. Izradio je i regulator pare sa kuglicama ili centrifugalni regulator, koji s povećanjem brzine vrtnje stroja, kuglice se podižu i zatvaraju regulacijski ventil, pa se dotok pare smanjuje i brzina vrtnje opada. Ideja je bila da bi se brzina vrtnje stroja održavala konstantnom, mora se dovoditi konstantna struja pare. To je bio jedan od prvih uspješnih primjera automatskog upravljanja u industriji, budući je regulator uspio osigurati stabilnost sustava. Uspio je napraviti cilindar s dvostrukim djelovanjem, para je strujila s obje strane cilindra, tako da je vršila tlak na klip i kod njegovog podizanja i spuštanja. Watt je napravio i parni indikator, koji je snimao tlak pare u cilindru za vrijeme rada. Usavršio je i princip paralelnog kretanja, između klipa u cilindru i klipa pumpe za napojnu vodu. Na kraju, Watt je napravio stroj koji je bio oko pet puta uspješniji od Newcomenovog parnog stroja. U to vrijeme proizvodnja kotlova nije bila razvijena, tako da Watt nije mogao koristiti paru visokog tlaka, što je dosta umanjivalo uspješnost parnog stroja. Od 1794. do 1824. tvrtka “Boulton & Watt” je proizvela 1 164 parna stroja.
Prije 1780. nije postojao način da se kopiraju nacrti. Nakon godina pokusa, Watt je uspio napraviti stroj za kopiranje nacrta, koji se koristio i u 20. stoljeću. 
1786. James Watt je prisustvovao pokusima dobivanja klora iz klorovodične kiseline (HCl) i manganovog dioksida. Otkrio je da se vodena otopina klora može koristiti za bijeljenje odjeće u tekstilnoj industriji.
1800. James Watt je išao u mirovinu, ali je i dalje radio na svojim otkrićima. Otkrio je metodu mjerenja udaljenosti sa teleskopom, usavršio je uljne svjetiljke, parni stroj za peglanje i stroj za kopiranje kipova. 
Umro je 25. kolovoza 1819. u Heathfieldu kraj Birminghama, u svojoj 83 godini. Njegova radionica je postavljena u Naučnom muzeju u Londonu.
Podrobniji članak o temi: Parni strojParni stroj je toplinski stroj koji energiju vodene pare ekspanzijom pretvara u mehanički rad. Po konstrukcijskoj izvedbi pripada među stapne strojeve. Para se proizvodi u kotlu te dovodi u cilindar, gdje obavlja rad djelovanjem tlaka na jednu stranu stapa (jednoradni parni stroj), ili naizmjence na jednu pa na drugu stranu stapa (dvoradni parni stroj), potiskujući stap amo-tamo. Radni ciklus jednoradnoga parnog stroja započinje kada se stap nalazi u gornjem, takozvanom mrtvom položaju, uz otvoren dovod, a zatvoren odvod pare. Djelovanjem pare stap se pomiče do donjega mrtvog položaja, kada se zatvara dovod, a otvara odvod pare iz cilindra. Energiju potrebnu za vraćanje stapa natrag te za istiskivanje većega dijela preostale pare iz cilindra svojom inercijom (tromost) daje teški željezni kotač zamašnjak. Kod dvoradnoga stroja konstrukcija cilindra omogućuje izmjenično uvođenje pare, s jedne pa s druge strane stapa. Zbog toga, za istiskivanje pare nije potrebno preuzimati energiju od zamašnjaka, ali se ovaj ipak rabi za postizanje jednakomjerna rada stroja. Pravocrtno gibanje stapa između krajnjih položaja u cilindru, najčešće se pretvara u rotacijsko gibanje pogonskoga vratila. Za to služi mehanizam koji se sastoji od motke vezane za stap (stapajica), križne glave s kliznom papučom, te ojnice, koja je na jednoj strani zglobno povezana s križnom glavom, a na drugoj s koljenastim vratilom (stapni i klipni strojevi). Radom razvodnika, to jest dovođenjem i odvođenjem pare iz cilindra, upravlja ekscentar pričvršćen na koljenasto vratilo. Takav jednocilindričan stroj sa stapom u mrtvom položaju ne može se sam pokrenuti, pa se često izvode strojevi kod kojih na istom koljenastom vratilu rade dva ili više cilindara (višecilindrični stroj), kojima su ojnice međusobno prostorno zakrenute. Parni strojevi koji paru iz cilindra izbacuju u atmosferu su ispušni strojevi, za razliku od kondenzacijskih strojeva, kod kojih se ona, pošto obavi rad u cilindru, kondenzira u parnom kondenzatoru. S obzirom na položaj središnje osi stapa i cilindra, parni stroj može biti vertikalan (stojeći parni stroj) ili horizontalan (ležeći parni stroj). Parni stroj je toplinski stroj s vanjskim izgaranjem koji entalpiju  vodene pare pretvara u mehanički rad. Jednostavnije rečeno, parni stroj je stroj koji energiju vodene pare koja se proizvodi u parnim kotlovima pretvara u mehanički rad.

Janica Kostelić (Zagreb, 5. siječnja 1982.), bivša hrvatska alpska skijašica. S četirima olimpijskim zlatnim medaljama i dvjema srebrnim, Janica Kostelić je najuspješnija alpska skijašica u povijesti Zimskih olimpijskih igara. 
Osvojila je Svjetski kup 2001., 2003. i 2006. godine. Dana 15. siječnja 2006. Kostelić je postala tek treća skijašica u povijesti Svjetskog skijaškog kupa (nakon Šveđanke Pernille Wiberg i Austrijanke Petre Kronberger) koja je pobjeđivala u utrkama u Svjetskom kupu u svih pet skijaških disciplina. Dana 5. veljače 2006. Janica je postala druga skijašica (nakon Petre Kronberger) koja je pobijedila u svih pet disciplina u jednoj sezoni.
S tri godine starosti, Janica Kostelić stala je prvi puta na skije, ali "stalno je padala i ometala ostalu djecu i mislili smo da nikada ne će naučiti skijati" - prisjeća se njena majka Marica, godinama kasnije. Ali, to su bili samo njeni prvi skijaški koraci.
"Počela sam trenirati kada mi je bilo devet ili deset godina, ne mogu se točno sjetiti. I moj klub je bio i ostao SK Zagreb" - kaže Janica. Tada više nije padala i kako su godine prolazile postalo je jasno, da je ona rođena za pobjednicu.
Osvojila je sve moguće u dječjim natjecanjima, i što je posebno impresivno u njenoj posljednjoj sezoni 1996./1997. osvojila je i Topolino i Pinocchio - dva najvažnija dogadaja u dječjim natjecanjima slaloma i veleslaloma. U sve 22 utrke u kojima je startala u sezoni bila je pobjednica.
Sljedeći korak u razvitku njene skijaške karijere bile su FIS utrke. Janica je skijajući brzo, osvojila prvu pobjedu u svojoj devetoj utrci. U superveleslalomskoj utrci u austrijskom Gerlitzenu startala je kao 83., a završila prva. Do kraja sezone pet puta je bila prva, sedam puta druga i pet puta treća.
U istoj sezoni, predstavila se na najvećem svjetskom događaju - Zimskim olimpijskim igrama u Naganu. Sa 16 godina bila je najmlađa alpska skijašica i vratila se s osvojenim 8. mjestom u kombinaciji, što je bilo najveće dostignuće hrvatskih skijaša na zimskim olimpijskim igrama do tada. Janica je sudjelovala u svim skijaškim disciplinama u ženskoj konkurenciji u Naganu i uz to što je bila 8. u kombinaciji, bila je 24. u veleslalomu, 25. u spustu, 26. u superveleslalomu, ali nije završila slalom.
Janica je završila tu odličnu sezonu, potvrdivši tako da je svjetski prvoklasni talent na Svjetskom juniorskom prvenstvu u Francuskoj, gdje je osvojila broncu u superveleslalomu i srebro u kombinaciji. Došlo je vrijeme za Svjetski kup. Sezona "Bijele predstave" (1998./1999.) otvorena je krajem listopada u austrijskom Söldenu. Janica je tamo otišla bez velikih očekivanja: "Bilo bi sjajno ako bi se uspjela plasirati u drugu vožnju." Njena želja se ostvarila i to na fantastičan način - završila je 12. startajući kao 54. u prvoj vožnji.
Mjesec dana kasnije, na američko-kanadskoj turneji, podigla je prašinu u Svjetskome kupu. Nije bilo medija kojemu je promakla priča o "djetetu iz Hrvatske, zemlje bez skijaške tradicije, koje je izuzetno dobro." "Hrvatska senzacija" - kao što je često nazivana, osvojila je 4. mjesto u drugom veleslalomu u Park Cityju. Samo dva dana kasnije, poslije njenog prvog slaloma u Svjetskome kupu, popela se na podij po prvi puta završivši utrku 3., startajući kao 53.. Skijala je i na Svjetskom prvenstvu u Vailu, ali sve što se dogadalo oko nje: medijski pritisak, strka sa Svjetskoga kupa i iznenadni gubitak težine, bilo je previše za sedamnaestogodišnju djevojku pa je rezultiralo padom u njenoj skijaškoj izvedbi. Janičin najbolji rezultat Svjetskog prvenstva bilo je 7. mjesto u kombinaciji. Bila je 22. u superveleslalomu, 23. u slalomu, 29. u spustu, te nije završila utrku u veleslalomu.
Sezonu kasnije, vratila se bolja nego ikada. Više nije bila "djevojčica u usponu", već skijašica od koje se očekivalo, da potvrdi rezultate protekle sezone. Janica je to učinila na divan način. Dana, 5. prosinca 1999. u francuskom Serre Chevaileru osvojila je svoju prvu slalomsku utrku Svjetskoga kupa, na impresivan način. Ostavila je drugoplasiranu Norvežanku Trine Bakke cijelu sekundu i 78 stotinki sekunde iza sebe. Takva razlika u ženskom slalomu nije česta.
Samo nekoliko dana kasnije, u talijanskom Sestriere-u bila je ponovo najbolja u slalomu s prednošću opet većom od sekunde. Činila se nepobjedivom u slalomu te se njeno ime počelo spominjati kao vjerojatno za sveukupnu pobjedu u Svjetskom kupu. U tom trenutku vodila je u Svjetskome kupu sa 420 bodova i iako je imala samo 17 godina, bila je medu prvih 10 u svim disciplinama.
Nažalost, serija njezinih nevjerojatnih pobjeda iznenada je bila prekinuta strašnim padom na treningu spusta u švicarskom St. Moritzu, kada su joj pukla četiri od sedam ligamenata desnoga koljena. Na taj je način bila završena sezona.
Iznimno teška i komplicirana ozljeda, dala je liječnicima krajnje nejasan pogled o nastavku njezine karijere. Ali Janica je pokazala, da je jača od drugih vrativši se na staze u prvim utrkama sezone 2000./2001. u austrijskom Söldenu. Njena uspješna priča Svjetskoga kupa je i započela tamo prije dviju godina.
U američkom Park Cityju, prvi puta je pobijedila nakon teške ozljede, te odnijela treću pobjedu zaredom (nakon pobjeda u Sestriere (Italija) i Serre Chevallieru (Francuska)).
Nakon toga, Janica je pobijedila još 7 puta: u Aspenu (SAD), u Sestrieru (Italija) dva puta, u Semmeringu (Austrija), u Flachau (kao i u kombinaciji) (Austrija), u Ofterschwangu (Njemačka) i Garmischu (Njemačka).
U odličnom i neizvjesnom završetku sezone, borila se za 1. mjesto s Renate Götschl. Uspjela je i ukupnom slalomskom pobjedom postala je jedna od najmlađih pobjednica Svjetskoga kupa. Nažalost, na Svjetskom prvenstvu u alpskom skijanju u St. Antonu, Janici je promakla medalja u slalomu. Nakon što je odlično odskijala utrku kombinacije spusta, pala je u kombinacijskom slalomu. Bila je 5. u slalomskoj utrci.
Prije velikog finala Svjetskoga kupa u švedskom Areu, Janica je imala konstantne povrede, nakon kojih je uslijedilo teško razdoblje duže od pola godine, s tri operacije koljena i mnogo dana rehabilitacije. Janica je jedva čekala povratak.
Početkom studenog, napokon se vratila na snijeg, da bi trenirala. Radi priprema, propustila je utrku Svjetskoga kupa u Söldenu, kao i američko-kanadsku turneju. Oporavljena od povreda i sa svježom motivacijom nestrpljivo je čekala utrke u Sestrieru (Italija) i glavni cilj sezone - zimske Olimpijske igre u Salt Lake Cityju.
Poslije ozbiljnih problema s ozljedama i nakon tri operacije lijevog koljena te vremena njenog oporavka i prvog dijela sezone, Janica u Salt Lake Cityju nije stigla kao veliki favorit. Ipak, njen otac Ante Kostelić i timski direktor Vedran Pavlek bili su svjesni, da joj se forma poboljšavala tijekom siječanjskih utrka. Radilo se o njezinoj bolesti na utrkama u Cortini d` Ampezzo (Italija) i uglavnom činjenici, da još nije bila u borbi za sveukupno vodstvo u Svjetskom kupu kao i o postizanju boljeg vremena za Salt Lake City. Tako su propustili četiri utrke Svjetskog kupa u Areu (Švedska), koje su prethodile zimskim Olimpijskim igrama te poslali Janicu nekoliko dana na skijaški trening u Innerkrems (Austrija) i par dana na kondicijski trening u Selce, što se pokazalo ispravnim odlukama.
Tada dolazi "Janičino vrijeme" - vrijeme Zimskih olimpijskih igara u Salt Lake Cityju, glavni cilj sezone, ali isto tako i glavni cilj četverogodišnjeg olimpijskog intervala od 1998. - 2002., na čemu je Janica gradila sve svoje treninge tijekom sezone 2001./2002. Bila je spremna riskirati Svjetski kup, kako bi se što bolje pripremila za "napad" prema Olimpu.
Janica je stigla u Salt Lake City potpuno pripremljena, svježa i motivirana demonstrirajući izvrsnu formu u svom prvom treningu, koji joj je dao dodatnu snagu i optimizam za prve utrke. Točno prema prenatrpanom rasporedu i vremenskoj prognozi donesena je odluka, da Janica ne će sudjelovati u spustu te da bi se trebala potpuno usredotočiti na kombinaciju, gdje su njene šanse za medalju bile najveće. To je bio uspjeh! Janica je osvojila zlatnu medalju s dvije odlične utrke u kombinacijskom slalomu u kojemu je bila prva i u fantastičnoj utrci u kombinacijskom spustu. To je bila prva medalja u povijesti hrvatskog skijanja i prva hrvatska medalja na Zimskim olimpijskim igrama.
Po Janičinoj prednosti bilo je sigurno, da je zbog vremenskih uvjeta bilo bolje prvo se odlučiti za slalom nego za spust. Nakon što je osvojila zlatnu medalju u kombinaciji, Janica je dobila potrebnu sigurnost i vjeru u sebe za nadolazeće utrke. Tri dana kasnije dogodio se uspjeh, koji je bio iznenadenje za mnoge - srebrna medalja u superveleslalomu sa samo 0,05 zaostatka za pobijednicom utrke Danielom Ceccarelli. Janica je samo dva sata nakon osvajanja srebrne medalje u superveleslalomu, već bila na izuzetno zahtjevnoj veleslalomskoj stazi trenirajući s muškim natjecateljima. Nakon osvajanja dviju medalja u predjelu Snow Basinu, Janica se sa svojom ekipom preselila u Park City i Deer Valley, gdje su na rasporedu bile tehničke discipline. Janica je i dalje bila potpuno usredotočena na nadolazeće utrke i nije imala vremena za euforiju i slavlje svjesna, da je još očekuju dvije potencijalne medalje za osvojiti. Već u sljedećoj utrci u Deer Valleyu, Janica je uspjela, bez obzira na izrazito teške vremenske uvjete i slabo pripremljenu stazu, osvojiti slalom pobjedivši drugoplasiranu Francuskinju Lauru Pequegnot sa 0,07 sekundi prednosti. Poslije njene treće medalje i fantastičnih trening-utrka, Janica je bila potpuno opuštena te startajući s brojem 19, osvojila i veleslalom s najboljim vremenom u obje utrke. To je bila njezina četvrta medalja u Salt Lakeu, a treća zlatna, u njenim nastupima.
Janičin rodni grad Zagreb i cijela Hrvatska dočekali su Janicu nevjerojatnim dočekom, kakvim se može podičiti malo športaša u svijetu. To su bili dani ponosa i slave za sve Hrvate, a posebno za Janicu, njenu obitelj i čitavu hrvatsku skijašku ekipu i njihove prijatelje.
U sezoni Svjetskog kupa 2001./2002., Janica je propustila prvi dio događanja zbog ozljeda i bilo je jasno, da je teško za očekivati, da će moći obraniti titulu sveukupne pobjednice Svjetskog kupa. Svoj povratak najavila je u Sestriersu (Italija) u utrci Svjetskog kupa, ali se nije uspjela izboriti za drugu vožnju u svom prvom slalomu sezone. U sljedećoj utrci u Val-d'Isèreu osvojila je odlično 12. mjesto u veleslalomu, ali dan kasnije, poslije odličnog starta i najboljeg vremena, pala je i ozljedila se. Taj pad i ozljeda ostavili su traga na njenom skijanju u sljedećim mjesecima. Prvi put stala je na pobjednički podij za kombinaciju u Saalbachu osvojivši 2. mjesto i kasnije u slalomu u Berchtesgadenu osvojivši 3. mjesto. Prije odlaska u Salt Lake City, njen najbolji ostvareni rezultat u karijeri u superveleslalomu bilo je 4. mjesto u Cortini d´ Ampezzo.
Nakon povratka iz Salt Lake Cityja, puna samopouzdanja osvojila je slalomsku utrku u finalu svjetskoga kupa u Flachau (Austrija) završivši sezonu 2001./2002. na najbolji mogući način. Bila je to sezona, koju će Janica i cijeli svijet pamtiti zauvijek! Sezona puna velikih uspjeha i sjajnih odličja, koja su Janicu svrstala među svjetske športaše, koji su najviše puta osvojili medalje. Time je definitivno postala i hrvatska športašica s najviše pobjeda.
Nova sezona 2002./2003. bila je sezona novih inspiracija i motivacija. Tijekom ljeta 2002. godine, Janica Kostelić imala je još jednu operaciju. Njena operacija slijepog crijeva usporila je pripreme za tu sezonu i iz toga razloga morala je svoje kondicijske treninge i skijaške treninge u rujnu u Hintertuxu odgoditi za više od mjesec dana. Medutim, Janica, njezin otac Ante i cijelokupna ekipa uvijek su bili spremni za neko "zdravstveno iznenadenje". Janica se više, brže i bolje pripremala za nadolazeću sezonu 2002./2003. i tako ponovo počela s još jednom odličnom sezonom. Njena prva velika pobjeda sezone dogodila se na američkom snijegu, koji joj je odlično odgovarao u Park Cityju (SAD). To joj je dalo još više snage i inspiracije te vjere u sebe u ostatku sezone. Ostvarila je ponovno velik niz pobjeda. U Lenzerheideu (Švicarska), imala je dvije pobjede u utrkama slaloma i kombinacije. Kalendarsku godinu završila je još jednom slalomskom pobjedom u Semmeringu (Austrija). Janica je zadržala svoju sveukupnu vodeću poziciju kroz cijelu sezonu. U siječnju, osvojila je još jednu slalomsku utrku u Bormiju (Italija).
St. Moritz i Svjetsko prvenstvo u alpskom skijanju bili su nova inspiracija za Janicu. Dvije godine ranije nije imala sreće u St. Antonu (Austrija) ali sada, s puno više iskustva i sigurnosti Janica je pobijedila u kombinaciji i slalomskoj utrci pokazavši još jednom da je istinska prvakinja, rodena šampionka za postizanje najviših vrhova! Još jednom svjetske prvake u slalomu, Janicu i njenog brata Ivicu i cijelokupnom reprezentacijom, dočekale su tisuće Zagrepčana.
Još jedna velika utrka svjetskoga kupa osvojena u Åreu (Švedska) bila je posljednji pokazatelj da je Janica neuhvatljiva i da joj za sveukupan naslov pobjednice Svjetskog kupa i za veliki FIS kristalni globus nema konkurencije.
Rekapitulacija sezone Janice Kostelić u godini 2002./2003. je impozantna: 12 postolja, 5 pobjeda u Svjetskom kupu i dvije zlatne medalje sa Svjetskog prvenstva, 5 puta drugo mjesto i jednom treća pozicija te sveukupna pobjeda u Svjetskom kupu - veliki kristalni globus i mali kristalni globus za slalom; 1570 bodova u Svjetskom kupu i 470 bodova prednosti ispred drugoplasirane, također velike skijašice Karen Putzer iz Italije. Janica je i sama bila vrlo zadovoljna svojim rezultatima, kao i iskorakom u veleslalomu i superveleslalomu. Zbog dva druga mjesta u tim disciplinama, u planu su bile pobjede u svim disciplinama u sljedećoj sezoni.
Bruno Kovačević i Rajko Varlaj snimili su športski dokumentarni film „Dnevnik pobjednika” o životu Janice i njenog brata Ivice Kostelića. Najgledaniji je domaći dokumentarni film svih vremena. Dobio je nagradu 2002. godine, na svjetskom festivalu športskog dokumentarnog filma u švicarskoj Lausanni.
Janica je propustila sezonu, zbog problema sa štitnjačom te ozljede desnoga koljena. Operaciju odstranjivanja štitnjače obavio je dr. Miljenko Radetić, u Zagrebu 20. siječnja 2004. godine. Operaciju hrskavice desnoga koljena obavio je dr. Christian Schenk u austrijskom Schrunsu 24. veljače 2004..
Janica je završila rehabilitaciju u Termama Selce i Top Termama Topusko te započela s treninzima na snijegu na austrijskom ledenjaku Hintertux, 13. svibnja 2004., gdje je trenirala do sredine lipnja.
To su bili treninzi lakšeg intenziteta, sastojali su se od puno skijanja slobodnim stilom i treniranja s kratkim štapovima. Nakon odmora u Portugalu, Janica je otišla na Mljet na jug Hrvatske, stalnu ljetnu bazu Kostelićevih, gdje je ostala cijelu prvu polovicu srpnja i cijeli kolovoz i gdje je obavila tjelesne pripreme. Posljednja dva tjedna u srpnju i prva dva u kolovozu, provela je u švicarskom Zermattu, trenirajući sve discipline uz odlične uvjete. To su bila njena prva dva ozbiljnija treninga. Na nesreću, razboljela se o jake gripe, pred kraj priprema u Zermattu i izgubila desetak dana treninga. Nakon toga pripremala se ponovno na Hintertuxu, uobičajenoj destinaciji za trening. Također je provela tri dana trenirajući na stazi Svjetskog kupa u austrijskom Söldenu. Konačne pripreme za prvu utrku Svjetskog kupa u Söldenu, završila je na Hintertuxu, a tamo je trenirala, sve do početka studenog. Prema planu otišla je u SAD, 11. studenog 2004. i trenirala u Lovelandu, te se natjecala u dvije FIS utrke u Breckenridgeu prije utrka Svjetskog kupa u Aspenu.
Plan je bio nastupanje na svim utrkama Svjetskog kupa te sezone, uz moguće iznimke pojedinih spustova i superveleslaloma, zbog problema s koljenom, umora i sl..
Janica je posjetila dr. Hochmeistera u švicarskom Bad Ragazu nekoliko puta te godine te dobila tretman sličan onome, koji je prošla švicarska skijašica Sonja Nef.
Još uvijek je tijekom skijanja osjećala bol u koljenu, promjenjiva inteziteta. No, od liječnika Miroslava Hašpla, Christiana Schenka i Rolfa Hochmeistera dobila je dopuštenje za treniranje i nastupanje punom snagom.
Te sezone, ostvarila je u Svjetskom kupu jednu pobjedu u slalomu u američkom Aspenu i jednu u kombinaciji u talijanskom skijalištu San Sicario. Nije završila utrku u prvoj slalomskoj utrci na Sljemenu.
Natjecateljsku formu, posebno je pripremala za Svjetsko prvenstvo u talijanskom Bormiju, gdje je osvojila prva mjesta u slalomu, spustu i kombinaciji. Tako je obranila naslove u slalomu i kombinaciji s prošlog Svjetskog prvenstva u St. Moritzu 2003..
Sezona je bila izuzetno uspješna. Osvojila je veliki kristalni globus kao ukupna pobjednica Svjetskog kupa. Pobijedila je u svim skijaškim disciplinama, što joj ni u jednoj sezoni, do tada nije uspjelo. U slalomu je slavila tri puta u njemačkom Ofterschwangu, finskom Leviju i švedskom skijalištu Åreu. Dva puta bila je pobjednica u veleslalomu u češkom Špindlerůvom Mlýnu i Åreu. U austrijskom Bad Kleinkirchheimu pobijedila je u spustu i superveleslalomu. Pobjede u kombinaciju, ostvarila je u švicarskom skijalištu St. Moritzu i norveškom Hafjell-Kvitfejllu. U slalomskoj utrci na Sljemenu, na njen 24. rođendan, 5. siječnja 2006., u drugoj, legendarnoj vožnji, skijala je bez jednog štapa i rukavice postigla 3. mjesto.
Dana 25. svibnja 2006., Janica je bila dobitnica nagrade Laureus, športskog "Oscara" za najbolju športašicu godine. Bila je nominirana i 2003. godine u dvije kategorije; za športašicu godine te povratnika godine, ali nije dobila nagrade.
Na Zimskim olimpijskim igrama u Torinu 15. veljače 2006., Janica je odustala u spustu. Već tri dana kasnije, 18. veljače osvaja zlatnu medalju u kombinaciji i tako nastavila četverogodišnji niz nepobjedivosti u toj disciplini, a 20. veljače osvaja srebro u super veleslalomu na stazi San Sicario. Usprkos temperaturi i narušenom zdravlju, Janica je postigla velike uspjehe. Tako je olimpijsku kolekciju povećala na ukupno 6 medalja - 4 zlatne i 2 srebrne. Time je postala najuspješnija svjetska skijašica u povijesti Olimpijskih igara. Jako se radovala srebrnoj medalji svoga brata Ivice na istom natjecanju.
Dana, 6. listopada 2006. godine, Janica je objavila, da ne će skijati u sezoni 2006./2007. Nije to nazvala konačnim oproštajem, nego samo jednom stankom, zbog zdravstvenih problema s koljenom i leđima. Isto tako, rekla je, da jednostavno želi činiti stvari koje do sada nije bila u mogućnosti.
Dana, 19. travnja 2007. godine, Janica je na konferenciji za novinare u Tomislavovu domu na Sljemenu objavila, da se definitivno povlači iz skijanja, a kao glavni razlog navela je brojne probleme s ozljedama koje je imala u skijaškoj karijeri.
U Trinaestoj vladi Republike Hrvatske obnašala je dužnost pomoćnice ministra (doministrice) Predraga Šustara športa u Ministarstvu obrazovanja, znanosti i športa.Nakon što je odobrenjem Andreja Plenkovića, predsjednika Četrnaeste Vlade Republike Hrvatske, osnovan Središnji državni ured za šport, Kostelić je 10. studenog 2016. imenovana prvom državnom tajnicom odbora za šport, napustivši doministarsko mjesto.1. siječnja 2019. godine, rodila je sina Oskara.
Janičini uspjesi, naročito njene olimpijske pobjede, svrstavaju je u društvo najboljih hrvatskih športaša i športašica. Njezine olimpijske pobjede, u zimskim športovima, svrstavaju je uz bok najboljih olimpijskih športaša u povijesti.
Ukupno 30 pobjeda: 20 u slalomu, 6 u kombinaciji, 2 u veleslalomu, 1 u superveleslalomu i 1 u spustu.
1998./1999..:kombinacija: 1 pobjeda (Sankt Anton (Austrija))1999./2000..:slalom : 2 pobjede (Serre Chevalier (Francuska), Sestrières (Italija))2000./2001.:slalom : 8 pobjeda (Park City (SAD), Aspen (SAD), Sestrières x 2 (Italija), Semmering ( Austrija), Flachau (Austrija), Ofterschwang (Njemačka), Garmisch-Partenkirchen (Njemačka))kombinacija : 1 pobjeda (Flachau (Austrija))2001./2002.:slalom : 1 pobjeda (Altenmarkt-Zauchensee/Flachau (Austrija))2002./2003.:slalom : 5 pobjeda (Park City (SAD), Lenzerheide (Švicarska), Semmering (Austrija), Bormio (Italija), Aare (Švedska))
kombinacija : 1 pobjeda (Lenzerheide (Švicarska))2004./2005.:slalom : 1 pobjeda (Aspen ( SAD))
Vail, 1999.: 7. mjesto (kombinacija)St. Anton, 2001.: 5. mjesto (slalom)St. Moritz, 2003.: 1. mjesto (slalom), 1. mjesto (kombinacija)Bormio, 2005.: 1. mjesto (spust), 1. mjesto (slalom), 1. mjesto (kombinacija)
Nagano, 1998.: 8. mjesto (kombinacija)Salt Lake City, 2002.: 1. mjesto (slalom), 1. mjesto (veleslalom), 1. mjesto (kombinacija), 2. mjesto (superveleslalom)Torino, 2006.: 1. mjesto (kombinacija), 2. mjesto (superveleslalom)

Janko Polić Kamov (Sušak danas dio Rijeke, 17. studenoga 1886. – Barcelona, 8. kolovoza 1910.), bio je hrvatski pjesnik, pripovjedač, esejist, putopisac, književni kritičar, publicist, prevoditelj  i dramatičar. Jednim je od najvećih hrvatskih književnika.
Janko Polić Kamov rođen je na Sušaku, danas dijelu Rijeke, 1886. godine. Rođen je kao trinaesto dijete u uglednoj i imućnoj obitelji Ante i Gemme rođ. Grbac (Gerbaz, Rijeka, 1847. – 26. prosinca 1906.) Polić (rodom s Cresa). Ukupno je u obitelji bilo četrnaestero djece. U srodstvu s dvije bogate riječke obitelji, Gerbaz i Skorup. Otac mu Ante (Stari Grad, Hvar, 1838. – 26. prosinca 1905.) se s Hvara doselio u Senj gdje je stekao trgovačku naobrazbu, a zatim je preselio u Rijeku te baveći se trgovinom stekao znatan imutak i ugled. Osim toga bio je javni i kulturni djelatnik: imao je bogatu biblioteku, prijateljevao je s Erazmom Barčićem Marijanom Derenčinom, Antom Starčevićem i Franom Supilom, a dopisivao se s Josipom Jurjem Strossmayerom i Silvijem Strahimirom Kranjčevićem. Bio je suvlasnikom najveće trgovačke kuće u Rijeci Polich, Minach et Comp i glavni oslonac Stranke prava. U Zagrebu je 1903. godine s Dinkom Politeom izdavao glasilo Čiste stranke prava Prava hrvatska misao: smotra za politiku i knjigu. Ante Polić vodio je upravu lista a Dinko Politeo bio je glavnim urednikom.Janko je 1893. godine krenuo u osnovnu školu, a 1897. godine u gimnaziju koju je polazio do 1901. godine u Sušaku. Kao šestogodišnjak čitao je Smičiklasa (Poviest Hrvatska 1879. i 1882.), s osam je godina zajedno s braćom izdavao kućni književni list Soko, list za zabavu i pouku, za godinu 1899. te izvodio kućni teatar, a pisao je i pjesme o Majci Božjoj i samokresu u Harambašićevu stilu. U prvim je razredima gimnazije bio radikalan nacionalist, popriličan vjerski fanatik i kulturni tradicionalist. Tih gimnazijskih dana, u listopadu 1900. godine, osniva u podrumu Gimnazije s kolegama Josipom Baričevićem, Mijom Radoševićem, Josipom Morettijem Zajcom i Matom Malinarom revolucionarno-anarhističku skupinu Cefas, koja je ujedno bila i literarno i političko udruženje, s namjerom da nabave oružje, podignu bunu i revoluciju te dinamitom i bombama dignu u zrak čitavu Hrvatsku. 
Cefas se ubrzo nakon osnivanja raspao. U četvrtom je razredu izbačen iz gimnazije pošto je profesoru grčkoga jezika pljunuo u lice jer je dobio pozitivnu ocjenu, po njegovu mišljenju nezasluženu, samo zato što je pripadao bogatoj obitelji. Na očevu je intervenciju primljen u senjsku Ožegovićianu, konvikt koji je mlade odgajao u ultraklerikalnom duhu, što je na Janka djelovalo kontraproduktivno, te potpiruje dodatno njegovu anarhističko-slobodarsku buntovnu narav.
Godine 1902. nakon očeva financijskog sloma obitelj seli u Zagreb. Izbačen je iz senjske gimnazije 1902. godine "radi nekih nediscipliniranih i protuvjerskih ispada". Iste godine odlazi k roditeljima u Zagreb gdje upisuje Klasičnu gimnaziju, ali je napušta već 1903. godine pošto biva osuđen na tri mjeseca zatvora zbog sudjelovanja u protukhuenovskim demonstracijama. Tu upoznaje i nastavlja prijateljevati sa Stjepanom Radićem. Godine 1904. iznenada je nestao s nekom putujućom družinom te putovao Dalmacijom, Bosnom, Crnom Gorom i Slavonijom. U družini je bio šaptač i sporedni glumac, a na turneji su mu alkohol, kavane, jeftini hoteli i neuredan način života narušili zdravlje. Godine 1905. vraća se u Zagreb. Pijanči, uči, čita i počinje s književnim radom (piše Psovku, Ištipanu hartiju, Na rođenoj grudi i Tragediju mozgova). Nakon osnutka tjednika Pokret sudjeluje u njemu do smrti kao vanjski suradnik. Iste godine počinje njegovo putovanje po inozemstvu. Najprije u Veneciji posjećuje brata Milutina, priznatog i genijalnog glazbenika koji je polazio tamošnju akademiju, a zatim nastavlja posjećivati kazališta, biblioteke i galerije živeći na neredovitom honoraru Pokreta i pomoći brata Vladimira. No dopisništvom se ne zadovoljava jer nije kreativno. Na putovanju Gornjom Italijom impresioniraju ga tvornice, elektrika i seljaci-nadničari na latifundijama. Uskoro doživljava prvo odbijanje kritike i urednika, ali ne klone. Dapače uzima kao dodatak ime Kamov po biblijskom Kamu. Godine 1907. boravi u Rimu, Torinu, Genovi, Firenzi i Marseilleu, a za ljetnih mjeseci u Puntu na Krku. Oduševljen je inozemstvom: operom i koncertima u Marseilleu te galerijom u Trstu. Piše dramu Čovječanstvo i proučava psihologiju i sociologiju. Žali se na bolest u plućima, očima, prstima, a 1909. godine neko je vrijeme ležao u bolnici u Zagrebu. Godinu kasnije dovršava Mamino srce te putuje preko Genove za Marseille i Barcelonu. Španjolska ga privlači industrijom, trgovinom, političkim životom, kulturnim pluralizmom, kontrastima, nemirom i gibanjem masa, a Barcelona slikarstvom i književnom tradicijom. Godine 1910. nekoliko dana prije smrti piše bratu Vladimiru da boluje na gastro-intestinale. Njegov posljednji članak Klin se klinom zabija (Godišnjica Srpanjske revolucije), poslao je 3. kolovoza 1910. godine a objavljen je u Pokretu br. 8 i 9. 
Obitelj su mu obilježile i brojne prijevremene smrti od lošeg zdravlja: otac je umro od metastaziranog karcinoma usne, mati od srčane kapi, dvije sestre od tuberkuloze, jedan brat bio je alkoholičar, brat Dušan od tuberkuloze, bratu Milutinu tuberkuloza je maligno alterirala. Rijetki su nadživjeli tragične smrti, poput brata Nikole.Umro je 8. kolovoza 1910. godine u bolnici Santa Cruz (kat. Hospital de la Santa Creu) u Barceloni. Pokopan je bez imena na javnome groblju Sud-Este u Barceloni.
Njegova ostavština čuva se u Zavodu za povijest hrvatske književnosti, kazališta i glazbe HAZU i HDA, Narodnoj knjižnici i čitaonici Selce (ostavština Vinka Antića) te u DA u Rijeci (ostavština J. Božića).
Janko Polić Kamov djeluje u razdoblju hrvatske moderne u kojem se hrvatska književnost napokon priključila europskoj. On ne pripada nijednoj od dviju dominantnih struja: artističkoj liniji, koja naglašava primat estetičkoga projekta ni s druge strane pristašama društveno-pragmatičnoga programatskog djelovanja s prosvjetiteljskim nakanama. Kamov stoji kao samosvojna, buntovna osobnost, te svojim djelom anticipira kasnije književne događaje koji će se zbiti i u Europi i u Hrvatskoj. Njegov je slučaj jedan od najkontroverznijih u novijoj hrvatskoj književnosti.
Kamov je ispred svog vremena. Roman Isušena kaljuža, po povjesničaru književnosti Jakovu Ivaštinoviću, prethodi Joyceovom Uliksu, Huxleyevu Kontrapunktu života i Sartreovoj Mučnini te Krležinim Na rubu pameti i Gospodi Glembajevima. Miroslav Krleža kao da je bio zavidan. Premda je najbolje poznavao Kamovljev životopis, sve je Krleža učinio da se roman Isušena kaljuža nikad ne pojavi. Svoju najbolju priču Hodorlahomor Veliki posvetio je Kamovu ali je posvetu uklonio već 1923. godine. Gospodu Glembajeve napisao je nadahnut Kamovljevom dramom Mamino srce (1. činom, o propasti nekad bogate obitelji Polić), a od Kamovljeve Isušene kaljuže preuzeo je pisanje u prvom licu i pristup stvarnim događajima i ljudima za svoj roman Na rubu pameti. Time Krleža svoju najbolju dramu i najbolji roman duguje Kamovu, čiji talent nikad nije dosegnuo.
Janko Polić Kamov se može promatrati u temeljnoj dihotomiji priroda—kultura, kako ju je precizirao i u svom najboljen djelu, romanu Isušena kaljuža,  i u pismima bratu Vladimiru. Takvim modelom on kuša detronizirati suvremene praktike života i kulture u svim posebnostima. U pjesničkom diskurzu Psovka (napisana 1905. godine), zbirci pjesama objavljenoj 1907. godine, progovara iz prirode, instinkta, iz same naravnosti predmeta, situacije, ljudskog stanja, odnosno prvobitnih obilježja liričnosti, a manje iz kulture u smislu esteticističkih normi Matoševa tipa. Njegov leksik i sintagme odražavaju drukčije motive i teme tj. drukčija tumačenja tih tema u odnosu na ono što je bilo uobičajeno u hrvatskoj moderni.  U zbirci Ištipana hartija, 1907. godine vraća se uredenijim i pravilnijim formativnim oblicima, raznolikijim temama, vezanom stihu i pravilnijoj kompoziciji. U cjelini on ipak ostaje pjesnik bodlerijanske estetike ružnog, sirovih nagona i anarhističkog prosvjeda te je eminentno antiprosvjetiteljski i antiracionalistički postavljen pisac koji preferira individualno, tjelesno, osobno iskustvo.
Psovka, Naklada piščeva, Tiskara i litografija Mile Maravića, Zagreb, (1907.) (prijevodi: tal. La bestemmia-Psovka, Campanotto, Pasian di Prato, 2005.; kat. Blasfemia, Edicions 96, La Pobla Llarga, 2011.).
Ištipana hartija, Naklada piščeva, Tiskara i litografija Mile Maravića. Zagreb, 1907.
Novelistiku karakteriziraju feljtonski elementi i analitički komentari, ali u kasnijoj fazi uz elemente lakrdije, kako te novele sam naziva, susrećemo i hladnu analitiku, što ga je dovelo gotovo do modela groteske te antiiluzijski obojenoga izričaja. Kamov govori o tim novelama i sotijama kao o psihološkim karikaturama, odnosno žanru "satire ljudske duše", pa su im slobodna motivska asocijacija, stilska razuzdanost i hiperbolizacija primjerene. U njegovim je novelama naglasak na sitnim materijalnim faktima koji su kao psihološka činjenica veliki.
U dramama je Kamov progovorio najotvorenije u tradiciji radikalnoga europskog individualizma (Max Stirner, Friedrich Nietzsche, Henrik Ibsen). On blud i alkoholizam ne vidi samo u bordelima i krčmama, nego i u obitelji, u Hrvatskoj. Sve je to kužno, trulo, lažno i samourušavajuće. Pače se i iste fizičke radnje odigravaju u kući: pije se, loče, opija, razbija čaše, ubija se novorođenčad, otkrivaju incestuozne i homoseksualne želje.
Tragedija mozgova: tri scene, Naklada piščeva, Tiskara i litografija Mile Maravića. Zagreb, 1907.
Na rođenoj grudi: dramatizovana studija, Naklada piščeva, Tiskara i litografija Mile Maravića. Zagreb, 1907.
Podrobniji članak o temi: Isušena kaljužaRoman Isušena kaljuža (pisan 1906.-1909.) svojevrsna je sinteza Kamovljevih književnih nastojanja i s obzirom na tehnologiju i glede tematizacije. Roman problematizira egzistencijalno, ontološko i povijesno iskustvo bića i njegovih "raspršenih" korespondencija u svijetu koji se sve više otuđuje, u svijetu u kojemu je poljuljana stara hijerarhija vrijednosti, u svijetu u kojemu atomizirana ličnost u svojemu suludom i destruktivnom činu nastoji uspostaviti zdraviju, drukčiju i novu scenu - i života i rada i književnosti (glavni je lik književnik). Roman se orijentira prema subjektivnom senzibilitetu dezintegrirane građanske ličnosti i freudovski decentriranoga ja, te donosi razlomljenu i kaotičnu sliku te osobnosti. S tim u vezi realističku i naturalističku tehniku pisanja zamjenjuje psihoanalitičko poniranje u podsvjesne antijunakove predjele. To je djelo u neku ruku anticipacija dostignuća Lawrencea, Joycea ili Prousta – iako ne tih razina umjetničkoga dosega. Možda je Céline po svom nihilizmu i mizantropskom radikalizmu najbliži Kamovu, koji je mnogim elementima anticipirao i u stanovitu smislu započeo avangardne procese koji su se u to vrijeme rađali u Europi. Janko Polić Kamov je prava hrvatska avangarda upravo prema školskim elementima avangardne paradigme: aktivizmu, antagonizmu, nihilizmu, agonizmu, osporavanju postojećih struktura, dehijerarhizaciji struktura, antiesteticizmu. U idejnom i koncepcijskom sloju Kamov je zacijelo revolucionaran, u hibridima, stilskoj "nečistoći", kao i općoj radikalnoj oprjeci spram ustaljenih estetskih kanona. Tako s njime u punom smislu riječi počinje hrvatska književna avangarda. Ulomak iz romana prvi puta hrvatskoj javnosti obznanjen je 27. travnja 1956. godine u glasilu Globus, u tekstu Nepoznati Kamov, Razgovor s urednikom, književnikom Dragutinom Tadijanovićem.
Roman Isušena kaljuža  objavljen je 1957. godine u sklopu Sabranih djela Janka Polića Kamova (sv. 2), koje je uredio Dragutin Tadijanović, a nakladnik je riječki "Otokar Keršovani".
Ćaskanja, Izdanje Knjižare G. Trbojevića, Rijeka, 1914. (reprint Fortuna, Strmec Samoborski, 2015.)
Novele i eseji, Izdanje Hrvatske književne naklade neovisnih književnika, Zagreb, 1938.
Sabrana djela Janka Polića Kamova, sv. 1-4, (sv. 1: Pjesme, novele i lakrdije, 1956.; sv. 2: Isušena Kaljuža, 1957.; sv. 3: Drame, 1957.; sv. 4: Članci i feljtoni – pisma, 1958.), ur. Dragutin Tadijanović, "Otokar Keršovani", Rijeka, 1956.-1958. (2. izd. 1984., 3. izd. 2000.)
Pjesme, novele, drame, eseji, Pet stoljeća hrvatske književnosti, knj. 83,  Matica hrvatska - Zora, Zagreb, 1968.
Isušena kaljuža, Konzor, Zagreb, 1997.; Hrvatsko kulturno društvo HUM, Mostar, 2000.; Matica hrvatska, Zagreb, 2003.; Večernji list, Zagreb, 2004. (tal. prijevod, La Palude Disseccata, Campanotto, Pasian di Prato, 2009.).
Selected Short Stories and Poems, Centar društvenih djelatnosti mladih - Nakladni zavod Matice hrvatske, Rijeka - Zagreb, 1997.
Izabrana djela, I.: Pjesme, lakrdije i novele, knj. 92, 2007.; II.: [Roman, drame, članci i feljtoni, pisma], knj. 131, 2016.; Stoljeća hrvatske književnosti,  Matica hrvatska, Zagreb.
Tragedija mozgova: tri scene, Biblioteka Parnas. Niz književnost, Matica hrvatska, Zagreb, 2007.
Zwischen Fluch und Toleranz: ausgewählte Kurzgeschichten und Novellen, Udruga građana Rival, Rijeka, 2009.
Darmošlap, Runa, Prag, 2012. (prijevod djela Pjesme, novele i lakrdije na češki)
Farces & Novellas, CreateSpace, 2018., (prijevod Kamovljevih tekstova Brada, Selo, Žena, Katastrofa, Odijelo, Potres, Stjenica, Ispovijest, Ecce homo!, Žalost, Sloboda i Bitanga na eng.: Martin Mayhew)
Farces & Novellas, 2018., (prijevod Kamovljevih tekstova Brada, Selo, Žena, Katastrofa, Odijelo, Potres, Stjenica, Ispovijest, Ecce homo!, Žalost, Sloboda i Bitanga na eng.: Martin Mayhew)
1970.: Pokrenut je u Rijeci časopis nazvan po njemu, Kamov (gl. ur. Nedjeljko Fabrio) koji je izlazio do 1971. godine, a od 2001. do 2011. godine izlazio je časopis Novi Kamov (gl. ur. Ljubomir Stefanović).
2000.: Spomenik Janku Poliću Kamovu postavljen je u Rijeci, na mostu preko Rječine (rad akademskoga kipara Zvonimira Kamenara)
2000.: Dokumentarni film Janko Polić Kamov ili vitez crne psovke (40 min.; treći film serijala Patristika fluminensia), po scenariju Gorana Ježića, režirao je Bernardin Modrić.
2006.: U Puntu na otoku Krku, na adresi Stari klanac 1, gdje je posljednjih godina svoga života u više navrata svake godine boravio, postavljena mu je spomen-ploča.
2007.: U Zagrebu, u Jurišićevoj 18, na kući u kojoj je napisao Isušenu kaljužu, postavljena mu je spomen-ploča.
2010.: U seriji poštanskih maraka Znameniti Hrvati izdana je poštanska marka s njegovim likom.
2010.: Hrvatsko narodno kazalište Ivana pl. Zajca u Rijeci pokrenulo je kulturnu manifestaciju KamovFest, s programom: razgovor za okruglim stolom, dramska praizvedba, recital, baletna obnova u kombinaciji s premijerom te poetski performans.
2014.: Hrvatsko društvo pisaca utemeljilo je i dodjeljuje Nagradu Janko Polić Kamov, za najbolje književno djelo (proza, poezija, drama) napisano na hrvatskome jeziku.
2016.: Replika riječkoga spomenika postavljena je u Barceloni, u parku bolnice Hospital de la Santa Creu i Sant Pau.
Darko Gašparović, Kamov, Adamić - Filozofski fakultet Rijeka, Rijeka, 2005. ISBN 953-219-251-4
LZMK / Hrvatski biografski leksikon: Polić Kamov, Janko, Martina Kokolari (2015.)
Janko Polić Kamov, Članci i feljtoni — Pisma, eLektire.skole.hr, knjigasvima.com
Ivana Perkovac, Janko Polić Kamov – nikada do kraja shvaćen ni prihvaćen, Glas Hrvatske, 6. listopada 2017. (hrv.)/(engl.)/(njem.)/(šp.)