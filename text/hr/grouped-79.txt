
Svemirska letjelica je vozilo koje putuje kroz svemir. Svemirske letjelice mogu biti samostalne svemirske sonde ili vozila s ljudskom posadom. Ovaj se izraz koristi i za umjetne satelite, koji su izrađeni na sličan način.
Podrobniji članak o temi: Svemirski teleskop HubbleSvemirski teleskop Hubble je nastao kao zajednički projekt NASA-e i ESA-e. Nalazi se u orbiti oko Zemlje, odakle snima galaktike i druge objekte. Iako nije najveći teleskop na svijetu, dobiva najbolje slike jer na kvalitetu njegovih snimaka ne utječe Zemljina atmosfera. Slike snima s 5 puta većom oštrinom nego najjači teleskopi na Zemlji.
Podrobniji članak o temi: Program VoyagerDvije identične letjelice Voyager 1 i Voyager 2 su letjelice koje su najviše udaljene od Zemlje. U 25 godina poslije njihovog lansiranja koje je bilo 1977. godine, Voyageri su mnogo dalje od patuljastog planeta Plutona. Oni se sada približavaju području heliopauze – područja na kojem tijela više ne primaju svjetlost i toplinu sa Sunca i tu počinje međuzvjezdano putovanje. Voyager 1 koji je gotovo dvostruko udaljeniji od Zemlje nego što je to Pluton se giba brzinom od više od 17 km u sekundi. Obe letjelice još šalju signale putem Deep Space Network. Primarna misija je bila istraživanje Jupitera i Saturna, a nakon toga Voyager 2 je bio poslan u istraživanje Urana i Neptuna, a Voyager 1 dalje prema Plutonu i kraju Sunčevog sustava.
Podrobniji članak o temi: Mars Reconnaissance OrbiterMars Reconnaissance Orbiter je letjelica za istraživanje Marsa. Kada dođe do njega postati će njegovim 4. umjetnim satelitom. MRO će istraživati područja za slijetanje budućih rovera i letjelica na Mars: Phoenix i Mars Science Laboratory
Podrobniji članak o temi: GALEXGALEX je teleskop koji je smješten u Zemljinoj orbiti. On istražuje galaktike u ultraljubičastom području sve do 10 milijardi godina u prošlost. Istraživanja će pomoći znanstvenicima da shvate evoluciju i nastanak galaktika. Tijekom 29 mjeseci GALEX će napraviti mapu galaktika u cijelom svemiru koji će pomoći u razumijevanju kako su galaktike formirane.
Podrobniji članak o temi: Smart-1Letjelica SMART-1 ima zadaću istraživati ionski pogon i tražiti led na Mjesečevom južnom polu. Lansiran je 27. rujna 2003. godine u 23.14 sati, a u orbitu oko Mjeseca je ušao 15. listopada 2004. g. Lansiran je s raketom Ariane-5, s masom pri lansiranju od 367 kg. Misija završava u 8. mjesecu 2006. godine.
SMART-1 je prva letjelica ovakve vrste. Njegova prva primarna misija je istraživanje ionskog pogona. Druga misija je istraživanje novih tehnologija za letjelicu i instrumente.
Podrobniji članak o temi: SOHOSOHO je letjelica koja istražuje Sunce i njegov sastav, te njegovo magnetsko polje, solarni vjetar i baklje, te istraživanja dublje prema jezgri, ispod korone.
Podrobniji članak o temi: INTEGRALINTEGRAL je letjelica koja ima zadaću istraživati gama-zrake te crne rupe, neutronske zvijezde, aktivne galaktike, supernove, otkriti kako su nastali kemijski elementi te istražiti misteriozne gama-bljeskove.
INTEGRAL je lansiran 17. listopada 2002. godine u 4.41 sati. Lansiran je uz pomoć rakete Proton, a masa letjelice je bila 4000 kg. Primarna misija traje dvije godine, zatim se misija produžuje još tri godine. INTEGRAL je letjelica koja sa svojim senzorima i instrumentima tvori najbolji opservatorij gama zraka ikada sagrađen.
Letjelica XMM-Newton je lansiran 10. prosinca 1999. g. Misija mu je trajala dvije godine plus dodatne četiri. Lansiran je uz pomoć rakete Ariane 5 s masom od 3.800 kg. Postavljen je u 48 satnu orbitu. Njegova područja istraživanja su X-zrake izašle iz crne rupe, svojstva eksplodirajućih zvijezda, prirodu egzotičnih objekata. 
XMM-Newton je posebna letjelica. To je najveći znanstveni satelit sagrađen u ESA-i,  te s velikim zrcalima i osjetljivim instrumentima vidi najdublje u X-području. XMM-Newton kontrolira European Space Operations Centre (ESOC) u  Darmstadtu, Njemačka, koristeći antene u Australiji, Čileu i Francuskoj Gvajani.
Phoenix Mars Mission, lansiran u kolovozu 2007.,  dizajniran je za istraživanje Marsa te za traženje vode i tragova života na Marsu. Phoenix je zamišljen kao visoko operativni rover te kao dosta jeftina misija.

Sveti Franjo u ekstazi je slika u tehnici ulja na platnu talijanskog slikara Michelangela Merisija da Caravaggia, koju neki smatraju prvim ostvarenjem baroka.Sredinom posljednjeg desetljeća 16. stoljeća Caravaggio izlazi svoje mladalačke faze napuštajući naučene konvencije i, nakon sjajnih postignuća na području genre-slikarstva (Gatanje i Kartaši), odlučuje poslušati savjet rimskog trgovca umjetnina Valentina koji ga je dulje vrijeme nagovarao da se prihvati slikanja vjerskih kompozicija, obzirom da ih je bilo mnogo lakše unovčiti negoli, primjerice, neobavezne genre-scene.
Caravaggio je, doduše, i prije slikao vjerske teme, no radilo se o pukom preslikavanju djela drugih majstora za kardinala Puccija, kod kojega je u to vrijeme bio na stanu i hrani, i koji je te slike slao u kapucinski samostan u svojoj rodnoj Recanati, ili o slikanju kompozicija u maniri tada popularnih slikara poput Cavaliere d`Arpina u čijoj radionici je Carravagio proboravio nekoliko  mjeseci tijekom 1593. i 1594. godine.
Caravaggio je, kao i mnogi prije njega, naslikao događaj koji se zbio dvije godine prije smrti svetog Franje u La Verni, koju je Franji i njegovoj braći redovnicima 1213. godine poklonio grof Orlando iz Chiusija. Franjo je onamo više puta navraćao. Godine 1224. je tu boravio s trojicom izabrane braće - Maseom, Anđelom i Leonom, a vodila ga je posebna nakana: "Vidim da mi se približava smrt, pa namjeravam biti sam, sabrati se u Bogu i pred Njim oplakivati svoje grijehe". 
Iz njegove zaokupljenosti Isusom, proizašla je žarka molitva koju je Franjo molio onih dana dok je obavljao svoj velikogospojinski post, uoči blagdana sv. Mihaela arhanđela: "Gospodine, udijeli mi dvije milosti prije nego umrem: …da za svoga života osjetim u duši na tijelu, koliko god je to moguce, onu bol sto si je Ti, slatki Isuse, podnio u vrijeme svoje pregorke Muke, i da osjetim u svom srcu ...onu neizmjernu ljubav kojom si Ti, Sine Božji, gorio da dragovoljno podneseš toliku muku za nas grješnike".
Postom, molitvom, suzama i udaranjem u prsa, nastojao je naći Isusa Krista, ljubimca svoje duše. 
Izvještaj iz životopisa svetog Franje od blaženog Tome Celanskog govori o tome događaju: "Dok se zadržavao u samotištu koje se po mjestu, gdje se nalazi, zove Alverna, dvije godine prije nego sto mu se duša preselila u nebo, u zanosu je vidio križ propeta Čovjeka koji je poput Serafa imao šest krila. Bio je uspravljen, ruke su mu bile raskriljene, a noge skupljene. Dva su mu krila bila uzdignuta povrh glave, dva su bila raširena za let, a ostala su dva pokrivala cijelo tijelo. Dok je blaženi sluga Svevišnjega to gledao, bio je ispunjen najvećim divljenjem, ali nije znao što mu je viđenje htjelo kazati. Silno se radovao i još više uživao u dobrostivu i milu pogledu kojim ga je Seraf promatrao; a njegova je ljepota bila neopisiva, ali ga je posve ispunio strahom pogled na Razapetoga i gorčina Njegove Muke. Izgledao je, da tako reknem, i žalostan i veseo; radost i tuga su se u njemu izmjenjivale. Mnogo je razmišljao o tome što bi ovo viđenje moglo značiti, i duh mu se mnogo naprezao da shvati njegov smisao. Kad od svega toga nije ništa razumom spoznao i kad mu se u srce duboko ucijepila novina ovoga viđenja, počeli su se na njegovim rukama i nogama pokazivati znakovi čavala, kao sto je to malo prije povrh sebe vidio na raspetom Čovjeku.
Činilo mu se kao da su mu noge i ruke u sredini probijene čavlima. Glave čavala su mu se pokazivale s unutrašnje strane ruke, na dlanovima, i na vanjskoj strani nogu. … Desni mu je bok bio kao kopljem proboden i na njemu rana, a ona je često krvarila, tako da su mu je odjeća bila mnogo puta zakrvavljena. …
Ne smijemo zaboraviti da se taj izvanjski scenarij prvenstveno želi iskazati nutarnji svečev događaj, rekao bih, onaj unutarnji zagrljaj kojim ga je zagrlio - iz svojega sadašnjeg Nebeskog, uskrsloga stanja - njegov Raspeti Gospodin Isus. I od toga zagrljaja ostadoše svetom Franji i na tijelu tragovi Isusovih Rana, od kojih je ona na desnom boku često krvarila.“ (1 Cel 95)
Stigmatizacija sv. Franje bila je čestom temom u likovnoj umjetnosti od Giotta nadalje.
Caravaggio je, međutim, kao što se to vidi već na prvi pogled, toj temi pristupio na posve nov i originalan način.
Prizor se zbiva noću, što izvorni opis ne spominje. Ta činjenica pojačava transcedentalni efekt prizora. Mistični je događaj prikazan nadahnuto i jednostavno, kao svečevo unutarnje iskustvo. Franjo je u stanju između jave i sna klonuo: rukama ga podržava mladić čija krila odaju da je riječ o anđelu, kojeg izvorna priča također uopće ne spominje. Na desnoj strani prsa vide se tragovi od Krista primljene rane na boku. Klonula lijeva ruka odaje svečevo potpuno prepuštanje, samozaborav i predaju mističnom zanosu koje se jasno čita s crta njegovoga lica.
Teatralno usmjereno svjetlo koje odsustvom svojeg racionalnoga izvora pojačava mistični dojam na Franju pada dijagonalno, s lijeva na desno. Jaki kontrasti između svjetla i sjene (tenebroso) znatno otežavaju čitanje svega onog što na slici nije suštinsko.
Ipak, vatra koja dogorjeva na ognjištu u drugome planu slike pruža dovoljno svjetla da se razazna lik u franjevačkom habitu, brat Leon čija kukuljica na glavi prvenstveno govori o hladnoći večeri kojoj na Franjinu liku u mističnome zanosu nema ni traga, te, općenitije, o grču u kome, za razliku od nebeske harmonije, prolazi gotovo čitav čovjekov život na Zemlji.
Slika obiluje i drugim sličnim kontrastima, primjerice onim između skromnih poljskih cvjetića ispred Franjine lijeve potkoljenice i lakta, i bogatstva iskustva u koje je svatac utonuo, potpuno mu se predavši.
Kardinal Francesco del Monte, koji je bio prvi vlasnik slike, odmah je djelo doživio onakvim kakvo ono i jest: novim načinom slikanja. 
Slika je odličan primjer Caravaggiove vjernosti prirodi i životu, koju je sada prvi puta primjenio u sakralnom slikarstvu. Fantastičan lik serafina s tri para krila koji se sve do tada nalazio u središtu slikovnih prikaza ove teme, posve je izostavljen, ustupajući mjesto spontanome unutarnjem doživljaju sveca čije ga grube crta lica legitimiraju kao „malog čovjeka“, „jednoga od nas“.
Riječ je o prvom u nizu djela religioznog sadržaja koja Caravaggio slika iznimno inovativno, obrađujući ih kao žanrovske prizore koje umeće u najprirodniju moguću sredinu, napuštajući do tada uobičajene obrasce prikazivanja tih tema.Važna Caravaggiova inovacija se odnosi i na uporabu svjetla - tenebroso koji stvara velike kontraste, koji spadaju među najpoznatije i najtipičnije odlike Caravaggiova izričaja.
Ti su Caravaggiovi prvi posve autorski religiozni sadržaji, ničemu ranijem na tragu, bili namijenjeni privatnim kolekcionarima, eruditima koje umjetnik nastoji iznenaditi udaljujući se od službenih ikonografskih šablona, trudeći se dati što dublju, dojmljiviju i istinitiju interpretaciju pojedine teme.
Što se same slike Sveti Franjo u ekstazi tiče, koja se več 1597. spominje kao djelo „vrlo slavnoga slikara“, Caravaggia, koje prikazuje sveca čije je ime nosio Caravaggiov prvi značajniji patron, kardinal Francesco del Monte, nije jasno da li je ona bila prvo djelo sakralne tematike nastalo kao Caravaggiov hommage njegovom novom, velikodušnom zaštitniku koji ga je pozvao u svoju Palazzo Madama kraj Piazza Navona , ili je del Monteov poziv uslijedio tek nakon što je kardinal vidio ovu izuzetnu sliku.
Kao i brojna druga Caravaggiova djela, i Sveti Franjo u ekstazi nadahnuo je brojne Caravaggiove sljedbenike, caravaggiste. 
Među najbolje interpretacije izvornika svakako spadaju dvije slike Orazia Gentileschija, Caravaggiova vršnjaka i dobrog prijatelja.
Giorgi 1998 – Rosa Giorgi: Caravaggio – izvanredna i uzvišena revolucija, prijevod: Morana Lače-Knežević, Zagreb, 1998., str. 54-55
Lambert 2007 – Gilles Lambert: Caravaggio, bez imena prevoditlja, Zagreb, [2007.], str. 29, 39, 41, 42, 45, 47, 53, 94
Mariani 1960 – Valerio Mariani: Caravaggio, u: Encyclopedia of World Art, sv. III, New York – Toronto – London, 1960., st. 62-81
Wilson-Smith 1998 – Timothy Wilson-Smith: Caravaggio, London, 1998. str. 24, 48
Nora Hamerman: St. Francis, up close and personal , The Arlington Catholic Herald
Sveti Josip, zaručnik je Marijin i Isusov hranitelj. Odlukom Hrvatskog sabora iz  1687. godine, proglašen je zaštitnikom hrvatskog naroda.
Josip je bio potomak iz Davidova kraljevskoga roda te je po njemu i Isus bio Davidov potomak. Radio je kao siromašni tesar iz Nazareta i u njegovoj je blizini Isus proveo svoje djetinjstvo i mladost, živeći jednostavnim radničkim životom. Kršćani slave Josipa, Marijinog zaručnika i Isusova poočima kao sveca i kao Božjeg odabranika, kome je Bog povjerio da bude glava nazaretske obitelji u kojoj se ostvarilo Isusovo utjelovljenje. Uz svoj tesarski rad, Josip je bio vjernik. Molio je i čitao Sveto pismo, pristao je vršiti Božju volju i da Bog po njegovu životu čini svoja djela. Josip je bio toliko spreman Bogu vjerovati, da nije sumnjao ni onda kada mu je Bog govorio u snovima. Bog mu je u snu rekao, da uzme Mariju za svoju ženu i da se ne boji onoga što je u njoj začeto. Kasnije mu je također poručio, da uzme Mariju i dijete i ode u Egipat, i da se također u određeno vrijeme vrati iz Egipta i nastani u Nazaretu. Drugim riječima, Josip je bio dobro upućen u Božje govore. Bio je pobožan čovjek, znao je ići pravim putem. Imao je plemenitu dušu. Primio je Mariju i Isusa pod svoj krov, pratio ih kroz život i branio, prehranjivao ih je radom svojih ruku. Po duši je bio pravednik, tj. svetac, po dostojanstvu Marijin suprug, muž nebeske kraljice, a po zanimanju othranitelj Isusa, Sina Božjega. Bio je ponizan, skroman i šutljiv, nikada se nije uzdizao ili hvalisao pred ljudima. Josip je imao čast, da su mu kao glavi obitelji, bili poslušni i Isus, Sin Božji i Marija, Majka Božja. Josip zajedno s Marijom i Isusom čini Svetu obitelj. Svetkovina sv. Josipa slavi se 19. ožujka, a 1. svibnja je spomendan sv. Josipa radnika.
Riječ "Josip" hebrejskog je podrijetla i znači "neka Bog pridoda". Te je riječi zapisane u Starom zavjetu, izgovorila Rahela, ljubljena žena praoca Jakova, rodivši sina nakon duge neplodnosti, sina poznatog nam kao Josip Egipatski.
Sv. Josip prvi put se spominje u Evanđeljima po Mateju i Luki, koja su napisana oko 70. godine. U Novom zavjetu, sv. Josip spominje se u samo dvanaest redaka. Evanđelist Luka navodi u popisu Isusova rodoslovlja, da se otac sv. Josipa zove Eli (Lk 3, 23), dok Matej piše, da mu je ime Jakov (Mt 1,16). Popis Isusova rodoslovlja, ima funkciju prikazivanja Isusa kao obećanog Mesije, potomka Davidova roda. Josipovi djed i baka bili su Matan i Esta. Josipova majka bila je prvotno udana za Elija i nisu imali djece. Nakon što je Eli preminuo, udala se za Jakova, koji je bio Elijev polubrat. Po židovskom zakonu, ako je žena postala udovica, a nije imala djece, preporučivalo se, da se uda za muževog brata ili polubrata, ako je bio samac, kako bi se sačuvala pokojnikova loza. Tako se Josipova majka udala za Jakova - polubrata od pokojnog muža i u tom braku rodio se Josip. Tako je Josip bio sin Jakovljev po naravi, a sin Elijev po zakonu.Prema Evanđeljima, bio je iz Davidove kraljevske dinastije, a po zanimanju je bio tesar. Sv. Matej, apostol i evanđelist, kaže za njega, da je bio pravednik, što znači krjepostan i svet muž. Živio je skromno u gradiću Nazaretu u pokrajini Galileji na sjeveru Palestine. Stanovništvo je bilo miješano, uz Židove bilo je i drugih naroda. 
Prema predaji, Marijini roditelji Joakim i Ana nisu dugo mogli imati djece. Zavjetovali su se Bogu, ako dobiju dijete, da će ga posvetiti njegovoj svetoj službi. Marija je kao i druge židovske djevojke bila odgojena u Jeruzalemskom hramu od treće do četrnaeste godine. Nakon toga vratila se kući i mogla se udati. Marija se zavjetovala Bogu, da će zauvijek biti djevica. To je starješinu, velikog svećenika dovelo na muke, jer je po Sv. pismu morao poštivati zavjete, a s druge strane nijedna djevojka osim Marije nije se zavjetovala na vječno djevičanstvo i nije bilo predviđeno, da djevojka ostane sama i neudana. Tada nije bilo ženskih redovničkih zajednica. Veliki svećenik je sazvao pismoznance i narodne starješine na vijeće. Zaključili su, da će Boga molitvom zatražiti za pomoć. Svećenik je tijekom molitve čuo: "Riječ proroka Izaije valja da se ispuni: Isklijat će mladica iz panja Jišajeva, cvijet će izbiti iz korijena njegova, i počivat će nad njim duh Gospodnji." (Iz 11, 1-2). Na to je veliki svećenik donio proglas, da svi mladići iz roda Davidova sposobni za ženidbu, dođu u Hram s grančicom u ruci. Procvala je jedino Josipova grančica i blago svjetlo obasjalo mu je glavu. I tako je prema predaji, postao Marijin zaručnik i kasnije suprug. Predaja je zabilježena u knjizi crkvenog oca Grgura iz Nise i nekih drugih. 
Marija je pristala biti s Josipom pod uvjetom, da bude djevica i u braku. Katolička Crkva vjeruje, da Djevica Marija i sv. Josip nisu imali spolne odnose u braku. Josip i Marija bili su iz istog plemena i roda. Pleme je Judino (judejsko), a rod Davidov (potomci kralja Davida). Židovski zakon je govorio: "Svi muškarci neka si uzimaju žene iz plemena i porodice svoje: i sve žene neka si uzimaju muževe od istog plemena, da baština ostane u porodici i da se plemena ne pomiješaju međusobno, već da tako ostanu kako li je razdijelio Gospodin." (Br 36, 7-9) Zaruke su u ono vrijeme bile već oblik ženidbe, ali trebalo je proći određeno vrijeme prije nego mladenac uvede mladenku u svoju kuću uz ženidbene svečanosti. Upravo u tom međuvremenu, Marija je začela Isusa po Duhu Svetome. Josip nije bio prisutan kada se to dogodilo i nije ništa znao o tome. Kada je shvatio, da je Marija trudna, našao se u velikom iskušenju i boli. Vjerovao je da je Marija poštena djevojka, a opet vidjeli su se znaci trudnoće. U to vrijeme običaj je bio da se djevojka kamenuje ako je učinila preljub. Josip to nikako nije želio, pa je tražio način kako da je na častan način otpusti. Odlučio je otići iz Nazareta. Noć prije nego je kanio otići, u snu mu se javio anđeo i poručio: "Josipe, sine Davidov, ne boj se uzeti k sebi svoju ženu Mariju, jer ono što je u njoj začeto od Duha je Svetoga. Rodit će Sina i dat će mu ime Isus, jer će on spasiti svoj narod od njegovih grijeha" (Mt 1,18-25). Josip se smirio i prihvatio. Tako je Josip bio poučen ne samo o nepovrijeđenoj časti Djevice Marije, nego i o njezinom uzvišenom dostojanstvu. Zato je od sada preuzeo na sebe dužnost, da bude zaštitnikom i čuvarom najsvetije obitelji, u kojoj će se othranjivati sam Sin Božji, Mesija i Spasitelj svijeta. Pozvao je Mariju, da dođe živjeti k njemu i imali su svadbenu svečanost. Odlučili su se na djevičanski brak, ali drugima nisu rekli za to. U braku su se izuzetno voljeli i poštivali, imali su skladan i dobar brak.
Mariji se približavalo vrijeme poroda. Tada je došla naredba rimskog cara Augusta, da se popiše stanovništvo. Josip i trudna Marija krenuli su na put iz njihovog grada Nazareta u Betlehem, gdje je bio popis stanovništva za njih, jer su oboje iz roda kralja Davida. U Betlehemu se čuvala knjiga potomaka Davidovih, tamo je valjalo poći i prijaviti se rimskim pisarima. Zbog gužvi nisu mogli naći mjesto u svratištima te su naposljetku završili u staji, okruženi domaćim životinjama, gdje se Isus rodio. Josip je bio jedini svjedok Marijina poroda. Oboje su se poklonili Isusu u jaslicama, prvo Marija pa Josip. Anđeli su pastirima dojavili vijest o Isusovu rođenju te su prvi vidjeli dijete. Poslije je zvijezda repatica dovela sveta tri kralja do Isusa. Pastiri su predstavnici puka, a sveta tri kralja plemstva, jer se Isus rodio za sve ljude. Sveta tri kralja našli su Isusa s Marijom i Josipom, poklonili su mu se i dali mu darove: zlato, tamjan i smirnu. Isus nije Josipovo dijete po načinu začeća, ali niti od njega posvojeno dijete. To je dijete njegove zaručnice Marije, ali ne snagom njegova braka, niti bilo kojeg čovjeka, nego samoga Boga.
Nakon Isusovog rođenja, Josip je našao bolji smještaj u Betlehemu, jer više nije bilo toliko ljudi u gradu. Osmi dan nakon rođenja, po židovskom zakonu izvršili su obred obrezanja i tada je Josip, Djetetu dao ime Isus, kako mu je poručio anđeo u snu. Ime Isus znači Otkupitelj, Spasitelj.
Prema Mojsijevu Zakonu, Josip i Marija donijeli su Isusa u Hram u Jeruzalemu, da ga, kao prvorođenca, obredno prikažu Bogu. Preko Mojsija, Bog je Izraelcima, dao propis, da 40. dan nakon poroda svećenici u Hramu moraju blagosloviti rodilju. Roditelji su za uzvrat, dali janje mlađe od godine dana ili mladu golubicu. U stilu Isusova skrovita djetinjstva, obred je prošao jednostavno i nenapadno. U Hramu se zatekao starac Šimun, koji je Isusa primio u naručje i prepoznao ga kao Mesiju, na čuđenje Josipa i Marije, a Mariji je prorekao, da će mnogo patiti, riječima: "Mač boli, probost će ti dušu." Proročica Ana je također bila tada u Hramu i uputila je molitve i zahvale Bogu.
Sv. Josipu u snu se ukazao anđeo i rekao: "Ustani, uzmi dijete i majku njegovu te bježi u Egipat i ostani ondje dok ti ne reknem, jer će Herod tražiti dijete da ga pogubi" (Mt 2, 13). Herod je odlučio pogubiti svu djecu u Betlehemu i okolici od dvije godine na niže, stoga su Josip, Djevica Marija i Isus morali pobjeći. Bog Otac ni Isus nisu upotrijebili svoje moći, da se brane od progonstva, već su izbrali ponizan put. Sv. Josip je poslušao i s Marijom i Isusom na brzinu krenuo još iste noći na put samo s najosnovnijim stvarima. Granica je bila nekoliko sati daleko, a slijedila je pustinja po kojoj su putovali pet-šest dana. Bili su u strahu, da ih ne stigne Herodova vojska. Prema predaji, smatra se, da je sveta obitelj bila u današnjem selu Matariji nedaleko antičkog grada Heliopolisa (danas dio Kaira).  Sv. Josip bio je drvodjelja pa je svojim radom izdržavao Djevicu Mariju i Isusa. Bilo je vremena, kada su bili gladni i jedva su preživljavali. Bili su u Egiptu nekoliko godina, dok nije umro Herod. Tada se anđeo javio Josipu u snu i rekao: "Ustani, reče, uzmi dijete i njegovu majku  te pođi u zemlju izraelsku jer su umrli oni koji su djetetu o glavi radili" (Mt 2, 20). Vratili su se u Izrael, ali ne u Judeju, jer je tamo vladao Herdovov nasljednik Arhelaj, nego u Nazaret u Galileju gdje su bili sigurni (Mt 2, 22). Sv. Josip radio je kao tesar. Isus mu je pomagao u poslu. U to vrijeme tesarov posao sastojao se u tome, da teše grede za krovove i terase, da izrađuje vrata, grube škrinje, da popravlja plugove i kotače na kolima kakva su se radila tada, da ograđuje polja i vrtove i tako ih štiti od ovaca.  Tesarska vještina više je puta dobro došla. Tako je u Betlehemu, Josip špilju mogao na brzinu bar malo učiniti ugodnijom za Marijin porod. Na dugom putu u Egipat i tijekom progonstva u Egiptu, prehranjivali su se od Josipova rada. Kao tesar, mogao je raditi svuda, i u gradu i na selu, i u domovini i u tuđoj zemlji.
Hodočastio je s dvanaestogodišnjim Isusom i Marijom iz rodnog Nazareta u Jeruzalem po propisu židovskog zakona o blagdanu Pashe. Putovali su zajedno prijatelji i susjedi, neki na magarcima i konjima, a većina pješice. Tada je Isus prvi put stupio u kuću svoga nebeskog Oca. I nakon što su Josip i Marija krenuli prema kući, Isus je ostao u hramu. Oni su mislili, da se i on vraća zajedno u grupi s drugom djecom. Shvatili su, da su ga izgubili pa su ga tražili tri dana. Za povratak im je bio potreban čitav dan, a još su ga jedan dan tražili i našli ga u hramu gdje raspravlja s učiteljima i pismoznancima. Te ljude je vrlo iznenadilo Isusovo znanje, jer je imao samo dvanaest godina, dok su oni bili iskusni i poznati učitelji! Marija je upitala Isusa zašto im je to učinio. Isus je odgovorio, da je ostao u hramu, jer mu valja biti u kući svoga Oca. Poslije toga, Isus se sa svojim roditeljima vratio kući u Nazaret i bio poslušan. 
Za vrijeme Isusovog djetinjstva u Nazaretu, Sveta obitelj vodila je običan svakodnevni život, koji se sastojao od rada, obiteljskog zajedništva i molitve. Isusova poslušnost Mariji i Josipu, njegovom zakonitom ocu, odraz je njegove sinovske poslušnosti Bogu Ocu. Marija i Josip s vjerom prihvaćaju Otajstvo Isusa, premda ga uvijek ne shvaćaju. Sveti Josip više se ne spominje u evanđeljima nakon Isusove 12. godine. Vjeruje se, da su u času njegove smrti bili prisutni Isus i Djevica Marija te se zbog toga časti kao svetac zaštitnik umirućih. Umro je prije Isusovog javnog djelovanja, muke i uskrsnuća, između Isusove 12. i 30. godine, ali bliže 30. nego 12. godini. Da je sv. Josip bio živ u vrijeme Isusove muke na križu, ne bi Isus s križa povjerio Djevicu Mariju apostolu Ivanu na skrb. Smatra se, da je sv. Josip u vrijeme zaruka s Djevicom Marijom imao između 30 i 40 godina, a da je umro s otprilike 60 godina. Ljudi su vjerovali, da je on Isusov otac i Marijin suprug (koja je bila vrlo mlada u vrijeme poroda), stoga nije mogao biti starac u vrijeme Isusova rođenja i djetinjstva, već je bio u punoj muževnoj snazi, pogotovo jer je morao uzdržavati obitelj i podnositi teške fizičke napore u poslu i u dugim putovanjima poput puta u Egipat pješke u trajanju pet-šest dana i nazad nakon nekoliko godina. Nakon smrti, tijelo mu je počivalo u grobu, a duša mu je boravila u pretpaklu na kratko vrijeme. Prema crkvenom učenju, vrata raja bila su zatvorena od vremena grijeha prvih ljudi Adama i Eve do Isusova uskrsnuća. Duše pravednika, boravile su u pretpaklu, ali ne i u paklu. Nakon Isusova uskrsnuća, vjeruje se, da sv. Josip zauzima istaknuto i visoko mjesto u raju. Nema spomena o grobu ili relikvijama dijelova tijela sv. Josipa pa Crkva vjeruje, da je uskrsnuo s drugim pravednicima nakon Isusova uskrsnuća na isti dan te na Spasovo s Kristom uzašao na nebesa. U Evanđelju je opisano: "grobovi se otvoriše i ustaše mnoga tijela svetih, koji su usnuli. I izišavši iz grobova po uskrsnuću njegovu, dođoše u sveti grad i pokazaše se mnogima." (Mt 27, 51-53)
Prva Crkva se postepeno razvijala, kao i štovanje svetaca pa je značajnije štovanje sv. Josipa započelo tek oko 850. godine u Reichenauu, a kasnije su ga osobito promicali sveti Bernard iz Clairvauxa, sveta Tereza Avilska, sveti Franjo Saleški, Ivan Gerson, franjevci i papa Siksto IV., koji je uveo blagdan sv. Josipa obveznim za svu Crkvu. Sv. Josip je zaštitnik bolesnika i umirućih i uzor obiteljskog života te pokazuje kako se služi Isusu, spasitelju čovjeka.
Vjernici štuju sv. Josipa na razne načine. Svetkovina sv. Josipa je 19. ožujka, a slavi se i 1. svibnja kao sv. Josip radnik. Njemu su posvećene mnoge molitve kao što su: litanije sv. Josipa, krunica sv. Josipa, trodnevnice, devetnice i sl. Posvećena mu je srijeda, kao njegov dan. I neki drugi sveci imaju svoj dan. Tako je dan Blažene Djevice Marije subota, a sv. Antuna Padovanskog utorak. Ožujak je mjesec posvećen sv. Josipu, dok su npr. Marijini mjeseci svibanj i listopad. Postoje bratovštine sv. Josipa. Mnogi vjernici u kući imaju sliku, kip ili medaljicu sv. Josipa i hodočaste u njegova svetišta. Postoje i vjerski časopisi o sv. Josipu poput "Glasnika sv. Josipa", brojne knjige i molitvenici. Ponegdje se Dan očeva slavi na njegovu svetkovinu 19. ožujka.  
Hasburška dinastija štovala je sv. Josipa, sve od cara Leopolda I. Nastao je običaj, da se carskim prinčevima daje ime "Josip" (njem. Joseph). Tako su Hasburgovci imali careve: Josipa I., Josipa II. i Franju Josipa I.
Sv. Josip se naročito štuje u Italiji (pogotovo na Siciliji), u talijanskim zajednicama u SAD-u, na Filipinima, u Kanadi, na Malti, u Španjolskoj i drugdje. Sv. Josip je svetac zaštitnik brojnih država širom svijeta, uključujući i Hrvatsku.
Postoje relikvije sv. Josipa, čije podrijetlo međutim, nije dokumentirano. Ne radi se o dijelovima tijela, nego samo o predmetima, koje je koristio sv. Josip. U talijanskom gradu Perugi od 1477. godine, nalazi se vjenčani prsten svetog Josipa. Prethodno je bio u talijanskom gradu Chiusiju, kamo je donešen iz Jeruzalema u 11. stoljeću. 
U Francuskoj, u gradu Joinville-sur-Marne čuva se pojas svetog Josipa, dok se u Aachenu u Njemačkoj, u riznici Karla Velikog čuvaju zavoji, koje je kao čarape sv. Josip zamatao Djetetu Isusu.
U talijanskom samostanu Camaldoli u okolici grada Arezza nalazi se štap sv. Josipa. Prethodno je bio u turskom gradu Izmiru.
Najgorljiviji štovatelji sv. Josipa bili su redovnici karmelićani, te u nešto manjoj mjeri franjevci. Sveta Terezija Avilska nazivala je sv. Josipa svojim ocem i gospodarom. Posvetili mu je trinaest karmelićanskih samostana, koje je sama osnovala njemu u čast. Svakoga je poticala, da se s pouzdanjem utekne njegovoj zaštiti i stavi se pod njegovo pokroviteljstvo. Zapisala je izvanredne milosti, za koje je imala zahvaliti njegovom zagovoru. Među osobite štovatelje sv. Josipa ubraja se sv. Franjo Saleški. U svojem časoslovu imao je samo sličicu sv. Josipa. Jednom je nekom redovniku izjavio, da sav pripada sv. Josipu. Uoči svetkovine sv. Josipa, postio je na kruhu i vodi. Kad je utemeljio novu redovničku družbu, uzeo je sv. Josipa za sveca zaštitnika. 
Slično su sv. Josipa štovali sv. Ignacije Lojolski, sv. Vinko Paulski i mnogi drugi sveci.
Vlada Dubrovačke Republike je 20. ožujka 1521. godine prihvatila prijedlog da se u Republici, svetkovina svetog Josipa slavi kao zapovijedni blagdan. 
U sjevernim krajevima Hrvatske štovanje su mu širili isusovci, a Hrvatski sabor na svom zasjedanju 9. i 10. lipnja 1687. godine proglasio ga je zaštitnikom hrvatskog kraljevstva. Točnije, u saborskom protokolu od tih dana, na latinskom jeziku piše: "Sveti Josip, Krista Spasitelja vjerni branitelj, Djevice Bogorodice djevičanski zaručnik, za posebnog zaštitnika Kraljevine Hrvatske u Državnom saboru godine 1687. od redova i staleža jednoglasno je odabran." Svijest o tome da nam je zaštitnik nije osobito zaživjela, ali su naši biskupi na svom zasjedanju u Splitu 1972. godine rekli "da je odluka Hrvatskog sabora iz 1687. god. i sada na snazi, jer Sabor nije imao u vidu apstraktno hrvatsko kraljevstvo, nego hrvatski narod, koji nadživljuje sve peripetije oko svoga suvereniteta…". Tada je Hrvatska biskupska konferencija donijela odluku da se osobito mora štovati u Hrvatskoj. To je proglašenje na prijedlog zagrebačkog biskupa Martina Borkovića bilo pravovaljano sa svjetovne i crkvene strane, i kasnije nije nikada osporeno.Odlukom HNV R. Srbije blagdan sv. Josipa je jedan od četiriju blagdana hrvatske zajednice u Srbiji . Nacionalno svetište sv. Josipa je u Karlovcu na Dubovcu.
2017. godine se na Tridesetodnevnici za Hrvatsku i hrvatski narod moli za sve nakane po zagovoru sv. Josipa, povodom  330. obljetnice kako je Hrvatski sabor proglasio sv. Josipa za nebeskog zaštitnika hrvatskog naroda. Prema odluci kardinala Josipa Bozanića na području Zagrebačke nadbiskupije započela je Godina svetog Josipa 19. ožujka 2017., povodom 330. obljetnice kako je Hrvatski sabor izabrao svetog Josipa za zaštitnika Hrvatske.
Do 17. stoljeća, na slikama se sv. Josip prikazivao kao čovjek poodmakle dobi, sijede kose, često proćelav i kao relativno marginalni lik uz Djevicu Mariju i Isusa, često u pozadini, pasivne uloge osim na slikama bijega u Egipat. Josip je prikazivan uglavnom s bradom, ne samo u skladu sa židovskim običajima, već i zato što se u Evanđeljima ne navodi njegova starost, a uglavnom se smatralo, da je bio stariji od Djevice Marije. 
Posljednjih stoljeća, u korak s porastom zanimanja za Josipovu ulogu u Evanđeljima, postaje središnja figura u prikazima Svete Obitelji. Često se prikazuje kao mlađi ili čak mladenački čovjek (osobito u protestantskim prikazima), koji radi kao stolar ili aktivno sudjeluje u svakodnevnom životu Djevice Marije i Isusa kao ravnopravan i ljubazan član.Cijeli ciklusi prikaza života sv. Josipa vrlo su rijetki u srednjem vijeku, iako je često prisutan u prizorima iz života Djevice Marije i Isusa. Na oltaru Mérode oko 1425. godine, nizozemskog slikara Roberta Campina, koji se sastoji od tri dijela (triptih), desni dio je posvećen samo sv. Josipu. Prikazan je kako radi kao stolar. 
Na nekim kipovima u ruci ima cvijeće poput ljiljana, što simbolizira da je božanski izabran. Nekoliko pravoslavnih ikona s motivima Božića, prikazuju sv. Josipa kako ga iskušava đavao (prikazan kao starac s krilima). da prekine svoje zaruke, i kako se sv. Josip odupire toj kušnji. Postoje neke slike na kojima sv. Josip nosi židovski šešir. Sv. Josip se često povezuje s crnom bojom, a u modernim prikazima i sa zelenom, dok je boja Djevice Marije plava.
Jedna od najpoznatijih slika na kojima se pojavljuje Josip je "Vjenčanje Djevice", talijanskog renesansnog slikara Rafaela. Na slici, Josip i Marija stoje pred svećenikom i sklapaju ženidbu. Josip u ruci drži procvalu mladicu i daje obećanje vjernosti svojoj zaručnici. Postrance neki mladić lomi o koljeno svoju suhu mladicu. Mladice podsjećaju na predaju, po kojoj je Marija trebala pripasti mladiću, čija će mladica procvati, a to je bio baš Josip.

Sveto Letica (Podgora, 4. travnja 1926. – Split, 6. studenoga 2001.), nadimkom Barba, bio je hrvatski stožerni admiral i prvi zapovjednik Hrvatske ratne mornarice (1991. – 1996.). Kao mladić 1942. sudjelovao je u osnivanju partizanske mornarice u makarskom primorju te se u njenim redovima borio do kraja rata. Kasnije je proveo četrdeset godina u vojnoj službi, napredujući do najviših položaja u Jugoslavenskoj ratnoj mornarici. Reaktiviravši se prilikom izbijanja Domovinskog rata 1991., ustrojio je novu hrvatsku mornaricu kojom je uspješno zapovijedao u ratu protiv JRM, sukobivši se u bitkama u Splitskom i Korčulanskom kanalu i natjeravši ih na povlačenje iz hrvatskog dijela Jadrana. Kao ratni zapovjednik tijekom cijelog Domovinskog rata, jedina je osoba kojoj je ikad dodijeljen najviši čin stožernog admirala (admirala flote) u HRM.
Rođen je 1926. godine u obitelji Ante Letice (1897. – 1975.) i Perine Dean u Podgori pokraj Makarske. Od ostalih obitelji Letica u Podgori i okolici njegova se razlikovala po nadimku Petričev (Letica-Petričev). Tijekom talijanske okupacije Dalmacije u Drugom svjetskom ratu, Podgora i makarsko primorje su bili u tzv. drugoj okupacijskoj zoni, formalno u sastavu NDH, no pod stvarnom kontrolom Italije. Letica 1942. pristupa partizanima i sudjeluje u stvaranju partizanske mornarice. Stariji brat Petar Jure poginuo je u ratu. Od 1943. je raspoređen u mornarici NOVJ. U proljeće 1944. sudjeluje u mornaričkim operacijama oslobađanja dalmatinskih otoka i desantu na otok Pag. Kraj rata dočekuje u činu kapetana u 1. bataljonu mornaričkog pješaštva.
Godinu dana nakon završetka rata odlučuje graditi karijeru u ratnoj mornarici te je uslijedilo formalno mornaričko školovanje. U Divuljama je 1950. završio Mornaričku oficirsku školu, 1958. Vojnopomorsku oficirsku školu, a tri godine kasnije i Višu vojnopomorsku akademiju. Početkom šezdesetih u činu kapetana fregate bio je zapovjednik razarača R-22 Pula (en). Na toj dužnosti je kao zaštita 1961. pratio brod Galeb kojim je Tito putovao Mediteranom na svojoj afričkoj turneji. U Beogradu 15. srpnja 1968. diplomira u XIII klasi Ratne škole kao 12. u generaciji. Tijekom trideset godina provedenih u Jugoslavenskoj ratnoj mornarici (1946. – 1976.) bio je na položajima zapovjednika postrojbi razarača, graničnih brodova, raketnih i torpednih čamaca te na koncu cijele flote (kontraadmiral od 1974). Imenovan je načelnikom Štaba Komande Vojnopomorske oblasti u Splitu 1976. Tri godine kasnije promaknut je u čin viceadmirala. 1983. raspoređen je na svoju posljednju aktivnu dužnost, položaj zamjenika načelnika Generalštaba JNA za ratnu mornaricu. Umirovljen je u činu viceadmirala dana 10. lipnja 1986. U rujnu iste godine, za dan mornarice, retroaktivno je promaknut u čin admirala s danom važenja 1. ožujka 1986. (po pravilniku o promaknućima boraca NOB-a), ↓a kao jedan od dotada samo osam časnika JRM koji su postigli taj čin.Nakon umirovljenja bio je kritičan prema strukturama JNA i njihovom vezivanju uz srbijansko vodstvo. Za Dan mornarice 1988., zabrinut Miloševićevim nacionalizmom, prosvjedovao je vojnom vrhu otvorenim pismom. Zbog tog istupa bila mu je oduzeta mirovina. Nekoliko dana nakon što je Savez Komunista Hrvatske odlučio uvesti višestranačku demokraciju i raspisati slobodne izbore, na 11. kongresu SKH u prosincu 1989. izabran je za jednog od 75 članova Centralnog komiteta. U listopadu 1990. bio je jedan od potpisnika apela 55 umirovljenih generala i admirala Dalmacije i Like kojim se pozivalo na toleranciju, demokratski razgovor i mirno razrješenje krize između hrvatskih vlasti i pobunjenih Srba u Lici i sjevernoj Dalmaciji, uz protivljenje separatizmu hrvatskih Srba.
Podrobniji članak o temi: HRM u Domovinskom ratuIzbijanjem Domovinskog rata, reaktivirao se i stavio na raspolaganje Republici Hrvatskoj. 12. rujna 1991. predsjednik Republike Franjo Tuđman imenovao ga je na dužnost prvog zapovjednika Hrvatske ratne mornarice, time ujedno i osnovavši HRM. Čin admirala iz JRM formalno mu je priznat u HRM u studenome 1991. Kao zapovjednik mornarice, ušao je i u Vojni savjet Glavnog stožera oružanih snaga. Dugogodišnje iskustvo admirala Letice u vođenju i upravljanju mornaricom i raznim pomorskim snagama bilo je dragocjeno u danima osnivanja i ustrojavanja nove mornarice. Tijekom pregovora o povlačenju i primirju između jugoslavenske i hrvatske strane vođenih za vrijeme bitke za vojarne i bitke za Šibenik predstavljao je RH. U to vrijeme načelnik generalštaba JNA Veljko Kadijević upozoravao je predsjednika Tuđmana da je admiral Letica ratoborniji i "gori" po dogovor od hrvatskog ministra obrane Martina Špegelja.Odmah se pristupilo osnivanju prvih vojnih postrojbi. Kao i ostatak Oružanih snaga RH u nastajanju, nove hrvatske pomorske snage morale su osvojiti i preuzeti baze, plovila i oružje jugoslavenskih snaga na području Hrvatske. Jugoslavenska mornarica imala je glavne baze u Puli, Šibeniku (Kuline), Splitu (Lora) i Visu, uz mnoge obalne topničke bitnice, skladišta, potkope i pristane diljem Jadrana. Prvi brod u hrvatskoj floti bio je desantno-jurišni čamac DJČ-103 koji je zaplijenjen od JRM 14. rujna, dok je bio na remontu u Veloj Luci. U akciji "Zelena tabla - Mala bara", 14./15. rujna osvojena su skladišta streljiva i naoružanja, a u Tatinjama i skladišta morskih mina čime je HRM došla do prvih snažnih oružnih sustava. Tijekom Bitke za Šibenik od 16. do 22. rujna snage 113. brigade i postrojbe PU Šibenske zarobile su u bazi Kuline 15 ratnih brodova i plovila, dok su radnici ondašnjeg Mornaričkog tehničko-remontnog zavoda Velimir Škorpik preuzeli Zavod u svoje ruke zajedno s 19 ratnih brodova i plovila. Mlade hrvatske snage su plijen od 34 plovila uspjele obraniti tijekom napada JNA na Šibenik. Premda je većina bila u lošem stanju, nedostajali su ili su bili oštećeni pogonski dijelovi i naoružanje, odmah se pristupilo njihovom osposobljavanju i opremanju pa su ti brodovi, uz nekoliko zarobljenih u pojedinačnim akcijama (npr. OB-02 Šolta), postali temelj izgradnje HRM-a. Zapoviješću admirala Letice od 24. rujna ustrojena je Ratna luka Šibenik, a 29. rujna zarobljeni brodovi ustrojeni su u Udarne pomorske snage (UPS).
Od odlučujuće važnosti za nadzor obale i priobalja bilo je preotimanje obalnog topništva JRM-a i ustrojavanje obalnih topničkih bitnica (OTB). U rujnu su osvojene bitnice na Žirju, Zečevu, na Smokvici, Marinča rat na Šolti, Ražanj na Braču, Ražnjić te Privala na Korčuli. Ustroj i popuna izvedeni su do 21. rujna, a 1. listopada od dijela topova osvojenih u Rogoznici i na otoku Šolti ustrojene su OTB Kašjuni i Duilovo u Splitu. 
U jesen 1991. na moru je vladala pomorska blokada koju je oglasila Jugoslavenska ratna mornarica i važila je opća zabrana plovidbe za sve brodove. Na srednjedalmatinskom području tu zadaću je provodila Taktička grupa (TG) "Kaštela". Kako bi spriječili JRM u korištenju ratne luke Lora u Splitu i opskrbu TG Kaštela iz te baze, Letica je 25. rujna naredio polaganje zapreke od morskih mina na ulazu u luku Lora. Ubrzo je jedna jugoslavenska barkasa naletjela na minu i potonula. Brodovi JRM su  prestali koristiti Loru kao bazu, ali su unatoč tome zadržali položaje u Splitskom kanalu, blokirajući pomorski  promet, a logistička  potpora je organizirana sa Visa i Lastova. Početkom listopada HRM je položila minsku zapreku i u Splitskim vratima. Diverzanti JRM iz baze u Divuljama planirali su njegovu likvidaciju. Admiral Letica pošto-poto želio je ukloniti brodove JRM iz unutarnjeg mora i blizine obalnog pojasa. Nakon što je priručnim torpedom potopljen jugoslavenski patrolni brod, JRM je kao odmazdu otvorila vatru po civilnim i vojnim ciljevima u Splitu. Letičinom zapoviješću "raspali!" obalno topništvo u rano jutro 15. studenog 1991. počelo je djelovanje protiv nastupajućih brodova JRM koji su napadali grad Split, srednjodalmatinske otoke i šire splitsko područje, te vršili blokadu pomorskog prometa. Prijetnjama općeg napada na mornaričke i vojne objekte JNA u Splitu, ali i podsjećanjem da su obitelji mnogih časnika JNA među civilima u gradu, admiral Letica je utjecao na odustajanje od težeg zračnog udara JNA na Split. Sličan okršaj obalnog topništva HRM i jugoslavenskih brodova se ubrzo ponovio u sukobu u Korčulanskom kanalu. Nanijevši neprijatelju značajne gubitke i natjeravši ih na povlačenje, HRM je preuzela kontrolu nad Jadranom.
Nakon užurbanog dovršavanja i gradnje, 1992. HRM je porinula dva nova broda, raketnu topovnjaču Petar Krešimir IV i desantni brod-minopolagač Cetinu. Admiral Letica zalagao se i za gradnju dviju ili triju raketnih fregata/korveta, dok bi raketne topovnjače činile osnovicu flotile. Poticao je i rekonstrukciju i uvođenje u uporabu zarobljene podmornice Soča, preimenovane u Velebit. Nadgledao je i upravljao ustrojavanjem postrojbi mornaričkog pješaštva, koje su sudjelovale u oslobađanju južne Dalmacije i kasnije u operaciji Maslenica. 1993. položene su i kobilice za DBM Krku (porinut dvije godine poslije) i raketnu topovnjaču Dmitar Zvonimir.
U listopadu 1994. održana je združena vježba zrakoplovstva i mornarice pod nazivom "Posejdon-94", prilikom koje su s Petra Krešimira IV i Šibenika uspješno ispaljene rakete RBS-15B zarobljene od JRM. Rakete i tehnologiju je Švedska prodala Jugoslaviji netom prije rata, a kako je tijekom rata Hrvatska bila pod embargom, bez mogućnosti nabave sustava upravljanja ciljanjem, razvio se vlastiti (Fobos). Unatoč skepsi u vojnim krugovima oko sposobnosti HRM, admiral Letica inzistirao je na lansiranju raketa RBS-15. Uvođenjem raketa RBS-15 u uporabu, HRM je ostvarila prednost pred flotom VJ koja je raspolagala sličnim starijim i inferiornijim sustavima P-15 i P-21 sovjetskog podrijetla.
Nakon dovršetka operacije Oluja, admiral Letica je bio zadužen za protokol kod dolaska predsjednika države "Vlakom Slobode" u Split. Zbog uspješnog zapovijedanja ratnom mornaricom u Domovinskom ratu, 12. ožujka 1996. unaprijeđen je u najviši čin HRM-a, čin stožernog admirala, jednak činu admirala flote u drugim mornaricama. Umirovljen je odlukom Predsjednika Republike 1. lipnja 1996.
Prilikom svečane proslave pete obljetnice osnutka HRM, u rujnu 1996., načelnik GS stožerni general Červenko uručio mu je Red hrvatskog pletera. Ostatak mirovine proveo je u Splitu. Bio je jedan od utemeljitelja i prvi predsjednik Udruge dragovoljaca Hrvatske ratne mornarice. U svibnju 2000. udruga i Letica ogradili su se od braniteljskog prosvjeda na splitskoj rivi, pozivajući članstvo na nesudjelovanje. Na sastanku braniteljskih udruga s kabinetom Ivice Račana povodom Dana državnosti 2000. u ime udruge najavio je predlaganje zakona kojim bi se zabranila sva fašistička simbolika i znakovlje u Republici Hrvatskoj, uključujući i grb s bijelim početnim poljem, zbog čega se dio čelnika braniteljskih udruga sukobio s njime. Založio se i za osnivanje krovne braniteljske udruge na nacionalnoj razini, istaknuvši svoje nezadovoljstvo velikim brojem udruga veterana, dragovoljaca i invalida Domovinskog rata, kazavši kako mnoge od njih za cilj nemaju dobrobit branitelja, već osobni probitak njihova vodstva. U listopadu 2000., nakon što je predsjednik Mesić zbog miješanja u politiku umirovio sedam visokih časnika OSRH koji su javnosti i državnom vrhu uputili otvoreno pismo kritizirajući vladu, admiral Letica izrazio je punu podršku tom potezu. Otvoreno pismo je ocijenio rezultatom akcije "rigidnih desničarskih snaga HDZ-a" usmjerene protiv državnog vrha i s namjerom "stvaranja ozračja kaosa".Preminuo je u 76. godini u Splitu, u studenom 2001. Pokopan je s najvišim vojnim i državnim počastima na splitskom groblju Lovrinac.
Njegov sin Ante Letica obavještajni je djelatnik, 2007. nalazio se na položaju načelnika sektora protuobavještajne službe SOA-e. Admiralov nećak, sin Letičine sestre Mile (r. 1928.) je dr. Mirando Mrsić, liječnik, bivši ministar rada i mirovinskog sustava (2011.-2015.) i saborski zastupnik. Admiral flote Letica nije bio u rodu s ekonomistom Slavenom Leticom (također iz Podgore).Admiral Letica bio je i strastveni lovac.
Svečanu odoru stožernog admirala, jedinstveni primjerak, zajedno s Letičinim osobnim zabilješkama, zapisima, fotografijama i drugim predmetima obitelj Letica 2002. poklonila je Hrvatskom pomorskom muzeju u Splitu.
Letičin prijatelj, akademski slikar Dalibor Parać, između 1985. i 1988. izradio je medalju s portretom admirala Letice.
Povodom obilježavanja Dana mornarice 2014. viceadmiral Urlić pozvao je splitskoga gradonačelnika na imenovanje jedne od ulica po admiralu flote Letici.
Letica, Sveto. "Razvoj Jugoslavenske mornarice, doktrina njene upotrebe", u: Matović, Ivo (ur.) Jugoslavenska mornarica u završnim operacijama za oslobođenje Jugoslavije, Beograd, 1986., str. 129-139.
Banovac, Ivan. (2015.) "Split u Domovinskom ratu", Sveučilište u Splitu, Odsjek za povijest
Brigović, Ivan. "Odlazak Jugoslavenske narodne armije s područja Zadra, Šibenika i Splita krajem 1991. i početkom 1992. godine", Časopis za suvremenu povijest, Vol.43 No.2 Listopad 2011.
Bukovčan, S. i D. Frigelj (1993.) "Stasanje HRM", Hrvatski vojnik, br. 37, god. III (str. 80-87)
Leskovec, Vlatka i Redakcija (2013). "LETICA, Sveto (Svetozar, Barba)", Hrvatski biografski leksikon.
↑a  Po pravilniku o vojnoj službi, visoki časnici oružanih snaga koji su bili veterani Drugog svjetskog rata (borci NOB-a) prilikom umirovljenja bili bi promaknuti u viši čin.
Iskaz svjedoka o ulozi admirala Letice u procesuiranju ratnih zločina nad zarobljenicima u Lori; (Drugi iskaz, str. 14-5.)

Svetozar Borojević od Bojne (njem. Svetozar Boroević von Bojna) (Umetić, kod Kostajnice, 2. prosinca 1856. – Klagenfurt, 23. svibnja 1920.), bio je feldmaršal Oružanih snaga Austro-Ugarske.Svetozar Borojević od Bojne se za vrijeme Prvoga svjetskog rata istaknuo nizom uspjeha u obrambenom ratovanju. Zbog toga je dobio čin feldmaršala, čime je postao prvi i jedini nositelj tog čina u Austro-Ugarskoj koji nije bio njemačkog podrijetla.
Svetozar Borojević rođen je 1856. godine u selu Umetić, blizu Kostajnice, u Hrvatskoj, tada u Austro-Ugarskoj od oca Adama Borojevića i majke Stane, rođene pl. Kovarbašić. Osnovnu školu polazio je i završio je u Zrinu gdje je njegov otac Adam od 1859. godine bio zapovjednikom. Nakon osnovne škole s devet je godina primljen u nižu vojnu realku u Srijemskoj Kamenici koju završava 1869. godine. Iste godine upisan je u Višu vojnu realku u Kisegu (mađ. Köszeg), koju završava 1872. godine i stupa u vojsku kao kadet u 52. pukovniju u Pečuhu. Od 1872. do 1874. godine pohađao je pješačku kadetsku školu u Liebenau kod Graza. U čin poručnika promaknut je izvan reda 1875. godine, a 1878. godine sudjeluje s 52. ugarskom pukovnijom u zauzimanju Bosne i Hercegovine, radi čega je iste godine odlikovan Križem za vojne zasluge (Militärverdienstkreuz). 1. svibnja 1880. godine promaknut je u natporučnika. Godine 1881. pobočnik je bojne u 52. ugarskoj pukovniji. Ratnu školu u Beču završava 1884. godine nakon čega je dodijeljen Zapovjedništvu 15. vojnog zbora u Sarajevu, gdje je 1886. godine promaknut u čin glavnostožernog satnika. Od 1887. do 1891. godine predavač je taktike, vojne organizacije i ratne povijesti na Terezijanskoj vojnoj akademiji u Bečkom Novom Mjestu. Čin bojnika dobiva 1892. godine. Nakon toga dodijeljen je za glavara stožera 19. pješačke divizije u Plzenju, zatim 18. divizije u Mostaru i 27. u Košicama, gdje 1895. godine u činu potpukovnika predaje na zbornoj časničkoj školi. Od 1896. godine drugi je stožerni časnik u stožeru 6. vojnog zbora u Košicama. Nedugo nakon toga imenovan je zapovjednikom 3. bojne 17. (kranjske) pješačke pukovnije. Godine 1897. promaknut je u čin pukovnika, a 1898. godine imenovan je glavarom stožera 8. vojnog zbora u Pragu. 15. svibnja 1904. godine promaknut je u čin general bojnika. Od 1905. godine zapovjednik je 14. pješačke brigade u Petrovaradinu. Iste godine stječe barunat „von Bojna“. General bojnik Boroević je 17. srpnja 1907. godine postavljen za zapovjednika Zagrebačkog hrvatsko-slavonskog VII. domobranskog okružnog zapovjedništva, a sljedeće godine 8. svibnja promaknut je u čin podmaršala (Feldmarschalleutnant). Od 1912. godine zapovjednik je 6. vojnog zbora u Košicama (Kassa) na kojem položaju je promaknut u čin generala pješaštva (General der Infanterie).
Sa 6. vojnim zborom kreće u Prvi svjetski rat na Istočno bojište u Galiciju gdje je 4. rujna 1914. godine preuzeo zapovjedništvo 3. armije koja je u prethodnim bitkama bila teško načeta i u povlačenju. Uspio je ustaliti bojište, odbio je Ruse kod Limanove i oslobodio tvrđavu Przemyśl prve ruske opsade 10. listopada 1914. godine. Odlikovan je 4. studenoga 1914. godine Velekrižem Leopoldova reda s ratnom dekoracijom. U proljeće 1915. godine kod klanca Dukla držao je položaje sprječavajući prodor ruske vojske na Dunav. Ulaskom Italije u rat Borojević je 27. svibnja 1915. godine imenovan zapovjednikom 5. armije, a od kolovoza 1917. godine zapovjednikom 1. i 2. armije. Iako je general Hötzendorf predlagao povlačenje i napuštanje dijela Slovenije, koji je smatrao nepovoljnim za obranu, Borojević je inzistirao na ostanku, pouzdavajući se u borbenu motivaciju slovenskih vojnika suočenih s agresijom na vlastitu zemlju. Ta odluka donijela mu je veliku popularnost među Slovencima, a svidjela se i caru i kralju Franji Josipu, te mu je dao zapovjedništvo nad bojišnicom na Soči. Uspješno je odbio jedanaest napada brojčano jačih Talijana, zbog čega su ga u Austro-Ugarskoj pozdravljali kao Viteza od Soče, dok su ga vlastiti vojnici obožavali i prozvali Naš Sveto (neki vojnici koji ga nisu voljeli zvali su ga hrvatski glavonja). Imenovan je general pukovnikom 1. svibnja 1916. godine. Svojom obrambenom strategijom svrstao se u red najznačajnijih vojskovođa Prvog svjetskoga rata stekavši naziv „Lav sa Soče“. Radi svojih vojničkih zasluga 1. veljače 1918. godine promaknut je u čin vojskovođe/feldmaršala. Treba istaknuti da je Borojević bio jedini austrougarski feldmaršal koji nije završio Terezijansku vojnu akademiju, najvišu i najprestižniju vojnu obrazovnu ustanovu koja je bila preduvjet za napredovanje do najviših vojnih činova i službi. Nositelj je najviših austrougarskih i njemačkih odličja, između ostalog i Zapovjednog križa vojničkog reda Marije Terezije (Kommandeur des Militär Maria Theresien Ordens) 2. lipnja od lipnja 1917. godine. U razdoblju između 1917. i 1918. godine zapovjednik je grupe armija (K.u.k. Heeresgruppenkommando FM. von Boroević). Na bojišnici je ostao do studenoga a na kraju je bio prisiljen na povlačenje zbog kaotičnog stanja u državi koje se odrazilo na opskrbu i moral vojske.
I dalje je ostao vjeran caru, te je nakon povlačenja u Korušku, ponudio svoje usluge u gušenju ustanka u Beču, što je car odbio. S dužnosti je odstupio u prosincu, nakon čega je podnio zahtjev za državljanstvom u novostvorenoj državi, Kraljevstvu SHS. No, kao visoki austrougarski časnik bio je nepoželjan u toj južnoslavenskoj državi, te mu je zahtjev odbijen i povratak zabranjen a zbog njegovog podnošenja ostao je i bez austrijske vojne mirovine. Jedini izvor prihoda ostala mu je naknada koju su dobivali nositelji odličja Vojničkog reda Marije Terezije, tako da je posljednje godine života proveo živeći vrlo skromno. 
Umro je 23. svibnja 1920. godine u klagenfurtskoj bolnici od posljedica moždanog udara, a pokopan je 26. svibnja 1920. godine na gradskome groblju. Pokopan je bez ikakvih vojnih počasti. Njegovi posmtrni ostatci preneseni su 21. listopada 1920. godine i pokopani u arkadama na Bečkom središnjem groblju, u grobu koji je platio bivši car i kralj Karlo I. Svečanome pokopu nazočilo je i nekoliko tisuća Boroevićevih bivših vojnika i starih vojnih drugova. Govor na grobu održao je potpukovnik Stevo Duić.
Iako je bio sitne tjelesne građe, Borojević je imao reputaciju velikog vojnika i vođe. U donošenju planova bio je odlučan i tvrdoglav. Kao autoritativna osobnost, strog prema vojnicima, često je opisivan i kao vrlo oštar i težak čovjek. Bio je predan svom poslu i do kraja odan caru i kralju kojemu je služio. Izuzetno je cijenio disciplinu o čemu govori i u svojem pismu generalu Stjepanu Sarkotiću: 
Zanimljivo je napomenuti kako ga je osobna taština, po kojoj je bio poznat, stajala i plemićkog naslova. Nakon što je dobio zapovjednički križ Reda Marije Terezije mogao je dobiti višu plemićku titulu baruna, no on je zahtijevao naslov grofa. Car je taj zahtjev odbio, a Borojević je zadržao stari položaj u plemićkoj hijerarhiji.
Borojević je znao više jezika, a u "njegovu osobniku/matičnom listu navedeno je da Boroević zna: njemački u riječi i pismu tečno i korektno s dobrim stilom, mađarski dovoljno za službenu upotrebu, hrvatski u riječi i pismu potpuno, francuski govori tečno, ruski čita i prevodi (Matični list Svetozara Boroevića/Qualifikationslisten, Österreichisches Staatarchiv, Kriegsarchiv, FA NFA HHK AK/AGKdo 5. Armee). (...)".
Svetozar Borojević od Bojne bio je nesumnjivo jedan od najboljih stratega Prvoga svjetskog rata. Iako je osobno bio pobornik ofenzivnog ratovanja, spletom okolnosti istaknuo se u obrambenim bitkama u kojima se najčešće uopće nije povlačio ili je pristajao samo na manje uzmake. Tu tvrdoglavost u obrani svakog metra bojišnice mu mnogi zamjeraju kao nepotrebno žrtvovanje ljudskih života. No unatoč takvim kritikama, učinkovitost u obrani mu se ne može poreći, o čemu svjedoči i čin feldmaršala koji se inače dodjeljivao isključivo austrijskom plemstvu.  
Još od početka sukoba Borojević se našao na meti talijanskih promidžbenjaka i Jugoslavenskog odbora, čije je sjedište tada bilo u Rimu. Talijani su ga optuživali za navodne brutalnosti u ratu, dok je projugoslavenskim političarima smetala njegova odanost caru i kralju, koja mu je donijela nadimak Žuto-crni general (Schwarzgelb General). U otvorenom pismu, Ante Trumbić ga je upitao zašto služi Nijemcima i vodi mlade Jugoslavene u smrt umjesto da im pomogne u borbi za oslobođenje. Zbog situacije u kojoj se našao uspoređivan je i s banom Josipom Jelačićem koji je za vrijeme mađarske revolucije također bio odan caru i kralju, iako Hrvatska od toga na kraju nije imala nikakve koristi. Premda su među hrvatskim vojnicima na bojišnici šireni promidžbeni letci u kojima se Borojevića nastoji prikazati kao izdajnika, to nije narušilo njegovu popularnost. Također treba uzeti u obzir i kako bi razgraničenje između Italije i Kraljevine SHS vjerojatno bilo znatno nepovoljnije za Hrvate da je talijanska vojska ranije uspjela prodrijeti na hrvatsku obalu.
Durch Bosnien: illustrirter Führer auf der k. k. Bosna-Bahn und der bosnisch-hercegovinischen Staatsbahn Doboj-Siminhan, Verl. d. k. k. Bosna-Bahn, Beč, 1887., (2. izd. 1890.)
Kroz Bosnu: ilustrirani vodič C.-k. bosanske željeznice i Bosanskohercegovačke državne željeznice Doboj-Simin Han, Srednja Europa - Udruženje za modernu historiju, Zagreb - Sarajevo, 2018.
Svetozara Borojevića često zbog njegove pravoslavne vjere svrstavaju među Srbe. Međutim, u svojim pismima i govorima Borojević je jasno odredio svoju hrvatsku narodnosnu pripadnost i domoljublje.
Dvije su inačice pisanja njegovoga prezimena. Prva je korijenski oblik, Boroević, ↓1 kako se i sam potpisivao a druga je Borojević, sukladno suvremenom pravopisu i obliku prezimena koji prevladava u literaturi 20. stoljeća.
Godine 1916. odobrenjem cara i kralja Franje Josipa I. a na prijedlog Pravnog fakulteta i Senata Sveučilišta u Zagrebu Svetozaru Boroeviću i nadvojvodi Eugenu Habsburškom dodijeljeno je najviše počasno zvanje, doctor honoris causa, radi pobjeda nad neprijateljem i napose radi zaštite očinske grude, prava i kulturnog napretka Hrvata (Ob eximia in limitibus imperii strenue defendendis ac imprimis in Croatarum paterno solo iuribus atque litterarum et artium progressu tuendis merita). Počasni doktorat braniteljima Sočanske bojišnice dodijeljen je, 30. siječnja 1916. godine nadvojvodi Eugenu Habsburškom a 1. veljače 1916. godine Svetozaru Boroeviću, na bojišnici uz najviše počasti. Sveučilišno izaslanstvo za dodjelu doktorata činili su dr. Josip Šilović, promicatelj; dr. Milorad Stražnicki, dekan Pravnoga fakulteta; rector magnificus dr. Fran Barac, profesor Bogoslovnoga fakulteta; hrvatski kipar Robert Frangeš-Mihanović i podvornik Andrija Kišur.Iz Borojevićeva govora, 1. veljače 1916. godine na Sočanskoj bojišnici, nakon promaknuća u počasnoga doktora:
Počasnim građaninom općine Sinj imenovan je u studenome 1915. godine a Općinsko vijeće Sinja tada je odredilo da najljepša ulica u mjestu nosi njegovo ime.
Počasnim građaninom Požege, Slavonskoga Broda i Varaždina imenovan je u studenome 1915. godine.
Počasnim građaninom Grada Pazina proglašen je 5. svibnja 1916. godine (Titulu mu je ukinula gradska skupština u razdoblju okupacije Kraljevine Italije 13. kolovoza 1919.)
Također izabran je i počasnim građaninom Bakra, Koprivnice, Kostajnice i Petrinje.
Počasnim građaninom Grada Ljubljane proglašen je u 6. kolovoza 1915. godine. (oduzeto 1919. godine, vraćeno 2009. godine)
Počasni građanin općinâ: Ajdovščina 2. prosinca 1915., Renče, Goče na Vipavskem 5. siječnja 1916., Osek-Vitovlje 9. siječnja 1916. (oduzeto 16. svibnja 1920.), Šempas, Kamenj pri Ajdovščini, Sežana.
Reljef s Borojevićevim portretom, rad Roberta Frangeš-Mihanovića, ↓3 postavljen je u Rektoratu Zagrebačkoga sveučilišta, ↓4 11. veljače 1917. godine.
Na Borojevićevoj očinskoj kući u Mečenčanima 28. listopada 1917. godine Družba "Braća Hrvatskoga Zmaja" postavila mu je spomen ploču, ↓5 rad Roberta Frangeš-Mihanovića.
Jedna ulica u bjelovarskom prigradskom naselju Hrgovljani zove se po njemu, Ulica Svetozara Borojevića.
2006. godine u povodu 150. obljetnice njegova rođenja, u organizaciji Hrvatskoga instituta za povijest, Općine Donji Kukuruzari, Družbe Braće hrvatskog zmaja i Hrvatskog državnog arhiva, održan međunarodni znanstveni skup.
2008. godine beogradske gradske vlasti po njemu su nazvale jednu ulicu u Zemunu.
28. srpnja 2014. godine u poštanskom uredu 10101 Zagreb bio je u uporabi prigodni poštanski žig Feldmaršal Svetozar Borojević von Bojna (autor žiga je Ivan Librić) a Filatelistički klub Zagreb izradio je i izdao prigodnu kovertu. Izradu prigodnog žiga i koverte sponzorirao je član Filatelističkoga kluba Zagreb Goran Tkalec.
4. studenoga 2016. godine puštena je u Sloveniji poštanska marka posvećena Svetozaru Borojeviću i slovenskom pjesniku Simonu Gregorčiču te 100. obljetnici Prvoga svjetskoga rata.
10. prosinca 2016. godine, u suradnji grada Nove Gorice i Društva Soška fronta 1915-1917, podignut mu je spomenik u podnožju Svete Gore kod Nove Gorice obilježivši 100. obljetnicu Prvoga svjetskog rata i 160. obljetnicu rođenja Svetozara Borojevića.
Borojević je bio u braku s Leontinom (rođ. von Rosner; r. 7. srpnja 1877. - u. 12. veljače 1963.) kćeri austrijskoga časnika Friedricha von Rosnera, a vjenčali su se 1899. godine. U tome braku 15. veljače 1901. godine rodio im se sin jedinac Fritz. Fritz Borojević bio je polaznikom 3. godine Više vojne realke u Mariboru kada je, u noći 28./29. rujna 1918. godine, nesretnim slučajem pao s oštećenoga mosta u nabujalu Dravu i utopio se.
↑2 "Nakon pobjede kod Komarówa 1914., Borojević je poslao molbu za dodjelu Viteškog križa, a nakon teških borbi u studenom i prosincu 1914. ponovno je poslao nove molbe kancelariji Reda. No, odlikovanje nije dobio. Tek prilikom 10. ofenzive na Soči, car Karlo mu je, 2. lipnja 1917., osobno na bojišnici dodijelio Komanderski križ Reda Marije Terezije. Kao veliki meštar Reda, car je mogao dodjeljivati odlikovanje neovisno od kancelarije. Krivo shvativši, kancelarija je smatrala da prijašnje molbe više ne vrijede i stoga su mu odbili dodijeliti i Viteški križ. Poslije rata, pogreška je bila shvaćena i 1931. Borojeviću je posmrtno dodijeljen i Viteški križ Reda Marije Terezije. Tako je maršal Borojević prvo primio viši, a tek potom niži stupanj odlikovanja Reda Marije Terezije!".
↑3 "Robert Frangeš-Mihanović portretirao je Boroevića i na konju (plastika, bronca, visina 0.879 m), a kip je sačuvan u Gliptoteci HAZU-a u sadri."
↑4 "Nakon 1919. godine, kad je maknut, Boroevićev reljef mogao se prvi put vidjeti na izložbi posvećenoj Prvom svjetskom ratu u Hrvatskom povijesnom muzeju 2006. godine."
↑5 a) "Službenim govornicima pridruži se govornik iz naroda. Javi se čovjek pučanin, koji se predstavi kao Simeon Boroević, umir. gruntovničar, rođak današnjeg velikog svečara i slavnoga vojskovođe. Rječito prikaza Boroević mnogu intimnu crtu iz djetinjstva i mladosti Boroevića, izpriča, kako je silnu volju imao mali Svetozar za vojništvo, kako je svakom prilikom pokazivao osobitu bistroću i zrelost. Na koncu reče doslovce: 'Gospodo, nas sve veseli, što ste ovaj spomenik ovdje podigli, s kojim ćemo se mi svi ponositi, a s nama i sav hrvatski narod. Neizmjerno smo sretni i zadovoljni, što je iz naše sredine niknuo ovaj veliki sin našega hrvatskoga naroda. Živila Hrvatska!'" (Spomen-spis Družbe "Braća hrvatskoga zmaja" o postavljanju spomen-ploče Svetozaru pl. Boroeviću u Mečenčanima, 28. listopada 1917., Hrvatski zmaj. Glasilo Družbe Braće Hrvatskoga Zmaja, Zagreb, 15.XI.1917., br. 3, str. 34.-56.). b) "(...) ploča je skinuta nakon prevrata 1918. godine, točnije, početkom 1921. godine, premda se pričalo da se to dogodilo tek 1945. godine, te da su njemački vojnici tijekom Drugog svjetskog rata odali počast domu u Mečenčanima. Spomen-ploča isprva je pohranjena u kostajničkoj obćini, premda je Boroevićeva sestra Ljubica Babić iz Prijedora izrazila želju da je posjeduje. Nakon toga gubi joj se svaki trag."
↑6 Taj naziv usvojen je 1970-ih godina, prije toga bio je poznat kao Karlova stolica. Stolica je očigledno bila namijenjena caru i kralju Karlu I. kada je trebao izvršiti jedan od njegovih obilazaka vojnika na bojišnici. U stvarnosti ni on ni general Borojević vjerojatno nikad zapravo nisu sjedili na toj stolici.
Biografije.org: Svetozar Borojević (u međumrežnoj pismohrani archive.org 10. ožujka 2012.)
Boris Blažina, Recenzija. Dvostruki počasni doktorat Zagrebačkoga sveučilišta nadvojvodi Eugenu Habsburško-Lotarinškom i generalu Svetozaru Boroeviću, Hrvatska revija, br. 3, 2014.
Danijela Marjanić, Svetozar Borojević od Bojne – zapovjednik austrougarskih postrojbi na Jugozapadnom (talijanskom) bojištu u Prvom svjetskom ratu 1915. – 1918. // Fontes: izvori za hrvatsku povijest, sv. 21, br. 1, str. 51.-68. (2015.) (Hrčak)
(engl.) Boroević at Field Commanders in WWI, by G. Stefanovics (u međumrežnoj pismohrani archive.org 29. travnja 2001.)
Davor Domazet-Lošo: Tri velikana čekaju izlaz iz hrvatskoga zaborava, Hrvatski tjednik.  24. siječnja 2019.
Švicarska garda je švicarska plaćenička vojska koja je još od srednjeg vijeka služila u vojskama mnogih europskih zemalja, sukladno ugovorima koje su sklapali pojedini njihovi kantoni. Među najpoznatijim plaćeničkim postrojbama bile su one u službi francuskog monarha i pape. 
Papinska Švicarska garda (lat. Pontificia Cohors Helvetica, također i Cohors Pedestris Helvetiorum a Sacra Custodia Pontificis; tal. Guardia Svizzera Pontificia) jedini je ostatak nekadašnje švicarske vojne tradicije, jer švicarski ustav, osim za Vatikan, više ne dopušta novačenje svojih građana u strane vojne postrojbe. 
Današnju postrojbu papinske Švicarske garde u pravilu čine pet časnika, 26 dočasnika i 78 helebardira, i jedina je na svijetu kojoj se zastava mijenja, s obzirom na to da su joj sastavni dijelovi grbovi i trenutačnog pape i njihova zapovjednika. Papinska Švicarska garda zadužena je za sigurnost Apostolske palače, ulaze u Vatikanski Grad, ali i za sigurnost samog Pape.
Iako su Švicarci kao vojnici služili pape još od početka XIV. stoljeća, do njihova pravog osnutka kao vojske podložne izravno papi došlo je tek za pape Julija II. (1503. - 1513.). Na temelju ugovora s kantonima Züricha i Luzerna, on je zatražio da u Rim dođe 200 vojnika pod zapovjedništvom Petera von Hertensteina kao condottiera i Caspara von Silenena kao kapetana. U Rim su stigli 22. siječnja 1506. i sam ih je papa blagoslovio na Trgu sv. Petra. Upravo se taj datum smatra danom službenog osnutka te najstarije vojne postrojbe na svijetu. 
Najcrnji dan u povijesti Švicarske garde dogodio se 1998. godine kada je gardist Cedric Tornay na misteriozan način ubio zapovjednika Aloisa Estermanna i njegovu ženu, a potom i sebe. Vatikan je tada objavio da je Tornay potpuno izgubio razum jer ga Estermann nije promaknuo, no njegova obitelj sumnja u službenu verziju crkvenog vrha
Švicarski plaćenici odigrali su važnu ulogu u francuskoj vojnoj povijesti za vrijeme starog režima (fran. Ancien Régime). Iako su francuski kraljevi često u svojim ratnim pohodima unajmljivali švicarske vojnike, postojale su dvije postrojbe švicarskih plaćenika koje su bile u službi francuskih kraljeva: Cent-Suisses (Stotina Švicaraca), koji su služili unutar kraljevske palače kao tjelesna straža i ceremonijalna postrojba, te Gardes Suisses (Švicarski gardisti), koji su čuvali ulaz i vanjski pojas palače. Gardes Suisses također su služili i kao borbena postrojba u vrijeme rata. 
Cent Suisses ustanovio je 1496. kralj Karlo VIII.. Oni su služili kao dvorska straža, bio su dio garde du dedans du Palais (unutrašnja garda Palače), iako su u ranijoj povijesti pratili kralja za vrijeme njegovih ratnih pohoda. Tako je, primjerice, u bitci kod Pavia 1525. mora biti slomljen otpor ovih vojnika, kako bi Španjolci uspjeli zarobiti kralja Franju I. Cent Suisses dijelili su dužnost zaštite dvorske unutrašnjosti zajedno s kraljevom osobnom tjelesnom stražom (Gardes du Corps), koji su činili isključivo Francuzi.
Godine 1616. Luj XIII. nadjenuo je pukovniji švicarskog pješaštva ime Gardes suisse. Nova je postrojba imala primarnu zadaću štitit ulaze i vanjski obrub kraljevskih palača. Iako se radilo prvenstveno  oporbenoj postrojbi, ona je bila pridružena  postrojba kraljeve vojne pratnje. Naime, obje ove postrojbe bile su dio maison militaire du roi, vojnog dijela Kraljevske kuće.
Postrojbe švicarske garde, slične onima koje su služile u Francuskoj, služile su i na nekoliko drugih europskih dvorova sve do početka 19. stoljeća:
od 1579. švicarski su gardisti služili Dinastiji Savoja, koja je vladala Savojom, kasnije i Kraljevinom Sardinije. Garda je raspuštena 1798. godine;
švicarska garda također je jedno vrijeme služila i u Velikom vojvodstvu Toskane;
kratko vrijeme (1748.–1767.) za vrijeme vladavine habsburške carice Marije Terezije, oko 250 do 450 vojnika iz Švicarske je unajmljeno za čuvanje dvorca Hofburg, zimske palače u Beču. Iz tog vremena ostali su nazivi dijelova dvorca Schweizerhof i Schweizertor, u spomen na 20-godišnje prisustvo švicarskih gardista.
Točno za 500-ti rođendan Garde papa Benedikt XVI. donio je 22. siječnja 2006. nova Personalna, stegovna i administrativna pravila (njem. Personal-, Disziplinar- und Administrativreglement). To su šesta po redu pravila službe, a ranija su donesena 1858., 1878., 1914., 1959. i 1976. godine. Nova pravila ne donose fundamentalne promjene, već se radi o doradi i osuvremenjivanju starih odredbi.
Za služenje u Papinskoj Švicarskoj gardi svaki kandidat mora ispunjavati sljedeće uvjete: mora biti katolik, besprijekornog vladanja, neoženjen, imati švicarsko državljanstvo, završiti vojnu školu u Švicarskoj. Kandidat mora biti star između 19 i 30 godina, visok najmanje 174 cm, i mora biti obrazovan (najmanje srednjoškolsko obrazovanje). Žene ne mogu služiti u gardi. 
Svaki kandidat mora se prijaviti za služenje u gardi. Nakon što budu primljeni, novi gardisti polažu prisegu na vjernost papi. Prisega se polaže 6. svibnja svake godine. Ceremonija prisege odvija se u dvorištu San Damaso u Vatikanu. Vojni kapelan na glas pročita tekst prisege na jeziku gardista (uglavnom na njemačkom, ponekad na francuskom ili talijanskom).
Služba u Gardi traje najmanje dvije godine (potpisuje se ugovor), a većina pripadnika odlazi nakon isteka tog perioda.
Oberstleutnant (koji odgovara današnjem hrv. pukovnik) - zamjenik zapovjednika (1)
Kaplan (hrv. kapelan) - zadužen za dušebrižništvo, u istom je rangu kao i pukovnik, ali zapravo nema vojni čin (1)
Hellebardier/Gardist (hrv. helebardir/gardist) (78)Zapovjednu strukturu Švicarske garde čine Zapovjednik, njegov zamjenik, tri časnika te dočasnici. Kapelan, koji ima isti rang kao zamjenik zapovjednika, zadužen je za dušebrižništvo.
Gardisti su raspoređeni u tri voda (njemački Geschwader - eskadrila). U Prvom vodu su uglavnom njemački govornici, u Drugom francuski, a u Trećem su vodu gardisti koji govore različitim materinjim jezicima (uglavnom pripadnici vojnog orkestra).
Zapovjednik, s činom brigadira, odgovoran je za dobro vođenje i disciplinu u Gardi. On zastupa Gardu izvan Vatikana. Pukovnik obnaša dužnost zamjenika zapovjednika, a njegova uloga može se usporediti s načelnikom glavnog stožera vojske. On je ujedno zapovjednik Drugog voda. Bojnik zapovijeda Trećim vodom. Osim toga, zadužen je i za opremanje Garde te vođenje arhive. Jedan od satnika zadužen je za sve administrativne i financijske poslove, dok je drugi satnik zapovjednik Prvog voda, ali i zadužen za logistiku (struktura, podrška, nabava hrane i pića). Časnički namjesnik, kao prvi dočasnik, zadužen je za sve kadrovske poslove. Osim toga zadužen je za vođenje svakodnevnih poslova.
Danas ne postoji pisani trag kako su izgledale odore švicarskih gardista kada su 1506. godine ušli u Vatikan, ali vrlo je vjerojatno da su izgledale poput ostalih vojnih odora toga vremena (vjerojatno su na prsima imali iscrtan ili švicarski bijeli križ, ili papinske ukrižene ključeve). Ono što se jedino sa sigurnošću može reći jest to da je opremanje vojnika bila papinska obveza i trošak. Vojnici su bili naoružani helebardama i širokim mačevima, a ramena, prsa i ruke su im bila zaštićeni metalnim oklopom. Dizajn odora mijenjao tijekom stoljeća i   djelomično je ovisio o modi određenog vremena, o čemu svjedoče brojne freske i slike, a dodavani su i vrlo praktični detalji, a bilo je pokušaja kopiranja nekih dijelova odora drugih vojski.
Za današnji izgled odora pripadnika Garde zaslužan je zapovjednik Jules Repond (1910. – 1921.), a uvedene su u uporabu oko 1914. godine. Pripadnici Garde danas nose živopisne renesansne plavo-žuto-crvene odore, koje se ponekad vjeruje da ih je osmislio Michelangelo, iako je mnogo vjerojatnije da je na njihov razvoj utjecao Rafael, čije je slike proučavao Repond. Boje na odori u uskoj su vezi s obitelji Medici.
Načelno postoje dvije vrste odora, svečana i radna, među kojima postoje određene razlike u dizajnu i boji.
odora časničkog namjesnik i desetnik sastoji se od crnog prsluka s crvenim naboranim rukavima i crnim prugama, crvenim hlačama s vinsko crvenim prugama;
odora ostalih gardista: prsluk s naboranim rukavima, hlače s naborima, sve u crvenoj boji sa žutim i plavim prugama (boje s grba obitelji Medici). Na odori nižih dočasnika (skupnika i razvodnika) prišivene su dvije kratke, crvene vrpce, kako bi se raspoznali od običnih gardista;
odora bubnjara (koju nose samo na svečanosti polaganje prisege) je plave, crne i žute boje  (boje s obiteljskog grba obitelji Pfyffer von Altishofen).Na svečanosti polaganja prisege 6. svibnja gardisti nose metalni oklop na prsima, kao i kacigu (tzv. Grangala odora).
Plavu radnu odoru  nose časnici te ostali gardisti u raznim ne-svečanim prilikama. One se nose na vježbi, u noćnoj službi, te nedjeljom i praznicima na straži pred vatikanskim vratima Sant'Anna.
Tamnoplave beretke s oznakama činova sastavni su dio i svečane i radne odore. U posebnim prilikama, kao sastavni dio svečane odore, na glavi se nosi metalna kaciga bijele (metalne) boje, dok se nedjeljom i praznicima  nosi kaciga crne boje, s nojevim perjem na vrhu (bijelo za brigadira i časničkog namjesnika, ljubičasto za časnike, crveno za ostale dočasnike i gardiste, prljavo-žuto za pripadnike vojnog orkestra - bubnjare).
Časnici i časnički namjesnik nose civilnu odjeću dok obavljaju svakodnevne dužnosti. Odoru nose u svečanim formalnim prilika (svečanu odoru) te kad su na vježbi (radnu odoru). Gardisti koji su zaduženi za neposrednu tjelesnu zaštitu Svetog Oca također nose civilnu odjeću.
Zastava Švicarske garde promjenjiva je, jer su njezini sastavni dijelovi grb trenutnog pape i trenutnog zapovjednika.
Izgled zastave Švicarske garde propisan je člankom 3. Pravila službe, u kojem stoji da zastavu dijeli bijeli križ na četiri polja. Na prvom, gornjem lijevom polju (polje bliže koplju) nalazi se grb trenutnog pape, a na četvrtom polju (polje dolje desno) grb je pape Julija II., osnivača Garde. Ta su oba polja crvene boje. Drugo i treće polje sadrže boje Garde - plavu, žutu i crvenu. U sredini zastave nalazi se grb trenutačnog zapovjednika. Grb zapovjednika temelji se na tradicionalnim bojama švicarskog kantona iz kojega dolazi. Dimenzije zastave su 2,2 m x 2,2 m. Zastava je izrađena od svilenog damasta.
Boje zastave podsjećaju na Sacco di Roma (pljačka Rima), kada su pripadnici Švicarske garde spasili papu Klementa VII., inače potomka obitelji Medici (krsno mu je ime Giulio de Medici), pretrpjevši velike gubitke. Prilikom polaganja prisege, novi gardisti drže lijevom rukom zastavu. Na posebne blagdane i svečanosti zastava je izvješena iznad  Portone di Bronzo (Brončana vrata).
Pripadnici Papinske Švicarske garde naoružani su tradicionalnim oružjem - helebardama i mačevima - koje danas služi uglavnom u ceremonijalne svrhe, odnosno kao sastavni dio odore. Helebarde, koje su stoljećima bile sastavni dio naoružanja osobnih straža na europskim dvorovima, dugačke su preko dva metara, a na vrhu imaju oštricu s četiri vrha. Helebarda se nosi s desne strane. Mač je sastavni dio svečane časničke odore (rapir ili duža sablja), ali i viših do-časničkih.
Danas su pripadnici Garde naoružani i suvremenim vatrenim oružjem - pištoljima (vjerojatno P220 i Sturmgewehr 550) i automatskim puškama (vjerojatno švicarskom Herstellers SIG), budući da osim ceremonijalne uloge imaju i zaštitnu ulogu, tj. služe kao osobna tjelesna straža Svetog Oca.
Glavna je zadaća Papinske Švicarske garde skrb za sigurnost Svetog Oca te njegovih rezidencija. Druge zadaće uključuju praćenje Svetog Oca na njegovim putovanjima, nadziranje ulaza u Državu Vatikanskog Grada, te obavljanje drugih službenih i ceremonijalnih dužnosti (kao što su držanje počasne straže).
Za vrijeme audijencija i misa, pripadnici Garde nadgledaju sudionike na ulazu. Oni osiguravaju da ulazi i izlazi budu slobodni, te osiguravaju komunikaciju, posebice s medicinskom službom. Od svog je osnutka Švicarska garda imala zadaću obavljanja počasne straže, iako je to samo manji dio posla. Pripadnik Garde koji drži helebardu nalazi se na straži. Počasna garda obavlja svoju dužnost u posebnim prigodama, kao i kada u službeni posjet Svetom Ocu dolaze šefovi država, veleposlanici, ministri te drugi duhovni i sekularni dužnosnici. 
Neposredna zaštita Svetog Oca je isključiva zadaća Švicarske garde. Za to su zaduženi stariji dočasnici koji su za to posebno trenirani. Najveći dio svakodnevnog posla odnosi se na zaštitu ulaza u Vatikan te Apostolsku palaču (prije svega dvorište San Damaso, dvorište Belvedere, na katovima raznih "Loggias", u Sali Regia, ispred ureda državnog tajnika, kao i ispred ulaza u Papin privatni apartman). Gardisti se nalaze i na ulazima u Vatikan - Arco delle Campane, Portone di Bronzo te Sant'Ann, ispred kojih se nalazi po jedan od mlađih pripadnika Garde. Područja unutar Vatikana koja su pod nadzorom Švicarske garde nisu otvorena za javnost. Ovisno o zoni, postoje mjesta na koja ne mogu ulaziti niti članovi Rimske Kurije, osim onih koji su na to posebno ovlašteni, stoga gardisti moraju znati prepoznati one kojima je dopušten ulazak, a ostale spriječiti. Ostala područja u Vatikanu koja nisu pod nadzorom Garde, nalaze se pod nadzorom vatikanske žandarmerije.
Dvije trećine gardista potrebno je za  redovno obavljanje svih svakodnevnih dužnosti. Ostali se nalaze na vježbama, učenju talijanskog (mlađi pripadnici), te slobodnim aktivnostima.
Royal, Robert. The Pope's Army: 500 Years of the Papal Swiss Guard. Crossroads Publishing Co, 2006. ISBN 0824523954
Bodin, J.: Les Suisses au Service de la France; Editions Albion Michael, 1988. ISBN 2-226-03334-3.

Svjetsko prvenstvo u nogometu - Francuska 1998. (fra. Coupe du monde de football de 1998), bilo je šesnaesto svjetsko nogometno natjecanje koje se u razdoblju od 10. lipnja do 12. srpnja 1998. godine održalo u Francuskoj. Po drugi puta u povijesti, svjetska nogometna organizacija FIFA izabrala je Francusku kao domaćina prvenstva koja je tijekom natječaja za domaćinstvo pobijedila Maroko. Ovo je ujedno bio i deveti put kako se svjetsko nogometno prvenstvo održalo u nekoj europskoj zemlji.
Kvalifikacijski ciklus za prvenstvo započeo je u ožujku 1996., a završio u studenom 1997. godine. Po prvi puta u povijesti, sustav natjecanja proširen je s dotadašnje 24 na 32 zemlje učesnice podijeljene u osam skupina s po četiri momčadi. Sveukupno su tijekom prvenstva odigrane šezdeset i četiri utakmice na deset stadiona u deset različitih gradova. Utakmica otvaranja prvenstva kao i finale igrali su se na stadionu Stade de France, a službena nogometna lopta turnira bila je Adidas Tricolore.
Prvenstvo je osvojila reprezentacija Francuske koja je u finalnom susretu porazila Brazil rezultatom 3:0. To je ujedno bio i prvi put da je reprezentacija Francuske osvojila svjetsko nogometno prvenstvo čime je postala sedmom nacijom kojoj je to uspjelo, a šestom (nakon Urugvaja, Italije, Engleske, Zapadne Njemačke i Argentine) kojoj je to uspjelo na domaćem tlu. Po prvi puta u svojoj povijesti na prvenstvu su nastupile reprezentacije Jamajke, Japana, Južne Afrike i Hrvatske od kojih je potonja ujedno ostvarila i svoj najveći uspjeh do danas plasiravši se u polufinale turnira i osvojivši treće mjesto, a čiji je napadač Davor Šuker postao najboljim strijelcem turnira sa šest pogodaka.
Dana 2. srpnja 1992. godine izvršni odbor FIFA-e je nakon sastanka u Zurichu (Švicarska) izabrao Francusku za domaćina turnira. Francuska je u procesu konačnog glasovanja pobijedila Maroko s 12 glasova naprema 7. Iz procesa natječaja za domaćinstvo Švicarska se povukla nakon što nije uspjela ispuniti FIFA-ine zahtjeve za domaćinstvo. Ovim izborom Francuska je postala treća država u povijesti koja će biti domaćin svjetskog nogometnog prvenstva dva puta, nakon Meksika 1986. odnosno Italije 1990. godine (Francuska je prvi puta bila domaćinom natjecanja 1938. godine). Engleska, koja je bila domaćin prvenstva održanog 1966. godine (i kojeg je u konačnici i osvojila) nalazila se među državama koje su također originalno aplicirale za domaćinstvo ovog natjecanja, ali se nauštrb natječaja za domaćinstvo Europskog prvenstva 1996. godine povukla iz procesa (Engleska će kasnije biti i izabrana za domaćina Eura 1996.).
Dana 4. lipnja 2015. godine Chuck Blazer je u suradnji s istragom koju su provodili FBI i švicarske vlasti potvrdio da su on i ostali članovi izvršnog odbora FIFA-e bili podmićeni tijekom izbornog procesa za domaćina svjetskih nogometnih prvenstava 1998. i 2010. godine. Blazer je izjavio: "Primili smo mito prilikom selekcije domaćina svjetskog nogometnog prvenstva 1998. godine". Budući je Francuska u konačnici i dobila domaćinstvo, isprva se mislilo da je mito došlo iz njihovog tabora, međutim naknadno se ustanovilo da su uplate stigle s marokanske strane.
Podrobniji članak o temi: Kvalifikacije za Svjetsko prvenstvo u nogometu 1998. (UEFA) - skupina 1Ždrijeb kvalifikacija za svjetsko prvenstvo u Francuskoj održalo se 12. prosinca 1995. godine u muzeju Louvre u Parizu. Domaćini turnira Francuzi, kao i branitelji naslova Brazilci nisu sudjelovali u ždrijebu budući su se te dvije reprezentacije automatski kvalificirale na završno natjecanje. U kvalifikacijskom ciklusu sveukupno su sudjelovale 174 države iz šest različitih konfederacija (dvadeset i četiri više od kvalifikacijskog ciklusa za prethodno prvenstvo u Italiji 1990. godine). Iz Europe se na završno natjecanje kvalificiralo četrnaest država (isključujući Francusku). Deset reprezentacija kvalificiralo se automatski nakon razigravanja po skupinama; devet pobjednika skupina i najbolja drugoplasirana momčad. Ostalih osam drugoplasiranih momčadi nakon ždrijeba igrali su međusobne susrete (jedan kod kuće i jedan u gostima) nakon čega se četvero ukupnih pobjednika tih dvoboja kvalificiralo na prvenstvo. Po pet mjesta na završnom turniru bilo je rezervirano za konferedacije CONMEBOLA i CAF-a (vodećih nogometnih tijela Južne Amerike i Afrike) dok su tri mjesta bila rezervirana za konfederaciju CONCACAF (vodećeg nogometnog tijela Sjeverne i Srednje Amerike te Kariba). Pobjednik kvalifikacijskog ciklusa iz Oceanije plasirao se u interkontinentalno doigravanje protiv drugoplasiranog iz azijskog kvalifikacijskog ciklusa, a pobjednik tog susreta otišao je na prvenstvo.
Četiri reprezentacije na svjetsko nogometno prvenstvo kvalificirale su se prvi put u svojoj povijesti: Hrvatska, Jamajka, Japan i Južna Afrika. Posljednja reprezentacija koja se plasirala na prvenstvo bila je Iran nakon što je 29. studenog 1997. godine porazila Australiju u doigravanju. Time se Iran na završnicu natjecanja po prvi puta kvalificirao nakon 1978. godine kada je također i reprezentacija Tunisa posljednji put nastupila. Čile se na turnir prvi put kvalificirao nakon 1982. godine, a Paragvaj i Danska prvi put nakon 1986. godine. Austrija, Engleska, Škotska i Jugoslavija vratile su se na natjecanje nakon što su u svojoj povijesti propustile nastupiti samo jedanput. Među reprezentacijama koje se nisu kvalificirale nalazili su se dvostruki svjetski prvaci Urugvajci (drugi puta za redom) i Švedska (koja je na prošlom prvenstvu u SAD-u osvojila treće mjesto). Rusija se nije kvalificirala na turnir po prvi puta nakon 1978. godine (kada su nastupali kao Sovjetski Savez) i to nakon što ih je u doigravanju izbacila reprezentacija Italije. Do 2018. godine ovo je posljednje nogometno prvenstvo na kojem su nastupile reprezentacije Škotske, Norveške, Austrije, Bugarske, Rumunjske i Jamajke.
Podrobniji članak o temi: Popis reprezentativaca na Svjetskom prvenstvu u nogometu - Francuska 1998.Njemačka, Italija, Argentina, Španjolska, Rumunjska i Nizozemska su bile postavljene kao nositelji skupina, skupa s braniteljima naslova Brazilcima te domaćinima Francuzima. Prvi puta u povijesti izvlačenje skupina održalo se na nogometnom stadionu - stadionu Vélodrome u Marseilleu, dana 4. prosinca 1997. godine.
Kao i na prethodnom turniru, svaka reprezentacija na svjetskom prvenstvu 1998. godine sastojala se od sveukupno dvadeset i dva igrača. Sve reprezentacije morale su službeno potvrditi svoja dvadeset i dva igrača najkasnije do 1. lipnja 1998. godine.
Od 704 igrača koji su nastupili na svjetskom prvenstvu, 447 njih je u tom trenutku igralo za neki europski klub; 90 ih je igralo u Aziji, 67 u Južnoj Americi, 61 u Sjevernoj i Središnjoj Americi, a 37 u Africi. Sedamdeset i pet igrača igralo je u nekom engleskom klubu - po pet više od Italije i Španjolske. Najviše igrača iz jednog kluba bilo je iz Barcelone (njih trinaestero).Prosječna dob svih momčadi bila je 27 godina i 8 mjeseci - pet mjeseci stariji nego na prethodnom turniru. Najmlađi igrač bio je napadač Kameruna Samuel Eto'o koji je u dobi od 17 godina i 3 mjeseca pozvan da zaigra za reprezentaciju, a najstariji je bio Jim Leighton iz Škotske u dobi od 39 godina i 11 mjeseci.
Francuska je svoj natječaj za domaćinstvo svjetskog nogometnog prvenstva temeljila na nacionalnom stadionu kapaciteta 80 tisuća sjedala te na devet drugih stadiona diljem zemlje. Kada im je u srpnju 1992. godine domaćinstvo i dodijeljeno, niti jedno regionalno nogometno zdanje nije ispunjavalo FIFA-ine uvjete - ponajviše one o kapacitetu od 40 tisuća mjesta. Predloženi glavni nacionalni stadion koji se u procesu natječaja nazvao "Velikim stadionom" od samog je početka planiranja obavijen kontroverzom; lokaciju stadiona određivali su politika, financije i nacionalna simbolika. Kao tadašnji gradonačelnik Pariza, Jacques Chirac uspješno je završio pregovore s tadašnjim premijerom Édouardom Balladurom o izgradnji stadiona Stade de France u Saint-Denisu, regiji koja se nalazi sjeverno od glavnog grada Pariza. Izgradnja stadiona započela je u prosincu 1995. godine te završila dvadeset i šest mjeseci kasnije, u studenom 1997. godine, a koštala je sveukupno 2,67 milijardi franaka.Originalna lista izbora lokacija stadiona za prvenstvo uključivala je četrnaest gradova. FIFA je konstantno nadzirala progres i kvalitetu priprema za prvenstvo, a finalne provjere na svim stadionima održale su se nekoliko tjedana prije početka samog turnira. Montpellier je bio iznenađujući izbor kao jedan od gradova domaćina natjecanja zbog toga što je imao nisku urbanu hijerarhiju u usporedbi s do tada favoriziranim Strasbourgom koji je uz to također imao i puno uspješniji lokalni nogometni klub kojeg je u međuvremenu preuzeo konzorcij. Međutim, izborni panel smatrao je Montpellier iznimno ambicioznim u želji za domaćinstvom nogometnih utakmica tijekom prvenstva. Tome su uvelike pridonijele i lokalne gradske i županijske vlasti koje su u posljednja dva desetljeća uložile znatna financijska sredstva u razvoj nogometa (a samim time i radnih mjesta). Neki od stadiona već su bili domaćini nogometnih utakmica svjetskog prvenstva održanog u Francuskoj 1938. godine. Tako su Stade Vélodrome u Marseilleu, Stade Municipal u Toulouseu, Gerland u Lyonu, Parc Lescure u Bordeauxu i Park prinčeva u Parizu po drugi su puta dobili čast biti domaćinima utakmica najvećeg nogometnog natjecanja na svijetu.
U konačnici se svjetsko prvenstvo održalo na deset različitih stadiona. Devet utakmica odigrano je na stadionu Stade de France (najviše od svih drugih), dok je sedam utakmica odigrano na stadionu Park prinčeva nogometnog kluba PSG čime je samo u Parizu sveukupno odigrano šesnaest utakmica prvenstva. Francuska reprezentacija četiri od svojih sedam utakmica igrala je na najvećem nacionalnom stadionu; ostale utakmice odigrala je na drugom i trećem najvećem stadionu u zemlji - Marseille i Lyon (koji su sveukupno ugostili po sedam odnosno šest utakmica prvenstva), a utakmicu osmine-finala odigrala je u Lensu (na čijem stadionu se također odigralo sveukupno šest utakmica). Nantes, Toulouse, Bordeaux, Montpellier i Saint-Etienne također su bili domaćini sveukupno šest utakmica, a na svim stadionima odigrana je barem jedna utakmica faze turnira nakon razigravanja po skupinama.
Na svjetskom prvenstvu u Francuskoj sudilo je sveukupno trideset i četvero sudaca uz trideset i tri asistenata. Budući je format natjecanja proširen na trideset i dvije zemlje učesnice, na ovom prvenstvu je bilo deset sudaca i jedanaest službenih osoba više u odnosu na svjetsko prvenstvo 1994. godine u SAD-u.
Format natjecanja bio je drugačiji od onog sa Svjetskog prvenstva 1994. godine budući su se u ovome natjecale 32 reprezentacije umjesto njih 24. Trideset i dvije reprezentacije bile su podijeljene u osam skupina s po četiri tima. Pobjednici skupina i njihovi drugoplasirani kvalificirali su se u osminu finala. Za razliku od prvenstava između 1986. i 1994. godine u ovom natjecanju nije bilo mogućnosti da trećeplasirani timovi prođu u fazu ispadanja. Počevši od ovog turnira, reprezentacije su morale putovati na svoje utakmice u grupnoj fazi natjecanja, budući su razni stadioni i gradovi bili domaćini svih grupa. 
Također je uvedeno i pravilo "zlatnog gola" koje se primjenjivalo u slučajevima kad je regularni dio utakmice druge faze natjecanja završio neriješenim rezultatom. Osim toga uvedeno je i pravilo da četvrti sudac pred kraj svakog poluvremena svake utakmice na ekektroničkom semaforu prikazuje ostatak vremena (minuta) koje će igrači morati odigrati u sudačkoj nadoknadi. Ovo pravilo vrijedi i danas, budući je vrlo dobro prihvaćeno od strane medija i gledatelja.
Turnir je otvoren utakmicom Brazila i Škotske koja je završila pobjedom branitelja naslova 2:1. Norveška je napravila najveće iznenađenje u skupini A pobjedom nad Brazilom 2:1, zabivši dva pogotka pred kraj utakmice. Obje reprezentacije bez problema su prošle u osminu finala. Italija je lakoćom osvojila prvo mjesto u skupini B, a Čileu su bila dovoljna sva tri neriješena rezultata za prolazak dalje. Nakon što je prije četiri godine promašio ključni jedanaesterac u finalu prvenstva, Roberto Baggio je u utakmici protiv Čilea spasio Italiju i osigurao neriješen rezultat (2:2) nakon kontroverzno dosuđenog jedanaesterca. Francuska je uvjerljivo osvojila prvo mjesto u skupini C, iako je Zinedine Zidane u utakmici protiv Saudijske Arabije (koja je završila 4:0 pobjedom Francuza) zaradio crveni karton i dobio dvije utakmice suspenzije. Iz te skupine Danska je prošla dalje kao drugoplasirana. Nigerija je bila iznenađujući pobjednik skupine D (prozvanom skupinom smrti), dok je Španjolska još jednom razočarala ne mogavši proći skupinu. Nigerija ih je pobijedila 3:2 u fantastičnoj utakmici i prošla u daljnju fazu natjecanja uz Paragvaj.  Iz skupine E dalje su prošle reprezentacije Nizozemske i Meksika. Meksiko se u dvjema utakmicama koje su završile neriješenim rezultatom spašavao od poraza i uspio. Njemačka i Jugoslavija vrlo su lako prošle u daljnju fazu natjecanja u skupini F. Zahvaljujući pogotku pred kraj utakmice, Rumunjska je pobijedila Englesku rezultatom 2:1 i na taj način osigurala prvo mjesto u skupini G, iza Engleza. Argentina je s tri pobjede vrlo lako zauzela prvo mjesto u skupini H, ispred Hrvatske koja je bila druga.
U osmini finala Italija je pobijedila Norvešku rezultatom 1:0, dok je Brazil vrlo lako prošao dalje protiv Čilea (4:1). Laurent Blanc postao je prvi strijelac "Zlatnog pogotka" na svjetskim nogometnim prvenstvima, zabivši zgoditak u produžetku utakmice Francuska - Paragvaj (1:0). Danska je razbila Nigeriju u osmini finala rezultatom 4:1. Njemačka je pobijedila Meksiko rezultatom 2:1, a istim rezultatom Nizozemska je porazila Jugoslaviju. Hrvatska je zahvaljujući pogotku s bijele točke pobijedila Rumunjsku 1:0 i prošla u četvrt finale natjecanja. Najzanimljiviju utakmicu osmine finala odigrale su reprezentacije Argentine i Engleske. Regularni dio utakmice završio je rezultatom 2:2 (dva su kontroverzna jedanaesterca dosuđena za obje reprezentacije u prvih 10 minuta utakmice, a kasnije je tada 18-godišnji Michael Owen bio strijelac zapanjujućeg pogotka). Utakmicu je također označilo i isključenje Davida Beckhama nakon udaranja Diega Simeonea. Međutim, igraču manje unatoč, Englezi su hrabro igrali i bili izrazito razočarani nakon što im je poništen pogodak Sola Campbella u produžecima nakon navodnog prekršaja nad argentinskim vratarom. U konačnici je Argentina prošla dalje nakon boljeg izvođenja jedanaesteraca.
Četvrt finale donijelo je ogled Francuske i Italije koja se odlučivala nakon izvođenja jedanaesteraca u kojima je domaćin turnira bio bolji. U uzbudljivoj utakmici Brazil je svladao Dansku rezultatom 3:2, a Hrvatska je napravila vjerojatno najveće iznenađenje turnira pobijedivši reprezentaciju Njemačke s uvjerljivih 3:0. Budući je Njemačka također bila izbačena u četvrt finalu prethodnog prvenstva, ovo je bilo prvi puta u povijesti da ta reprezentacija nije dospjela među 4 najbolje momčadi na dva prvenstva za redom. Utakmica između Nizozemske i Argentine bila je vrlo nasilna; Nizozemci su igrali s igračem manje nakon što je Arthur Numan ozlijedio Diega Simeonea kojeg su morali iznijeti s terena. Kasnije u utakmici, argentinski igrač Ariel Ortega zaradio je crveni karton zbog udaranja nizozemskog vratara Edwina van der Sara nakon što ga je van der Sar isprovocirao, osudivši ga za pokušaj simulacije jedanaesterca. Nedugo nakon isključenja Ortege, Dennis Bergkamp je postigao odličan pogodak i rezultatom 2:1 odveo Nizozemsku u polufinale turnira. 
Patrick Kluivert postigao je izjednačujući pogodak za Nizozemsku (1:1) pa je utakmica polufinala s Brazilom otišla u produžetke i odlučena tek nakon izvođenja jedanaesteraca u kojima su branitelji naslova bili bolji. U finalu su im se pridružili Francuzi nakon što je veteranski obrambeni igrač Lilian Thuram zabio oba pogotka u utakmici protiv Hrvatske koja je završila rezultatom 2:1. Do kraja njegove reprezentativne karijere to će ostati jedina dva pogotka koja će Thuram zabiti za svoju zemlju. U utakmici za treće mjesto Hrvatska je pobijedila Nizozemsku rezultatom 2:1 i na taj način ostvarila do tada najveći uspjeh na nogometnim natjecanjima.
Prvi puta u povijesti u finalu su se sastali branitelji naslova i domaćin prvenstva. Utakmica je odigrana 12. srpnja 1998. godine na stadionu Stade de France, a netom prije njezinog početka uvelike se pričalo o uključivanju Ronalda u početnu postavu samo 45 minuta prije starta susreta. Upravo je on u 22. minuti utakmice stvorio prvu priliku za Brazil nakon što je prošao pokraj braniča Thurama i pucao u suprotnu stranu gola na kojem je Fabien Barthez jedva zaustavio udarac. Ipak, Francuska je povela u 27. minuti preko Zinedinea Zidanea koji je nakon uspješno izvedenog kornera glavom postigao zgoditak. Tri minute prije isteka prvog poluvremena, Zidane je postigao drugi pogodak i to ponovno glavom iz kornera. U 68. minuti utakmice domaćini Francuzi ostali su na terenu s igračem manje nakon što je Marcel Desailly zaradio drugi žuti, odnosno isključujući crveni karton nakon grubog prekršaja. Brazil je krenuo u napadačku formaciju i premda su pritisnuli Francuze svejedno su primili i treći pogodak nakon što je zamjena Patrick Vieira poslao dugu loptu prema svom tadašnjem klupskom kolegi Emmanuelu Petitu koji je u protunapadu postigao zgoditak za konačnih 3:0. U tom trenutku ovo je bio najveći poraz reprezentacije Brazila na svjetskim prvenstvima koji će kasnije nadmašiti Njemačka u polufinalu svjetskog prvenstva 2014. godine. Procijenjeno je da je milijun ljudi nakon finala izašlo na ulice Pariza i slavilo pobjedu do ranih jutarnjih sati. Poslije utakmice tadašnji francuski predsjednik Jacques Chirac na terenu je čestitao osvajačima naslova i drugoplasiranima, a nekoliko dana nakon finala tadašnji francuski izbornik Aimé Jacquet dao je ostavku.
Pobjedom u finalu Francuska je postala sedma država koja je osvojila svjetsko nogometno prvenstvo, pridruživši se Urugvaju, Italiji, Njemačkoj, Brazilu, Engleskoj i Argentini. Tijekom prvenstva ta momčad primila je tek dva pogotka - rekord kojeg su od tada srušile samo Italija (2006.) i Španjolska (2010.). Najbolji strijelac turnira bio je Davor Šuker (6 pogodaka) koji je postigao zgoditke u svakoj utakmici u kojoj je Hrvatska zabila (izuzev utakmice u skupini s Argentinom koja je završila rezultatom 0:1 u korist Argentinaca). Najboljim igračem turnira proglašen je Brazilski napadač Ronaldo.
Službena maskota prvenstva bio je Footix, pijetao koji je predstavljen još u svibnju 1996. godine. Kreirao ga je grafički dizajner Fabrice Pialot, a njegova je kreacija izabrana među pet ostalih koje su se nalazile u natječaju. Među navijačima je provedeno istraživanje o pijetlu kao maskoti prvenstva, a ispostavilo se da je izgled maskote iznimno pozitivno primljen; 91% ispitanika automatski je poistovijetilo pijetla s Francuskom, tradicionalnim simbolom cijele nacije. Ime maskote Footix odabrali su gledatelji francuske nacionalne televizije, a sastoji se od riječi foot (noga) i ix kao referenca na popularni lik iz stripa Asterix. Boje maskote reflektiraju boje francuske zastave, ali i boje dresova reprezentacije.
Službena pjesma turnira bila je "The Cup of Life" u izvedbi Rickyja Martina, a službena himna prvenstva bila je "La Cour des Grands" u izvedbi Youssoua N'Doura i Axelle Red. Službena lopta svjetskog prvenstva nazvana je Tricolore (što na francuskom znači "tri boje"), a izradila ju je njemačka tvrtka Adidas. To je bila osma službena lopta koju je za neko svjetsko prvenstvo izradio Adidas, a prva u seriji lopti s više boja. Tradicionalni simboli Francuske (trobojna zastava i pijetao) poslužili su kao inspiracija za dizajn lopte.
Napadač Hrvatske, Davor Šuker, postigao je najviše pogodaka na prvenstvo (šest) zbog čega je osvojio nagradu Zlatna kopačka. Sveukupno je tijekom prvenstva 112 različitih igrača postiglo 171 pogodak (od čega je šest bilo auto zgoditaka).
Nakon završetka prvenstva, FIFA je objavila službenu ljestvicu svih momčadi koje su nastupile na turniru, a na temelju njihovog napretka kroz natjecanje, ukupnih rezultata i kvalitete suparnika.

Svjetsko prvenstvo u nogometu - Njemačka 2006., službenog naziva 2006 FIFA World Cup Germany™, održavalo  se od 9. lipnja do 9. srpnja 2006. u 12 njemačkih gradova. Glavni organizator prvenstva bila je svjetska nogometna federacija FIFA, a ono je bilo ukupno 18. završnica Svjetskih prvenstava u nogometu.
U kvalifikacijama za prvenstvo sudjelovalo je ukupno 197 reprezentacija, a na samoj završnici prvenstva sudjelovale su 32 reprezentacije. Od svih reprezentacija koje su se kvalificirale na završnicu prvenstva samo se reprezentacija Njemačke izravno kvalificirala kao reprezentacija zemlje domaćina. Ovo se prvenstvo razlikovalo od prijašnjih po tome što se na njega prvak prethodnog prvenstva, u ovom slučaju Brazil, nije izravno kvalificirao na završnicu prvenstva već je morao igrati kvalifikacijske utakmice kao i sve ostale reprezentacije. U Njemačkoj su svoj prvi nastup na završnici Svjetskog prvenstva u nogometu ostvarile reprezentacije Angole, Gane, Obale Bjelokosti, Toga, Trinidada i Tobaga te Ukrajine. Reprezentacija Hrvatske kvalificirala se na prvenstvo završivši kao prvoplasirana u skupini 8 europskih kvalifikacija, a ovo joj je bio ukupno i uzastopno treći nastup na završnici Svjetskih prvenstava u nogometu.
Ždrijeb skupina održan je 9. prosinca 2005. u Leipzigu, a prvu utakmicu prvenstva odigrale su reprezentacije Njemačke i Kostarike, 9. lipnja u Münchenu, dok se finale odigralo točno mjesec dana kasnije u Berlinu. Svjetskim je prvakom po četvrti put u povijesti postala reprezentacija Italije, koja je u finalu pobijedila Francusku boljim izvođenjem jedanaesteraca.
* Stadioni koji u svom uobičajenom nazivu imaju ime nekog sponzora tijekom održavanja prvenstva službeno će nositi drugačija imena jer FIFA prema svojim pravilima zabranjuje sponzorirana imena stadiona tijekom održavanja Svjetskog nogometnog prvenstva. Tako će primjerice Allianz Arena u Münchenu tijekom održavanja prvenstva biti znana kao FIFA WM-Stadion München.
Ždrijeb je održan 5. prosinca 2005, a momčadi su bile raspoređene po ovim jakosnim skupinama:
Podrobniji članak o temi: Svjetsko prvenstvo u nogometu - Njemačka 2006., prvi krug natjecanja Napomena:
Podrobniji članak o temi: Svjetsko prvenstvo u nogometu - Njemačka 2006., popis strijelaca
Iako Svjetsko pvenstvo nije liga, konačne pozicije su jako važne zbog kalkuliranja za sljedeće ždrijebanje. Trenutna tablica je napravljena po istom kriteriju kao i tabela za Svjetsko prvenstvo 2002.:
Finale i utakmica za 3. mjesto: Finalisti dobivaju 1. i 2. mjesto, a trećeplasirani i četvrti na turniru 3. i 4. mjesto.
Došli do skupine: Momčadi u plavom su bili u finalu, u svijetlo plavom su izgubili u polufinalu, u svijetlo narančastoj su ispali u četvrt finalu, u svijetlo zelenoj su ispali u osmini finala, a momčadi u sivom su ispale u skupini.
Bodovi: 3 za pobjedu uključujući i produžetke, 1 za neriješeno uključujući i utakmici rješenu izvođenjem jedanaesteraca, 0 za poraz uključujući i produžetke, A-- u stupcu neriješenih utakmica znači da je momčad izgubila na jedanaesterce, a a + znači da je momčad poijedila na jedanaesterce.

Svjetsko prvenstvo u nogometu 2018. godine je 21. izdanje svjetskog nogometnog prvenstva koje se igralo od 14. lipnja do 15. srpnja 2018. godine u Rusiji, nakon što joj je FIFA 2. prosinca 2010. godine dodijelila pravo domaćinstva. Ovo je prvo svjetsko nogometno prvenstvo u nekoj od bivših sovjetskih republika, i prvo svjetsko nogometno prvenstvo u Europi nakon 2006. godine koje je održano u Njemačkoj. Ovo svjetsko nogometno prvenstvo ostat će upamćeno i po tome što je prvi put rabljena VAR video tehnologija.
Završnica prvenstva sastoji se od 32 nacionalne reprezentacije, od kojih je 31 sudjelovala u kvalifikacijama dok je Rusija kao domaćin izravno kvalificirana. Ukupno je odigrano 64 utakmica na 12 stadiona u 11 gradova. Završnica je odigrana 15. srpnja 2018. godine na moskovskom stadionu Lužnjiki.Ukupno 32 reprezentacije sudjelovale su na završnom turniru, 31 od kojih je pravo nastupa izborila kroz kvalifikacije te domaćin, Rusija. Od svih kvalificiranih ekipa, njih dvadeset je ostvarilo uzastopni nastup nakon prvenstva 2014. godine, dok su svoj debi na turniru imali Island i Panama. Pobjednik prvenstva, koji je odlučen 15. srpnja 2018. godine, ostvaruje pravo na nastup na Konfederacijskom kupu 2021. godine koji će se održati u Kataru. Prvak je, po drugi puta u povijesti, postala Francuska, koja je u završnici pobijedila Hrvatsku. Za Hrvatsku je to bio debitantski nastup u finalu Svjetskog prvenstva, dok je Francuska treći put igrala posljednju utakmicu turnira; šest golova postignutih u završnici najveći je broj golova u toj fazi još od 1966. godine (s tim da je taj rezultat ostvaren nakon produžetaka), odnosno od 1958. godine i pobjede Brazila nad Švedskom 5:2 u regularnom vremenu. Treće mjesto je, po prvi puta u svojoj povijesti, osvojila Belgija, koja je pobijedila Englesku 2:0.
Proces odabira domaćina svjetskih prvenstava u nogometu 2018. i 2022. godine započeo je u siječnju 2009. godine, te su nacionalni nogometni savezi imali rok do 2. veljače 2009. godine za izjašnjavanje svojega zanimanja za domaćinstvo. U početku je devet zemalja ušlo u proces kandidature za prvenstvo 2018., međutim Meksiko je kasnije odustao, dok je FIFA odbila indonezijsku kandidaturu u veljači 2010. godine jer nije dobila pismo podrške od indonezijske Vlade. Tijekom procesa, tri preostale države izvan UEFA-e (Australija, Japan i SAD) odustale su od kandidature za prvenstvo 2018. godine, dok su UEFA-ine članice odustale od prvenstva 2022. godine Slijedom toga, ostale su četiri službene kandidature za Svjetsko prvenstvo 2018. godine: engleska, ruska, belgijsko-nizozemska i španjolsko-portugalska.
22 člana FIFA-inog Izvršnog odbora sastali su se 2. prosinca 2010. godine u Zürichu da bi odlučili konačne domaćine dvaju prvenstava. Rusija je dobila domaćinstvo prvenstva 2018. godine u drugom krugu glasovanja. Zajednička kandidatura Španjolske i Portugala bila je na drugom mjestu, dok su Belgija i Nizozemska završili na trećem mjestu. Engleska kandidatura nije uspjela proći prvi krug.Rezultati glasovanja bili su sljedeći:
Napomena: Trebalo je imati apsolutnu većinu, što odgovara broju od 12 glasova. Dok taj uvjet nije postignut, po jedan kandidat s najmanje glasova ispada po krugu.
Podrobniji članak o temi: Popis reprezentativaca na Svjetskom prvenstvu u nogometu - Rusija 2018.
Ždrijeb za skupine SP-a 2018. godine održan je 1. prosinca 2017. godine u Moskvi, a kvalificirane momčadi su ždrijebane na temelju rasporeda po sljedećim jakosnim skupinama:
Napomena: U zagradama se nalazi FIFA poredak reprezentacija dana 16. listopada 2017. godine
FIFA je objavila popis 13 gradova i 16 stadiona u kojima će se održati prvenstvo. To su bili Kalinjingrad, Kazan, Krasnodar, Moskva, Nižnji Novgorod, Rostov na Donu, Sankt Peterburg, Samara, Saransk, Soči, Volgograd, Jaroslavlj i Ekaterinburg. Međutim, u listopadu 2011. godine, Rusija je objavila kako će smanjiti broj stadiona na četrnaest. Gradnju predviđenog stadiona za Moskovsku oblast je otkazala regionalna vlada, a stadion Spartak se natjecao sa stadionom Dinamo za preostalo mjesto domaćina.Konačni izbor stadiona i gradova najavljen je 29. rujna 2012. godine. Broj gradova domaćina smanjen je na 11, a broj stadiona na 12, s tim što su Krasnodar i Jaroslavlj otpali s konačnog popisa.
Ukupno je postignuto 169 golova u 64 utakmice, što je nešto više od 2 i pol gola po utakmici (2,64). 
Postignuto je 12 autogolova, što nadmašuje rekord od šest na SP-u 1998. godine. 
Hrvatski kapetan Luka Modrić dobio je Zlatnu loptu za igrača turnira, dok je najbolji strijelac sa šest golova bio engleski kapetan, Harry Kane. Vratar Belgije, Thibaut Courtois, dobio je Zlatnu rukavicu, dok je Kylian Mbappé proglašen najboljim mladim igračem turnira. Mbappé je bio i najmlađi strijelac cijelog turnira sa samo 19 godina te drugi tinejdžer u povijesti natjecanja koji je postigao gol u završnici Svjetskog prvenstva, nakon Peléa, koji je 1958. godine imao 17 godina. Fair Play nagradu dobila je reprezentacija Španjolske, koja je tijekom prvenstva dobila samo dva žuta kartona.
Službeni logo prvenstva je predstavljen 28. listopada 2014. godine od strane kozmonauta na Međunarodnoj svemirskoj stanici, a onda je projiciran na moskovski Boljšoj teatar tijekom večernjeg televizijskog programa. Tadašnji ruski ministar sporta, Vitaly Mutko, rekao je da je logo inspiriran "bogatom ruskom umjetničkom tradicijom i njezinom historijom hrabrih postignuća i inovacija", dok je tadašnji predsjednik FIFA-e, Sepp Blatter, rekao da logo reflektira "srce i dušu" zemlje. U svrhu brendiranja, dizajniran je i poseban font, Duša (rus. Душа), kojeg je izradila portugalska tvrtka "Brandia Central" tijekom 2014. godine.
Službena maskota prvenstva, antropomorfni vuk po imenu Zabivaka (rus. Забива́ка; hrv. "Zabijač golova"), javnosti je predstavljen 21. listopada 2016. godine. Maskota je odabrana preko internetskog glasovanja, a dizajnirala ju je studentica Ekaterina Bočarova. Zabivaka je odjeven u boje ruske reprezentacije (plava, bijela i crvena). 
Službeni rezultati glasovanja prezentirani su dan nakon objave maskote, u emisiji Večernji Urgant na Prvom kanalu Ruske Televizije. Zabivaka je pobijedio s ukupno 53% glasova. Drugoplasirani je bio tigar (27%), dok je treća bila sibirska mačka (20%). U glasovanju je sudjelovalo više od milijuna ljudi, a ono se odvilo tijekom rujna 2016. godine.
Službena lopta prvenstva, Adidas Telstar 18 je predstavljena 9. studenog 2017. godine u Moskvi, od strane Lionela Messija. Njezin dizajn temeljen je na prvoj službenoj lopti FIFA Svjetskih prvenstava iz 1970. godine.
Službena pjesma za prvenstvo bila je "Live It Up", koju su izvodili Will Smith, Nicky Jam i Era Istrefi. Pjesma je javno predstavljena 25. svibnja 2018. godine, dok je službeni spot objavljen 7. lipnja 2018., tjedan dana prije početka prvenstva.
Kao i za Zimske olimpijske igre 2014. izbor Rusije za domaćina je sporan. Kontroverzna pitanja podrazumijevaju nivo rasizma ruskog nogometa, i diskriminaciju LGBT ljudi u širem Ruskom društvu. Učešće Rusije u sukobu s Ukrajinom je također izazvalo poziv da se turnir održi u Rusiji, pogotovo nakon aneksije Krima, i navodna uloga Rusije u uništavanju Leta Malaysian Airlines 17. Predsjednik FIFA-e — Sepp Blatter, rekao je da je za Rusiju glasao kao domaćina i da oni nastavljaju nesmetano svoj rad.Tvrdnje vezane za korupciju su izazvale prijetnju od Engleskog nogometnog saveza o mogućem bojkotiranju prvenstva.
Vizni sustav se neće primjenjivati na sudionike Svjetskog prvenstva i navijače koji će moći posjetiti Rusiju bez viza, neposredno prije i za vrijeme prvenstva, bez obzira na njihovo državljanstvo.
Prema izboru modnog časopisa GQ, najizvornije i najbolje dizajnirane dresove na prvenstvu nose igrači Nigerije, dok je na drugom mjestu momčad Hrvatske sa svojim kvadratičastim dresovima o kojima je napisano:"Nadahnuti šahiranim grbom, hrvatski za oko zapinjući dresovi su nešto ugodno za oko i na terenu i izvan njega, predstavljajući rijetku ljepotu među nogometnom odjećom. Od naroda koji nam je dao kravatu nismo ni očekivali manje. Šah mat."
Zanimljivost je i to što je utakmica između Nigerije i Hrvatske u skupini, po izboru časopisa, bila i modno najatraktivnija utakmica u kojoj su se nadmetale dvije najbolje odjevene momčadi.Hrvatska je pobjedom nad Nigerijom (2:0) u prvoj utakmici skupine nakon 20 godina otvorila Svjetsko prvenstvo pobjedom.
Veličanstvena pobjeda Hrvatske nad Argentinom (3:0) je prva pobjeda Hrvatske nad južnoameričkim suparnicima.
Prvu pobjedu u trećoj utakmici skupine SP-a Hrvatska je izborila protiv Islanda (2:1) i ostvarila vlastiti rekord - sve tri pobjede u grupnoj fazi svjetskih prvenstava.
Nakon 20 godina Hrvatska je pobijedila u nokaut fazi velikih natjecanja. Dramatično je pobijedila Dansku boljim izvođenjem jedanaesteraca ukupnim rezultatom 4:3 (1:1). Junak utakmice bio je golman Danijel Subašić. S obranjena tri jedanaesterca postao je drugim golmanom velikih nogometnih natjecanja ikada koji je obranio tri jedanaesterca.
U teškoj i dramatičnoj utakmici pobijedivši domaćina prvenstva - Rusiju, Hrvatska je po drugi puta u povijesti ušla u polufinale svjetskog prvenstva u nogometu. Utakmica je završena boljim izvođenjem jedanaesteraca. U prvom poluvremenu završilo je 1:1, dok je u prvom produžetku Hrvatska vodila 2:1 da bi Rusi izjednačili krajem drugoga. 4 jedanaesteraca je zabila Hrvatska, a Rusija 3 pa je ukupan rezultat 6:5 za prvu pobjedu Hrvatske nad domaćinom svjetskoga prvenstva.
Pobjedom nad Engleskom (2:1) Hrvatska je postala najmanja europska zemlja koja je ušla u finale svjetskog prvenstva. Strijelci za Hrvatsku bili su u 68. Ivan Perišić i u 109. minuti Mario Mandžukić. U ovoj utakmici Dalićeva Hrvatska je postala druga reprezentacija, nakon Argentine, koja je u polufinalnoj utakmici na SP-u gubila pa nakon prvog poluvremena preokrenula rezultat.
Trijumfalnom polufinalnom utakmicom Hrvatska je postala druga reprezentacija svjetskih prvenstava koja je igrala produžetke u trima utakmicama za redom. To je još uspjelo samo Englezima.
Reprezentativac Hrvatske, Marcelo Brozović, pretrčao je 16 kilometara i 339 metara te tako ostvario trkački rekord svjetskog prvenstva u Rusiji.
Ovo je drugo svjetsko prvenstvo, nakon 2006., u kojem su polufinale igrale samo europske reprezentacije.
Ovo će prvenstvo postati poznato po tome da nitko nije favorit. Aktualni svjetski prvak, Njemačka, završila je na posljednjem mjestu skupine. Ovo je treće za redom (2010., 2014.) prvenstvo u kojem svjetski prvak ne uspijeva proći grupnu fazu.

Taekwondo je korejska borilačka vještina nastala 40-ih godina dvadesetog stoljeća spajanjem različitih vještina koje su se vježbale u to vrijeme. Njezino ime dolazi iz riječi Tae (태, hanja 跆), što znači udariti nogom, Kwon (권, hanja 拳), što znači udariti rukom i Do (도, hanja 道), što znači put. Taekwondo je udaračka vještina koju odlikuju atraktivne nožne tehnike i brzina. Danas se taekwondo smatra jednom od najpopularnijih borilačkih vještina i sportova, a broj vježbača u svijetu se procjenjuje na više od 100 milijuna.
Povijest borilačkih vještina u Koreji je vrlo duga. Najstariji dokazi su kipovi i slike pronađeni u grobnici dinastije Muyong Chong (oko 3. stoljeća pr. Kr.) koje prikazuju ratnike u borbenim pozama. U to doba, Koreja je bila podijeljena na tri kraljevstva: Silla, Koguryo i Paekje. Sva tri kraljevstva su imala jake vojske (u Koguryo zvanih "SonBae", u Silla "Hwarang") koje su izučavale vještinu nenaoružane borbe. U to vrijeme, vještina se zvala HwaRang-Sul ili SuBak / SooBakh-Do /.
Subak se razvio u vještinu taekkyon ( izgovor:  tekjon ), koja se često koristila na vojnim demonstracijama, i na turnirima na kojima su se ratnici mogli dokazati u međusobnom nadmetanju. To posebno dolazi do izražaja za vrijeme dinastije Koryo (918. - 1392. n.e.), koja ujedinjuje tri kraljevstva, i kada se natjecanja u taekkyonu koriste u svrhu pronalaženja talentiranih novih vojnika ili čak promaknuća vojnika u časnike. Kroz stoljeća, taekkyon razvija mnogo specifičnih nožnih tehnika. Za vrijeme dinastije Joseon, konfucijanizam zamjenjuje budizam kao službena religija, i društvo postaje manje fokusirano na ratovanje i viši društveni slojevi počinju se više baviti poezijom i glazbom. Shodno tome, taekkyon postaje zanimacija nižih društvenih slojeva i preživljava kao narodna igra sve do početka 20. stoljeća.
Za vrijeme japanske okupacije Koreje, sve borilačke vještine su strogo zabranjene i taekkyon praktički izumire. Mnogo Korejaca putuje u Japan na studij i tamo se upoznaje s vještinama  ju-do, karate-do, aikido. Po završetku drugog svjetskog rata i japanske okupacije, vraćaju se u Koreju i otvaraju škole borilačkih vještina, korejski "Moo-Sool" izgovor MuSul = ratnička umjetnost podijeljene na pretežito udaračke Tang-Soo-Do; Soo-Bakh-Do ili više hvatačke YU-DO korejski ĐUDO ili JUDO, odnosno miješane hvatačko-udaračke HAP-KI-DO pod utjecajem AIKIDO-a iz Japana.
Ideogram izvorno kineski isti je Wu-Shu ( vu-šu), Moo-Sul ( mu-sul) i Bu-Jutsu ( bu-đucu) za izraz "ratnička umjetnost-umijeće", ili uz dodatak DO ratnički put: BU-DO japanski, MOO-DO korejski i WU-DAO kineski; Kineski sustav danas je WU-SHU s 12 grana ratničkih umjetnosti, prikazanih kao demo-sustav na Olimpijskim igrama u Pekingu ( Beijing ) 2008, te Svjetskim igrama borilačkih sportova i vještina, Peking-Kina 2010. i Petrograd-Rusija 2013. ( GAISF/AGFIS SportAccoerd "World Games Combat Sports" ).
Neke od poznatih škola iz ovog razdoblja su Moo-Duk-Kwan, Chung Do Kwan, Oh Do Kwan, Ji Do Kwan ( 9 udaračkih "kwan" -ova ili škola ). Škole nisu bile povezane, a vještina koju su podučavali (uglavnom varijacije okinavljanskog To-De sustava, kasnije nazvan Karate-Do) se nazivala raznim imenima: kong soo do, tang soo do, tae soo do itd. Kroz utjecaj taekkyona, vještina poprima mnoge specifične nožne tehnike, ali se još uvijek podučava pod različitim imenima, s različitim formama, zvanjima koja nisu ujednačena itd.
Među osnivačima škola se javlja želja za objedinjavanjem njihovih stilova u jedinstvenu korejsku borilačku udaračku vještinu. Nova vještina se isprva naziva Tang-Soo-Do, pa Tae-Soo-Do; Počinje proces zajedničkog rada udaračkih kwan-ova i osnovano je udruženje Korea Tae-Soo-Do Dae-Han (Association) 1961 kao prva udružena organizacija, koja 1965. mijenja ime u Korea Tae-Kwon-Do Dae-Han (Association), naziv koji nosi i danas, a danas se piše se skupa TaeKwonDo i izgovara TEKVONDO s naglaskom na drugom O. 
Navodno je ime TaeKwonDo prvi puta predložio jedan suradnik generala Choi-Hong-Hi-ja 1955.g. ali nije tada prihvaćeno, nego tek 1965. kada je general Choi Hong Hi postao predsjednik Korea Tae-Soo-Do Dae-Han i ime odmah promijenio u TaeKwon-Do, te iskoristivši vojnu moć praktično nametnuo svoj stil "Oh-Do-Kwan" i praktički zabranio ostale stilove, koji su "preživjeli" u inozemstvu, najviše u Americi i zanimljivo u Japanu gdje su Korejci najveća nacionalna manjina, pod nazivima Tang-Soo-Do, Han-Moo-Do, Kuk-Sool-Won, Tae-Kuk-Sul, Hapkido i drugi...
U razdoblju 1945-1955 razvilo se u Koreji više smjerova i interesa za ratničke ili borilačke umjetnosti ( Moo-Sul; musul ), u 4 glavna pravca: 
1. YU-DO pretežito hvatački sustav, korejski JUDO ( đudo) s integriranim Goshin-Jutsu i Ju-Jutsu;
2. TANG-SOO-DO / SOO-BAKH-DO ili KONG-SOO-DO pretežno udarački sustav, korejski TAE-SOO-DO KARATE-DO, pod utjecajem japanskih karate-do škola ( ryu);
3. KUM-DO ili KUMDO, derivat japanskog sustava KENDO, mačevanje bambusovim štapovima "shi-nai" u oklopima, te IAIDO vještina mača;
4. HAPKI-DO ili HAPKIDO, umjetnost kooordinirane KI-energije i vrtložnih kretnji, derivat japanskog sustava AIKIDO; ideogram je isti za hapkido i aikido. Razvilo se mnogo hapkido škola. Stil za vojno-policijske potrebe nazvan je "Teuk-Gong MuSul".
Kako su u staroj Koreji bili u prošlosti razvijeni sustavi borenja pretežno udarcima nogama, osobito iz skoka i u letu, osnivači svih korejskih udaračkih stilova-škola ( kwan ) preferirali su noge, za razliku od japanskog karate-do sustava ( ryu=stil, škola ) koji je u to vrijeme preferirao pravocrtne udarce rukama; Čak su održani susreti korejskih i japanskih praktikanata u Koreji i Japanu, više u propagandne svrhe, pa i "susret timova" Koreje i Japana u sistemu "karate-do".
Korejci su utjecali na japanski karate-do, osobito škola Kyoku-Shin-Kai-Kan-Do koju je osnovao Koreanac Choi-Yeung-Eui i japanizirao ime u Mashutatsu Oyama, a inače je izvorno trenirao Moo-Duk-Kwan Soo-Bakh-Do ( osnivač velemajstor Hwang-Kee ).
Najbrojnija nacionalna manjina u Japanu su potomci doseljenika i radnika iz Koreje, MuSul i TaeKwonDo masovniji su nego Karate-Do,
jer japanski nacionalni sustav borenja je ipak Ju-Do, koji je obvezan u svim školama kao sustav tjelovježbe i samokontrole.
Korea Athletic Association (Korejsko udruženje za tjelovježbe-atletiku; državno tijelo) kao službenu organizaciju 1955 registriralo je Korea TangSooDo DaeHan; 1961 do 1965 mijenja ime u Koreaa TaeSooDo DaeHan, a 1965 u Korea TaeKwonDo DaeHan (Association). 
Korea Athletic Association i korejsko ministarstvo obrazovanja proglasili su tek 1965. Tae-Kwon-Do korejskom nacionalnom ratničkom vještinom, još bez naznaka sportskih karakteristika. 
Godinu dana kasnije 1966 instruktori iz 11 zemalja osnivaju ITF International TaeKwonDo Federation, koja biva primljena i u CISM ( Međunarodni savjet vojnih sportskih umijeća; Council International Sport Military Arts). U razdoblju 1959-1966 su korejski vojni instruktori pod nazivom taekwondo ( tekvondo ) prikazivali u azijskim zemljama način obuke golorukih umijeća borenja kakav je prakticiran u vojsci Južne Koreje; Prvi promotor tada je bio je Kim Bok Nam, kasnije najvišeg zvanja 11.DAN taekwondo, koji se preselio u USA i odvojio se i od ITF i od WTF.
Unatoč nastojanjima prve generacije majstora taekwondo-a koji su probali ujediniti taekwondo u jednu standardiziranu borilačku vještinu, to im nije u potpunosti uspjelo. Tek kad su u Koreji shvatili da treba krenuti u smjeru sporta, odlaskom Choi Hong Hi-ja u Kanadu, počinje nova era i opet se vraća starim kwan-ovima, te se u Koreji osniva edukacijski institut Kuk-Ki-Won ( 1972). Nastaje rascjep u tekvondou, podjela na Kuk-Ki-taekwondo, po KukKiWon institutu, koji je nastavno središte nove organizacije WTF - World TaeKwonDo Federation, osnovana 1973. ( ITF osnovana ranije 1966. ).
Kuk-Ki-Won je središnji edukacijski institut za podučavanje i registraciju isnstruktora, majstora, tehničkih zvanja i licenci za natjecanja ( neka vrsta Sportskog Univerziteta ). 
WTF odmah po osnivanju organizira 1. Svjetsko prvenstvo u Seulu 1973. g. te 2.SP 1975. na koje dolazi i ekipa iz bivše SFRJ. 
Ekipa Jugoslavije, svi članovi iz Hrvatske bila je 1974. na 1.SP verzije ITF u Kanadi; Nije bilo zaštitne opremme na ruku-nogu; 
Pravila natjecanja po verziji WTF ( tekvondo klasični način ) u borbama su s zaštitom na tijelu - oklop ili pancir(ka), kao okvir od kože s umetcima od bambusa ili novije poliuretana, te u početku gola šaka i noga, po sistemu punog kontakta udarcima iznad pojasa, a bod je udarac koji izazove pomak iz ravnoteže udarenog borca. 
Kasnije su dodane meke tanke kožne rukavice za šaku i kožne meke tanke navlake na rist i stopalo ( nanožnice) te zaštita za podlaktice, potkoljenice i kaciga. Revoluciju su unijeli "elektronski" oklopi s dodirnim davačima ( dodirni - taktilni senzori ) u oklopu, te u navlakama za stopalo, koji bežično radiovalovima ( RF RadioFrequency ) signaliziraju pogodak i olakšavaju bodovanje i suđenje. Kako je nakon OI u Ateni taekwondo svrstan u za publiku neatraktivne sportove, u novije vrijeme traži se načine kako povećati zanimljivost za publiku, te uključivanje medija i sponzora-donatora, pa je uveden sustav više bodova za atraktivan udarac nogom u glavu ili iz okreta ili iz skoka, uvedena su tzv. tehnička natjecanja u sastavima-formama, te ekipni ( timski) sustav u 'kyorugy = borbe ( 5+1 u timu ) koji je promoviran na 2.World Games Combat Sports, Petersburg-Russia, u organizaciji SportAccord ( medijsko ime za GAISF-AGFIS ).
WTF ima 8 težinskih kategorija, a na Olimpijske igre ide s po dvije spojene kategorije, samo 4 muške i 4 ženske. Iz nepoznatih razloga nije u sustav natjecanja u početku ukomponirano natjecanje u izvođenju borilačkih sastava "Paterns" / Forme-Hyoong, izgovor hjung  ili hjong /; ( ili Poomse novi WTF termin; Tull novi ITF termin ). I druge borilačke organizacije ( IF ) imaju svoje grane "Forme" ( Paterns).
WTF 1975. postaje IF ( International Sport Federation) član GAISF/ AGFIS Glavna skupština međunarodnih sportskih saveza - General Assembly - Association of International Sports Federation , a od 1980. i član IOC-MOK Međunarodnog olimopijskog odbora, te World Games No 1. ( Svjetske igre broj 1., tj. igre "neolimpijskih sportova" ); 1980. WTF je primljen u IOC na zasjedanju IOC u Moskvi. 1988. je TAEKWONDO  demo-sport na Olimpijadi u Seulu - Koreja . Na OI Seul nastupa tekvondo ekipa bivše SFRJ, uz sponzortvo tvrtke COLON.
Osim u formama i pravilima sportske borbe, dva glavna stila ( grane ) taekwondoa se razlikuju i po nazivlju, te osnovnim tehnikama. Kukki-taekwondo se trenira u Južnoj Koreji]], dok je u Sjevernoj Koreji prisutan zasad samo ITF taekwondo verzija s Chang Hon formama ( tek od 1980.). KukKiWon institut osnovan je 1972. u J. Koreji. Taekwondo u DPRK dolazi tek 1980. prikazom na skupu emigranata, a dotle se je naziv Tang-Su i Kyok-Sul. Od 1983. instruktori iz DPRK odlaze širom svijeta, a na ITF SP u Budimpešti 1988. nastupa DPRK.
Kuk-Ki-Taekwondo je nastao kroz napore korejske organizacije za taekwondo ( KTA ) da objedine različite korejske udaralačke borilačke vještine. KukKiWon je stvoren 1972. godine, kao organizacija-institucija-edukacijska ustanova koja se brine o tehničkom dijelu taekwondoa i njegovom standardizacijom. Svjetska krovna organizacija WTF Wortld TaeKwonDo Federation ( Svjetski tekvondo savez), nastaje godinu poslije, 1973., i danas je KTA samo jedna od članica WTF-e. Treba napomenuti da se WTF isključivo bavi organizacijom sporta tj. turnira i da se ne bavi izdavanjem certifikata za instruktore, tehničkih zvanja-pojaseva ( DAN majstorska tehnička zvanja) ili razvojem formi-sastava, za što je zadužena eduakcijska organizacija Institut Kuk-Ki-Won ( osnovan po uzoru na KODOKAN institut za judo, odnosno HOMBU-DOJO za aikido ). Za nastup na WTF turnirima i olimpijskim igrama potrebno je imati službenu potvrdu o zvanju, izdanu od Kukkiwona, a dodatno za neke turnire i posebnu A ili G licencu za sportaše.
ITF International TaeKwon-Do Federation je nešto starija organizacija, koja je osanovana uz predstavnike 11 zemalja i prvi predsjednik je general Choi Hong Hi 1966.  General Choi Hong Hi je uspio nametnuti svoj isključivi stil Oh Do Kwan i sustav formi Chang Hoon, kao jedini "Ortodoksni" ( pravi), što je izazivalo otpor kako u Koreji još više kod instruktora izvan Koreje. Tako je napustio Korea Taekwondo Association i premjestio sjedište ITF-e u Kanadu; reakcija je otpor, u Koreji je osnovana WTF 1973. 
ITF od 1966. sam izdaje potvrde-certifikate o zvanjima i organizira međunarodne turnire. WTF certifikate izdaje Kuk-Ki-Won (1972).
Nakon smrti generala Choi Hong Hi-ja ( 2002), ITF se dijeli na tri konvergentne-ravnoravne-uporedne organizacije, sjevernokorejski ITF koji vodi Chang Ung predstavnik DPRK u IOC-u, tzv. ITF Wienna "bečki" ITF, ITF Rome "rimski" predsjednik Pablo Trajtenberg ( prije pok.Tran poginuo u potresu Haiti) i "montrealski" ITF-Orhodox predsjednik sin osnivača Choi Jung Hwa ( ova verzija dobila je u J.Koreji sljedništvo ITF-e iz 1966. ). Te tri organizacije tvrdile su da su prave nasljednice Choi-eve ITF-e. Dodatak uz verziju je prema gradovima u kojima su održani kongresi po "razlazu" ( Rim, Beč, Monteal ).  
U međuvremenu u Južnoj Koreji je 2010. održano SP ITF-e verzije ITF-Orthodox ( Choi Jung Hwa) i zajednički ITF-WTF World TaeKwonDo Festival, kao aktivnost "približavanja". 
Međutim nakon toga opet u Koreji nastaje frakcija koja se naziva "originalni tekvondo" kroz ITF-HQ i ITF-1955 ( 1955. se prvi put spominje ime taekwondo, prihvaćeno tek 1965. ). S druge strane je "zatvorenost" DPRK - Sjeverne Koreje, upitna je budućnost te frakcije koja se razvija tek od 1983. ( tada je demo-ekipa od 16 instruktora iz DPRK gostovala u 10 gradova bivše Jugoslavije i u Mađarskoj ).
U ovom trenutku je budućnost frakcija ITF-e upitna. ITF-instruktori svih frakcija vježbaju "vještinu" ( Martial Arts ), na turnire idu sve više po sportskim pravilima v.WTF, american-boxing ili kick-boxing i savate "french foot-boxing" ( savate-assaut  i savate-forme ). 
Otkako je taekwondo borba po WTF pravilima postala olimpijska disciplina, kukki-taekwondo je prilično ojačao jer su mnogi borci prešli na kukki-taekwondo kako bi imali pravo nastupa na olimpijskim igrama. To je jedan od razloga zašto je kukki-taekwondo danas daleko najpopularniji stil taekwondoa. Treba reći kako je po broju zemalja koje priznaju WTF taekwondo sport broj 2 odmah iza nogometa, no po broju registriranih natjecatelja je sedmi jer ne mogu se svi vježbači-praktikanti i natjecati kao u nogometu. 
Posljednja želja generala Choi Hong Hi-ja, konačno ujedinjenje taekwondoa, mogla bi se ostvariti jer WTF i frakcije ITF trenutno vode razgovore o ujedinjenju i ujednačavanju tehničkih razlika, no mala je vjerojatnost jer frakcije ITF su bliže konceptu "Martial Arts", a WTF konceptu "World Combat Sport". 
Zanimljivo bi bilo kada bi WTF uveo drugu granu sportskog borenja, kao neolimpijsku: olimpijski ili klasični stil, i slobodni ili otvoreni stil; tehničke sastave ili forme: tehničke, oružjem, kreativne uz glazbu; samoobrane Hosin-Sul. Nešto se u tom smjeru proba: na 2.Svjetskim igrama borilačkih sportova WTF je promovirao natjecanja ekipa država u borbama ( 5+1 član tima).  
WTF sada ima i međunarodne tehnička prvenstva - forme i kreativne forme uz ritam glazbe.? 
Taekwondo isključivosti dovele su do nastanka "modernih" varijanti borenja tzv. "American Free-Style Karate & KickBoxing" , "American Free Foot-Fighting" koji uzimaju tehniku i forme iz taekwondoa, a i japanski karate-do je "preuzeo" tehniku i zaštitu od ITF-e ... WTF ne bi ništa izgubio, samo dobio na dodatnoj masovnosti jer objektivno: karate-do, kickboxing, ju-jitsu, savate, muai-thai su nakon XX. stoljeća gotovo isti kao raniji ITF-taekwondo i od njega su preuzeli ( kopirali )  velik dio tehnike, metodlogiju treninga, a neki i zaštitnu opremu na ruke i noge ( sadašnji karate-do i  ju-jutsu ... oprema je kao prvotna Jhoon-Rhee: Safe-T-Kick, Safe-T-Hand ).
Osim WTF grane i  velike konvergentne grupe organizacija ( verzija-frakcija ) ITF-e, postoje i mnoge druge, poput  AIMAA, ITA, TAGB, ATA itd., ali nijedna od njih nema širi međunarodni značaj, osim možda AIMAA - Action International Martial Arts Association, promotor He Il Cho ( HI IL ČO ), koji jednako promovira ITF i WTF, te od 1988. priređuje Otvoreno SP, tzv. OPEN TAEKWONDO.
Taekwondo se u Hrvatskoj prvi put pojavljuje 1961. u Rijeci, kada Dušan Kružić donosi vještinu iz Njemačke, ali se ubrzo i gasi, jer se Dušan Kružić vraća u Njemačku. Dušan Kružić osnovao je "1.Dojang" grupa vježbača aktivna u razdoblju 1961-1965. Dušan Kružić prvi je stekao zvanje majstora korejskog stila borenja iz ex.SFRJ, te diplomu instruktor "Korea Tae Soo Do  Association ( kor: Dae Han )"; 1964. dobija od korejske organizacije KTA diplomu-certifikat "Međunarodni instruktor" ( od 1966.g. za ITF - International Taekwon-Do Federation ) ).
Dušan Kružić sredinom 60-tih XX.stoljeća vršio je prikaze "korejskog karatea" (Tae-Soo-Do / Tae-Kwon-Do) po Judo klubovima u Rijeci, Beogradu, Zagrebu i Ljubljani, zainteresiravši tako praktikante judo, ju-jutsu i karate-do za korejske borilačke stilove; izvor: knjiga DŽUDO od Konstantin Momirović, dio samoobrana.  
1965 Korea Tae-Soo-Do DaeHan se objedinjuje u Korea Tae-Kwon-Do Association, a diplomu "međunarodni instruktor taekwondo ITF" dobija 1966. i ovlaštenje predstavnika za Jugoslaviju. U to vrijeme Kružić je često dolazio nazad, te se pod njegovim mentorstvom vježbalo u više dvorana u Rijeci, Kraljevici i Crikvenici. Iz tih prvih prve generacija su: Milo Gorup, Sandro Damiani, Branko Tomljanović, Branko Kuzmić, Ivica Mandekić, Anton Jurin, čuvena braća Karas, a na kontinentu Iljadica i dr. 
Certifikate i iskaznice po ovlaštenju "Jhoon Rhee Tae-Kwon-Do Institute" je Dušan Kružić dodijeljivao polaznicima njegovih seminara na kojima se inzistiralo na vještini, ne sportu; tako je u jednom karate biltenu bila izjava "korejski karate TAEKWONDO izrazito je grub i krvoločan ???" ( Alexandar Radović). 
Dušan Kružić utemeljio je grupu za vježbanje "1. DOJANG" ( prvi đođang korejskih borilačkih vještina - MuSul ).
Treneri: Kwak Chong Min, Jhoon Gee Rhee ( Đun Ri ), Mike Anderson ( Majk Anderson, osnivač WAKO ). 
Kružić je kasnije bio aktivan kao međunarodni sudac u kick-boxingu ( PKA, WMAA, WKA, WAKO ), TangSuDo-u ( WMTSDF Jae Jhoo Kim ) i savate-boxing-u ( AIBF-Savate, FIBF-Savate Federation Internatinale de BoxeFrancaise Savate, FISav-International Savate Federation ), a pratio je HapKiDo i TangSuDo kao samoobrane. 
U vrijeme Domovinskog rata utemeljio je Instruktažni centar za borilaćke vještine s bazom na Velebitu kod naselja Ličke Oštarije, gdje su obučavani i kondicionirani  pripadnici vojne policije, diverzanti, protudiverzanti i izviđači; 
U to vrijeme zapovjednik Vojne policije na Velebitu 1992. bio je je njegov učenik Branko Kuzmić, zvan "Ninja iz Vinodola" ( po događaju kada kada je u nindža maniri odnio "Mesopust lutku" spustivši se s vrha Hotela International u Crikvenici, što je čak završilo i na redovnom sudu, ali je tužba odbačena jer je to "narodni običaj" ).
Nakon Kružićevih prikaza korejski stil trenirale su grupe prve generacije u Beogradu i Zagrebu, te osnovani prvi klubovi u Rijeci, Kraljevici i Crikvenici; u obračunima japanskih i korejskih škola, korejske su proglašene ekspoziturom CIA-e i poslani su veliki računi za dvorane, te praktično i zabranjeni... 
Sedam godina poslije, 1968., majstor Park Sun Jae ( tada 5. DAN stupan ) dolazi na poziv judo Džudo kluba "Kata" u Karlovcu Karlovac, i održava demonstraciju taekwondoa. Ubrzo zatim Božidar Podhraški i Nikola Pečko, koji već imaju zvanje majstora za japanski karate, stječu zvanje majstor 1. DAN za taekwondo, kao prvi crni pojasevi u taekwondou druge generacije u bivšoj Jugoslaviji, i slove kao osnivači taekwondoa u Hrvatskoj i bivšoj Jugoslaviji. 
Božo Podhraški je klub doslovce prodao Pečku i otišao u Italiju ( nakon 1971 - Hrvatskog proljeća), te tamo postao trener talijanske reprezentacije koju je vodio desetak godina; Kasnije se u Italiji počeo baviti Wu-Shu-om ( vu-šu; kineske ratničke vještine); osnivač je škole "Safira WuShu".
Danas u Hrvatskoj djeluje preko 250 taekwondo klubova u mnogim gradovima ( oko 160 WTF, te oko 90 u konvergentnim verzijama ITF-e). Hrvatski taekwondo je u Europi na dobrom glasu, zahvaljujući konstantnim uspjesima na međunarodnim natjecanjima kako u konvergentnim verzijama ITF, tako i u olimpijskoj verziji WTF. Dio klubova koji vježbaju taekwondo kao umijeće, nastupa u natjecanjima američkoog boksa ( kikboksing) kao kickboxing klubovi, te posebno u granama Point-Fighting i Light-Contact postižu izvrsne rezultate ( TK Rijeka i KBK Sušak, npr.). Od 1975. praktikanti tekvondo-tangsudo paralelno vježbaju francuski boks-sava't, a kako je u razdoblju 1980-1983. bila na snazi zabrana međunarodnih kontakata pod imenom taekwondo, nastupa se kao američki boks, tangsudo i savate;
SFKH odnosno SFKJ međunarodne kontakte zabranjuje u ex.SFRJ jer frakcije ITF tvrde da su frakcije WTF "špijunske" u korist J.Koreje (?).
Medalje u verziji WTF na Olimpijadi osvojile su Nataša Vezmar i Sandra Šarić, a na SP i EP Miet Filipović, Tomislav Miščančuk, Kristijan Kralj, Filip Grgić, Martina Zubčić itd. Nastupa nova generacija sestre Ana i Lucija Zaninović iz Splita. Objektivno, danas je ženski tekvondo u Hrvatskoj na svjetskoj razini, čemu je doprinjelo i angažiranje kao trenerea hrvatske juniorske pa ženske reprezentacije, instruktora iz Korejen ( Hong ); Ženski taekwondo u Hrvatskoj je visoke kvalitete, čak za "izvoz" pa naši instruktori uvježbavaju dvije nase sportašice koje nastupaju na Ol u Londunu, ali za Sloveniju jer im je jedan roditelj slovenskog porijekla.
Zanimljivo je reći kako je na 2.SP u verziji ITF naša ekipa bila treća u formama ( Kwang Gae 10. forma 5 izvođača ) 1978. u Oklahoma Citiju. Tada je Goran Šabić postao viceprvak svijeta u testu snage bočnim udarcem Yop-Chagi slomivši 8 dasaka. Svi članovi tima na SP v.ITF 1974 i 1978 bili su iz Hrvatske.
1985. je Petar Bašić postao svjetski prvak izvedbom forme Chung-Moo 9. forma, u verziji WMAA ( PKA ), a 1986. je Egon Mayer viceprvak svijeta na Open Championship All-Stylle, Otvoreno SP svih stilova ( v. WMAA - PKA ), a ekipno reprezentacija druga u borbama ( finale protiv Z. Njemake predano je jer su većina naših boraca bili povređeni iz prethodnih individulalnih i ekipnih borbi ) i četvrta u formama. U toj ekipi bili su: Egon Mayer, Dean Benčić, Milan Parlov, Petar Bašić, Mirko Skoko i njegov mlađi brat ( te rezerve ).
Na Svjetskom prvenstvu ITF-e u Budimpešti 1988 reprezentacija ex. SFRJ je prvak svijeta u borbama ekipno, a ponovno ekipno prva kao Hrvatska na SP ( sada v.ITF-Wienna ( predsjednik Chang Ung ) u Pyong Yangu 2011. eliminiravši ekipu DPRK Koreje. 
Livija Maduna je svjetska prvakinja u verziji ITF-Orthodox ( Choi Jung Hwa) na SP u Južnoj Koreji 2010.godine.
Ostali i noviji podaci mogu se vidjeti na URL-web adresama HTS, v.WTF, v.ITF-Wienna (= Chang Ung) i kod Akademija SemperFidelis za verziju ITF-Orthodox ( = Choi Jung Hwa). Predstavnici Hrvatske rijetko su u natjecanjima drugih verzija ( frakcija ) taekwondoa iz materijalnih razloga i krize. Frakcija v.ITF ( v.Wiena; Chang-Ung) od 2014. izučava paralelno WTF borbe i nastupa u borma "Kyorugi".
Neki taekwondo klubovi bili su uspješni na europskoj razini (Hrvatski klubovi osvajači i finalisti europskih ili svjetskih kupova).
Anto Nobilo je 2007. osnovao međunarodnu organizaciju profesionalnog taekwondoa pod nazivom Pro Taekwondo.
Ne postoji potpuno ujedinjenje taekwondoa ( izgovor: tekvondoa-a) pod jednom krovnom organizacijom, zvanja izdana od jedne organizacije obično nisu prihvaćena u drugim organizacijama. Ipak, većina taekwondo sportaša posjeduje certifikaciju od Kukkiwon-a (središnji WTF institut za razvitak tekvondo-a) ili ITF-a ( nakon odlaska osnivača generala Choi Hong Hi-ja, nastaje KONVERGENCIJA u tri verzije v.ITF Orthodox Taekwondo Society predsjednik Choi Jung Hwa sin osnivača tzv. nasljedna verzija koju priznaje Vlada Republike Koreje, zajednički World TaeKwonDo Festival 2010 ITF-WTF u Koreji; v.ITF Wienna tzv.Sjevernokorejska predsjednik Chang Ung i u Europi Toni Nobilo iz Hrvatske; v.ITF Rome predsjednik Pablo Traitenberg biv.pok- Tran-poginuo u potresu Haiti; postoji još nekoliko frakcija kao AIMAA predsjednik He Il Cho korejanac iz Kalifornije koji je 1988 u Lester Cityiju u UKGB organizirao Open TaeKwonDo Champioshiops svih korejskih stilova; i tsl).
Taekwondo zvanja se dijele na deset učeničkih zvanja (keup-gup-kup) i deset majstorskih zvanja ( dan-DAN, u verziji ITF je sam 9 dan stupnjeva). Novi polaznici kreću od desetog zvanja keup-kup-gup (bijeli pojas), sve do majstorskih zvanja dan ( crni pojas ili tamnoplavi-dark blue). Točne boje pojaseva ovise o školi i federaciji, ali većina tzv. ITF škola se drži sljedećeg sustava:
1. dan i viši: Crni pojasWTF izvorno koristi tri žuta ili narandžasta pojasa, tri zelena, tri ili četiri crvena ( geup-gup-kup), te POOM  ( izgovor pum) juniorske majstorske pojaseve do 17 godina crveno-crne ( 1-2-3 poom ) i majstorske ( dan ) od 17 godina, i za seniore majstorski crni ili dark-blu ( DAN ). Većina škola također koristi pruge 5 cm uz kraj pojasa ( ili po sredini pojasa) da označi međustupnjeve. 
Tako u ITF rangiranju zeleni pojas označava 6. keup ( gup ), dok zeleni pojas s plavom prugom označava 5. keup, ili "viši zeleni pojas".
Zanimljivo je kako TSH v.WTF u Hrvatskoj je zadržao ITF rangiranje, nije preuzeo iz WTF sustava !?
Natjecanja u taekwondou su obično grupirana po zvanjima, tako da se polaznici bore s protivnicima sličnih mogućnosti, po pojasevima, po uzrastu, borbe-forme-samoobrana-razbijanja-skokovi. Osim individulnih postoje i ekipna natjecanja, ali rjeđe.
Borba ( v.WTF Kyorugi; v.ITF Daeryon)Većina klubova se danas specijalizira za natjecateljski dio taekwondoa ( borbeni trening i vježbanje forma), no svi su dijelovi taekwondoa važni za postizanje majstorskih zvanja.
Na samom početku, trening taekwondoa je nalikovao treningu prvotnog japanskog karate-do sistema i sastojao se od vježbanja tradicionalnih stavova, blokova i udaraca. Danas se tradicionalnim tehnikama ne posvećuje mnogo vremena i u većini škola su ih zamijenile vježbe stalnog kretanja, istezanja, skokova uz vježbe na objektima ili lakim vrećama i s fokuserima.
stavove (npr. jahaći stav - juchun seogi, prednji stav - ap kubi ili zadnji stav - dwit kubi),
udarce rukom (npr. udarac šakom - jumok jirugi ili udarac vanjskim bridom dlana - sonnal chigi), te
udarce nogom (npr. kružni udarac - dollyo chagi ili bočni udarac - yop chagi).Cilj učenja osnova je razvijanje pravilne tehnike, korištenje cijelog tijela, i očuvanje tradicije taekwondoa.
Forme ili tehnički sastavi "Paterns" ( Hyung; Tull; Pumse ) su koreografirane borbe protiv navale zamišljenog napadača koje vježbač izvodi sam s ciljem razvijanja ravnoteže i usavršavanja osnovnih tehnika. Većina taekwondo praktikanata danas vježba forme Kukkiwon tzv.WTF ili forme Chang-Hon tzv.ITF ( ili kombinaciju ), no dosta je zadržalo "stare" SuBakhDo forme.
Kod forme je značajno 5 elemenata: dijagram-kretanje; stavovi-ravnoteža; snaga; disanje; borilačka tehnika ( obrane-blokovi, udarci ruka-noga, hvatovi ).
Kuk-Ki-taekwondo sadrži osam učeničkih formi za niže pojaseve ( taeguek poomsae; izgovor teguk pumse ) i devet majstorskih forma za crne pojaseve ( yudanja poomsae; izgovor judanđa pumse ). Neki klubovi još podučavaju forme palgwae ( palke ), koje su razvijene u isto vrijeme kad i majstorske forme, ali velika većina klubova koristi novije i modernije forme taeguek ( teguk ).
ITF sadrži 24 forme, po jednu za svaki sat u danu, a razvio ih je general Choi, Hong Hi, osnivač vještine ITF Taekwon-do. Ove su forme starije od forma kukkiwon i još uvijek su vrlo popularne i izvan ITF-a, prakticiraju ih vježbači u klubovima koji se natječu samo po WTF pravilima. Nezavisne škole kao JhoonRhee TaeKwonDo institute modificirali su forme i u glazbene forme.
Iako velika većina koristi forme Kuk-Ki-Won v.WTF ili Chang-Hon v.ITF uz podvarijante ( strare, tvrde i nove "sinusni val" ) neke manje federacije koriste vlastite, interne forme, ili još uvijek koriste forme tangsudo-a i subakdo-a, koje su se koristile u samim začecima taekwondo-a. U razvoju formi postoje promjene, tako su u novije vrijeme popularne kreativne forme, tj. slobodnim stilom "izmnišljene" na koreaografiju uz glazbu. 
Izvođenje forma je danas međunarodni sport, i većina zemalja ima tehničke reprezentacije koje se natječu u izvođenju formi.
Dok se sportska borba temelji na natjecanju s pravilima, tehnike samoobrane se koriste u situacijama kada ne postoji dovoljna distanca ili su standardne tehnike taekwondoa (udarci rukama i nogama) nepraktične: napad oružjem, napadi odozada te situacije kad napadač ima kontrolu kroz gušenje ili držanje žrtve.
Samoobrana se sastoji od udaraca rukama, nogama, laktovima, koljenima, zahvata i poluga na rukama i nogama, gušenja, bacanja, itd. Za razliku od ostalih dijelova taekwondoa, samoobrana nije standardizirana i ovisi o instruktoru.
Demonstracije lomljenja su provjera snage i preciznosti. Točno plasiranim udarcima, vježbač nastoji slomiti predmete poput dasaka, crijepova, cigala ili bejzbol palica. Demonstracije lomljenja se uglavnom izvode kao dio prezentacija taekwondoa i prilikom polaganja za više pojaseve.
Zadnji i po mnogima najvažniji dio taekwondoa je borba. Ovu kategoriju ugrubo možemo podijeliti na dogovorenu borbu (borba na jedan, dva ili tri koraka, te borbene vježbe sa ili bez štitnika) i slobodnu borbu (sa ili bez štitnika). U borbama taekwondoa koriste se ručne i nožne udaračke tehnike, ali ne i hosinsul bacanja, čišćenja ili gušenja.
Najpopularniji aspekt taekwondoa je zasigurno slobodna borba. U slučaju olimpijske borbe po WTF pravilima, radi se o borbi po pravilima full contacta, sa štitnicima i o međunarodnom sportu koji je predstavljen na olimpijskim igrama. Međunarodna federacija taekwondoa (ITF) ima svoja pravila, s kontroliranim kontaktom, bez štitnika, ali i s većim brojem dozvoljenih tehnika.
Taekwondo se prvi put pojavljuje kao demonstracijski sport na olimpijskim igrama u Seulu 1988., te ponovo u Barceloni 1992. Od Sydneyja 2000., taekwondo je punopravni dio olimpijskih igara. Olimpijsko natjecanje odnosi se samo na borbu po pravilima WTF-e. Još se naziva "taekwondo klasični način".
Borba po pravilima WTF-a sastoji se od 3 runde od 2 minute, po pravilima potpunog udarca-dodira "full contact". Borba se završava nokautom, predajom, diskvalifikacijom ili prebrojavanjem bodova na kraju meča. U slučaju neriješenog rezultata, održava se dodatna runda po principu "zlatnog boda". Ako je rezultat na kraju dodatne runde još uvijek izjednačen, sudac određuje pobjednika odlukom o superiornosti.
Dozvoljene tehnike su udarci šakom u tijelo, te udarci nogama iznad pojasa (udarci mogu biti i iz okreta ). Udarac u tijelo vrijedi jedan bod, udarac u glavu tri boda,a ako je iz okreta  četiri boda ( procjena bodovnih sudaca ).
Za nedozvoljene radnje dobiva se opomena ( kyonggo ), dvije opomene predstavljaju negativan bod ( gamjeom ). U slučaju težih prekršaja, sudac može automatski dodijeliti negativan bod. Četiri negativna boda donose diskvalifikaciju.
Postoje 8 kategorija za odrasle, iste juniori-seniori i deset za kadete, koji se dijele na mlađe i starije; djeca ispod 9 godina natječu se bez udarca u glavu. Na Olimpijskim u Ateni i Londonu su spojene po dvije kategorije. Na 2.World Games Combat Sport probno je izvedeno natjecanje ekipa.
Štitnik za zubeS ciljem povećanja sigurnosti natjecatelja uvedeni su kao obavezna oprema 
Od Olimpijade u Londonu koriste se elektronički oklopi s dodiranim davačima-taktilnim senzorima u oklopu, koji radijskim signalom šalju baznoj postajio za sudačkim stolom signal kada je udarac-bod dovoljne snage; davači-senzori su i u elektronskoj navlaci na stoplalo. Dodatno se objektivnost i zanimljivost natjecanja povećava za atraktivne udarce u glavu nogom ili u skoku i letu, s više poena, što ocjenjuju bočni suci.
Verzija sportskog pristupa "ITF" ili slobodni način, koristi od 2.SP v.ITF 1988. poluotvorene rukavice od poliuretana "Safe-T-Hand", navlake na noge "Safe-T-Kick" koje je izvorno stvorio inovator Mike Andersom uz financijsku pomoć Jhoon Gee Rhee.
Sportska borba v.ITF traje 2 runde po 2 minute, dozvoljeni su udarci iznad pojasa osim u leđa i tjeme. Finalne borbe su 3 runde. Dozvoljen je udarac punom snagom nogom, a rukom umjerenom snagom u glavu. Borba se može odvijati na parketu, drvenom podu ili strunjačama za judo 4 cm "tatami". Forme se izvode na eliminaciju po kup sistemu ili bodovanjem savih učesnika. ITF ima natjecanja tzv. test snage "razbijanju dasaka" ( od jelovine ili plastičnih rastavnih na određenu silu ), te specijalne tehnike na dva ili više objekata u prostoru. Hee-Il-Cho uveo je "open taekwondo" v.AIMAA ( tzv. otvoreni taekwondo, 1. OSP 1988. UK ). Budućnost taekwondo frakcija proisteklih iz ITF verzije, je radi razjedinjenosti upitna. Veliki majstori, osnivači stilova su otišli, a nasljednici se bore za neke parcijalne interese. Pokušana je i verzija "PRO TAEKWONDO" u ringu 8x8 metara.
Croring Portal Dnevno najnovije informacije iz Taekwondo svijetaWorld Taekwondo Headquarters ( KukKiWon )

Taj Mahal (čit. Tādž Mahal; hindski: ताज महल, urdski i perzijski: تاج محل) je arhitektonski spomenik u Agri, gradu u indijskoj saveznoj državi Uttar Pradesh koji je izgradio mogulski vladar Džahan-šah kao spomen za svoju rano preminulu ženu Perzijanku Mumtaz Mahal.
Taj Mahal se smatra vrhunskim ostvarenjem mogulske arhitekture, stila koji kombinira elemente perzijskih, indijskih i islamskih arhitektonskih stilova. Godine 1983. Taj Mahal postao je UNESCO-ov spomenik Svjetske baštine opisan kao „dragulj islamske umjetnosti u Indiji i jedan od univerzalno priznatih remek-djela svjetskog nasljeđa”.
Iako je bijela kupola mramornog mauzoleja najpoznatija arhitektonska komponenta, Taj Mahal je zapravo integrirani kompleks struktura. Gradnja je počela oko 1632. i završena 1653. godine, a uključivala je tisuće umjetnika i radnika. Iranski arhitekt Ustad Ahmad Lahauri smatra se glavnim projektantom Taj Mahala.
Godine 1631. Džahan-šah, vladar Mogulskog carstva u doba najvećeg uspona, bio je shrvan nakon što je njegova treća žena Mumtaz Mahal preminula prilikom porođaja njihovog četrnaestog djeteta, Gauhara Beguma. Neposredno prije smrti, Mumtaz Mahal zamolila je Džahan-šaha da joj izgradi mauzolej kakav svijet dotad još nije vidio. Džahan-šah je obećao ispuniti njenu posljednju želju pa je gradnja počela 1632., godinu dana poslije njene smrti. Kronike Džahan-šahove boli opisuju ljubavnu priču koja je prema tradiciji bila inspiracija za zdanje Taj Mahala. Planovi su rađeni neposredno nakon njene smrti, glavni mauzolej završen je 1648. godine, dok su ostale zgrade i vrtovi dovršeni pet godina poslije. Vladar Džahan-šah osobno je opisao Taj Mahal ovim riječima:
Taj Mahal obuhvaća i proširuje graditeljske tradicije perzijske i rane mogulske arhitekture. Karakteristična inspiracija dolazi od uspješnih timuridskih i mogulskih građevina poput Timurove grobnice (praoca mogulske dinastije) u Samarkandu, Humadžunove grobnice, grobnice Itmad Ud Daulaha (poznatu kao Baby Taj), te Džahan-šahove džamije Saborne džamije u Agri. Dok su rane mogulske zgrade uglavnom građene od crvenog pješčenjaka, Džahan-šah promicao je korištenje bijelog mramora s umetnutnim dragim kamenjem što je za vrijeme njegove vladavine postala nova razina istančanosti.
Taj Mahal nalazi se južno od gradskih zidina grada Agre. Babur, osnivač mugalske dinastije, dao je izgraditi prve mogulske vrtove Ram Bagh u Agri 1523. godine. Nakon toga, vrtovi su postali važan mogulski simbol moći koji je smijenio pre-mouglske simbole poput tvrđava. Pomak se može objasniti pojavom novih estetskih redova poput umjetničkih izraza koji kombiniraju vjerske elemente sa strogim geometrijskim redom, koji su bili metafora za sposobnost Baburove kontrole nad sušnim indijskim ravnicama. Babur je odbacio većinu stilova korištenih u doba dinastije Lodhi i pokušao je stvoriti novi umjetnički stil inspiriran perzijskim vrtovima i kraljevskim taborima. Ram Bagh bio je opsežan i složen kompleks vrtova i palača koji su se protezali više od kilometra uz obalu rijeke. Visoko i dugačko kameno podnožje omeđeno prijelazom između vrtova i rijeke postalo je okosnicom za budući razvoj grada Agre.
U sljedećem stoljeću, koncept uspješnog vrtnog grada uz rijeku razvio se na objema stranama rijeke Jamune. Kasniji mogulski carevi izgradili su obje obale rijeke što uključuje rekonstrukciju utvrde Agre, koja je dovršena 1573. godine. Kada je Džahan-šah zasjeo na prijestolje stanovništvo Agre imalo je otprilike 700.000 ljudi, a grad je bio veliki trgovački centar zbog prometne rijeke i cesta, pun umjetnika, učenjaka i duhovnjaka.
Agra je postala grad s rijekom kao dominantom i razvijala se dijelom istočno no uglavnom prema zapadnoj strani Jamune gdje su se uz nasipe redali bogati posjedi. Glavna zdanja u gradu orijentirana su prema rijeci i Taj Mahal prati taj urbanistički kontekst, čiji se kompleks nalazi s obje strane rijeke.
Džahan-šah otkupio je parcelu za Taj Mahal od Maharadže Džai Singa koji je pristao ustupiti mu zemlju u zamjenu za veliku palaču u središtu grada Agre.
Gradnja je započeta sa zemljanim radovima na površini od oko tri jutra zemlje (12.000 m2), koji su uključivali nasipanje terena i ravnanje površine na 50 metara iznad riječne obale. Na području mauzoleja teren je nasut kamenjem i šljunkom, kao i područje prilaza grobnicama. Umjesto uporabe skela od bambusa, graditelji su konsturirali goleme skele od peke koje su bile toliko goleme da su nadzornici procijenjivali kako će im trebati godine da ih razmontiraju. Prema jednoj od priča, Džahan-šah je izdao nalog kojim se dozvoljava slobodno uzimanje opeka sa goleme skele, pa su ih okolni seljaci pograbili preko noći. Rampa od nabijene zemlje dužine 15 km izgrađena je za transport mramora i drugih materijala. Grupe od 20-30 volova vukli su kamene blokove na posebno dizajniranim vagonima. Blokovi su na svoja mjesta podizani razvijenim sustavom kolotura. Voda je do gradilišta crpljena pomoću složenih sustava kanala i vodospremnika koje su punili korištenjem životinjske snage.
Gradnja podnožja i grobnice trajala je oko 12 godina. Ostatak kompleksa građen je još 10 godina i završen je ovim redoslijedom; minareti, džamija, džavab i Velika vrata. Budući da je kompleks građen u etapama, postoji neusklađenost oko datuma svršetka gradnje. Npr. mauzolej je sam završen 1643. godine, no rad na ostatku cijeline je nastavljen i trajao je još desetak godina. Procijene troškova izgradnje Taj Mahala variraju ovisno o izvorima i načinima računanja. Ukupna cijena izgradnje procijenjuje se na oko 32 milijuna rupea u to doba, što preračunato u današnje dolare iznosi nevjerojatnih nekoliko bilijuna (1012) dolara.
Građevinski materijal nabavljan je u većem dijelu Indije i Azije. Preko 1000 slonova korišteno je za transport građevinskog materijala u vrijeme izgradnje. Blistavi bijeli mramor stizao je iz Radžastana, jaspis iz Punjaba, žad i kristal iz Kine. Tirkiz je iz Tibeta, lapis lazuli iz Afganistana, safiri iz Šri Lanke, te karneol iz Arabije. Sveukupno je 28 različitih dragih i poludragih kamenja umetnuto u bijeli mramor.
Radna snaga od 20.000 ljudi angažirana je iz cijele sjeverne Indije. Kipari su dolazili iz Buhare, kaligrafi iz Sirije i Irana, zidari iz južne Indije, kamenoresci iz Beludžistana, stručnjaci za izradu tornjeva, ostali koji su obrađivali mramorne ukrase u grupama od 37 ljudi.
Povijest o glavnim projektantima Taj Mahala je nejasna, budući da su se u islamskom svijetu tog doba zasluge pripisivale uglavnom mecenama, a ne arhitektima. Prema suvremenim izvorima poznato je da je za gradnju i nadzor bio zadužen široki tim arhitekata. Izvori spominju kako je sam Džahan-šah osobno sudjelovao u izgradnji više nego bilo koji mogulski vladar prije njega, te da je održavao dnevne sastanke sa arhitektima i nadzornicima. Kroničar Lahouri spominje kako je Džahan-šah „nerijetko davao ili mijenjao ideje koje su predlagali arhitekti i da je postavljao kompetentna pitanja”. Dva arhitekta spomenuta su imenom; Ustad Ahmad Lahauri i Mir Abdul Karim. Ustad Ahmad Lahauri postavio je temelje Crvene tvrđave u Delhiju, dok je Mir Abdul Karim bio omiljeni arhitekt Džahan-šahovog prethodnika Džahangira, a spominje se kao nadzornik kao i Makramat Han prilikom izgradnje Taj Mahala. 
Ismail Afandi (Ismail Han) iz Osmanskog carstva koji je konstruirao glavnu kupolu mauzoleja, smatra ga se najvećim graditeljem kupola tog doba.
Iranci Ustad Isa i Isa Muhamed Efendi školovani kod Koce Mimara Sinana Age iz Osmanskog carstva, smatra se da su imali ključnu ulogu u arhitektonskom dizajnu.
Chiranjilal, klesar iz Delhija, izabran za glavnog kipara i majstora za mozaike.
Amanat Han iz Širaza (Iran), glavni kaligraf čije je ime zapisano na ulazu Taj Mahala.
Mukarimat Han iz Širaza (Iran), glavni voditelj financija i dnevne proizvodnje.
Kompleks Taj Mahal uređen je na ortogonalnom rasteru što je očito prema tlocrtu kompleksa. Ipak, tek 1989. su Begley i Desai pokušali prvo detaljnije istraživanje o tome kako su razni elementi kompleksa integrirani u koordinatnu mrežu. Brojni izvori iz 17. stoljeća opisuju dimenzije kompleksa u mogulskim mjernim jedinicama gaz ili zira, koji su ekvivelent otprilike 80-92 cm. Begley i Desai zaključili su kako je korišten raster od 400 gaza koji je dijeljen u grupe, te kako su brojna odstupanja rezultat grešaka u ondašnjim zapisima. 
Novija istraživanja i mjerenja koja su proveli Koch i Richard André Barraud sugeriraju kako je korištena mnogo složenija metoda projektiranja od one opisane u starim zapisima. Dok su Begley i Desai koristili jednostavni fiksirani raster na kojeg se građevine položene, Koch i Barraud otkrili su kako su tlocrtne proporcije razumljivije ako se koriste generirani rasterski sustav prema kojem određene duljine mogu biti podijeljene metodama raspolavljanja, podijelom na tri, te korištenjem decimalnog sustava. Oni tvrde da je kompleks širine 374 gaza prema povijesnim izvorima točan i da je Taj Mahal planiran kao trodijelni pravokutnik od tri kvadrata sa stranicama od 374 gaza. Različite modularne podijele korištene su u proporcijama ostatka kompleksa. Modul od 17 gaza korišten je kod džilauhane, bazara i odmorišta, dok je modul od 23 gaza rabljen kod vrtova i područja terasa (širina im je 368 gaza što je dijeljivo s 23). Proporcije zgrada su projektirane u manjim rasterima koji su položeni u glavne organizacijske rastere. Manji rasteri korišteni su i za proporcije povišenja i spuštanja diljem kompleksa. Takav očito svojstven način mjerenja ima smisla kao dio mogulskog geometrijskog sustava. Geometrijski likovi oktagona i trokuta dominiraju većinom kompleksa.
Džilauhana, koji sadrži smještaj za posjetitelje grobnice i dvije pomoćne grobnice.
Vrt mjesečine, sjeverno od rijeke Jamune, koji sadrži velika vrata između džilauhane i vrta. Razina se postepeno spušta u terasama od Taj Ganjija do rijeke.
Šiljak: visine je 10 metara i prvotno je izgrađen od zlata, no britanski kolonizatori su ga skinuli i rastalili, pa je zamijenjen replikom od bronce.
Lukovičasta kupola: tzv. amrud visine 75 m, karakteristična za islamsku arhitekturu, te kasnije za rusku.
Granice: nalaze se između pravokutnih panela i niša, ukrašene su krasopisima i geometrijskim oblicima.
Paneli: ukrasni pravokutni elementi na glavnim zidovima koji ukružuju glavni portal (ivan).Mauzolej je izgrađen prema strogom simetrijskom redu, nasuprot zamršenim detaljima. Žarište i dominanta Taj Mahal kompleksa je simetrična grobnica od bijelog mramora; građevina kvadratičnog tlocrta sa nakošenim uglovima, koji sadrže zasvođene niše poznate kao ivane. Okrunjena je velikom kupolom dvostruke konstrukcije koja povećava njenu visinu i sa nekoliko potpornja na kojima su ćhatri, uzvišeni paviljoni u obliku malih kupola. Tlocrt je gotovo savršeno simetričan oko četiri osovine i razmješten je u stilu 'hašt bihišt' kao kod Humadžunove grobnice. Zdanje sadržava četiri kata; u prizemlju se nalaze grobnice Džahan-šaha i Mumtaz, prilazni kat sadrži identične kenotafe njihovih grobnica sa kata ispod u mnogo dotjeranijoj komori, te kat deambulatorija i krovne terase.
Hijerarhijska dosljednost cijelog kompleksa doseže svoj vrhunac u glavnoj komori koja sadrži kenotafe Džahan-šaha i Mumtaz Mahal. Mumtazin kenotaf postavljen je na geometrijski centar zgrade, dok je Džahan-šah naknadno sahranjen od njene grobnice prema zapadu; raspored viđen kod drugih mogulskih grobnica ranijeg perioda kao što je Itmad Ud Daulah. Unutrašnjost je u potpunosti izgrađena od mramora, a kenotafi su ukrašeni dragim kamenjem poslaganim u koncentričnim oktogonima. Takvo oblikovanje karakteristično je za islamsku i indijsku kulturu kao važna duhovna i astrologijska tematika. Komora je obilna evokacija rajskog vrta i kao takva sadrži reprezentacije cvijeća, raslinja i arabeski, te krasopise thulutha i manje korištenog nash pisma.
Muslimanska tradicija zabranjuje ukrašavanje grobova, pa su tijela Džahan-šaha i Mumtaz položena u relativno običnu komoru koja se nalazi ispod sobe s kenotafima. Sahranjeni su na potezu sjever-jug, s glavama okrenutim prema desno (zapad) u smjeru Meke. Kupola Taja uzdiže se iznad njihovih kenotafa, koji su vjerna kopija pravih grobnica iz podruma ispod. 
Mumtazin kenotaf dimenzija je 2,5 za 1,5 m i ukrašen je krasopisima koji veličaju njen lik. Džahan-šahov kenotaf je na zapadnoj strani i jedini je asimetrični element u cijelom kompleksu. Njegova grobnica veća je od ženine, no sastoji se od istih elemenata; većeg sarkofaga na nešto višoj bazi, također ukrašenog začuđujućom preciznošću sa lapidarijumima i krasopisima. Na poklopcima obaju sarkofaga nalazi se skulptura malene kutije s pisaljkom koja je tradicionalna mogulska pogrebna ikona.
Osim mauzoleja, na terasi se nalaze džamija sa zapadne strane, te džavab s istočne strane koji je simetričan džamiji i vizualno služi kao arhitektonski balans, dok funkcijski služi kao gostinjska kuća. Terasa se stepenasto spušta do rijeke.
Na uglovima podnožja nalaze se minareti, četiri velika tornja visoka preko 40 m. Služe kao tradicionalni element džamije, odnosno kao mjesto s kojeg mujezin poziva muslimane na molitvu. Svaki od minareta je učinkovito podijeljen na tri jednaka dijela, postavljanjem dvaju balkona koji okružuju toranj. Na vrhovima nalazi se glavni balkon okrunjen s ćhatri, koji zrcale one na mauzoleju. Svi minareti malo su odmaknuti izvan rastera da u slučaju rušenja (čest događaj kod mnogih visokih građevina tog doba) materijal ne ošteti glavne zgrade.
Na obje bočne strane mauzoleja nalaze se dvije gotovo identične zgrade, simetrične s obzirom na glavnu os kompleksa. Za razliku od bijelog mramornog mauzoleja, građene su od crvenog pješčenjaka. Zapadno je džamija, istočno je džavab što znači odgovor, jer građen je kao vizualni balans džamiji na simetričnoj strani, a korišten je kao gostinjska kuća za važne posjetitelje. Razlikuje se od džamije po tome što nema mihrab, odnosno nišu u zidu džamije koja predstavlja smjer Meke, te prema obliku katova koji su geometrijski oblikovani dok se etaža džamije sastoji od obrisa 569 sagova u crnom mramoru. 
Temeljni dizajn trodijelne džamije sličan je drugim zdanjima izgrađenima za vrijeme Džahan-šaha, poput Masjid Jahan Nume u Delhiju, koja se sastoji od dugačke dvorane okrunjene trima kupolama. Mugalske džamije iz ovog perioda dijele hramsku dvoranu u tri dijela; glavno svetište sa nešto manjim hramskim utočištima na obje strane. Kod Taj Mahala, nad svakim dijelom nalazi se velika kupola.
Veliki čarbag, glavni mugalski trg podijeljen na četiri dijela, predstavlja prednji plan za klasični pogled na mauzolej Taj Mahala. Strogo i precizno isprojektirani vrt sastoji se od staza koje dijele svaki kvartal stvarajući pritom 16 spuštenih manjih vrtova. Povišeni mramorni bazen nalazi se na središtu vrta, na polovici puta između grobnice i glavnih vrata, uz čiju os (sjever-jug) je postavljen reflektivni duguljasti bazen koji zrcali obrise mauzoleja Taj Mahala. Ostatak vrta ukrašen je drvoredima i fontanama. Vrt tj. čarbag inače simbolizira četiri rajske rijeke u Indiji. Mramorni bazen (hauz) naziva se i havd al-kavtar što znači "cisterna bogatstva" koja bi trebala utažiti žeđ Muhamedu prilikom njegova dolaska. Paviljoni se nalaze na istočnoj i zapadnoj strani poprečnih osi, i postavljeni su simetrično jedan drugome. Izgrađeni su od pješčenjaka u trodijelnom obliku na dvije etaže, a okrunjeni su kupolama koje stoje na osam stupova. Rani izvori navode kako se vrt sastojao od bujne vegetacije koja je uključivala ruže, narcise, te izobilje voćaka. Kada je Mogulsko Carstvo počelo opadati, njegovanje vrta također je opalo. Kada su Britanci preuzeli kontrolu nad Indijom, promijenili su krajobraz vrta prema engleskim stilovima londonskih travnjaka.
Velika vrata nalaze se na sjevernom ulazu u dvorište pred zgradom (džilauhana) i omogućava prijelaz između bazara (tržnice) i odmorišta sa duhovnim područjem na kojem se nalaze vrt, džamija i mauzolej. Pravokutnog su oblika, i projektirane su poput džamije unutar kompleksa. Na uglovima se nalaze oktogonalni tornjevi koji zgradi daju izgled obrambenog karaktera. Kupole su bile karakteristične isključivo za grobnice i džamije pa nisu korištene na Velikim vratima. Citati iz Kurana rapoređeni su na pažljivo odabrana mjesta. Glavni oblikovni element je veliki portal čiji je koncept privući posjetitelje i vjernike u rajski vrt kompleksa. Osim portala, nalazi se još nekoliko arkada s galerijama, koje su namijenjene skloništu siromašnih stanovnika od kišnih sezona. Galerije završavaju na transverzalno položenoj trodijelnoj dvorani.
Džilauhana, što doslovno znači ispred kuće, bila je vrst dvorišta koju je Džahan-šah uveo u mogulsku arhitekturu. Služilo je kao prostor gdje su posjetitelji mogli ostaviti svoje konje ili slonove prije ulaska u glavni prostor kompleksa. Pravokutni tlocrtni oblik podijeljen je na osi u smjeru sjever-jug i istok-zapad uz koje vode glavne ulice, na sjeveru se nalaze Velika vrata kao ulaz u glavni vrt ispred mauzoleja, dok se ulazna vrata u džilauhanu nalaze uz istočne, zapadne i južne zidine. Južna vrata vode do tržnice Taj Ganji. Dvije identične ceste od istoka i zapada vode do središta dvorišta. Uz te ulice protežu se kolonade verandi povezanih višelistnim lukovima iza kojih su se nalazile trgovačke sobe, koje su bile u funkciji od izgradnje Taj Mahala sve do 1996. godine. Porez ubran s tih tržnica služio je za održavanje cijelog kompleksa. Istočne ulice bazaara devastirane su krajem 19. stoljeća, no obnovio ih je Lord Curzon početkom 20. stoljeća. Dvije replike grobnica nalaze se na južnim uglovima dvorišta. Izgrađene su kao minijaturne kopije onih u glavnom kompleksu i nalaze se na povišenim platformama na koje se pristupa sa stepenica. Obje oktagonalne grobnice nalaze se na pravokutnim platformama koje omeđuju zgrade manjih dimenzija smještene čeono prema dvorištu. Do danas nije razjašnjeno tko je sahranjen u tim grobnicama, budući da su bile nedovšene i da su u njima sahranjene žene. Među prvim dokumentima koji ih spominju su skice Thomasa i Williama Daniela iz 1789., prema kojima se u istočnoj grobnici nalazi Akbarabadi Mahal, a u zapadnoj Fatehpuri Mahal. Dva manja dvorišta nalaze se na sjevernoj strani (havaspuras), a služila su za boravak posjetiteljima mauzoleja i za vjernike. Rezidencijalni karakter tog dijela služio je kao prijelaz između cijelog kompleksa i ostatka svijeta. Prostor je do 18. stoljeća bio u ruševinama, no početkom 20. stoljeća dao ga je obnoviti britanski vicekralj Indije Lord Curzon poslije čega je istočno dvorište služilo kao prostor za održavanje hortikulture, a zapadno kao staja sve do 2003. godine.
Bazar (tržnica) i odmorište sagrađeni su kako sastavni dio kompleksa, prvotno da osiguraju smještaj radnicima, a kasnije kao mjesto za trgovinu i prostor koji nadopunjuje cijelinu. Područje je postalo maleni grad prilikom izgradnje Taj Mahala. Prvotno je bilo poznato od imenom Mumtazabad (Mumtazin grad), dok se danas naziva Taj Ganji ili Taj tržnicom. Tlocrt cijelog područja ima kvadratičan oblik podijeljen s dvije ortogonalne ulice s vratima na sva četiri ulaza. Bazari (tržnice) protežu se uz svaku ulicu, dok se na stvorenim trgovima nalaze odmorišta s unutarnjim dvorištima na koje se pristupa s unutrašnje strane gdje se ulice sijeku. Prema dostupnim izvorima, sjeverna i zapadna strana tržnice je mnogo bolje očuvana od ostatka na jugu što podrazumijeva da je taj dio dobivao mnogo više iz imperijalnog proračuna. Kvaliteta arhitekture tog dijela je također mnogo bolja od južne polovice.
Razlike između duhovnog i sekularnog dijela kompleksa najviše se očituju na području tržnice i odmorišta. Dok je duhovni dio kompleksa održavan u izvornom obliku nakon gradnje, Taj Ganji je postao frekventan grad i centar gospodarske aktivnosti u gradu Agri na čijim se tržnicama nalazila roba iz svih dijelova carstva i svijeta. Sjeverozapadni dio je bio poznat pod imenom Katra Omar Han (Tržnica Omara Hana), sjeveroistočni dio kao Katra Fulel (Tržnica parfema), jugozapadni dio kao Katra Rešam (Tržnica svile), a jugoistočni dio kao Katra Džogidas. Područje se konstantno obnavljalo nakon izgradnje da bi u 19. stoljeću postalo gotovo potpuno nepreoznatljivi dio originalne zamisli, a većina autohtone arhitekture je zagubljena ili nadograđena. Danas postoji potpuna oprečnost između elegantnog i geometrijski pravilnog rasporeda duhovnog dijela Taj Mahala i uskih, nepredvidljivih i nedefiniranih ulica Taj Ganjija, nastalih organskim razvojem urbanizma. Samo manji dijelovi od originalne arhitekture su sačuvani, poglavito ulazna vrata od ulica.
Kompleks Taj Mahala utvrđen je zidovima od crvenog pješčenjaka s tri strane, dok je otvoren prema rijeci. Izvan tih zidina nalazi se nekoliko dodatnih mauzoleja koji uključuju grobnice za ostale žene Džahan-šaha, te veću grobnicu za omiljenu Mumtazinu sluškinju.
Oskrba Taj Mahala vodom vrši se složenom infrastrukturom vodovoda koji obuhvaća veći dio cijeline. Crpljena je iz obližnje rijeke Jamuna i vođena do kompleksa nizom kanala koje su napajali sustavi pokretani životinjskom snagom. Voda se preko lučnih akvadukta slijevala u veliki spremnik koji je vodio do distribucijskih cisterni smještenih iznad razine kompleksa na zapadnoj strani zida. Od tuda voda prelazi do tri pomoćna spremnika iz kojih se crpila direktno u vrtove, bazene i fontane, što je tehnički omogućeno podizanjem spremnika na 9,5 m visine. Vodovodne cijevi promjera 0.25 m ukopan je 1,8 m ispod površine tla i prati os glavne štenice uz koju se protežu reflektivni bazeni. Neke podzemne vodovodne cijevi zamijenjene su 1903. godine novim cijevima od lijevanog željeza. Cijevi fontana nisu direktno spojene na grla već na bakrene ćupove koji su omogućavali ravnomjeran pritisak u svakoj fontani. Vodovodni sustav je vremenom propao, no sačuvani su pojedini dijelovi poput lukova akvadukta koji danas služe kao smještaj ureda Indijskog arheološkog zavoda za hortikulturu.
Sjeverno od Taj Mahal kompleksa, preko rijeke Jamuna, nalazi se još jedan čarbag odnosno vrt. Projektiran je kao sastavni dio cijeline u stilu riječne rive karakteristične za Agru. Širina vrta je identična ostatku kompleksa na južnoj strani rijeke. Povjesničarka vrtova Elizabeth Moynihan tvrdi kako je veliki oktogonalni bazen na središtu terase služio kao reflektivno zrcalo za mauzolej, odnosno kako je cijeli vrt orijentiran prema tom dijelu kompleksa. Još od mugalskog vremena vrt je doživio brojne poplave zbog čega je devastiran veći dio područja. Četiri tornja od pješčenjaka označavala su granične uglove vrta, no sačuvan je samo onaj s jugoistočne strane. Ostaci temelja dviju zgrada nalaze se na sjevernom i južnom dijelu vrta, a pretpostavlja se da je riječ o vrtnim paviljonima. Na sjevernoj strani nalazila se stepenasta struktura vodopada koja se slijevala u bazen. Sjeverni dio vrta ima oblik tipičnog kvadrata s ortogonalnim osima uz koje se protežu dvije ulice, dok se na njihovom križanju nalazi središnji bazen. Vodovodni sustav napajan je pomoću akvadukta s zapadne strane.
Neposredno nakon svršteka gradnje Taj Mahala, Džahan-šaha je vlastiti sin Aurangzeb zatvorio u kućni pritvor na obližnjoj utvrdi Agri. Kada je Džahan-šah umro, Aurangzeb ga je sahranio uz sarkofag njegove žene. Kompleks je uredno i redovito održavan gotovo punih stotinu godina, a financirano je putem poreza sa tržnica Taj Ganija te iz bogate kraljevske blagajne. Sredinom 18. stoljeća Perzijanci i Paštunci provaljuju u Indiju te pustoše mogulski glavni grad Delhi, pa Mogulsko Carstvo počinje znatno slabiti što se odrazilo i na održavanje Taj Mahala koje je također stagniralo, te je u idućih stotinu godina postalo gotovo potpuno zapušteno.
U doba Indijske pobune 1857. Taj Mahal su opustošili britanski vojnici i časnici, koji su otrgnuli svo drago kamenje i lapis lazuli sa zidova mauzoleja. Postoje priče kako je britanski lord William Bentinck 1830-ih godina planirao srušiti Taj Mahal i prodati bijeli mramor. Potkraj 19. stoljeća britanski vicekralj u Indiji Lord Curzon naređuje opsežan plan restauracije Taj Mahala, koji je završen 1908. godine. Lord je odlučio postaviti i veliku lampu u unutrašnjost komore mauzoleja, koja je napravljena prema onoj iz kariske džamije. Također, u njegovo doba vrtovi su preoblikovani prema britanskom stilu, što se zadržalo do današnjeg dana. Godine 1942. u doba 2. svjetskog rata kolonijalna vlada je odlučila preko mauzoleja postaviti zaštitne skele zbog straha od mogućih napada njemačkog Luftwaffea te kasnije japanskog imperijalnog zrakoplovstva.
Tijekom ratova između Indije i Pakistana 1965. i 1971. godine zaštitne skele oko mauzoleja i kupole su ponovo podignute i kamuflirane zbog zaštite od mogućih bombardiranja. Najveća prijetnja Taj Mahalu danas su zagađenje rijeke Jamuna i kisele kiše zbog blizine Mathura naftne rafinerije, koja je naknadno uklonjena odlukom indijskih vlasti. Onečišćenje zraka pretvaralo je Taj Mahal iz bijelog u žuto. Zbog sprečavanja tog zlokobnog procesa indijska vlada postavila je TTZ (Taj Trapeznu Zonu) površine 10.400 km2 oko područja Taj Mahala u kojoj postoje stroga ekološka pravila odnosno ograničenja za sve stvaraoce ispušnih plinova. Pristup automobilima zabranjen je u krugu od nekoliko stotina metara od Taj Mahal kompleksa. Godine 1983. Taj Mahal uvršten je na UNESCO-ov popis Svjetske baštine. Početkom 21. stoljeća počela je i restauracija i prenamjena nekih područja kompleksa, poput dvorišta Džilauhana koji će služiti kao centar za turiste.
Taj Mahal smatra se najprepoznatljivijim arhitektonskim simbolom Indije kojeg tamošnje stanovištvo zove Srcem Indije, a u svijetu je osim po ljepoti poznat i po romantičnoj priči o ljubavnom spomeniku. Privlači od dva do četiri milijuna turista godišnje, od čega je 200.000 inozemnih. Većina turista dolazi u hladnijim mjesecima poput listopada, studenog i veljače. Zbog zagađenja postoje ograničenja prometa u blizini kompleksa pa turisti moraju ili šetati od parkirnog mjesta do spomenika, ili se voziti električnim autobusom. Sjeverno dvorište ili havaspuras se trenutno obnavlja u svrhu novog centra za posjetitelje. Gradić poznat kao Taj Ganji ili Mumtazabad nalazi se na jugu kompleksa i služi kao tržnica za radnike i posjetitelje. Velik broj svjetskih turističkih agencija imaju u aranžmanu posjet Taj Mahalu, koji je nedavno proglašen jednim od Sedam novih svjetskih čuda na internetskoj anketi u kojoj je glasovalo više od 100 milijuna ljudi.
Spomenici su otvoreni za posjetitelje od 6 sati ujutro do 7 navečer, osim petka kada je kompleks otvoren za vjernike džamije između podne i 2 sata popodne. Također, kompleks se otvara i po noći na dan punog mjeseca te 2 dana ranije i kasnije, izuzevši petak i mjesec Ramazana. Zbog sigurnosnih razloga, samo pet predmeta (prozirne boce s vodom, male kamere, mobiteli i ženska kozmetika) dozvoljeno je unositi unutar Taj Mahala.
Jedna od najpoznatijih legendi glasi kako je Džahan-šah planirao izgraditi vlastiti mauzolej od crnog mramora simetričan Taj Mahalu s druge strane obale rijeke Jamune, i povezati ih sa srebrnim mostom. Ova priča proizlazi iz zabilješki Jean-Baptiste Taverniera, europskog putnika koji je posjetio Agru 1665. godine. Spominje se kako je Džahan-šaha s trona svrgnuo njegov sin Aurangzeb prije nego što je gradnja započeta. Ostaci crnog mramora preko rijeke Jamuna u Vrtu mjesečine mogle bi biti dokaz ovoj teoriji. Ipak, iskapanja tokom 1990-ih godina otkrila su kako je ipak riječ o bijelom kamenu koji je vremenom promijenio boju u crno. Pouzdaniji izvor o planu izgradnje crnog mauzoleja demonstrirana je 2006. godine koji su rekonstruirali bazen iz Vrta mjesečine. Tamna rekfleksija bijelog mauzoleja je bila očita, što potvrđuje Džahan-šahovu opsesiju simetrijom i korištenje efekta zrcalenja.
Poznati mit govori da je Džahan-šah poslije izgradnje Taj mahala dao odsjeći glave ili ruke radnicima odnosno palce arhitektima kako ne bi mogli ponovno sagraditi nešto toliko veličanstveno. Ipak, s obzirom na vladarev karakter i na to da postoje slične europske legende o ruskom caru Ivanu Groznom prilikom gradnje Katedrale sv. Vasilija Blaženoga, legenda je malo vjerojatna. Pouzdano se zna da su graditelji Džahan-šaha nakon Taj Mahala gradili i džamiju Jama Masjid u Delhiju što ne ide u prilog priči, kao i podatak da su graditelji potpisali ugovor s vladarem prema kojem su se obavezali kako neće izgraditi ništa u sličnom stilu.
Kao odgovor na pitanje Tko je projektirao Taj Mahal? na Zapadu je stvoren mit o talijanskom arhitektu, budući da je renesansna Italija iz 17. stoljeća bila sinonim za središte umjetnosti. Teoriju je postavio otac Don Manrique, misionar iz augustinskog reda, koji je Talijana po imenu Geronimo Veroneo proglasio arhitektom Taja zato što je navedeni u doba gradnje boravio u Indiji. Teorija je vrlo labava s obzirom na to da Veroneo nije bio arhitekt već tvorac i prodavač nakita, da ga raniji europski izvori uopće ne spominju, i da umjetnik sa Zapada uopće može isprojektirati nešto u stilu druge kulture s kojom ranije nije bio upoznat.
Postoji priča kako je Aurangzeb, sin Džahan-šaha, zatvorio oca u zatvor na 8 godina iz kojeg je imao pogled na Taj Mahal i kako ga je nakon smrti pohranio do Mumtaz Mahal s ciljem da naruši simetriju grobnice kojom je njegov otac bio opsjednut.
Iako nema konkretnih dokaza, spominje se kako je britanski lord William Bentinck planirao rušenje Taj Mahala zbog davanja bijelog mramora na aukciju. Njegov biografist John Rosselli tvrdi kako je ta priča proizašla iz činjenice kako se Bentinck bogatio na prodaji mramora skinutog s utvrde Agre.
Indijski pseudopovjesničar i revizionist P. N. Oak tvrdi kako je Taj Mahal prvotno služio kao hinduistički hram boga Šive, odnosno kako je Džahan-šah samo prenamijenio funkciju zgrade. Svi povjesničari odbacili su njegov stav kao neutemeljen s obzirom na povijesne činjenice, a vrhovni sud Indije odbio je Oakovu peticiju kojom je tražio da se Taj proglasi spomenikom hindu kulture.
Iako se pouzdano zna kako su Britanci oteli zlatni vršak i drago kamenje kojima su zidovi mauzoleja bili optočeni, postoje mitovi kako je iz Taj Mahala ukradeno mnogo više ukrasa nego što se procijenjuje. Priča navodi kako je cijela kupola bila pokrivena zlatom, kenotafi pozlaćeni i ukrašeni dijamantima, vrata mauzoleja bila načinjena od klesanog jaspisa, a prostor unutar prepun bogatih sagova, itd.
(engl.) Bamber Gascoigne: „Veliki moguli“ (The Great Moguls), izdavač: Harper Collins, 1971.
(engl.) E. B. Havel: „Arhitektura u Indiji: njena psihologija, struktura i povijest“ (Indian Architecture: Its Psychology, Structure and History), 1913., PDF format
(engl.) Ed Rothfarb: „U zemlji Taj Mahala“ (In the Land of the Taj Mahal), Henry Holt, 1998.
(engl.) Banarsi Prasad Saksena: „Povijest Džahan-šaha“ (History of Shahjahan of Dihli), izdavač: The Indian Press Ltd., Allahabad, 1932.
(engl.) Henri Stielin: „Arhitektura svijeta: Islamska Indija“ (Architecture of the World: Islamic India), izdavač: Compagnie du Livre d' Art, Južnoafrička Republika, 1994.
(engl.) G. H. R. Tillotson: „Arhitektonski vodič za mogulsku Indiju“ (Architectural Guide to Mughal India), izdavač: Chronicle books, 1990.

Tanka crvena linija (eng. The Thin Red Line) je američki ratni film iz 1998. godine koji je napisao i režirao Terrence Malick. Temeljen na istoimenoj knjizi Jamesa Jonesa, film prati izmišljenu verziju bitke za Mount Austen koja je bila dijelom stvarne Guadalcanalske kampanje na pacifičkoj bojišnici tijekom Drugog svjetskog rata. Glavni likovi priče su pripadnici satnije "Charlie" koje portretiraju glumci Sean Penn, Jim Caviezel, Nick Nolte, Elias Koetas i Ben Chaplin. Naslov filma referenca je na stih iz pjesme "Tommy" autora Rudyarda Kiplinga.Film Tanka crvena linija označio je Malickov povratak filmskom stvaralaštvu nakon punih 20 godina odsustva. U filmu se pojavljuju mnogi ugledni glumci - u većim ili manjim ulogama - poput Adriena Brodyja, Georgea Clooneyja, Johna Cusacka, Woodyja Harrelsona, Jareda Leta, Johna C. Reillyja i Johna Travolte. Do trenutka kada je završena posljednja inačica filma, uloge Billa Pullmana, Lukasa Haasa i Mickeyja Rourkea su bile u potpunosti izbačene iz filma (iako se jedna Rourkeova scena nalazi u "izbačenim prizorima" kao poseban dodatak na Blu-ray i DVD izdanjima). Glazbu za film skladali su Hans Zimmer, John Powell i Klaus Badelt, a glavni je fotograf bio John Toll. Film se uglavnom snimao u Australiji, u državi Queensland.
Na svjetskim kino blagajnama film Tanka crvena linija utržio je sveukupno 98 milijuna dolara uz budžet od 52 milijuna dolara. Kritike za film bile su uglavnom više nego pozitivne, a nominiran je u sedam kategorija za prestižnu filmsku nagradu Oscar: najbolji film, režiju, adaptirani scenarij, fotografiju, montažu, originalnu glazbu i zvuk. Film je 1999. osvojio nagradu "Zlatni medvjed" na filmskom festivalu u Berlinu. U emisiji At the Movies redatelj Martin Scorsese postavio je Tanku crvenu liniju na drugo mjesto svojih najdražih filmova iz 1990-ih. Kritičar Gene Siskel proglasio ga je "najboljim filmom o modernom ratu koji je ikada gledao".
Vojnik Witt (Jim Caviezel) napušta svoju satniju bez odobrenja i živi među lokalnim stanovništvom Melanezije u južnom Pacifiku. Uskoro ga pronalazi i zatvara njegov narednik Welsh (Sean Penn) koji primjećuje Wittovu indiferentnost prema ratu. Vojnici iz satnije "Charlie" dovedeni su na Guadalcanal kao pojačanje u pokušaju da oduzmu otok Japancima. Dok čekaju u utrobama brodova svoje mornarice, razmišljaju o svojim životima i nadolazećoj invaziji. Istovremeno na palubi broda pukovnik Tall (Nick Nolte) razgovara s generalom Quintardom (John Travolta) o invaziji i njezinoj važnosti. U vlastitoj naraciji Tall otkriva gledateljima da su ga preskočili za promaknuće i da mu je nadolazeća bitka možda posljednja šansa da predvodi pobjedničku operaciju.
Uskoro se satnija "Charlie" bez poteškoća iskrcava na Guadalcanal i kreće prema unutrašnjosti otoka, susrećući putem domaće stanovništvo te svjedočeći japanskoj taktici: osakaćenim truplima ostavljenih marinaca i drugih vojnika. Dolaze na brdo 210, glavno japansko uporište. Japanci su na njegovom vrhu postavili dobro skriveni bunker s nekoliko strojnica iz kojega vide cijelu dolinu u kojoj se nalaze američke trupe. Svaki pokušaj penjanja direktno uz brdo bio bi odmah praćen vatrom iz strojnica i rezultirao velikim ljudskim gubitcima.
Sljedećeg dana u ranu zoru započinje kratko granatiranje brda. Ubrzo potom, vojnici satnije "Charlie" pokušaju izvesti napad penjući se uz brdo, ali ih dočeka snažna vatra iz strojnica iz skrivenoga bunkera. Među prvim poginulima koji su predvodili napad je i drugi pukovnik Whyte (Jared Leto). Tijekom bitke, grupa predvođena narednikom Keckom (Woody Harrelson) skriva se od neprijateljske vatre iza brdašca te odluči pričekati pojačanje. Keck posegne za bombom, ali pogriješi i bomba eksplodira dok se još nalazi na njemu. Pukovnik Tall naređuje kapetanu Jamesu Starosu (Elias Koetas) da zauzme bunker frontalnim napadom bez obzira na moguće posljedice. Staros odbija njegovu naredbu, ne želeći tretirati svoje ljude kao topovsko meso. Nakon što se njih dvojica ne uspiju dogovoriti oko napada, Tall odlučuje pridružiti se Starosu na prvoj crti bojišnice kako bi iz prve ruke razgledao situaciju. Međutim, dok on dođe japanski otpor je oslabio pa Tall kori Starosa. U međuvremenu, za vrijeme bitke, vojnik Witt - iako je prvotno dodijeljen grupi za nošenje ranjenika - traži dopuštenje da se vrati u bitku, što mu biva dopušteno.
Po Tallovom naređenju, mala skupina vojnika ide u izviđanje kako bi ustanovili vojnu snagu i brojnost japanskih vojnika u bunkera. Vojnik Bell (Ben Chaplin) javlja da se u bunkeru na vrhu brda nalazi pet strojnica. Nakon toga pridružuje se grupici vojnika (koja uključuje Witta) predvođenu kapetanom Johnom Gaffom (John Cusack) čija je misija s boka napasti i zauzeti bunker. Operacija se pokaže uspješnom i satnija "Charlie" uskoro pregazi posljednje jako japansko uporište na otoku. Japanci koje uspijevaju zarobiti doimaju se pothranjenima i na rubu smrti.
Za svoj uspjeh vojnici dobivaju tjedan dana odmora, premda neki od njih u njemu ne uspijevaju uživati: uzletište na kojemu im se nalazi baza uskoro biva bombardirano; Bell, koji cijelo vrijeme misli o svojoj supruzi, dobiva njezino pismo u kojemu ga ona obavještava da se zaljubila u drugoga i traži razvod; kapetana Starosa, na njegovo iznenađenje, dužnosti razriješuje pukovnik Tall spočitavajući mu da je previše mekan te mu predlaže da zatraži premještaj i postane odvjetnik u Washingtonu. Witt se ponovno susreće s lokalnim stanovništvom i primjećuje da se oni prema njemu ponašaju distancirano i nepovjerljivo te da se često međusobno sukobljavaju.
Satnija uskoro dolazi na rijeku, ali ovaj puta na čelu s neodlučnim i neiskusnim pukovnikom Georgeom Bandom (Paul Gleeson). Kako im se japanske trupe približavaju, Band naređuje trojici vojnika da izvide koliko je udaljen neprijatelj; Witt se dobrovoljno javlja da bude jedan od njih. Uskoro njih trojica nailaze na japanske postrojbe i bivaju napadnuti. Kako bi osigurao vremena desetaru Fifeu (Adrien Brody) da se vrati i upozori ostatak satnije na Japance, Witt odlazi na drugu stranu prevarivši tako neprijatelje koji ga ubrzo okružuju i zahtijevu njegovu predaju. U trenutku potpune smirenosti i pomirenosti, Witt diže svoju pušku prema Japancima nakon čega biva ubijen. Ipak, satnija se uspijeva sigurno povući, a Witta kasnije pokapaju Welsh i ostali suborci. U posljednjoj sceni, satnija "Charlie" dobiva novoga zapovjednika, kapetana Boschea (George Clooney), ukrcava se na brod i odlazi s otoka.
Producent iz New Yorka Bobby Geisler prvi je pristupio redatelju Terrenceu Malicku 1978. godine i upitao ga da režira filmsku adaptaciju djela Davida Rabea Boom Boom Room. Malick je ponudu odbio i umjesto toga predložio ideju za film o životu Josepha Merricka. Međutim, nakon što se pročulo da David Lynch snima film Čovjek-slon, Malick je odustao od ideje. Godine 1988. Geisler i John Roberdeau sreli su Malicka u Parizu te razgovarali o adaptaciji i režiji filma temeljenog na romanu The White Hotel D. M. Thomasa iz 1981. godine. Malick je i taj prijedlog odbio, ali je napomenuo da bi bio zainteresiran raditi adaptaciju Molierovog Tartuffea ili Jonesove knjige Tanka crvena linija. Producenti su odabrali ovo potonje i platili Malicku 250 tisuća dolara da napiše scenarij.Malick je započeo adaptaciju Tanke crvene linije 1. siječnja 1989. godine. Pet mjeseci poslije producenti su dobili prvu verziju scenarija na gotovo 300 stranica. Prema članku objavljenom u magazinu Entertainment Weekly producenti su zadobili redateljevo povjerenje i "udovoljavali svim njegovim hirovima" uključujući i opskrbljivanje vrlo opskurnim istraživačkim materijalima poput knjige naziva Reptiles and Amphibians of Australia, tonske vrpce Kodo: Heartbeat Drummers of Japan, informacija o razbijačima kodova Navajo koje su regrutirali Američki marinci, a koji su se koristili svojim jezikom kako njihove poruke ne bi presrele i protumačile japanske postrojbe tijekom radio-komunikacije; producenti su također sami organizirali Malickova putovanja te pomogli njemu i njegovoj supruzi Michele dobiti hipoteku na njihov stan u Parizu.Producenti su proveli dosta vremena razgovarajući s Malickom o njegovoj viziji filma. Geisler je izjavio:
Malickov Guadalcanal bit će "izgubljeni raj" silovan zelenim otrovom rata, kao što Terry zna reći. Mnogo nasilja biti će prikazano indirektno. Kada vojnik bude pogođen, umjesto da prikažemo njegovo lice na "spielbergovski" način, vidjet ćemo kako eksplodira stablo, uništenu vegetaciju i prekrasnu malu ptičicu slomljenih krila koja pokušava odletjeti sa svog stabla.
U međuvremenu je Malick proveo nekoliko godina radeći na drugim projektima, uključujući i kazališnu produkciju Sansho the Bailiff te na scenariju poznatom pod nazivom The English-Speaker trošeći dva milijuna dolara koja su pripadala producentima od kojih je polovicu potrošio na pisanje. Godine 1990. upoznao je Gloriju, udovicu Jamesa Jonesa, i njegovu kćerku Kaylie te razgovarao s njima o filmskoj adaptaciji Tanke crvene linije. Do siječnja 1995. Geisler i Roberdeau su ostali bez novaca i počeli prisiljavati Malicka da odluči hoće li snimiti film ili neće. Razgovarali su s njegovim bivšim agentom Mikeom Medavoyem koji je baš u to vrijeme kretao sa svojom vlastitom produkcijskom kompanijom Phoenix Pictures pa je on pristao dati im 100 tisuća dolara za početak rada na Tankoj crvenoj liniji. Medavoy je imao ugovor s kompanijom Sony Pictures, a Malick je započeo gledati lokacije za snimanje u Panami i Kostariki prije nego se odlučio za kišne šume sjeverne Australije. U travnju 1997., tri mjeseca prije početka snimanja, kompanija Sony povukla se iz projekta dok je filmska ekipa već postavljala studio u Queenslandu zbog toga što John Calley, tadašnji novi voditelj studija Sony, nije vjerovao da će Malick snimiti film unutar odobrenog budžeta od 52 milijuna dolara. Malick je nakon toga s Medavoyem otputovao u Los Angeles kako bi predložio projekt raznim holivudskim kompanijama. 20th Century Fox odlučio je uložiti dodatnih 39 milijuna dolara budžeta uz uvjet da Malick u film dovede pet glumaca s liste njih desetorice koji su u to vrijeme bili zainteresirani nastupiti u projektu. Japanska kompanija Pioneer Films donirala je dodatnih 8 milijuna dolara u budžet, a kompanija Phoenix još tri milijuna.
Dodjeljivanje uloga za film postala je vruća tema u Hollywoodu. Kada se Sean Penn susreo s Malickom rekao mu je: "Daj mi dolar i reci mi gdje da se pojavim." Scenarij za film također je poslan Robertu De Niru, Robertu Duvallu i Tomu Cruiseu. Kada se 1995. konačno pročulo da Malick namjerava snimiti svoj prvi film nakon dugogodišnje stanke, mnogi glumci su mu se samostalno počeli javljati. Malick je u Medavoyevom domu te iste godine organizirao čitanje teksta s Martinom Sheenom, Kevinom Costnerom, Willom Pattonom, Peterom Bergom, Lukasom Haasom i Dermotom Mulroneyem. U lipnju te godine organizirana je petodnevna radionica koju je, između ostalih, posjetio Brad Pitt, a koja je kulminirala Malickovim puštanjem soundtracka filma Where Eagles Dare i sviranjem japanskih bubnjeva. Malick se također susreo i sa zainteresiranim Johnnyjem Deppom u bistrou Book Soup na Sunset Stripu.Glumac Edward Norton doletio je u Austin i susreo se s Malickom koji je bio impresioniran glumčevim nastupom u filmu Iskonski strah. Matthew McConaughey je navodno uzeo dan odmora tijekom snimanja filma Vrijeme ubijanja kako bi se našao s Malickom. I drugi glumci, uključujući Williama Baldwina, Edwarda Burnsa, Josha Hartnetta, Philipa Seymoura Hoffmana, Stephena Dorffa i Leonadra DiCaprija bili su zainteresirani za nastup u filmu; potonji glumac je doletio iz Meksika sa seta filma Romeo + Julia kako bi se našao s Malickom na aerodromu u Austinu. Prije nego je dodjela uloga konačno bila gotova, Nicolas Cage je ručao s Malickom u Hollywoodu u veljači 1996. Malick je nakon toga otišao provjeriti lokacije snimanja i pokušao zvati Cagea nekoliko puta tog ljeta, ali u međuvremenu Cageov telefon više nije bio u funkciji. Malick se osjetio uvrijeđenim i odbio daljnje razmišljanje o tome da Cageu da bilo kakvu ulogu u filmu. Malick je rekao glumcu Tomu Sizemoreu da ga želi u svom filmu i glumac je pristao. Međutim, Sizemore je dobio mnogo važniju ulogu u filmu Spašavanje vojnika Ryana i nakon što nekoliko dana nije mogao stupiti u kontakt s Malickom, odlučio je radije glumiti u Spielbergovom filmu. Glumci Bill Pullman, Gary Oldman, Mickey Rourke, Lukas Haas i Viggo Mortensen su snimili scene koje su kasnije izbačene iz finalne inačice filma.
Da bi zadovoljio studio, Malick je u filmu angažirao Georgea Clooneyja i dao mu malu ulogu. Producent Geisler se prisjeća: "Terry se bojao da će velika zvijezda poput Clooneya koji glumi lik koji se pojavljuje pred kraj filma odvratiti pozornost gledatelja". Jim Caviezel koji je dobio ulogu vojnika Witta učestalo je nakon filma u intervjuima izjavljivao da ima zahvaliti Malicku što mu je "pogurao" karijeru. Fotograf John Toll nekoliko je puta telefonom razgovarao s Malickom u kolovozu 1996. u vezi filma. Toll je upoznao Malicka u rujnu iste godine, a ovaj ga je pitao da započnu snimati film početkom 1997. godine. U veljači te godine Malick i Toll započeli su s traženjem lokacija za snimanje, a u lipnju napokon započeli i sa snimanjima.
Pretprodukcija je išla sporo. Nekoliko tjedana prije početka snimanja, Malick je rekao Geisleru i Roberdeauu da ne dolaze u Australiju (gdje se snimao film) budući će George Stevens Jr. biti producent na lokaciji uz Granta Hilla. Malick im je rekao da su naljutili studio zbog toga što su odbili staviti Stevensovo ime kao jednog od producenata filma. Međutim, nije im rekao da je 1996. u ugovor stavio klauzulu kojom se producentima zabranjuje dolazak na set. Geisler i Roberdeau bili su zbunjeni ovakvim ponašanjem; Geisler je izjavio za Entertainment Weekly: "Nisam znao da je Malick sposoban za izdaju ovakve kategorije."Malick i Toll razgledavali su povijesna bojišta na Guadalcanalu, ali na tim lokacijama bilo je izrazito teško snimati cijeli film. Većina filma Tanka crvena linija snimljena je na lokacijama Daintree Rainforest i na obali Bramston koje se obje nalaze u sjevernom dijelu države Queensland u Australiji. Također se snimalo i na planini Dancer čiji je teren bio toliko težak da se prikolice i produkcijski kamioni nisu mogli uspeti uz brdo. Umjesto toga napravljen je kamp u podnožju brda, a 250 glumaca i 200 članova filmske ekipe prevoženi su i po dva sata do mjesta snimanja. Film se također snimao i na Pacifičkom oceanu, na obali južne Kalifornije u blizini otoka Santa Catalina. Malickove nekonvencionalne tehnike uključivale su snimanje dijela scene tijekom ranog, sunčanog jutra koju bi onda završio snimati nekoliko tjedana poslije, tijekom zalaska sunca. Učestalo je usmjeravao kameru u suprotnu stranu od akcije te fokusirao kadrove na papige, grane stabala i ostalu faunu. Zbog svoje reputacije i radnih metoda Malick je uživao poštovanje glumaca, a Woody Harrelson i John Savage ostali su na setu čak i nekoliko mjeseci nakon što su završili sa snimanjem svojih scena kako bi gledali redatelja na djelu.Film Tanka crvena linija snimao se stotinu dana u Australiji, a Malick je koristio kamere i leće Panavision; 24 dana na Solomonskim otocima i tri dana u SAD-u. Odluka da se neće snimati na pravom otoku Guadalcanal donesena je iz sasvim praktičnih razloga: postojala je 50%-tna šansa oboljenja od malarije, a također je nedostajalo i logističke izvodljivosti. Prema riječima fotografa Johna Tolla: "Još uvijek je pomalo teško doći i otići s otoka, a imali smo scene koje su uključivale i po 200 do 300 glumaca i statista. Morali bi ih sve dovesti na Guadalcanal, a financijski gledano to nije imalo nikakvoga smisla."
Uz glumačku postavu koja se nalazi u finalnoj inačici filma, glumci Billy Bob Thornton, Martin Sheen, Gary Oldman, Bill Pullman, Lukas Haas, Viggo Mortensen i Mickey Rourke također su nastupili u filmu, ali su njihove scene na kraju izbačene. Montažerka Leslie Jones je na lokaciji provela pet mjeseci i rijetko viđala Malicka koji ju je pustio da u miru odradi svoj dio posla. Nakon što je snimanje filma završeno, vratila se s prvom inačicom filma koja je trajala pet sati te provela sedam mjeseci u montaži; ta je prva inačica filma sadržavala tri sata Thorntonove naracije. U tom dijelu posla na scenu je stupio montažer Billy Weber pa su njih dvoje zajedno proveli dodatnih 13 mjeseci rada u postprodukciji od kojih su posljednja četiri mjeseca proveli miksajući film. Internih projekcija nije bilo, već samo nekoliko koje su održane u privatnim kućama od kojih je na jednoj maksimalno bilo prisutno 15 ljudi (uglavnom marketinških stručnjaka). Montažerima je bio problem ukomponirati snimke veteranskih glumaca s onima manje iskusnima, te s integracijom mnogih cameo glumaca i naracije. Jones je izjavila: "Malick je maknuo scene s dijalozima gdje god je to mogao pa se finalna inačica filma uvelike razlikovala od originalnoga koncepta". Četiri mjeseca nakon završetka snimanja, Malick je pozvao Tolla na privatnu projekciju prve grube inačice filma. U prosincu 1998. Toll je u laboratoriju odradio prvu korekciju boja prije nego je film pušten u distribuciju u Sjevernoj Americi.Proces montaže također je rezultirao time da je vrijeme mnogih glumačkih zvijezda u filmu svedeno na vrlo kratko pojavljivanje: na primjer, likovi koje glume John Travolta i George Clooney pojavljuju su samo nešto duže od uobičajenih cameo uloga, iako je Clooneyjevo ime istaknuto na službenom plakatu filma zbog marketinških razloga. Nedovršena inačica filma prikazana je novinarima u New Yorku u prosincu 1998., a projekciji je nazočio i Adrien Brody koji je tek u tom trenutku shvatio da je njegova uloga "koja je trebala nositi film" – kako je on do tada izjavljivao – svedena na svega dvije rečenice, uplašene poglede i sveukupno otprilike pet minuta pojavljivanja u filmu. Dana 15. travnja 2001. u jednom je intervjuu Brody otkrio da je još uvijek ljut zbog toga što je njegov doprinos filmu na taj način umanjen. Svoje razmišljanje podijelio je s novinarom iz londonskog The Independenta:
Malick se razljutio što je studio odlučio prikazati nedovršenu inačicu filma kritičarima, pa mu je Sean Penn pomogao u montaži te su njih dvojica priredili finalnu inačicu. Malick je u montaži proveo dodatna tri mjeseca i izbacio još 45 minuta filma. Redatelj je odbio prikazati svoj film na testnim projekcijama prije nego završi s finalnom inačicom. Nakon što su producenti Geisler i Roberdeau ispričali svoju priču magazinu Vanity Fair, Medavoyevi odvjetnici optužili su ih za kršenje ugovora i zaprijetili uklanjanjem njihovih imena iz filma pod uvjetom da mogu davati intervjue tek nakon dodjele nagrade Oscar.
Glazbu za film skladao je Hans Zimmer, a dodatnu glazbu skladao je John Powell. Glazba je bila nominirana za najbolju originalnu glazbu na 71. dodjeli prestižne filmske nagrade Oscar. To je bila sveukupno peta i treća za redom nominacija za Zimmera kao skladatelja, ali je nagradu izgubio od Nicole Piovanija koji je Oscara dobio za glazbu iz filma Život je lijep redatelja Roberta Benignija. Kompanija RCA Victor objavila je službeni soundtrack filma, a orkestrom je dirigirao Gavin Greenaway. Od glazbe koja se rabi u filmu, a koju nije skladao Zimmer, treba izdvojiti In Paradisum iz Requiema Gabriela Faurea te uvodne minute skladbe The Unanswered Question Charlesa Ivesa.
Zimmer je napisao nekoliko sati glazbe te obilje različitih glazbenih tema prije nego je Malick uopće započeo snimanje filma. Redatelj je puštao glazbu na setu tijekom snimanja kako bi sebi i ostatku glumačke i filmske postave dao dodatnu motivaciju i stavio ih sve zajedno u pravo stanje uma. Na službenom soundtracku nalazi se nekoliko skladbi koje nisu korištene za film, a nekoliko skladbi koje se mogu čuti u filmu nema na CD-u. U filmu se također pojavljuje i nekoliko Melanezijskih zborskih skladbi koje pjeva zbor All Saints iz Honiare, ali od kojih se samo jedna nalazi na službenom soundtracku. Kasnije je objavljen drugi soundtrack koji je sadržavao još nekoliko zborskih skladbi, no taj je u međuvremenu povučen iz prodaje.
Dana 25. prosinca 1998. film Tanka crvena linija pušten je u ograničenu distribuciju u samo pet kina u kojima je u prvom vikendu prikazivanja utržio 282 534 dolara. Dana 15. siječnja 1999. film je krenuo u službenu distribuciju u 1528 kino-dvorana u kojima je u prvom vikendu prikazivanja utržio 9,7 milijuna dolara u SAD-u. U konačnici je film na svjetskim kino blagajnama zaradio 98 126 565 dolara.
Na popularnoj internetskoj stranici Rotten Tomatoes koja se bavi prikupljanjem filmskih kritika film ima 79% pozitivnih ocjena, a na drugoj sličnoj stranici Metacritic film ima 78% pozitivnih ocjena. Kada bi se uzelo u obzir mišljenja samo vodećih kritičara na stranici Rotten Tomatoes, film bi imao 92% pozitivnih ocjena.Gene Siskel opisao je film kao "najbolji moderni ratni film koji sam gledao, superiorniji Spielbergovom Spašavanju vojnika Ryana koji je krenuo u distribuciju ranije ove godine, pa čak superiorniji i Stoneovom Vodu smrti iz 1986.". Roger Ebert je bio više rezerviran u svojoj kritici, davši filmu tri od četiri zvjezdice uz opasku da mu se film čini konfuznim i nedorečenim. Napisao je: "Shizofrenija prisutna u filmu ne dopušta mu da dosegne status remek-djela (ovaj film nema jasnu ideju što zapravo želi reći), ali to svejedno nikako nije loš film. Zapravo je, na neki način, fascinantan... Scene bitaka su same po sebi maestralne, a maestralan je i način kako je prikazana geografija određenoga brda, način kako to brdo brane japanske postrojbe, načini kako američki vojnici pokušavaju zauzeti to brdo... Glumci kao što su Sean Penn, John Cusack, Jim Caviezel i Ben Chaplin pronalaze savršen tonus u scenama koje traju od nekoliko seknudi do pune minute, ali onda naglo popuste prije nego se uspostavi kakav ritam."U svojoj kritici za magazin Time Richard Corliss je napisao: "Neki filmovi pričaju istinu kroz svoju radnju; ovaj priča istinu kroz emocije, kroz potragu za očuvanjem samoga sebe istovremeno prikazujući najsočnije filmske kadrove još od Malickovog posljednjeg filma Božanstveni dani iz 1978.". Mike Clark iz USA Today dao je filmu četiri od četiri zvjezdice. Pišući za Washington Post Michael O'Sullivan je napisao: "Tanka crvena linija je film o kreaciji koja izrasta iz uništenja, o ljubavi koja se pojavljuje na mjestu na kojem bi to najmanje očekivali i o anđelima – pogotovo onim palim – koji su sasvim slučajno zapravo ljudi."Andrew Johnston iz časopisa Time Out New York napisao je: "Poput Malickovih ranijih filmova – Pustara (1973.) i Božanstveni dani (1978.) – Tanka crvena linija također je film nevjerojatne ljepote. Međutim, atmosfera koju stvaraju Tollova fascinantna fotografija i snažna glazba Hansa Zimmera povremeno su kompromitirane. Parada cameo uloga (John Travolta, George Clooney, Woody Harrelson i John Cusack nakratko se pojavljuju) pomalo odvraća pozornost, a zbog činjenice da Bell i Witt imaju slične naglaske može doći do miješanja ta dva lika. Unatoč tome, premda je na trenutke jako konfuzan (i možda mrvicu predugačak), film Tanka crvena linija svejedno je film rijetke čvrstine i snage."Owen Gleiberman dao je filmu ocjenu "-2" u svojoj kritici za Entertainment Weekly uz opasku: "Tanka crvena linija bi se, po mom mišljenju, mogla pretvoriti u ovosezonski Beloved – film odveć paralizirajuće bahat za prosječnu publiku." U svojoj kritici za New York Times, Janet Maslin je napisala: "Odlični momenti koji punktiraju ovaj preopširan film ipak su tek povremeni odbljesci koji upućuju na to koliko je sažetiji film mogao biti."
Film Tanka crvena linija nominiran je u sedam kategorija za prestižnu nagradu Oscar: za najbolji film, najboljeg redatelja, fotografiju, montažu, originalnu glazbu, zvuk i adaptirani scenarij. Međutim, u konačnici nije osvojio niti jednu nagradu. No film je ipak 1999. na 49. filmskom festivalu u Berlinu osvojio glavnu nagradu: Zlatnoga medvjeda za najbolji film. Nacionalno udruženje filmskih kritičara proglasilo je Johna Tolla najboljim fotografom 1998. godine. Magazin Time Malickov film je postavio na šesto mjesto najboljih filmova te godine. Filmski kritičar iz Chicago Readera Jonathan Rosenbaum postavio je Malickov film na drugo mjesto svojih najdražih filmova 1999. godine. Ugledni redatelj Martin Scorsese je u televizijskoj emisiji Rogera Eberta stavio Tanku crvenu liniju na drugo mjesto svojih najdražih filmova iz 1990-ih.
Dana 28. rujna 2010. The Criterion Collection je objavio posebno izdanje filma Tanka crvena linija na DVD-u i Blu-rayu s novim, obnovljenim 4K digitalnim transferom koji su nadgledali i odobrili redatelj Terrence Malick i fotograf John Toll. To je izdanje dobilo uglavnom pozitivne kritike. Film je u Hrvatskoj 2007. objavljen na DVD-u, a 2011. na Blu-rayu. Osim samoga filma, izdanja sadrže i dva posebna dodatka: kino-najavu i Melanezijske pjesme od kojih se neke pojavljuju i u samome filmu. Na internetu je pokrenuta peticija među obožavateljima filma koji zahtjevaju da studio objavi i posebnu, redateljevu inačicu filma (onu prvotnu od pet sati). Slična peticija postoji i na popularnoj Facebook stranici.
