
Michael Joseph Jackson (Gary, Indiana, 29. kolovoza 1958. − Los Angeles, Kalifornija, 25. lipnja 2009.), bio je američki pop glazbenik, čiji je kontroverzni osobni život bio dio pop kulture zadnje četvrtine 20. stoljeća.Rođen je u brojnoj glazbenoj obitelji Jackson i sedmo je od  devetoro djece. Debitirao je na profesionalnoj glazbenoj sceni s jedanaest godina kao član sastava Jackson 5. Solo karijeru započeo je 1971. godine dok je još uvijek bio član sastava. U kasnijim godinama, u javnosti je često nazivan "Kraljem popa". Pet njegovih solo studijskih albuma jedni su od najprodavanijih glazbenih materijala na svijetu: Off the Wall (1979.), Thriller (1982.), Bad (1987.), Dangerous (1991.) i HIStory (1995.). Početkom osamdesetih godina dvadesetog stoljeća, postao je dominantna figura u popularnoj glazbi i prvi afroamerički zabavljač koji je stekao jaki publicitet na MTV-ju. Popularnost video spotova njegovih pjesama koji su prikazivani na MTV-ju kao što su "Beat It", "Billie Jean" i "Thriller" − poznati po transformaciji video spota u umjetničku formu i promidžbeni alat pomoglo je relativno mladoj televiziji stjecanje ugleda. Video spotovi pjesama kao što su "Black or White" i "Scream" produžili su Jacksonovu popularnost i tijekom devedesetih. Sa scenskim nastupima i video spotovima, Jackson je popularizirao veliki broj fizički kompliciranih plesačkih tehnika kao što su robot i moonwalk. Njegov svojstven glazbeni zvuk utjecao je na mnoge hip hop, pop i moderne ritam i blues izvođače. 
Jackson je donirao milijune dolara u humanitarne svrhe radom svoje zaklade, izdavanjem humanitarnih singlova i podržavanjem 39 akcija. Drugi aspekti njegovog privatnog života poput promjena njegove pojave i ponašanja izazvali su mnoge kontroverze koje su oštetile njegov javni imidž. Pored toga, 1993. godine optužen je za seksualno maltretiranje djeteta. Istraga je prekinuta jer Jackson nije tužen na sudu i zbog nedostatka dokaza. Jackson se ženio dva puta i postao otac troje djece što je uzrokovalo još kontroverzija. Godine 2005. suđeno mu je za seksualno zlostavljanje i za par drugih optužbi. Kasnije je oslobođen svih optužbi. 
Jedan je od par umjetnika koji su uvršteni u Rock and Roll kuću slavnih dva puta. Vlasnik je nekoliko Guinnessovih rekorda (među kojim i rekorda za "Najuspješnijeg zabavljača svih vremena") i 13 Grammyja. Do sada je izdao 13 singlova koji su bili na prvom mjestu ljestvice Billboard Hot 100, više nego bilo koji muški izvođač. Prodao je više od 750 milijuna primjeraka svojih albuma. Jacksonov jako poznati privatni život zajedno s njegovom uspješnom karijerom čini ga dijelom popularne kulture posljednja četiri desetljeća i jednim od najpoznatijih muškaraca na svijetu.
Preminuo je desetak dana prije koncerta u sklopu svoje povratničke turneje u londonskoj O2 areni za koju je bilo rasprodano svih 50 koncerata. Prvi je trebao biti održan 13. srpnja 2009., a završili bi u proljeće 2010. godine.
Michael Joseph Jackson rođen je u Garyju, Indiana (u jednom industrijskom predgrađu Chicaga, Illinois) u radničkoj obitelji 29. kolovoza 1958. Sin je Josepha Waltera "Joe" Jacksona i Katherine Esther (rođene Scruse). Sedmo je od devetoro djece. Ostatak obitelji čine: Rebbie (1950.), Jackie (1951.), Tito (1953.), Jermaine (1954.), La Toya (1956.), Marlon (1957.), Randy (1961.) i Janet (1966.). Joseph Jackson radio je u čeličani i često nastupao u ritam i blues sastavu zvanom The Falcons sa svojim bratom Lutherom. Michael je odgojen kao Jehovin svjedok od strane njegove majke.Još od djetinjstva, Jacksona je fizički i mentalno zlostavljao njegov otac, tijekom dugotrajnih neprekidnih uvježbavanja, batinjanjem i davanjem pogrdnih naziva. Jacksonovo maltretiranje kao djeteta ostavljalo je posljedice na njegov razvitak. Jednom prilikom dok je spavao, Joseph se popeo u njegovu sobu ulazeći kroz prozor. Noseći strašnu masku, upao je u sobu vrišteći i vičući. Kao razlog čina, Joseph je rekao kako je želio svoju djecu naučiti da ne ostavljaju prozor otvoren ako žele spavati. Godinama kasnije, Jackson je imao noćne more u kojima je otet iz svoje sobe.Jackson je prvi put otvoreno govorio o tom zlostavljanju u intervjuu s Oprah Winfrey 1993. godine, rekavši da je tijekom djetinjstva često plakao zbog usamljenosti i da bi mu se gadilo kad bi ugledao svoga oca. U drugom intervjuu koji je dao, poznat kao "Život s Michaelom Jacksonom" (Living with Michael Jackson, snimljen 2003.), prekrio je lice počevši plakati tijekom razgovora o djetinjstvu. Izjavio je da se sjeća kako je njegov otac sjedio u naslonjaču s remenom u iščekivanju da udari svoju djecu kad god ne bi dobro uvježbavali.Jackson je rano pokazao glazbenu nadarenost, nastupajući s učenicima iz razreda i ostalima tijekom Božićnih koncerata, u dobi od pet godina. Godine 1964. zajedno s bratom Marlonom pridružio se sastavu The Jackson Brothers (koji su oformili njihova braća Jackie, Tito i Jermaine) kao prateći glazbenici svirajući kongo i tamburin. Jackson je zatim počeo nastupati kao prateći vokal i plesati; kada je napunio osam godina, on i Jermaine postali su vodeći pjevači. Tada je naziv sastava promijenjen u The Jackson 5. Sastav je nastupao po Srednjem Zapadu od 1966. do 1968. godine. Često su nastupali i u klubovima za odrasle. Godine 1966. pobijedili su na najznačajnijoj mjesnoj priredbi izvođenjem pjesme "I Got You (I Feel Good)" Jamesa Browna koju je otpjevao Michael.Jackson 5 snimili su nekoliko pjesama; uključujući i debitantski singl "Big Boy" za lokalnu izdavačku kuću Steeltown 1967. godine. S Motown Recordsom potpisali su suradnju sljedeće godine. Časopis "Rolling Stone" kasnije je opisao mladog Michaela kao čudo a ogromnim glazbenim darom ističući da je brzo prerastao u glavnu crtu i vodećeg vokala nakon što je počeo plesati i pjevati sa svojom braćom. Sastav je postavio rekord na Billboard Hot 100 ljestvici kada je izdao četiri uzastopna singla koja su dospjela na vrh kao broj jedan ("I Want You Back", "ABC", "The Love You Save" i "I‘ll Be There"). Tijekom ranih godina sastava, predstavnici za odnose s javnošću njihove izdavačke kuće tvrdili su da je Jackson imao devet godina (dvije godine manje nego što je inače imao) kako bi javnosti izgledao ljupkiji i pristupačniji. 
Od 1972. godine, Jackson je izdao ukupno četiri solo studijska albuma za Motown među kojim i Got to Be There i Ben. Oni su objavljeni kao dio franšize Jackson 5 i producirali su uspješne singlove poput "Got to Be There", "Ben" i "Rockin‘ Robin". Prodaje albuma sastava počele su opadati 1973. godine, pod striktnom zabranom Motowna da im se dozvoli da izdaju bilo kakav materijal. I pored toga sastav je postigao nekoliko top 40 hitova, uključujući i top 5 disco singl "Dancing Machine" i top 20 hit "I Am Love". Jackson 5 je napustio Motown 1975. godine.
Jackson 5 je potpisao ugovor s CBS Records u srpnju 1975. godine, pridružujući se Philadelphia International Records odjelu a zatim i Epic Recordsu . Po finalizaciji pravnog postupka, sastav je preimenovana u The Jacksons. Nakon promjene imena, sastav je nastavio nastupati, izdavši još šest albuma između 1976. do 1984. godine. U tom razdoblju, Michael Jackson bio je glavni tekstopisac sastava. Napisao je hitove "Shake Your Body (Down the Ground)", "This Place Hotel" i "Can You Feel It".Godine 1978., Jackson je glumio ulogu Strašila u filmskom mjuziklu The Wiz. Snimanja je dogovarao Quincy Jones koji se sprijateljio s Jacksonom tijekom produkcije filma. Tom je prilikom pristao biti producent njegovog sljedećeg solo albuma Off the Wall. Godine 1979., Jackson je slomio nos za vrijeme jedne kompleksne plesačke rutine. Operacija nosa koja je uslijedila nije bila u potpunosti uspješna; žalio se na poteškoće koje je imao tijekom disanja. Nakon toga je dr. Steven Hoefflin izveo drugu operaciju nosa i ostale.Jones i Jackson su zajednički producirali album Off the Wall. Jackson je na tom albumu surađivao s Paulom McCartneyjem, Steviem Wonderom i Rodom Tempertonom. Objavljen 1979. godine bio je prvi album koji je objavio četiri američka top 10 hita od kojih su se dva našla na vrhu ("Don't Stop 'til You Get Enough" i "Rock With You"). Off the Wall se nalazio na trećem mjestu Billboardovih 200 najboljih albuma. Naklada mu je 7 milijuna kopija u Americi i oko 20 milijuna kopija širom svijeta. Godine 1980. osvojio je tri Američke glazbene nagrade: za "Najbolji soul i ritam i blues album", "Najboljeg muškog soul i ritam i blues izvođača" i za "Najbolji ritam i blues singl" ("Don't Stop 'Til You Get Enough"). Te godine, isto je tako osvojio Billboardovu glazbenu nagradu za "Najbolji album crnog izvođača" i Grammy nagradu za "Najbolje muško ritam i blues vokalno izvođenje" (za "Don't Stop 'Til You Get Enough"). Unatoč komercijalnom uspjehu, Jackson je smatrao da je album trebao imati mnogo veći utjecaj i bio je odlučan u tome da nadmaši očekivanja sljedećim izdanjem. Godine 1980. Jackson je sebi osigurao najviši udio po prodanom primjerku u glazbenoj industriji: zaradio je 37 posto ukupnog profita albuma.
Godine 1982. Jackson je snimio pjesmu "Someone in the Dark" koja je bila dio soundtracka filma E.T. Ploča je osvojila Grammy za "Najbolji album za djecu". Te godine, Jackson je objavio svoj drugi album za izdavačku kuću Epic, Thriller. Album se nalazio na  Billboardovoj ljestvici 200 najboljih albuma 80 uzastopnih tjedana od kojih je 37 bio na vrhu. To je bio prvi album koji je lansirao sedam top 10 singlova među kojim i "Billie Jean", "Beat It" i "Wanna Be Startin‘ Somethin‘". Album je certificiran dvostrukom dijamantskom nakladom za prodaju od oko 28 milijuna kopija u Sjedinjenim Američkim Državama. Album je najprodavaniji svjetski album svih vremena s prodajama između 47 milijuna u Sjedinjenim Državama i 109 milijuna kopija diljem svijeta. Jacksonov pravni zastupnik John Branca isticao je da je Jackson imao najviši udio po prodanom primjerku u glazbenoj industriji; skoro dva dolara mu je pripadalo za svaki prodani album. Isto je tako rekordno profitirao od kompaktnih diskova i prodaje dokumentarca The Making of Michael Jackson‘s Thriller koji je producirao s Johnom Landisom. Financiran od strane MTV-ja, dokumentarac je prodan u preko 350.000 kopija za par mjeseci. 
Istovremeno 1984. godine na tržištu se pojavljuju lutke s likom Michaela Jacksona s cijenom od dvanaest dolara. Biograf, Randy Taraborrelli je izjavio: "U nekom trenutku, Thriller se prestaje prodavati poput magazina, igračke ili ulaznice za hit film a onda se počinje prodavati kao kućna potrepština." Neobično za to vrijeme, Thriller je izdao čak sedam singlova.Časopis Time objavio je da je album dao glazbenoj industriji najbolje godine još od 1978. godine, kada je domaći godišnji dohodak bio 4,1 milijarda dolara. Publikacija je nazivala Jacksona: "Kraljem ploča, radija, video spotova. Čovjekom koji sam spašava glazbeni biznis. Tekstopiscem koji stvara hitove za desetljeće. Plesačem s najelegantnijim stopalom na ulici. Pjevačem koji prekida sve granice ukusa, stila i boja također." The New York Times, naziva ga "glazbenim fenomenom" ističući da; "u svijetu pop glazbe, tu je Michael Jackson i tu su svi ostali." The Washington Post je objavio da je album raskrčio put drugima među kojima i Princeu. Dana 25. travnja 1983., Jackson je nastupio uživo na proslavi 25 godina postojanja Motowna poznatoj kao "Motown 25: Yesterday, Today, Forever". Prvo je nastupio sa svojom braćom a zatim i samostalno izvodeći pjesmu "Billie Jean". Tada je prvi put izveo svoj prepoznatljivi pokret, moonwalk. Nastup je pratilo oko 47 milijuna televizijskih gledatelja. The New York Times je objavio: "Mjesečev hod koji je izveo poznata je metafora njegovog plesačkog stila. Kako to radi? Kao tehničar, sjajan je iluzionist i originalan mimičar. Njegova vještina da drži jednu nogu ravno dok drugom klizi, iziskuje savršeno vremensko usklađivanje."
Godine 1984. Jackson je snimao reklamu za Pepsi Colu. Reklama je predstavljala simulirani koncert gdje on nastupa sa svojom braćom pred par tisuća ljudi. Tijekom snimanja, netko ga je iz publike pogodio vatrometom u glavu. Opeklina koju je pretrpio bila je drugog stupnja. Pepsi mu je isplatio novce bez suđenja. Od toga novca, Jackson je 1,5 milijun dolara dao jednom centru njegovog imena koji se bavio pomaganjem ljudima s opeklinama. Kasnije je Jackson imao svoju treću operaciju nosa.Dana 14. svibnja iste godine, Jackson je pozvan u Bijelu Kuću kako bi primio nagradu koju će mu uručiti američki predsjednik Ronald Reagan. Nagradu je dobio zbog podrške humanitarne akcije za odvikavanje ljudi od alkohola i droga. Te je godine osvojio i osam nagrada Grammy. Za razliku od ostalih albuma, Thriller nije imao službenu turneju kojom bi se promicao. Ipak, Jackson se pridružio svojoj braći na turneji albuma Victory na kojoj je prikazao dosta svog novog solo materijala. Turneju je ukupno pratilo više od dva milijuna Amerikanaca. Jackson je donirao svojih 5 milijuna dolara zarađenih na turneji u humanitarne svrhe. Godine 1985. širom svijeta izdat je humanitarni singl "We Are the World" koju su napisali Jackson i Lionel Richie. Osnovni cilj bio je da se pomogne siromašnim u Africi i Sjedinjenim Američkim Državama. Njih dvojica bili su jedni od 39 slavnih osoba koji su pjevali na ploči. Singl je postao jedan od najprodavanijih svih vremena s oko 20 milijuna prodanih primjeraka.Dok su Jackson i McCartney radili na dva hit singla "The Girl Is Mine" i "Say Say Say", sprijateljili su se. Često su posjećivali jedan drugog. U jednom razgovoru, McCartney je spomenuo Jacksonu milijune dolara koje zarađuje od svojih glazbenih kataloga; zarađivao je skoro 40 milijuna dolara godišnje od pjesama drugih izvođača. Sam Jackson se zatim počeo baviti poslovnom karijerom, prodajući i kupujući prava distribucije glazbe od mnogih izvođača. Malo kasnije, "Northern Song" (glazbeni katalog koji sadrži tisuće pjesama među kojim i skladbe Beatlesa) bio je na prodaji. Jackson je odmah pokazao zanimanje za katalog. Izjavio je: "Ne zanima me. Hoću te pjesme. Donesi mi te pjesme Branca (njegov pravni zastupnik)." Branca je zatim kontaktirao McCartneyjevog zastupnika koji je odgovorio da njegovog klijenta dražba ne zanima. Nakon što je Jackson započeo pregovore, McCartney je promijenio mišljenje i pokušao uvjeriti Yoko Ono da mu se pridruži u nadmetanju što je ona odbila tako da je i on sam odustao. Jackson je dobio ostatak konkurencije u pregovorima koji su trajali 10 mjeseci. Kupio je katalog za 47,5 milijuna dolara. Povodom toga, McCartney je izjavio: "Mislim da je lukavo napraviti tako nešto. Biti nečiji prijatelj i kupiti tepih na kojem stoje." Reagirajući na izjavu, biograf Randy Taraborrelli je rekao da je: "McCartney zarađivao milijune dolara od glazbe drugih ljudi. Imao je više novca od Jacksona u tom trenutku tako da se mogao nadmetati i ne brinuti hoće li njegov prijatelj kupiti."
Godine 1986. tabloidi su tvrdili da Jackson spava u hiperbaričnoj komori kako bi usporio proces starenja; objavljena je fotografija gdje on leži u prostranoj staklenoj škrinji. Iako je tvrdnja bila netočna, Jackson je sam stvarao i širio priču o tome. Pjevač je dalje promicao svoj predstojeći Captain EO 3D film. 
Te je godine po četvrti puta operirao nos i napravljen mu je mali rascjep kod podbratka. Film Captain EO u kojem je glumio režirao je Francis Ford Coppola. Bio je najskuplji producirani film po minuti i prikazivan je kasnije u Disneyjevim parkovima.
Jackson je zatim kupio čimpanzu imena Bubbles s kojim se družio što je još više pridonijelo njegovom ekscentričnom imidžu. Godine 2003. pjevač je izjavio da Bubbles rabi njegov nužnik i da uređuje njegovu sobu. Kasnije je bilo objavljeno da je Jackson kupio kosti Josepha Merricka (poznatog kao "Čovjek Slon", zbog njegove kongenitalne malfomacije). Iako je to bilo netočno, Jackson je ponovo potvrđivao navode u medijima. Ove priče su Jacksonu priskrbile pogrdan nadimak "Wacko Jacko" (ludi Jacko). Pjevač je izjavio da prezire ovaj nadimak. Shvaćajući svoju pogrešku, prestao je plasirati lažne priče u medije, no zahvaljujući dobiti koju su mediji ostvarivali takvim izmišljotinama, na kraju su sami mediji počeli objavljivati svoje priče.Jacksonova koža bila je srednje smeđe boje tijekom njegove mladosti ali je postajala tijekom osamdesetih godina prošlog stoljeća sve svjetlija. Ova promjena dobila je rasprostranjeno medijsko izvještavanje i glasine da Jackson izbjeljuje svoju kožu. Sredinom osamdesetih, Jacksonu je dijagnosticiran vitiligo i lupus: zbog kojih je postao osetljiv na sunčevu svjetlost. Tretmani koje je rabio zajedno sa šminkom zajednički su stvorili Jacksonovu pojavu drugačijom. Struktura njegovog lica isto se tako promijenila; nekoliko je kirurga nagađalo da je Jackson imao više operacija i to: nosa, čela, usana i jagodica. Promjene na njegovom licu dijelom su posljedica gubitka mase. Jackson je gubio masu početkom osamdesetih zbog promjena dijeta i želje za "tijelom plesača". Pojedini svjedoci koji su viđali Jacksona tvrdili su da ima česte vrtoglavice nagađajući o njegovom poremećaju hranjenja, tj. anoreksiji nervozi. Neki liječnici izjavili su kako vjeruju da pjevač ima dismorfofobiju, odnosno da je preokupiran strahom i uvjerenjem da je njegova pojava ružna ili defektna.
S prvim albumom (Bad) u pet godina, industrija je iščekivala još jedan veliki Jacksonov hit. Bad se lošije prodavao u odnosu na Thriller ali je zabilježio solidan komercijalan uspjeh. U Sjedinjenim Državama lansirao je sedam hit singlova, od kojih su pet ("I Just Can‘t Stop Loving You", "Bad", "The Way You Make Me Feel", "Man in the Mirror" i "Dirty Diana") dosegli prvo mesto na Billboard Hot 100 ljestvici. Samim time album je s najviše broj jedan hitova ikada. Do 2008., album je prodan u osam milijuna primjeraka u Sjedinjenim Državama, a u 30 milijuna širom svijeta.
Svjetska turneja albuma trajala je od 12. rujna 1987. pa do 14. siječnja 1989. godineSamo u Japanu, bilo je održano 14 rasprodanih koncerata na kojim je nazočilo 570.000 osoba. Jackson je postavio Guinnessov rekord kada ga je gledalo 504.000 ljudi na sedam koncerata na  Wembley stadionu. Ukupno je nastupio na 123 koncerta s ukupnom posjećenošću od 4,4 milijuna ljudi. Još jedan Guinnessov rekord postavio je zaradom 125 milijuna dolara na turneji. Tijekom putovanja, Jackson je davao donacije bolnicama i sirotištima. Godine 1988. Jackson je izdao svoju prvu autobiografiju, "Moon Walk", koju je pisao četiri godine. U njoj govori o svom djetinjstvu, iskustvima s Jackson 5 i zlostavljanju kada je bio dječak.Isto tako pričao je o svojim plastičnim operacijama, opisao je promjenu strukture lica u pubertetu, gubitak mase, striktnu vegeterijansku dijetu, promjene frizura i nastupe. Knjiga je dosegla prvo mjesto na ljestvici uspješnica magazina "The New York Times". Glazbenik je kasnije izdao film Moonwalker koji u uvodu sažeto kronološki prikazuje događaje iz njegove karijere u kojem su glumili  Joe Pesci i Jackson. Moonwalker se odmah po svom izdanju našao na vrhu Billboardove ljestivce najboljih video spotova na kaseti gde je ostao 22 tjedna. Ironično, film je smijenjen s tog mjesta od strane Jacksonovog video spota Michael Jackson: The Legend Continues. U travnju 1988. Jackson je kupio zemljište blizu Santa Yneza, Kalifornija gdje je sagradio Neverland ranč. Imanje površine 11 km2 i vrijednosti 17 milijuna dolara osiguravalo je 40 čuvara. Na njemu se nalazi zabavni park, kino i zoološki vrt. Godine 2003. procijenjena vrijednost imanja bila je skoro 100 milijuna dolara.Godine 1989. Jacksonova zarada od prodaja albuma, koncerata i dr. bila je 125 milijuna dolara. Kasnije, Jackson je postao prvi zapadnjak koji se pojavio u televizijskoj reklami u Rusiji. Jacksonov uspjeh mu je priskrbio titulu "Kralja popa". Tim nadimkom predstavljen je od strane, glumice i svog prijatelja, Elizabeth Taylor kada mu je uručivala nagradu za "Izvođača desetljeća" 1989. godine, nazvavši ga pravim "kraljem popa, rocka i soula".Predsjednik George H. W. Bush  uručio je pjevaču u Bijeloj kući također nagradu za "Izvođača desetljeća" zbog njegovih dostignuća tijekom osamdesetih. Od 1985. do 1990. godine Jackson je donirao 500 tisuća dolara jednoj organizaciji koja pomaže negroidima i sve profite od svog singla "Man in the Mirror"  dao je u humanitarne svrhe. Godine 1990. Jacksonovo izvođenje pjesme "You Were There" na proslavi 60. rođendana  Sammyja Davisa Jr.-a bilo je nominirano Emmy nagradom.
U travnju 1991. Jackson je obnovio ugovor sa Sonyjem za rekordnih 65 milijuna dolara. Svoj osmi album, „Dangerous“,  izdao je iste godine. Do 2008. godine „Dangerous“ je prodan u oko 7 milijuna kopija u Sjedinjenim Državama i u 32 milijuna kopija širom svijeta; to je najuspješniji new jack swing album svih vremena. U SAD-u, albumov prvi singl „Black or White“ bio je njegov najveći hit, dosegnuvši prvo mjesto na „ Billboardovoj Hot 100“ ljestvici, boraveći na toj poziciji sedam tjedana. Drugi singl s albuma, "Remember the Time", bio je osam tjedana među pet najboljih singlova u Americi (odnosno na trećem mjestu). Godine 1993. Jackson je nastupio s pjesmom na dodjeli Soul Train nagrada sjedeći u invalidskim kolicima; povodom toga izjavio je da je povrijedio nogu na probi. U Ujedinjenom Kraljevstvu i ostalim dijelovima Europe, "Heal the World"  bio je najveći hit s albuma; prodan je u 450 tisuća kopija u Ujedinjenom Kraljevstvu gdje je bio pet tjedana na drugoj poziciji 1992. Jackson je 1992. godine osnovao "Heal the World Foundation". Humanitarna organizacija dovodila je neprivilegiranu djecu da na pjevačevom imanju okuse sve ono što do tada nisu mogli. Zaklada je slala milijune dolara širom svijeta za pomoć ugroženoj djeci. Svjetska turneja albuma "Dangerous"  počela je 27. lipnja 1992. i završila se 11. studenog 1993. godine. Jackson je održao 67 koncerata na kojima je nazočilo ukupno 3, 5 milijuna ljudi. Sva dobit od koncerata otišla je u Heal the World zakladu . Prava prikazivanja turneje prodana su HBO televiziji za rekordnih 20 milijuna dolara. Nakon bolesti i smrti Ryana Whitea, Jacksonovog prijatelja, Jackson je doprinjeo tome da javnost više sazna nešto o HIV-u i AIDS-u, koji nije bio u potpunosti poznat javnosti tada. Na jednoj svečanosti koju je priredio Bill Clinton sve je javno zamolio da doniraju novac organizacijama koje se bave preventivom i liječenjem ove bolesti.Kasnije, Jackson je posjetio nekoliko afričkih zemalja, među kojima Gabon i Egipat. Po dolasku u Gabon, dočekalo ga je 100 tisuća ljudi; neki od njih su nosili natpise "Dobrodošao kući, Michael". Prilikom boravka u Obali Bjelokosti, okrunjen je kao "Kralj Sani" od strane plemenskog starješine. Jackson se zahvalio uglednicima na francuskome i engleskome da bi zatim potpisao službene dokumente formalizirajući svoju kraljevsku čast. Na kraju je sjeo na zlatno prijestolje nadgledajući ceremonijalne plesove.Jedan od svojih najboljih nastupa Jackson je održao na 27. Super Bowlu tijekom poluvremena. Na početku izvedbe katapultiran je na pozornicu uz mnogo pirotehnike. Nakon slijetanja zadržao je nepomičnu pozu sa stisnutom šakom čitavih nekoliko minuta, odjeven u crno-zlatni vojni kombinezon s naočalama na očima. Nakon što je polagano maknuo, a zatim i bacio svoje naočale, počeo je pjevati i plesati. Izveo je pjesme "Jam", "Billie Jean", "Black or White" i "Heal the World". Nastup je gledalo oko 135 milijuna Amerikanaca. Na 35. dodjeli Grammy nagrada u Los Angelesu, Jacksonu je dodijeljena nagrada imena "Living Legend Award ". "Black or White" je nominiran za najbolju vokalnu izvedbu, a "Jam" je dobila dvije nominacije: za "Najbolju ritam i blues vokalnu izvedbu" i za "Najbolju ritam i blues pjesmu".
Godine 1992. Jackson je dao intervju Oprah Winfrey koji je trajao 90 minuta. To je bio prvi njegov televizijski intervju od 1979. Pričao je o djetinjstvu i mučenju od strane njegovog oca; vjerovao je da je izgubio mnogo toga kao dijete pričajući kako često plače zbog toga. Odbacio je tvrdnje tabloida da je kupio kosti "Čovjeka slona" ili spavao u hiperbaričnoj komori. Izvođač je prvi put pričao o promjeni boje svoje kože govoreći da ima bolest zvanu vitiligo. Intervju je pratilo oko 90 milijuna Amerikanaca i tako je zauzeo četvrto mjesto na popisu najgledanijih neprofitnih programa u povijesti američkih televizija. Tako je započeta javna debata na temu vitiligo jer do tada je bio manje poznat. Album koji je izdao 1991. je ponovo objavljen i probio se među deset najboljih, više negoli izvorno izdanje.U ljeto 1993. Jackson je optužen za seksualno maltretiranje trinaestogodišnjeg djeteta Jordana Chandlera od strane samog djeteta i njegovog oca Evana Chandlera. Tada se, logično, prijateljstvo između Jacksona i Chandlera prekinulo. U kasnijim Evanovim snimljenim razgovorima pojavljivale su se oprečne izjave oca u kojima je tvrdio:" ...ako prođe kroz ovo, dobit će veliko vrijeme i da nema šansi da će izgubiti." Dodao je i da će proći kroz sve da bi Jacksonova karijera bila gotova. Godinu kasnije su se sreli. Jordan je rekao svom ocu da je Jackson dodirivao njegov penis. Evan Chandler i Jackson, predstavljeni sa svojim pravnim timovima, započeli su neuspješne pregovore oko financijskog dogovora; inicirao ih je Evan a izvođač je dao nekoliko ponuda. Jordan Chandler je rekao psihijatru i kasnije policiji da ga je Jackson prisiljavao na ljubljenje, masturbaciju i oralni seks. Dječak je navodno dao niz detaljnih opisa spomenutog.Službena je istraga počela. Ranč Neverland je pretražen, djeca koja su bila tamo i članovi obitelji demantirali su priče da je Jackson pedofil. Jacksonov imidž se dalje pogoršao kada ga je sestra La Toya Jackson optužila da je pedofil da bi taj stav kasnije opovrgla. Jackson je pristao na tjelesni pregled dogovoren na ranču. Istraga je vođena radi usporedbe tijela s opisom koju je dječak dao. Liječnici su izjavili da postoje velike sličnosti između opisanog i viđenog ali da podudarnosti nisu potpune. Jackson je davao emocionalne izjave na raznim događajima, govorio je da je nevin, kritzirao je kroz što je sve prošao kao i svlačenje na koje je morao pristati.Jackson je počeo uzimati lijekove protiv bolova, za smirenje, Valium, Xanax i Ativan da bi prebrodio stres tijekom istrage. Tijekom jeseni 1993. postao je ovisan o lijekovima. Jacksonovo zdravstveno stanje bilo je toliko narušeno da je odgodio svjetsku turneju i imao višemjesečno odvikavanje od lijekova. Zbog posljedica stresa od optužbi prestao je jesti i time izgubio veliki dio mase. Vidjevši da je nemoguće nastaviti proces, predstavljali su ga prijatelji i pravni savjetnici, nagovarali su ga na nagodbu, vjerujući kako neće izdržati dugi sudski postupak.Reakcije medija su stavile Jacksona u nezavidnu poziciju. Navođeno je da Jackson novcem "skriva" svoja nedjela dajući velike svote. Prvog siječnja 1994. Jackson se sastao s obitelji Chandler i njihovim timom izvan suda i isplatio im 22 milijuna dolara. Nakon toga, Jordan Chandler odbijao je nastavak procesa s kriminalističkom policijom. Jackson nijednom nije bio optuživan, dokaza nije bilo dovoljno i država je zatvorila slučaj.Kasnije iste godine, Jackson se vjenčao s Lisom Marie Presley, kćeri Elvisa Presleya. Prvi put su se sreli 1975. za vrijeme posjete Jacksonove obitelji u MGM Grand Hotel and Casino da bi ostali u vezi do 1993. pomoću zajedničkog prijatelja. Bili su u kontaktu svakog dana preko telefona. Kada su optužbe za uznemiravanje djeteta postale javne, Jackson se vezao za Presley zbog podrške koju mu je pružala. Ona je govorila da ne vjeruje da je učinio bilo što loše i da se zaljubljuje u njega. Dodala je kako ga želi spasiti i da misli da to može napraviti. Kada je Jackson razgovarao s njom telefonom na jesen 1993. zaprosio ju je pitanjem: "Ako bih te pitao da se udaš za mene, bi li pristala?" Vjenčali su se u Dominikanskoj Republici u tajnosti. Nakon manje od dvije godine, razveli su se ostavši prijatelji.
Godine 1995. Jackson je spojio svoj katalog "Northern Songs" s jednim Sonyjevim izavačkim odjelom stvorivši "Sony/ATV Music Publishing". Tako je postao vlasnik pola kompanije, zaradio je 95 milijuna dolara i dobio prava na još više pjesama. Zatim je izdao album na dva diska "HIStory: Past, Present and Future I". Prvi disk, HIStory Begins, bio je kompilacija 15 najvećih pjesama i bio je 2001. reizdat kao "Greatest Hits- HIStory Vol. I". Drugi disk, "HIStory Continues", je sadržao 15 novih pjesama. Album je debitirao na prvom mjestu u Sjedinjenim Državama gdje je potvrđena prodaja od 7 milijuna kopija. Najprodavaniji je svih vremena u kategoriji albuma koji se sastoje od dva ili više diskova i to u 20 milijuna kopija (odnosno 40 milijuna diskova). Bio je nominiran Grammyjem za "Najbolji album".Prvi izdati singl s albuma bio je "Scream/Childhood". "Scream" je bio duet Jacksona i njegove najmlađe sestre Janet. Singl je prvi u povijesti "Billboarda Hot 100" koji je debitirao na petom mjestu i bio je nominiran Grammyjem za "Najbolju pop vokalnu suradnju". "You Are Not Alone" je bio drugi singl s "HIStory"; drži Guinnessov rekord kao prva pjesma ikada koja je debitirala na prvom mjestu "Billboarda Hot 100". Pjesma je nominirana Grammyjem za "Najbolju pop vokalnu izvedbu". Krajem 1995. godine Jackson je prebačen u bolnicu nakon gubitka svijesti tijekom probe za jedan televizijski nastup; nesvjesticu je izazvao napad panike. "Earth Song" je bio treći singl s albuma i našao se na vrhu ljestvice u Ujedinjenom Kraljevstvu gde je prodan u oko milijun kopija. Singl je najuspješniji Jacksonov u UK. Svjetska turneja albuma "HIStory" počela je 7. rujna 1996. i završila se 15. listopada 1997., Jackson je održao 82 koncerta na 5 kontinenata, u 35 zemalja odnosno u 58 gradova pred ukupno više od 4, 5 milijuna ljudi.Tijekom turneje u Australiji, Jackson je oženio medicinsku sestru Deborah Jeanne Rowe s kojom je dobio sina, Michaela Josepha Jacksona Juniora (poznat kao Princ) i kći, Paris Michael Katherine Jackson. Par se prvi put sreo sredinom osamdesetih kada je Jacksonu dijagnoziran vitiligo. Debra je pomagala Jacksonu godinama u vezi bolesti i pružala mu emocionalnu podršku. Stvorili su jako prijateljstvo da bi se onda zaljubili jedno u drugo. Prvobitno nisu planirali brak ali nakon saznanja Debrine trudnoće, Jacksonova majka je ustrajala na vjenčanju. Par se razveo 1999. Debra je prepustila Jacksonu puno starateljstvo nad djecom i ostala je s njim u prijateljskim odnosima.1997., Jackson je izdao "Blood on the Dance Floor: HIStory in the Mix" koji je sadržavao remiksove hit singlova s "HIStory" i pet novih pjesama. Do 2007., album je prodan širom svijeta u 6 milijuna kopija i jedan je od najprodavanijih remiksanih albuma svih vremena. Bio je na prvom mjestu u UK kao i njegov naslovni singl. U Sjedinjenim Državama, album je zabilježio platinastu tiražu iako se našao tek na 24. mjestu.Tijekom lipnja 1999. godine Jackson je bio uključen u niz humanitarnih akcija. Zajedno s Lucianom Pavarottijem sudjelovao je na koncertu u Modeni, Italija. Koncert je podržan od strane neprofitne organizacije Warchild s ciljem pomoći izbjeglicama s Kosova kao i djeci iz Gvatemale. 
Kasnije istog mjeseca, Jackson je organizirao dva koncerta pod nazivom "Michael Jackson & Friends", od kojih se po jedan održao u Njemačkoj i Sjevernoj Koreji. Drugi izvođači koji su nastupali bili su: Slash, The Scorpions, Boyz II Men, Luther Vandross, Mariah Carey, A. R. Rahman, Prabhu Deva Sundaram, Shobana Chandrakumar, Andrea Bocelli i Luciano Pavarotti. Sav zarađen novac proslijeđen je "Nelson Mandela Children's Fund" i UNESCO-u.
Godine 2000. Jackson je uvršten u Guinnessovu knjigu rekorda jer je donirao 39 humanitarnih akcija, više nego ijedan zabavljač ili ijedna osoba. Te godine, čekao je dozvole da ponovo izda svoje albume; ponovnim izdanjem starog materijala brže bi ispunio uvjete postavljenje od strane Sonyja kojim je obavezan u ugovoru (1991. kada je obnovio suradnju, pristao je na to da izda određen broj albuma koji je postavljen u ugovoru te izdavanjem albuma starog materijala brže bi ispunio ugovoreno). Međutim, dozvole nije dobio jer neke pojedinosti iz ugovora to nisu omogućivale. Jackson je zatim otvorio istragu misleći da je pravni zastupnik koji ga je predstavljao tijekom dogovaranja zastupao Sony stvarajući sukob interesa. Jackson je također bio zabrinut zbog drugog sukoba interesa. Sony je godinama pritiskao Jacksona na prodaju svojeg dijela glazbenog kataloga koji je dijelio s njegovim. Kada bi Jacksonova karijera ili financijska situacija bia pogoršana, morao bi prodati katalog. Ove je sukobe Jackson koristio kako bi, uvjetno rečeno, ranije izašao iz ugovora. Prije izdanja predstojećeg albuma, Invincible, Jackson je izvijestio vodećeg čovjeka Sonyja Tommyja Mottolu da će napustiti njegovu kompaniju. Nakon izdanja albuma, predviđeni su singlovi, video spotovi i promocije otkazane. Jackson je izjavio u srpnju 2002. da je Motola "vrag" i "rasist" koji ne podržava afroameričke izvođače nego ih samo rabi zbog svoje osobne koristi. Optužio je Mottolu da je rekao za njegovog kolegu Irva Gottija da je "a fat black N-word". Sony je osporavao sve Jacksonove tvrdnje navodeći da je on odbio održavanje turneje u Sjedinjenim Američkim Državama.Šest godina nakon svog posljednjeg studijskog albuma i nakon provođenja dosta vremena krajem devedesetih i početkom novog tisućljeća u javnosti, Jackson je izdao svoj deseti studijski album, „Invincible“. Da bi promovirao album što bolje, organizirao je dva specijalna koncerta u Madison Square Gardenu povodom trideste obljetnice svoje solo karijere. Koncerti su održani u rujnu 2001. godine. Jackson se pojavio na pozornici zajedno s braćom prvi put od 1984. godine. 
Osim njih, nastupili su Mýa, Usher, Whitney Houston, 'N Sync, Slash i mnogi drugi. Ubrzo poslije napada 11. rujna 2001. godine, Jackson je pomogao organizaciju humanitarnog koncerta United We Stand: What More Can I Give ("Ujedinjeni stojimo: Što još mogu dati") koji se održao u Washingtonu 21. listopada iste godine. Kraj koncerta obilježili su mnogi izvođači predvođeni Jacksonom i pjesmom koju je napisao, "What More Can I Give". "Invincible" je bio komercijalni uspjeh debitirajući na prvom mjestu u 13 zemalja. Prodan je u 10 milijuna kopija širom svijeta. Zabilježio je dvostruku platinastu tiražu u Americi. Prodaje albuma bile si izrazito niže u odnosu na prodaje pjevačevih prethodnih izdanja kako zbog oslabljenje glazbene pop industrije i oskudne promidžbe, tako zbog spora sa Sonyjem i turneje koja nije održana. S albuma su izdata tri singla: "You Rock My World", "Cry" i "Butterflies" za koji nije snimljen video spot. 
Jacksonovo treće dijete, Princ Michael Jackson II. (poznat kao Blanket), rođen je 2002. Jackson nije otkrivao identitet djetetove majke ali je rekao da je dijete rođeno putem izvantjelesne oplodnje. Iste godine u studenom, Jackson je pokazao obožavateljima dijete držeći ga na balkonu jedne hotelske sobe u Berlinu. S obzirom da je držao dijete jako nesigurno i to na četvrtom katu, mediji širom svijeta su ga nakon toga kritizirali. Kasnije se Jackson ispričao za incident nazivajući ga užasnom pogreškom.
Godine 2003. Sony je izdao kompilaciju Jacksonovih hitova na CD-u i DVD-u. U Sjedinjenim Državama, album je zauzimao 13. poziciju gdje je postigao platinastu tiražu. U Ujedinjenom Kraljevstvu dostignuta je prodaja od najmanje 1,2 milijuna kopija.Televizija Granada je snimila dokumentarac koji se zove Living with Michael Jackson ("Život s Michaelom Jacksonom"). Tu je pjevač snimljen dok se drži za ruke i priča o dijeljenju kreveta s mladim Gavinom Arvizom koji ga je kasnije tužio za seksualno maltretiranje. U istom dokumentarnom filmu, Jackson je prilikom snimanja trošio velike svote novca tako da bi nekad samo u jednoj ekskluzivnoj robnoj kući potrošio više milijuna američkih dolara. Kratko nakon što se počeo film prikazivati, Jackson je optužen za pedofiliju i davanje alkohola od strane spomenutog dječaka Gavina Arviza. U to vrijeme dječak je imao 14 godina.Jackson je porekao sve optužbe govoreći da ta spavanja nisu bila seksualne prirode. Njegova prijateljica Elizabeth Taylor ga je branila govoreći da je bila tu kada su njih dvojica: "bili u krevetu i gledali televiziju". Tu nije bilo ništa nenormalno. Nije bilo dodira. Smijali smo se kao djeca i gledali smo dosta toga od Walta Disneya."Za vrijeme istrage, Jacksonov profil je bio istraživao liječnik Stan Katz. Bilo mu je potrebno nekoliko sati da to obavi i s tužiteljem. Njegov zaključak je bio da je Jackson postao regresivni desetogodišnjak i da se ipak ne podudara s osobinama pedofila. Prije predstojećeg suđenja, Jackson je postao ovisan o morfinu i Demerolu, ponovno nakon gotovo jednog desetljeća. Suđenje je započeto dvije godine nakon podnešenih tužbi. Trajalo je pet meseci, do kraja svibnja 2005. godine. Za vrijeme suđenja, pjevač je bio pod jakim stresom i izgubio je veliki dio mase što je dodatno utjecalo na njegovu pojavu. U lipnju je Jackson oslobođenih svih optužbi.Nakon suđenja, Jackson se preselio jedan otok u Perzijskom zaljevu u Bahreinu kao gost Šeika Abdullaha. 
Kasnije, Sony izdaje kompilaciju video singlova „Visionary: The Video Singles“ na europskom tržištu. U SAD- u je taj set izdan 14. studenoga 2006. Tijekom 2006. Jackson je imao česte financijske probleme, pogotovo nakon gubitka vlasništva nad Neverlandom. Da bi ih se riješio, polovicu svog dijela kataloga prodao je Sonyju. Nakon tog poslovnog pothvata, njemu je ostalo 25% kataloga, a Sonyju 75%.Jedan od prvih snimljenih javnih Jacksonovih pojavljivanja od suđenja bio je u studenom 2006. kada je posjetio London da bi se susreo s predstavnicima Guinnessovih rekorda. Oni su mu uručili priznanja za osam rekorda među kojim za "Prvog zabavljača koji je zaradio više 100 milijuna dolara za godinu dana" i za "Najuspješnijeg zabavljača svih vremena". Jackson je isto tako nagrađen "Dijamantskom nagradom" 15. studenog 2006. za prodaju više od 100 milijuna albuma na dodjeli Svjetskih glazbenih nagrada. Odmah nakon smrti Jamesa Browna  vratio se u Ameriku da bi mu zajedno s  8 000 tisuća ljudi odao posljednju počast na pogrebu 30. prosinca 2006. Krajem 2006. godine Jackson se složio da podijeli starateljstvo nad svoje prvo dvoje djece s bivšom suprugom Debbie Rowe. Godine 2007. sa Sonyjem je kupio katalog "Famous Music LLC". Ovo poslovanje mu je donijelo prava nad pjesmama Eminema, Shakire, Becka i drugih.
Da bi proslavio 25 godina od izdanja albuma "Thriller", Jackson je objavio "Thriller 25", posebno izdanje najprodavanijeg albuma svih vremena koja se sastoji od svih pjesama s prvobitnog albuma, remiksa, nove pjesme "For All Time" i DVD- a. S reizdanja su izdana dva singla kako bi se modernizirao uspjeh: "The Girl Is Mine 2008" i "Wanna Be Startin‘ Somethin‘ 2008". "Thriller 25"  bio je komercijalan uspjeh nalazeći se pri tome na prvom mjestu u osam europskih zemalja. Dosegao je broj dva u SAD-u, broj tri u UK i top 10 u više od 30 nacionalnih glazbenih ljestvica.Nije odgovarao za ulazak na ljestvicu Billboard 200 najboljih albuma, ali se našao na vrhu popisa pop kataloga gdje je ostao 11 uzastopnih tjedana. Za 12 tjedana, „Thriller 25“ prodan je u više od tri milijuna kopija. Do studenog 2008. godine u Americi je prodan u oko 688 tisuća kopija što je bilo dovoljno da postane najprodavaniji pop katalog album 2008. 
Povodom 50. Jacksonovog rođendana, Sony je izdao kompilacijski album, "King of Pop". Album je objavljen u određenim zemljama gdje su obožavatelji sami glasujući odlučivali koje će se pjesme naći na njihovoj nacionalnoj inačici. Iako nije objavljen u SAD- u, "King of Pop" se našao među 10 najboljih u većini zemalja u kojim je izdat.Od 13. srpnja 2009. do 6. travnja 2010, Jackson je planirao održati 50 rasprodanih koncerata u londonskoj O2 areni na kojima je trebalo biti ukupno više od milijun ljudi. Prema informacijama s pjevačevih internetskih stranica, prodaje karata bile su srušile nekoliko rekorda. Za vrijeme konferencije za novinstvo, Jackson je najavio moguće umirovljenje.Dana 25. lipnja 2009., Jackson je prebačen u bolnicu nakon što je prestao disati. Umro je istog dana od zatajenja srca, prema prvim izjavama za javnost. Američki mediji objavili su snimku telefonskog poziva upućenog Hitnoj službi 911 iz Jacksonova doma. Čovjek koji je nazvao 911 prijavio je da je pjevač u nesvijesti te da ne diše. Na snimci je rečeno:"Trebam hitnu pomoć, što je prije moguće"
Dana 25. lipnja 2009. Jackson se srušio u svom domu, iznajmljenoj kući u Los Angelesu.
Pokušaji oživljavanja njegovog osobnog liječnika bili su neuspješni , a hitna pomoć zaprimila je poziv u 12:22 po mjesnom vremenu i za 3 minute stigla do Jacksonove kuće,  navodno nije disao i započeta je kardiopulmonalna reanimacija.  Na putu do losangeleske bolnice (Ronald Reagan UCLA Medical Center) pokušali su ga reanimirati, ali je u bolnicu dovezen u komi. Napori za oživljavanje nastavili su se do 1:13 (20:13 UTC). Proglašen je mrtvim u 2:26 po mjesnom vremenu (21:26 UTC). Dvosatna komemoracija održala se 7. srpnja 2009. u   Staples Centeru u Los Angelesu. Nekoliko sati ranije obitelj se oprostila od Jacksona na groblju Forest Lawn Memorial Park na holywoodskim brežuljcima.
Jacksonov pozlaćeni lijes vrijedan 25.000 dolara prevezen je automobilom do Staples Centra gdje je uz pjevanje gospel zbora "Soon and Very Soon" bio dovezen  između pozornice i obitelji u prvom redu i mnogobrojnih obožavatelja.
Komemoracija koju je režirao Kenny Ortega, dugogodišnji Jacksonov suradnik, prenosila se uživo u cijelom svijetu i gledalo ju je više od milijardu gledatelja. Glazbenici Stevie Wonder, Lionel Richie, Mariah Carey, Jennifer Hudson, Usher, Jermaine Jackson, i Shaheen Jafargholi pjevali su Jacksonove pjesme, brat Jermaine otpjevao je pjesmu Charliea Chaplina "Smile". Na pozornici su se izmjenjevali vlasnik diskografske kuće Motown Berry Gordy, glazbenik Smokey Robinson, glumica i pjevačica Queen Latifah pročitala je "We had him", pjesmu Maye Angelou.
Košarkaška zvijezda Kobe Bryant govorio je o Jacksonovom humanitarom radu, a Magic Johnson prisjetio se svojih uspomena vezanih uz Jacksona (pojavio se u videospotu pjesme "Remember the Time"). Publici su se obratila djeca Martina Luthera Kinga Martin Luther King III i Bernice King, predstavnica Kluba crnačkih zastupnika u Kongresu SAD-a Sheila Jackson-Lee.
Pastor Al Sharpton, odao je priznanje Jacksonu za rušenje rasnih barijera popraćen ovacijama kada se obratio Jacksonovoj djeci riječima:  "There wasn't nothing strange about your daddy. It was strange what your daddy had to deal with."Pri kraju ceremonije obitelj se okupila na pozornici, Jacksonova djeca, sestre,  braća Randy, Tito, Marlon, Jackie i Jermaine na rukama su nosili bijelu rukavicu koja je jedno vrijeme bila Jacksonov zaštitni znak.
Posljednja se publici obratila Jacksonova jedanaestogodišnja kći Paris Katherine, koja je kroz suze rekla: "Ever since I was born, Daddy has been the best father you could ever imagine ... I just wanted to say I love him so much" ("Otkako sam se rodila, tata je bio najbolji otac kojeg sam mogla zamisliti... Želim reći samo toliko ga volim").
Jacksonova obitelj planirala je Michaelov pogreb za njegov 51. rođendan, 29. kolovoza, ali je odgođen za pet dana bez obrazloženja. Posmrtni ostaci kralja popa biti će položeni na posljednje počivalište 3. rujna, rekao je glasnogovornik obitelji Jackson, Ken Sunshine. 
Jackson je pokopan u krugu obitelji i prijatelja u Velikom mauzoleju na groblju Forest Lawn Memorial Park, Glendale (Los Angeles). Veliki mauzolej obogaćen je vitrajima s replikama da Vincijeve Posljednje večere i Michelangelovih kipova.
Jackson ima značajan utjecaj na glazbu i kulturu širom svijeta. Srušio je rasne barijere, transformirao video spotove i otvorio put modernoj pop glazbi u njegovoj zemlji. Jacksonov rad, svojstven glazbeni zvuk i vokalni stil je utjecao na mnoge hip hop, pop i ritam i blues izvođače kao što su: Mariah Carey  Usher, Britney Spears, Justin Timberlake  Beyonce  R.Kelly  Lady Gaga  Jennifer Lopez  Christina Aguilera  Tijekom velikog dijela svoje karijere, utjecao je na mlade generacije svojim glazbenim i humanitarnim radom. U svojoj karijeri primio je veliki broj nagrada i priznanja: Svjetsku glazbenu nagradu za „Najprodavanijeg muškog pop izvođača milenija“, Američku glazbenu nagradu za „Izvođača stoljeća“, Bambi nagradu za „Pop izvođača milenija“. Dva je puta uvršten u „Rock and Roll Hall of Fame “, jednom kao član Jacksona 5 godine 1997. i kao solo izvođač 2001. godine. Jackson je uvršten i u „Kući slavnih tekstopisaca“ (Songwriters Hall of Fame) 2002. godine. Godine 1984. dobio je svoje mjesto na Hollywoodskom "Šetalištu slavnih". Vlasnik je nekoliko Guinnessovih rekorda, 13 Grammy nagrada, 13 broj jedan singlova - više nego ijedan muški izvođač- i 750 milijuna prodanih albuma koji ga čine najprodavanijim muškim izvođačem na svijetu.
 Sredinom osamdesetih, „Time“ je opisao Jacksona  "najvrelijim fenomenom od Elvisa Presleya". 1990., "Vanity Fair" ga je nazvao "najpopularnijim izvođačem u povijesti šou biznisa". Tom Utley ("Daily Telegraph")  izjavio je da je Jackson "ekstremno bitna figura u povijesti popularne glazbe" i "genije". Njegova ukupna zarada od albuma, video spotova, koncerata i drugog procjenjuje se na oko 500 milijuna dolara; neke analize nagađaju da su njegovi glazbeni katalozi možda vrijedni više od milijardu dolara. Navođen kao jedan od najpoznatijih muškaraca na svijetu, Jacksonov iznimno poznat privatni život zajedno s njegovom uspješnom karijerom čini ga dijelom popularne kulture posljednja četiri desetljeća.
Podrobniji članci o temama: Diskografija Michaela Jacksona i Singlovi Michaela Jacksona
prema broju prodanih nosača zvuka unutar jedne godine "najuspješniji umjetnik svih vremena" (Most successful entertainer of all time,  prema Guinnessovoj knjizi rekorda), koji je 1989. samo prodajom nosača zvuka zaradio 125 milijuna američkih dolara,
najprodavaniji glazbeni album svijeta - "Thriller" iz 1982. s otprilike 109 milijuna prodanih primjeraka,
prvi umjetnik, koji je službeno prodao više od 100 milijuna glazbenih albuma izvan SAD-a,
do sada najviše plaćeni ugovor za ploču, 890 milijuna američkih dolara od Sonyja, 1991.,
muški solo izvođač s najviše broj jedan singlova na američkim glazbenim ljestvicama (14),
glazbenik s najviše albuma koji su se na američkim glazbenim ljestvicama s ulaskom na glazbene ljestvice odmah popeli na sam vrh zauzevši prvo mjesto - Bad, Dangerous, HIStory i Invicible,
prvi pjevač koji se na ljestvici američkih singlova popeo odmah na prvo mjesto ("You Are Not Alone", 1995.),
najuspješnija serija koncerata, u ljeto 1988. godine, njegovih sedam koncerata na Wembley stadionu u Londonu bili su rasprodani, s ukupno 504.000 posjetitelja tih sedam koncerata,
umjetnik koji je osvojio najviše Grammyja prilikom jedne dodjele (ukupno 8, 1984.),
najviše hitova s jednog albuma koji su osvojili prvo mjesto glazbenih ljestvica u SAD-u (Bad - pet singlova s tog albuma dosegla su vrh),
najprodavaniji videospot na svijetu, videokaseta "Making Michael Jackson's Thriller" iz 1983. godine,
najviše plaćena poznata osoba za reklamni spot, Pepsi mu je platio 12 milijuna dolara za 4 reklamna spota,
umjetnik s najskupljim videospotovima: Scream (do danas), Black Or White, kao i You Rock My World; na svakoga od njih potrošeno je više milijuna dolara. Isto tako milijuni su potrošeni u produkciju spotova Remember The Time kao i In The Closet,
u Guinessovoj knjizi rekorda Jacksonu je upisan kao "najuspješniji zabavljač svih vremena,"
s prodajom od jedanaest karata po sekundi, najbrže rasprodan niz koncerata: 750.000 ulaznica za 50 planiranih koncerata u Londonu od srpnja 2009. do ožujka 2010.,
24 singla na njemačkim ljestvicama singlova s istovremeno 9 albuma na njemačkim ljestvicama albuma unutar jednoga tjedna.

Migrena je kronična bolest obilježena recidivirajućom srednje do jako izraženom glavoboljom koja je često povezana s nizom simptoma autonomnog živčanog sustava. Ime bolesti potječe iz grčkog jezika ἡμικρανία (hemikrania), a znači "bol u jednoj polovici glave", što dolazi od ἡμι- (hemi-), "pola", i κρανίον (kranion), "lubanja".Glavobolja je tipično jednostrana (zahvaća jednu polovicu glave) i pulsirajuća, a traje od 2 do 72 sata. Ostali simptomi mogu biti mučnina, povraćanje, fotofobija (osjetljivost na svjetlost), fonofobija (osjetljivost na zvukove), a bol se obično pojačava pri tjelesnoj aktivnosti. Oko trećine bolesnika s migrenskim glavoboljama doživljava simptome aure: prolazne poremećaje vida, osjeta, govora ili motorike koji ukazuju na skoru pojavu glavobolje.Smatra se da migrene nastaju uslijed zajedničkoga djelovanja okolišnih i genskih čimbenika. U oko dvije trećine bolesnika, bolest se pojavljuje unutar obitelji. Ulogu mogu imati i promjene razina hormona: prije puberteta migrena je nešto češća u dječaka nego u djevojčica, no u odraslih žena je dva do tri puta češća nego u muškaraca. Tijekom trudnoće se sklonost migrenama obično smanjuje. Točan način nastanka migrene je nepoznat, međutim  ona se smatra neurovaskularnim poremećajem. Prvotna teorija o nastanku je povezana s povećanom podražljivošću moždane kore i poremećenim nadzorom nad neuronima odgovornima za bol u trigeminalnom gangliju u moždanom deblu.Za početno liječenje glavobolje se preporučuju jednostavni analgetici poput ibuprofena i acetaminofena, za liječenje mučnine antiemetik, te izbjegavanje uzročnih čimbenika. U bolesnika kod kojih jednostavni analgetici nisu učinkoviti mogu se primijeniti specifični lijekovi poput triptana ili ergotamina. Širom svijeta, u nekoj životnoj dobi od migrene pati više od 10% stanovništva.
Migrena se tipično očituje samoograničavajućom, recidivirajućom, jakom glavoboljom povezanom sa simptomima autonomnog živčanog sustava. Oko 15-30% osoba koje učestalo pate od  migrene predosjeća napad  migrene putem simptoma aure, a oni čije su migrene prethođene aurom, također često imaju i migrene bez aure. Jačina i trajanje glavobolje, kao i njihova učestalost su različiti. Napad migrene koji traje dulje od 72 sata se naziva status migrainosus. Postoje četiri moguće faze migrene, premda ih bolesnik ne mora nužno sve osjećati:
Prodromalna  ili najavljujuća faza se pojavljuje u oko 60% osoba s migrenama i to dva sata do dva dana prije početka boli ili aure . Simptomi prodromalne faze su različiti a obuhvaćaju: promjene raspoloženja, razdražljivost, klinički izraženu depresiju ili euforiju, zamor, želju za određenom hranom, ukočenost mišića (osobito vrata), opstipaciju ili proljev, te osjetljivost na mirise ili buku. Opisani simptomi se mogu pojaviti kako prije migrene s aurom, tako i prije migrene bez nje.
Aura je prolazni, žarišni neurološki ispad do kojeg dolazi prije ili tijekom glavobolje. Pojavljuje se postupno i obično traje manje od 60 minuta. Simptomi mogu biti vidne, osjetne ili motoričke prirode, a mnogi pacijenti osjećaju i više simptoma odjednom. Vidni ispadi su najčešći i pojavljuju se u do 99% slučajeva aure, a kao jedini oblik aure pojavljuju se u više od polovice bolesnika  s aurom. Oni se često sastoje od  blještećeg skotoma (područja djelomičnog ispada vidnog polja koje svjetluca.) Skotom tipično započinje u središtu vidnog polja te se širi prema rubovima u krivudavim crtama koje pacijenti opisuju poput bedema ili zidova tvrđave ili dvorca. Crte su obično crno-bijele, no neki bolesnici vide i crte u bojama. Neki bolesnici izgube vid u dijelu vidnog polja, što se naziva hemianopsija, dok se dugima vid zamućuje.Osjetna aura je druga po učestalosti, i pojavljuje se u 30-40% osoba s aurom. Često se pojavljuje u vidu bockanja u području jedne strane ruke i šake te se širi prema području oko nosa i usta s iste strane tijela. Nakon što osjet bockanja prođe, obično dolazi do obamrlosti uz gubitak propriocepcije (osjeta položaja tijela). Ostali simptomi aure mogu biti: poremećaji govora, vrtoglavica, i rjeđe, motoričke tegobe. Motorički simptomi ukazuju na to da se radi o hemiplegijskoj migreni, a slabost mišića, za razliku od ostalih oblika aure, često traje dulje od jednog sata. Pojava aure bez naknadne glavobolje je rijetkost, a naziva se tiha migrena.
U klasičnom obliku bolesti glavobolja je jednostrana, pulsirajuća te umjerenog do jakog intenziteta boli.Obično se razvija postupno, a pojačava se pri tjelesnoj aktivnosti. Međutim, u više od 40% slučajeva bol može biti obostrana, često udružena s boli u vratu. Obostrana je bol osobito učestala u bolesnika s migrenom bez aure, dok je rjeđa pojava boli lokalizirane u stražnjem dijelu ili na vrhu glave.  U odraslih bolesnika, bol obično traje 4 do 72 sata, međutim u male djece često traje manje od 1 sata. Učestalost napada je različita, od nekoliko tijekom života, do nekoliko tijekom tjedan dana, a u prosjeku iznosi oko jedan u mjesec dana.Bol je često praćena mučninom, povraćanjem, osjetljivošću na svjetlost, osjetljivošću na zvuk, osmofobijom (osjetljivošću na mirise), zamorom i razdražljivošću. Migrena bazilarne arterije je obilježena neurološkim simptomima povezanima s moždanim deblom ili s neurološkim simptomima s obje strane tijela, a često se javljaju vrtoglavica, omaglica i ošamućenost. Mučnina se javlja u skoro 90% bolesnika, dok jedna trećina bolesnika i povraća.
Zbog tih simptoma, mnogim bolesnicima odgovara tamni i tihi okoliš. Ostali simptomi mogu biti zamućenje vida, osjećaj začepljenosti nosa, proljev, učestalo mokrenje, bljedilo, ili znojenje. Može se pojaviti i oteklina ili bolnost kože glave, kao i kočenje mišića vrata. Opisani simptomi se rjeđe očituju u starijih osoba.
Učinci migrene mogu potrajati nekoliko dana nakon prestanka glavobolje, što se naziva migrenski postdrom. Mnogi bolesnici opisuju osjetljivost u području u kojem su osjećali migrenoznu bol, a neki i poremećeno pamćenje tijekom nekoliko dana nakon glavobolje. Bolesnik se može osjećati umornim ili “mamurnim”, te osjećati bol u glavi, kognitivne tegobe, probavne simptome, promjene raspoloženja i slabost. Neki pacijenti izjavljuju da se "nakon napada osjećaju neobično svježe ili euforično, dok drugi primjećuju depresiju i malaksalost."
Uzrok migrene je nepoznat, ali se pretpostavlja da je povezan i s okolišnim, i s genskim čimbenicima. Oko dvije trećine slučajeva se pojavljuje u obiteljima, a rijetko je uzrok poremećaj pojedinačnog gena. S migrenom je povezan niz psihičkih poremećaja poput: kliničke depresije, anksioznosti i bipolarnih poremećaja kao i mnoga biološka zbivanja ili okidači.
Proučavanja blizanaca ukazuju na  34 do 51% genskog utjecaja na vjerojatnost razvoja migrenskih glavobolja. Ova je genska povezanost jača za migrene s aurom, nego za one bez nje. Niz specifičnih inačica gena povećava vjerojatnost razvoja migrene u maloj do umjerenoj mjeri.poremećaji pojedinačnog gena koji dovode do migrena su rijetkost. Jedan od njih je obiteljska hemiplegična migrena, oblik migrene s aurom, koji se nasljeđuje autosomno dominantno. Poremaćaji su povezani s inačicama gena koji kodiraju bjelančevine uključene u transport iona kroz staničnu membranu. Drugi genski poremećaj koji uzrokuje migrenu je CADASIL sindrom ili cerebralna autosomno dominantna arteriopatija sa subkortikalnim infarktima i leukoencefalopatijom.
Razvoj migrene mogu potaknuti vanjski događaji u okolišu tzv. "okidači", čiji se utjecaj ponekad opisuje u manjem broju slučajeva a ponekad u većini slučajeva. Mnogi su čimbenici navođeni kao okidači, no njihova izraženost i povezanost nije u potpunosti dokazana. Okidač se može pojaviti do 24 sata prije početka simptoma.
Kao okidači često se navode stres, glad i umor (oni jednako doprinose i razvoju tenzijske glavobolje). Vjerojatnost pojave migrene je povećana u doba oko menstruacije. Ulogu okidača mogu također imati i drugi hormonski utjecaji, poput menarhe, uzimanja oralnih kontraceptiva, trudnoće, perimenopauze i menopauze. Čini se kako je utjecaj ovih hormonskih čimbenika veći u migreni bez aure. Migrene se u tipičnim slučajevima ne pojavljuju tijekom drugog tromjesečja i trećeg tromjesečja trudnoće ili nakon menopauze.
Proučavanja prehrambenih okidača pokazala su kako se dokazi uglavnom zasnivaju na subjektivnim procjenama, te da nisu dovoljno jasno definirani u smislu potvrđivanja ili isključivanja pojedinih čimbenika. S obzirom na specifične čimbenike, čini se kako nema dokaza o utjecaju tiramina na migrenu, a premda se mononatrijev glutaminat često navodi kao prehrambeni okidač za to ne postoje nedvojbeni dokazi.
Sveukupni dokazi o utjecaju mogućih okidača iz zatvorenog i otvorenog okoliša nisu uvjerljivi, no ipak ukazuju na to kako bi bolesnici s migrenom trebali poduzeti neke preventivne mjere povezane s kvalitetom zraka i osvjetljenja u zatvorenom okolišu. Premda se u prošlosti smatralo kako je migrena povezana s većom inteligencijom bolesnika, dokazano je kako to nije istina.
Smatra se kako je migrena neurovaskularni poremećaj uz dokaze koji podupiru njezin početak u mozgu te širenje na krvne žile. Neki istraživači misle da veću ulogu imaju neuronski utjecaji, dok su drugi mišljenja da ključnu ulogu igraju krvožilni fenomeni. Drugi pak smatraju da su oba zbivanja podjednake važnosti. Smatra se da su u nastanak migrene uključene i vioke razine neurotransmitera serotonina, poznatog i pod nazivom 5-hidroksitriptamin.
Kortikalno šireća depresija ili šireća depresija Aristidesa Leãoa predstavlja izbijanje neuronske aktivnosti nakon kojega slijedi razdoblje mirovanja, a koje se viđa u osoba s migrenom s aurom. Za njezin nastanak postoji niz objašnjenja, uključujući i aktivaciju NMDA receptora koji dovodi do ulaska kalcija u stanicu. Nakon izbijanja aktivnosti dolazi do smanjenja dotoka krvi u moždanu koru zahvaćenog područja, koji traje dva do šest sati. Smatra se kako širenje depolarizacije prema niže položenim dijelovima mozga dovodi do podražaja osjetnih živaca za bol u području glave i vrata.
Točan način nastanka glavobolje u migreni je nepoznat. Neki dokazi ukazuju na prvotnu ulogu nekih dijelova središnjeg živčanog sustava (poput moždanog debla i diencefalona), dok drugi podupiru ulogu periferne aktivacije (poput one putovima osjetnih živaca koji okružuju krvne žile glave i vrata). Žile koje su vjerojatno uključene u ovaj proces su: žile duralne arterije (dura mater), pije mater i izvalubanjske arterije, poput onih u koži glave. Osobito značajnom se smatra uloga vazodilatacije izvalubanjskih arterija.
Dijagnoza migrene se postavlja na osnovi znakova i simptoma. Kako bi se isključili drugi uzroci glavobolje ponekad se izvode slikovne pretrage. Smatra se kako u velikog broja osoba s migrenom dijagnoza nije postavljena.Dijagnoza migrene bez aure, prema International Headache Society, može se postaviti prema sljedećim kriterijima, tzv. "5, 4, 3, 2, 1 kriterijima":
Pet ili više napada — za migrenu s aurom, za postavljanje dijagnoze dovoljna su dva.
"Pojačanje boli uobičajenim tjelesnim aktivnostima, ili njihovo izbjegavanje uslijed boli"
Osjetljivost na svjetlost (fotofobija) i zvuk (fonofobija).Vjerojatnost dijagnoze povećava se s postojanjem fotofobije, mučnine ili nesposobnosti za rad/učenje tijekom jednog dana. Vjerojatnost da se radi o migreni u bolesnika koji osjećaju četiri od pet simptoma, a to su: pulsirajuća glavobolja, trajanje 4-72 sata, bol u jednoj strani glave, mučnina ili ometanje životnih aktivnosti, iznosi 92%. U osoba s manje od tri navedena simptoma, vjerojatnost da se radi o migreni iznosi 17%.
Migrene su po prvi puta sveobuhvatno klasificirane 1988., a najnovija nadopuna International Headache Societyja potječe iz 2004. Prema toj klasifikaciji migrena se, uz tenzijsku glavobolju i cluster glavobolju klasificira kao primarna glavobolja.Migrene se dijele u sedam podskupina (od kojih se neke dijele još više):
Migrena bez aure ili "obična migrena", obuhvaća migrenske glavobolje koje nisu praćene aurom.
Migrena s aurom ili "klasična migrena", obično obuhvaća migrenske glavobolje praćene aurom. Rjeđa je pojava aure bez glavobolje ili s glavoboljom koja nije migrenskog tipa. Druge dvije inačice su obiteljska hemiplegična migrena i sporadična hemiplegična migrena, kod kojih bolesnik ima migrene s aurom i pratećom motoričkom slabošću. Ako je bliski rođak bolovao od iste bolesti, ona se naziva "obiteljskom", u ostalim slučajevima se naziva "sporadičnom". Još jedna inačica je migrena bazilarnog oblika, kod koje su glavobolja i aura praćene disartrijom (poteškoćama u govoru), vrtoglavicom, tinitusom, ili nizom drugih simptoma povezanih s moždanim deblom, ali ne i motoričkom slabošću. Smatralo se kako se ovaj oblik glavobolje uzrokovam spazmom bazilarne arterije, koja opskrbljuje moždano deblo.
Periodični simptomi koji u djetinjstvu često prethode migreni su sindrom cikličkog povraćanja (povremeni napadi jakog povraćanja), abdominalna migrena (abdominalna bol, obično praćena mučninom) i benigna paroksizmalna vrtoglavica dječje dobi (povremeni napadi vrtoglavice).
Retinalna migrena je ona kod koje su migrenske glavobolje praćene poremećajima vida ili čak privremenom sljepoćom na jedno oko.
Komplicirana migrena je ona kod koje su migrenske glavobolje i/ili aure dugotrajne ili neuobičajeno učestale ili povezane s konvulzijama ili oštećenjem mozga.
Vjerojatna migrena je stanje s nekim osobinama migrene, no kod kojeg ne postoji dovoljno dokaza da bi se dijganoza migrene mogla sa sigurnošću postaviti (u okolnostima istovremene pretjerane primjene lijekova).
Kronična migrena je komplikacija migrene, a radi se o glavobolji koja ispunjava kriterije “migrenske glavobolje” a traje kroz dulje vremensko razdoblje, točnije 15 dana/mjesec ili dulje tijekom dulje od 3 mjeseca.
Dijagnoza abdominalne migrene je sporna. Neki dokazi ukazuju da recidivirajući napadi abdominalne boli, a bez pojave glavobolje, mogu biti migrenoznog tipa ili se može raditi o prethodnici migrene. Ovim napadima boli mogu ili ne moraju prethoditi prodromi nalik na prodrome migrene, a tipično trajanje im se mjeri u minutama ili satima. Često se pojavljuju u osoba koje navode da imaju tipične migrene osobno, ili u obitelji. Ostali simptomi koje se smatra prethodnicima abdominalne migrene smatraju se: sindrom cikličkog povraćanja i benigna paroksizmalna vrtoglavica dječje dobi.
Ostali zdravstveni poremećaji koji mogu uzrokovati simptome slične migrenskoj glavobolji su: temporalni arteritis, cluster glavobolja, akutni glaukom, meningitis i subarahnoidalno krvarenje. Temporalni se arteritis tipično javlja u osoba iznad 50 godina života i očituje se s boli u području iznad sljepoočice, cluster glavobolje se očituju začepljenošću jedne nosnice, suzenjem i jakom boli u području očne duplje, akutni glaukom je povezan s vidnim tegobama, meningitis s vrućicom, a subarahnoidalno krvarenje vrlo naglim razvojem boli. tenzijske glavobolje se tipično pojavljuju obostrano, bez osjećaja pulsacije i slabijeg su intenziteta.
Preventivne mjere za liječenje migrene obuhvaćaju: lijekove, prehrambene dodatke, promjene u načinu života i kirurške postupke. Preventivne mjere se preporučuju u bolesnika koji imaju glavobolje tijekom više od dva dana tjedno, koje ne podnose lijekove kojima se liječe akutni napadi, ili u onih s jakim napadima koje je teško nadzirati.Cilj je smanjiti učestalost, bolnost i/ili trajanje migrene, te povećanje učinkovitosti do tada neuspješnog liječenja. Drugi razlog za prevenciju je izbjegavanje glavobolje uslijed pretjeranog uzimanja lijekova. Ova je tegoba česta i može dovesti do kronične svakodnevne glavobolje.
Lijekovi za prevenciju migrene se smatraju učinkovitima ako smanjuju učestalost ili izraženost napada migrene za barem 50%. Prema prilično čvrstim smjernicama, lijekovi s najvećom učinkovitosti su topiramat, divalproex/natrijev valproat, propranolol i metoprolol, koji se primjenjuju kao prva linija liječenja. Preporuke glede učinkovitosti gabapentina su različite. Za prevenciju migrene i smanjenje učestalosti i izraženosti napada učinkovit je i timolol, dok je frovatriptan učinkovit za prevenciju menstrualne migrene.  Amitriptilin i venlafaxin su pokazali određenu učinkovitost. Utvrđeno je i kako je botox učinkovit u bolesnika s kroničnim, ali ne i u bolesnika s povremenim migrenama.
Pri liječenju migrene akupunktura se pokazala učinkovitom. Međutim, "prava" akupunktura nije ništa učinkovitija od prividne, no i “prava” i prividna akupunktura se čine učinkovitijima od uobičajenih postupaka, s manje neželjenih učinaka od profilaktičke primjene lijekova. U prevenciji migrenskih glavobolja jednako učinkoviti poput primjene propranolola ili topiramata mogu biti i kiropraktički postupci, fizioterapija, masaža i opuštanje, međutim u istraživanju njihovog učinka postoje problemi u metodologiji. Postoje i neki pokusni dokazi o povoljnom djelovanju magnezija, koenzima Q10, riboflavina, vitamina B12, i povratića (Tanacetum parthenium), premda su za potvrdu ovih preliminarnih rezultata potrebna bolje osmišljena istraživanja. Od alternativnih metoda liječenja, najbolji su postojeći dokazi o učinkovitosti repuha (Petasites hybridus).
Metode poput biofeedbacka i neurostimulacije, imaju neke prednosti u prevenciji migrene, uglavnom u slučajevima u kojima su uobičajeni lijekovi protiv migrene kontraindicirani, ili u slučajevima pretjeranog uzimanja lijekova. Biofeedback pomaže bolesnicima da osvijeste neke fiziološke parametre kako bi ih mogli kontrolirati i pokušati se opustiti, te može biti učinkovit u liječenju migrene. Neurostimulacija je metoda korištenja ugradbenih neurostimulatora sličnih pacemakerima za liječenje tvrdokornih migrena, koja u teškim slučajevima pokazuje ohrabrujuće rezultate. U bolesnika čije se stanje ne popravlja nakon liječenja lijekovima, postoji mogućnost kirurškog zahvata, u koje spada dekompresija određenih živaca u području glave i vrata.
Tri su glavna pristupa liječenju: izbjegavanje okolišnih okidača, akutno simptomatsko liječenje i farmakološka prevencija. Lijekovi su učinkovitiji ako se primjene što ranije tijekom napada. Učestala primjena lijekova može dovesti do glavobolje uslijed pretjeranog uzimanja lijekova, kod koje glavobolje postaju sve učestalije i sve izraženije. Do toga može doći kod primjene triptana, ergotamina i analgetika, osobito narkotičnih analgetika.
Za početno liječenje u slučajevima blagih do umjereno izraženih simptoma preporučuju se jednostavni analgetici poput nesteroidnih protuupalnih lijekova (NSAID) ili kombinacija acetaminofena, acetilsalicilne kiseline i kofeina. U prilog primjene NSAID-a postoji niz dokaza. U oko polovice bolesnika učinkovitim se za smanjenje boli pokazao ibuprofen, kao i diklofenak.Aspirin može ublažiti umjerenu do jaku bol kod migrene, s učinkovitošću sličnom sumatriptanu. Intravenski se može primijeniti ketorolak. Još jedan učinkoviti lijek je paracetamol (poznat i pod imenom acetaminofen), sam ili u kombinaciji s metoklopramidom, uz malu opasnost od neželjnih učinaka. Za primjenu u trudnoći, acetaminofen i metoklopramid se smatraju jednako sigurnima kao i NSAID-i, sve do trećeg tromjesečja.
Triptani poput sumatriptana učinkovito djeluju na bol i mučninu u do 75% bolesnika. Njihova se primjena preporučuje za početno liječenje u bolesnika s umjerenom do jakom boli ili u onih sa slabijim simptomima, a koji ne odgovaraju na jednostavne analgetike. Za primjenu postoje različiti oblici, od tableta, injekcija, nosnog raspršivača i topivih pastila. Čini se kako su svi triptani podjednako učinkoviti, uz slične neželjene učinke. U pojedinih bolesnika međutim, pojedini triptani imaju bolji učinak. Većina neželjenih učinaka je blaga, poput crvenjenja lica, međutim u rijetkim slučajevima došlo je i do ishemije miokarda. Zbog toga se njihova primjena ne preporučuje u bolesnika s kardiovaskularnom bolešću. Premda se odavno ne preporučuje njihova primjena u bolesnika s bazilarnom migrenom, za ovu predostrožnost u toj skupini nema specifičnih dokaza o štetnosti. Triptani ne uzrokuju ovisnost, ali ako se primjenjuju dulje od 10 dana mjesečno, mogu uzrokovati simptome glavobolje uslijed pretjerane primjene.
Ergotamin i dihidroergotamin su lijekovi starije generacije koji se još uvijek propisuju za liječenje migrene, potonji u obliku nosnog raspršivača i injekcija. Čini se kako su jednako učinkoviti kao i triptani, jeftiniji su, a neželjeni učinci koje uzrokuju su bezazleni. Čini se kako su u najtežim slučajevima, poput status migrenosusa, najučinkovitiji oblik liječenja.
Druge mogućnosti liječenja su intravenska primjena metoklopramida ili intranazalna primjena lidokaina. Metoklopramid se preporučuje za primjenu na odjelima hitne pomoći. Samo jedna doza intravenski primijenjenog deksametazona, uz uobičajeno liječenje napada migrene, povezana je s 26%-tnim smanjenjem recidiva u narednih 72 sata. Dokazi ne podupiru učinkovitost manipulacije kralješnicom u liječenju napada migrene koja već traje. Primjena opioida ili barbiturata se ne preporučuje.
Dugoročna je prognoza u bolesnika s migrenom različita. Većina bolesnika uslijed bolesti ima razdoblja smanjene kvalitetete života i radne učinkovitosti, ali u većini slučajeva bolest je prilično bezazlena, te nije povezana s povećanom opasnošću od smrtnog ishoda. Postoje četiri glavna obrazca razvoja bolesti: simptomi se mogu u potpunosti povući, simptomi mogu trajati ali se s vremenom učestalost smanjuje, simptomi mogu trajati s istom učestalošću i izraženošću, ili napadi mogu postati sve učestaliji i izraženiji.Čini se kako migrene s aurom predstavljaju čimbenik rizika za razvoj ishemijskog moždanog udara podvostučujući njegovu vjerojatnost. Ova je opasnost dodatno povećana u mladih odraslih osoba, žena, uz primjenu hormonske kontracepcije i uz pušenje. Također se čini kako postoji povezanost s disekcijom vratnih arterija. Prema dostupnim podacima doima se da migrene bez aure ne predstavljaju čimbenik rizika. Uz postojanje samo jednog istraživanja, koje podupire povezanost sa srčanim tegobama, ipak se o ovoj vezi ne mogu izvoditi zaključci. Preventivno liječenje bolesnika s migrenom s aurom može spriječiti s njome povezani moždani udar.
Širom svijeta, od migrena boluje više od 10% stanovništva. U Sjedinjenim Američkim Državama, svake godine od migrene obolijeva oko 6% muškaraca i 18% žena, uz opasnost od razvoja migrene tijekom života od oko 18%, odnosno 43%. U Europi, u neko doba života od migrene boluje 12–28% stanovnika, od čega oko 6–15% odraslih muškaraca i 14–35% odraslih žena ima najmanje jedan napad godišnje. Učestalost migrena je nešto manja u Aziji i Africi, nego u zapadnim zemljama. Kroničnu migrenu ima oko 1.4 do 2.2% stanovništva.
Ovi grafikoni prilično ovise o dobi: migrena najčešće započinje u dobi između 15 i 24 godine, a najučestalija je u osoba životne dobi od 35 do 45 godina. Od djece, oko 1.7% u dobi od 7 godina i 3.9% u dobi između 7 i 15 godina boluje od migrene, a bolest je prije puberteta nešto učestalija u dječaka. Tijekom adolescencije, migrena postaje učestalija u žena, te ostaje takvom do kraja života, uz dvostruko više oboljelih starijih žena nego muškaraca. U žena je migrena bez aure učestalija od migrene s aurom, no u muškaraca se oba oblika pojavljuju s jednakom učestalošću.Tijekom  perimenopauze se simptomi često pojačavaju, da bi kasnije oslabili. U oko dvije trećine starijih bolesnika simptomi se smiruju, ali se u 3-10% bolesnika ne povlače.
Rani opis koji se podudara s migrenom nalazi se u dokumentu Ebers papyrus, napisanome oko 1200. pr.Kr. u starom Egiptu. U rukopisima Hipokratove medicinske škole iz 200. pr. Kr. opisana je vidna aura koja može prethoditi glavobolji i djelomično olakšanje do kojeg dolazi nakom povraćanja.  Opis Aretaeusa iz Kapadocije iz drugog stoljeća dijeli glavobolje na tri vrste: cefalalgiju, cefaleu i heterokraniju. Galen iz Pergamona rabio je izraz hemikranija (polovica glave), iz kojeg je u konačnici izveden naziv migrena. On je također pretpostavio da bol nastaje iz moždanih ovojnica i krvnih žila glave.Godine 1887., francuski enciklopedist Louis Hyacinthe Thomas, podijelio je migrenu na dva oblika, kako se i danas dijeli - na migrenu s aurom (migraine ophthalmique) i na migrenu bez aure (migraine vulgaire).
Trepanacija je operacija otvaranja kostiju lubanje bušenjem otvora, a izvodila se kao terapija protiv migrene još 7000 godina pr.Kr.Premda su bolesnici ponekad preživjeli zahvat, mnogi su umrli uslijed posljedične infekcije. Pretpostavljalo se da se trepanacijom iz glave oslobađaju zli duhovi. U 17. stoljeću William Harvey je preporučivao trepanaciju kao način liječenja migrene.Premda su iskušani mnogi načini liječenja migrene, tek je 1868. započela primjena tvari koja se u konačnici pokazala učinkovitom. Radilo se o gljivici ergotu (Claviceps purpurea) iz koje je 1918. izoliran ergotamin. Godine 1959. razvijen je metisergid, a 1988. i prvi triptan, sumatriptan. Tijekom 20. stoljeća bolje osmišljenim istraživanjima pronađeni su i potvrđeni učinkovitiji preventivni postupci.
Migrena predstavlja značajan izvor troškova liječenja i gubitka učinkovitosti. Procjenjuje se kako je to najskuplja neurološka bolest u Europskoj Uniji, na koju se troši više od 27 milijardi € godišnje. U SAD-u se neposredni troškovi procjenjuju na 17 milijardi $. Skoro desetina ovog iznosa otpada na cijenu triptana. Posredni troškovi iznose oko 15 milijardi $, od čega najviše otpada na izostanke s radnog mjesta. U bolesnika koji rade s migrenom, učinkovitost je smanjena za oko jednu trećinu. Negativni se učinci često odražavaju i na bolesnikovu obitelj.
Postoje dokazi  da peptidi povezani s kalcitoninskim genom (CGRPs) igraju značajnu ulogu u patogenezi boli povezane s migrenom. U svrhu liječenja migrene vršena su in vitro i klinička istraživanja s  antagonistima receptora za CGRP, kao što je olcegepant i telcagepant. Godine 2011. Merck je zaustavio treću fazu kliničkog istraživanja svojeg ispitivanog lijeka telgacepanta. Tretman metodom transkranijalne magnetske stimulacije pokazuje obećavajuće rezultate.
Olesen, Jes (2006). The headaches., 3. ed., Philadelphia: Lippincott Williams & Wilkins ISBN 9780781754002

Mihail Afanasjevič Bulgakov (rus. Михаи́л Афана́сьевич Булга́ков, ukr. Миха́йло Опана́сович (Пана́сович) Булга́ков), (Kijev, 15. svibnja 1891. – Moskva, 10. ožujka 1940.) ruski pisac, dramaturg i kazališni redatelj. Autor je pripovijedaka, priča, feljtona, kazališnih komada, dramatizacija, filmskih scenarija i opernih libreta.
Mihail Bulgakov se rodio 15. svibnja 1891. u obitelji docenta (od 1902. - profesora) Kijevske duhovne akademije Opanasa Ivanoviča Bulgakova (1859.—1907.) i njegove žene Varvare Mihajlovne (1869.—1922.; djevojačko prezime Pokrovska) u Vozdviženskoj ulici 28 u Kijevu. U obitelji je bilo sedmero djece: Mihail (1891.—1940.), Vira (1892.—1972.), Nadija (1893.—1971.), Varvara (1895.—1954.), Mikola (1898.—1966.), Ivan (1900.—1969.) i Olena (1902.—1954.).
Rodna mu se kuća nalazi u donjem dijelu Andrijivskog uzviza, a danas se kraj nje nalazi spomenik Bulgakovu.Mihail Bulgakov je 1909. završio kijevsku Prvu gimnaziju i upisao se na medicinski fakultet "Taras Ševčenko" Kijevskog sveučilišta. 31. listopada 1916. završio je studij za liječnika s odličnim uspjehom..
Bulgakov se prvi put ženi 1913. s Tatjanom Lappom (ukr. Tetjana Mikolajivna Lappa) (1892.—1982.). Njihovi novčani problemi započeli su već na dan svadbe. Uspomene Tatjane govore o očitom nedostatku novca: "Vela, naravno, nije bilo, vjenčanice također - potrošila sam sav novac koji je otac poslao. Mama je došla na vjenčanje - i užasnula se. Imala sam platnenu plisiranu suknju, a mama je kupila bluzu. Vjenčao nas je otac Aleksandr (Aleksandr Glagolev, poznanik oca Mihaila Bulgakova)... iz nekog razloga smo se jako hihotali pod vijencem. Kući smo se poslije crkve vraćali u kočiji. Na objedu je bilo malo gostiju. Pamtim da je bilo puno cvijeća, najviše - narcisa..." Tatjanin otac im je mjesečno slao 50 rubalja, što je u to vrijeme bio pristojan iznos. No novac im je brzo nestajao budući da je Bulgakov bio spontana osoba i nije volio štedjeti. Ako bi mu se prohtjelo da dođe taksijem zadnjim novcem, bez razmišljanja bi to učinio. "Majka je žestoko kritizirala zbog lakomislenosti. Došli bi objedovati k njoj, a ona bi vidjela da - nema ni mojeg prstenja ni lančića. No, dakle, sve je u zalagaonici!" 
Nakon početka Prvog svjetskog rata M. Bulgakov je nekoliko mjeseci radio kao liječnik u prifrontnoj zoni. Zatim su ga poslali da radi u selo Nikoljskoje Smolenske gubernije, a nakon toga je radio kao liječnik u Vjazmi.
Godine 1917. počeo je uzimati morfij, isprva da olakša alergijske reakcije na lijek protiv difterije, koji je uzeo bojeći se bolesti nakon obavljene operacije. Zatim je uzimanje morfija postalo redovito. U listopadu 1917. prvi put je došao u Moskvu, zaustavivši se kod svog ujaka, poznatog moskovskog liječnika-ginekologa N.M. Pokrovskog, koji je postao prototip profesora Preobraženskog iz pripovijesti "Pseće srce". Ujesen 1918. Bulgakov se vraća u Kijev gdje započinje privatnu praksu kao venerolog. U to vrijeme prestaje uzimati morfij.
Za vrijeme Građanskog rata u Rusiji, u veljači 1919., Bulgakova su mobilizirali kao vojnog liječnika u vojsku Ukrajinske narodne republike.
Te iste godine je radio i kao liječnik Crvenog križa, a zatim i u Oružanim snagama Juga Rusije. U sastavu Treće Terske kozačke pukovnije borio se na Sjevernom Kavkazu. Aktivno je objavljivao u novinama (članak "Buduće perspektive"). Za vrijeme povlačenja Dobrovoljačke armije početkom 1920. ne odlazi u Gruziju, nego ostaje u Vladikavkazu jer obolijeva od tifusa.
Krajem rujna 1921. Bulgakov se preselio u Moskvu i počeo surađivati kao feljtonist sa moskovskim novinama ("Gudok", "Rabočij") i časopisima ("Medicinskij rabotnik", "Rossija", "Vozroždenije"). U to vrijeme je objavio pojedina djela u novinama "Nakanune" koje su izlazile u Berlinu. Od 1922. do 1926. u novinama "Gudok" je bilo objavljeno više od 120 reportaža, ogleda i feljtona Bulgakova.
1923. Bulgakov je postao član Sveruskog saveza pisaca (rus. "Всероссийский Союз писателей"). 1924. je upoznao Ljubov Jevgenjevnu Belozersku (1898.-1987.), koja se nedavno vratila iz inozemstva, i koja je 1925. postala njegovom drugom ženom.
U listopadu 1926. u MHAT-u je s velikim uspjehom održana predstava "Dani Turbina". Dopustili su izvedbu na godinu dana, no kasnije se nekoliko puta produživala jer se drama svidjela Staljinu. Međutim, u svojim istupima J. Staljin se složio: "Dani Turbina" su - antisovjetski komad, i Bulgakov nije naš". Istovremeno se u sovjetskom tisku širi intenzivna i krajnje oštra kritika stvaralaštva M. Bulgakova. Sam je izbrojio 298 oštro kritičkih recenzija i 3 dobronamjerne u rasponu od 10 godina. Među kritičarima su bili i utjecajni činovnici i književnici kao Vladimir Majakovski, Bezymenski, Averbah, Šklovski, Platon Keržencev i mnogi drugi.
Krajem listopada 1926. u Državnom akademskom kazalištu "Vahtangov" s velikim je uspjehom premijerno održana predstava "Zojkin stan".
1928. Bulgakov je otputovao sa ženom na Kavkaz; posjetili su Tbilisi, Batumi, Zeleni Mis, Vladikavkaz, Gudermes. U Moskvi je te godine premijerno održana predstava "Grimizni otok". Kod Bulgakova se pojavila zamisao romana kasnije nazvanog "Majstor i Margarita". Pisac je također započeo rad na komadu o Moliereu ("Magija prijetvornika").
1929. Bulgakov je upoznao Jelenu Sergejevnu Šilovsku koja je postala njegovom trećom i ujedno posljednjom ženom 1932.
Do 1930. Bulgakovljeva djela su se prestala izdavati, kazališni komadi povlačili su se repertoara kazališta. Bile su zabranjene izvedbe "Bijega", "Zojkinog stana", "Grimiznog otoka", "Dani Turbina" su skinuti s repertoara. 1930. Bulgakov je pisao bratu Nikolaju u Pariz o svojoj nepovoljnoj književno-teatralnoj situaciji i teškom materijalnom stanju. U tom razdoblju je napisao pismo Vladi SSSR-a, s molbom da mu ili daju pravo da emigrira, ili da mu pruže mogućnost da radi u MHAT-u. 1. travnja 1930. Bulgakova je nazvao Staljin koji mu je preporučio da se obrati s molbom da ga prime u MHAT.1930. je radio kao redatelj u Središnjem kazalištu radne mladeži (rus. Центральный театр рабочей молодёжи ili ТРАМ). Od 1930. do 1936. - u MHAT-u kao redatelj-asistent. 1932. na sceni MHAT-a izvode komad "Mrtve duše" Gogolja prema dramatizaciji Bulgakova. Komad "Magija prijetvornika" se pojavio 1936., nakon gotovo 5 godina proba. Nakon sedam izvedbi komad je zabranjen, a u novinama "Pravda" objavljen je razoran članak o toj "neiskrenoj, reakcionarnoj i lošoj" predstavi.U siječnju 1932. Staljin (službeno - A. Jenukidze) ponovo dopušta izvedbu "Dana Turbina", i do rata se više nije zabranjivala. Međutim, niti jedno je kazalište, osim MHAT-a, nije izvodilo.1936., nakon članka u "Pravdi", Bulgakov je otišao iz MHAT-a i počeo raditi u Boljšom teatru kao libretist i prevoditelj. 1937. Bulgakov radi na libretu "Minin i Požarski" i "Petar I". Družio se s Isaakom Dunajevskim, popularnim sovjetskim kompozitorom.
1939. Bulgakov je radio na libretu "Rachel", a također na komadu o Staljinu ("Batum"). Zdravlje mu se počelo naglo pogoršavati. Liječnici su mu dijagnosticirali hipertenzivnu nefrosklerozu. Nastavio je uzimati morfij koji mu je prepisan 1924. da smanji bolove. U tom je razdoblju počeo diktirati ženi zadnje verzije "Majstora i Margarite".
Od veljače 1940. prijatelji i obitelj su stalno dežurali kraj njegove postelje. Bulgakov je preminuo 10. ožujka 1940. 11. ožujka održana je komemorativna svečanost u zgradi Saveza Sovjetskih pisaca. Prije svečanosti moskovski kipar Sergej Merkurov skinuo je s njegova lica posmrtnu masku.
Bulgakov je sahranjen na Novodjevičanskom groblju. Na njegovom je grobu, zahvaljujući Jeleni Bulgakovoj, postavljen kamen prozvan "Golgota", koji je ranije ležao na grobu Nikolaja Gogolja.
Bulgakov je bio u prijateljskim odnosima s Vikentijem V. Veresajevim, M. Vološinim. Poštovao je Pasternaka. Jednom su se za imendan žene dramaturga Konstantina Trenjova, njegova susjeda, Bulgakov i Pasternak našli za istim stolom. Pasternak je s nekom posebnom aspiracijom čitao stihove koje je sam preveo s gruzijskog jezika. Nakon prve zdravice za domaćicu Pasternak je kazao: "Želim ispiti za Bulgakova!" Slavljenica mu je prigovorila: "Ne, ne! Sad ćemo ispiti za Vikentija Vikentjeviča, a zatim za Bulgakova! Pasternak je uskliknuo: "Ne, ja želim za Bulgakova! Veresajev je, naravno, jako velik čovjek, no on je - legalna pojava. A Bulgakov - nelegalna!" Ana Ahmatova je nakon smrti pisca napisala pjesmu "Sjećanju M.A. Bulgakova" (ožujak, 1940.).
Roman "Majstor i Margarita" prvi je put izdan u časopisu "Moskva" 1966., dvadeset i šest godina nakon smrti autora, čime je Bulgakov postao svjetski poznat autor.
Svoju prvu novelu (rus. рассказ) Mihail Bulgakov je po vlastitim riječima napisao 1919. godine.
Od 1922. do 1923. izdaju se "Bilješke na manžetama" (rus. "Записки на манжетах").
1924. je izdan roman "Bijela garda" (rus. "Белая гвардия"), o tragičnim događajima borbe za vlast između različitih političkih sila Ukrajine 1918. godine.
1925. godine izlazi zbornik satiričnih novela "Đavolijada" (rus. "Дьяволиада"). 1925. također izlazi pripovijetka "Kobna jaja" (rus. "Роковые яйца"), novela "Čelično grlo" (rus. "Стальное горло"), prva iz ciklusa "Bilješke mladog liječnika" (rus. "Записки юного врача"). Pisac radi nad pripovijetkom "Pseće srce" (rus. "Собачье сердце"), kazališnim komadima "Dani Turbina" (rus. "Дни Турбиных") i "Zojkin stan" (rus. "Зойкина квартира").
Od 1926. do 1929. godine u Teatru-studiju Jevgenija Vahtangova izvodio se "Zojkin stan", od 1928. do 1929. godine u Moskovskom Komornom kazalištu postavljen je komad "Grimizni otok" (rus. "Багровый остров", 1928.).
1934. godine završena je prva potpuna verzija romana "Majstor i Margarita" koja uključuje 37 poglavlja.
Čičikovljevi doživljaji (rus. Похождения Чичикова), poema u 2 čina s prologom i epilogom, 1922.
Pseće srce (rus. Собачье сердце), pripovijest iz 1925., u SSSR-u izdana tek 1987.
Veliki kancelar. Knez tame (rus. Великий канцлер. Князь тьмы), dio skice romana "Majstor i Margarita", 1928.-1929.
Tajnom drugu (rus. Тайному другу), nedovršena pripovijest, 1929., u SSSR-u izdana 1987.
Majstor i Margarita (rus. Мастер и Маргарита), roman, 1929.-1940., u SSSR-u izdavan 1966.-1967., u potpunosti 1973.
Život gospodina de Molierea (rus. Жизнь господина де Мольера), roman, 1933., u SSSR-u izdan 1962.
Kazališni roman (rus. Театральный роман), Bilješke pokojnika (rus. Записки покойника), nedovršeni roman, 1936.-1937., u SSSR-u izdan 1965.
Zojkin stan (rus. Зойкина квартира), drama, 1925., u SSSR-u izvedena 1926., izašla u masovnoj nakladi 1982.
Dani Turbina (rus. Дни Турбиных), drama napisana na osnovi romana "Bijela garda", 1925., u SSSR-u izvedena 1925., izašla u masovnoj nakladi 1955.
Magija prijetvornika (rus. Кабала святош), drama, 1929., (u SSSR-u izvedena 1936.); 1931. cenzura je dopustila izvedbu s nizom kraćenja pod nazivom "Moliere", no u takvom obliku je bila odgođena
Blaženstvo (san inženjera Rejna) (rus. Блаженство [сон инженера Рейна]), drama, 1934., u SSSR-u izdana 1966.
Posljednji dani (Aleksandar Puškin) (rus. Последние дни [Александр Пушкин]), drama, 1935., u SSSR-u izdana 1955.
Neobičan događaj, ili Revizor (rus. Необычайное происшествие, или Ревизор), drama prema komediji Nikolaja Gogolja, 1935.
Minin i Požarski (rus. Минин и Пожарский), libreto za operu, 1936., u SSSR-u izdan 1980.
Rachel (rus. Рашель), libreto za operu prema motivima novele "Mademoiselle Fifi" Guya de Maupassanta, 1937.-1939., u SSSR-u izdan 1988.
Batum (rus. Батум), drama o mladosti Staljina, prvobitan naziv "Pastir" (rus. Пастырь), 1939., u SSSR-u izdana 1988.
Don Quijote (rus. Дон Кихот), libreto za operu prema romanu Miguela de Cervantesa, 1939.
Bratski poklon njemačkih radnika (rus. Братский подарок немецких рабочих), 1922.
Bivši Singer. Drž. tvornica u Podoljsku (rus. Бывший Зингер. Гос. механический завод в Подольске), 1922.
U kazalištu Zimina. Skice olovkom (rus. В театре Зимина. Наброски карандашом), 1923.
U školi gradića III. Internacionale (rus. В школе городка III Интернационала), 1923.
Moskovska tvornica za popravke tramvaja (rus. Вагонно-ремонтный завод московского трамвая), 1922.
Propast Šurke-opunomoćenika. Doslovna priča radničkog dopisnika (rus. Гибель Шурки-уполномоченного. Дословный рассказ рабкора), 1924.
Nesretnik-Vsevolod. Povijest jednog bezobrazluka (rus. Горемыка-Всеволод. История одного безобразия), 1925.
Državna tvornica mineralnih voda i voćnih sokova (rus. Государственный завод минеральных и фруктовых вод № 1), 1922.
Posao se širi (rus. Дело расширяется), Rabočaja gazeta, Moskva, 22. kolovoza 1922.
Dan našega života (rus. День нашей жизни), Nakanune, Berlin - Moskva, 2. rujna 1923.
Dječja priča (rus. Детский рассказ), Sovetskij artist, Moskva, 1. siječnja 1939.
Nepristrano saslušanje (rus. Допрос с беспристрастием), Gudok, Moskva, 9. kolovoza 1924.
Đavolijada. Pripovijest o tome kako su blizanci pogubili poslovođu (rus. Дьяволиада. Повесть о том, как близнецы погубили делопроизводителя), Nedra, Moskva, ožujak 1924., № 4
Egipatska mumija. Priča člana Sindikata (rus. Египетская мумия. Рассказ члена Профсоюза), Smehač, L., 10. rujna 1924., № 16
Zaporošci pišu pismo turskom sultanu (rus. Запорожцы пишут письмо турецкому султану), Gudok, Moskva, 3. lipnja 1925.
Zasjedanje u nazočnosti člana (rus. Заседание в присутствии члена), Gudok, Moskva, 17. lipnja 1924.
Zvjezdani osip (rus. Звездная сыпь), Medicinskij rabotnik, Moskva, kolovoz 1926., № 29, № 30
Zvuci nezemaljske polke (rus. Звуки польки неземной), Gudok, Moskva, 19. studenog 1924.
Stjegonoše budućih bojeva. Dan 3-eg rujna (rus. Знаменосцы грядущих боев. День 3-го сентября) Rabočaja gazeta, Moskva, 5. rujna 1922.
Zlaćani grad (rus. Золотистый город), Nakanune, Berlin - Moskva, rujan-listopad 1923.
Zamoran put. Monolog uprave. Nije bajka, nego istinita priča. (rus. Беспокойная поездка. Монолог начальства. Не сказка, а быль), feljton, 1923.
Bezobrazluk u tvornici "Jarig" (rus. Безобразия на заводе „Яриг“), feljton, 1922.
Autoklave treba dobiti, a odjel dograditi (rus. Автоклавы нужно получить, а корпус достроить), feljton, 1922.
Američki radnici nam daju svoj trud (rus. Американские рабочие отдают нам свой труд), feljton, 1922.
Belobrisova knjižica. Notes (rus. Белобрысова книжка. Формат записной), feljton izdan u Berlinu 1924.
Zlatne prepiske Feraponta Ferapontoviča Kaporceva (rus. Золотые корреспонденции Ферапонта Ферапонтовича Капорцева), feljton, 1926.
Kondukter i član carske obitelji (rus. Кондуктор и член императорской фамилии), novela
Oni hočeju pokazat svoju obrazovanost... (rus. Они хочуть свою образованность показать...)
Trgovačka renesansa (rus. Торговый ренессанс), feljton, 1922., (u SSSR-u izdan 1988.)
Benefic lorda Kerzona (rus. Бенефис лорда Керзона), feljton izdan u Berlinu 1923.
Sati života i smrti (rus. Часы жизни и смерти), ogled povodom smrti Lenjina, 1924.
Pismo M.A. Bulgakova vladi SSSR-a (rus. Письмо М. А. Булгакова правительству СССР), otvoreno pismo, 1930.
Pilatus und Andere, Ein Film für Karfreitag (Pilat i drugi) - TV film prema motivima romana "Majstor i Margarita", BRD, 1972.
Incident in Judea - TV film prema motivima romana "Majstor i Margarita", Velika Britanija, 1991., režiser Paul Bryers
Master i Margarita, čast' pervaja, glava 1 - animirani film, Izrael, 2010., režiser Terentij Osljabja
Beg - film prema motivima djelâ "Beg", "Belaja gvardija", "Čornoje more", SSSR, 1970.
Ivan Vasiljevič menjajet professiju - film prema motivima kazališnog komada "Ivan Vasiljevič", SSSR, 1973.
Istorija boljezni - film prema motivima pripovijesti "Krasnaja korona", SSSR, 1990.
Krasnyj ostrov - film prema motivima djelâ "Bagrovyj ostrov", "Teatraljnyj roman", "Ivan Vasiljevič", "Moljer", "Djavoliada", SSSR, 1991.
Teatraljnyj roman - film, Rusija, 2003., režiseri Oleg Babickij i Jurij Goljdin
Morfij - film prema motivima djelâ "Zapiski junogo vrača", "Morfij", Rusija, 2008.
Master i Margarita Aleksandra Dzekuna, Saratovsko akademsko dramsko kazalište "Karl Marks", 1986.
Master i Margarita Valerija Beljakoviča, Kazalište na Jugo-zapadu, Moskva, 1993.
Master i Margarita Valerija Beljakoviča, Kazalište Sveučilišta Illinois, Chicago, 1994.
Bal pri svečah ("Majstor i Margarita") Vladimira Prudkina, MHAT "M. Gorki", Moskva, 1984.
Šizofrenija, kak bylo skazano ("Majstor i Margarita) Mihaila Zonnenštralja, Moskovsko akademsko kazalište satire, Moskva, 1993.
Neobyknovennyje priključenija Mastera ("Majstor i Margarita") Sergeja Desnickog, Kazalište kod Nikitskih Vrata, Moskva
Master i Margarita, ili Sny Ivana Bezdomnogo ("Majstor i Margarita") Romana Viktjuka, Rusko dramsko kazalište, Vilnius, 1988.
Master i Margarita Sergeja Aldonina, Moskovsko dramsko kazalište "K.S. Stanislavski", Moskva, 2001.
Master i Margarita Valerija Šackog, Rjazansko državno oblasno kazalište lutaka, Rjazanj
Mjuzikl Master i Margarita Leonida Polonskog, Moskovsko dječje estradno kazalište, 2009.
Mjuzikl Rukopis' Mastera ("Majstor i Margarita") Dmitrija Isaičeva, Rusija, 2010.
Master i Margarita Leljavskog, Bjelorusko državno kazalište lutaka, Minsk, 1987.
Master i Margarita V. Masljuka, Državno akademsko rusko kazalište "M. Gorki", Minsk, 1988.)
Rock opera Djavol v Moskve (Majstor i Margarita) Avija Benjamina, režiser Jevgenij Arje, Kazalište Gešer, Jafa, 2000.
Master i Margarita Aljoe Čubarove i Irine Jegorove, Moskovsko dramsko kazalište "Komediant", predstave prema motivima romana: "Sadovaja 10, daljeje - vezde...", "Veščica", 2008.
"Dom Turbina", književno-memorijalni muzej "M.A. Bulgakov" u Kijevu: Andrejevski spusk, d. 13.
"Muzej jedne ulice" (muzej posvećen povijesti Andrejevskog spuska, jednog od starih puteva u Kijevu koji spaja gornji, centralni dio grada, s donjim, trgovačkim dijelom) - dio postava je posvećen životu Mihaila Bulgakova i njegovom stvaralaštvu.
15. svibnja 2011. godine u Kijevu su proslavili 120-godišnjicu od rođenja M. Bulgakova.
15. svibnja na kanalu "Kul'tura" prikazali su umjetnički film "Teatraljnyj roman" (hrv. "Kazališni roman".
Na majuru Bulgakovih u gradu Buča Kijevske oblasti proslavio se dan rođenja M. Bulgakova. Otkrili su spomenik piscu, položili temelj za vrt i održali međunarodni kazališni festival.
Crni snijeg (kazališna novela), Bookglobe, Zagreb, 2001., (prev. Dina Kerhin-Lapaine) ISBN 953-6535-12-2
Crni snijeg. Pseće srce, Europapress holding, Zagreb, 2010. (prev. Dina Kerhin-Lapaine) ISBN 9789533001883
Kobna jaja (pripovijest), Zagreb, Sysprint, 2000. (prev. Zlatko Crnković) ISBN 953-6786-42-7
Majstor i Margarita (prema prijevodu Vide Vlaker dramatizirala Sanja Ivić); Dani Turbina (prev. Kristian Lewis), Pisma Staljinu / Mihail Afanasejevič Bulgakov (prev. Kristian Lewis.), Gradsko dramsko kazalište "Gavella", Zagreb, 2006., ISBN 953-99926-6-4
Pseće srce, Bookglobe, Zagreb, 2002. (prev. Dina Kerhin-Lapaine) ISBN 953-6535-16-5
B.M. Gasparov Iz nabljudenij nad motivnoj strukturoj romana M.A. Bulgakova "Master i Margarita", Novruslit.ru, svibanj, 2008.
Vospominanija o Mihaile Bulgakove (sast. J.S. Bulgakova, S.A. Ljandres), Moskva, 1988.
A. Zerkalov: Jevangelije Mihaila Bulgakova: opyt issled. Jeršalaim. glav romana "Master i Margarita". Moskva, 2006.
J.M. Krivonosov: Mihail Bulgakov. Fotoletopis' žizni i tvorčestva: specialjnoje izdanije k 120-letnemu jubileju velikogo pisatelja, Moskva, 2011.
Dobrotvorni fond "M.A. Bulgakov" (na bazi kojeg je stvoren Državni muzej "M.A. Bulgakov" u Moskvi)

Mihovil Kombol (Niš, 23. rujna 1883. - Zagreb, 9. studenoga 1955.), bio je hrvatski književnik, književni povjesničar i prevoditelj.
Mihovil Kombol rođen je u Nišu 1883. godine, gdje mu se obitelj tada nalazila. Dvije godine kasnije, vraća se s majkom u Bribir, a otac mu je nešto kasnije preminuo u Carigradu. Kombol je dakle podrijetlom iz Bribira. U Rijeci, Sušaku i Senju polazio je klasičnu gimnaziju gdje je 1902. godine maturirao. Studij slavistike i germanistike završio je u Beču 1907. godine doktorskom tezom "O čakavštini hrvatskoga priobalja" (Zur Čakavština des kroatischen Küstenlandes) kod Vatroslava Jagića.Predavao je u Zagrebu na Akademiji za kazališnu umjetnost, te na Višoj pedagoškoj školi od 1923. do 1943. godine, kad je postao redoviti profesor na Filozofskom fakultetu u Zagrebu. Bavio se starijom hrvatskom književnošću, posebice dubrovačkim književnim krugom. Pisao je eseje i studije. Prevodio je djela sa talijanskog i njemačkog jezika.
O hrvatskoj književnosti studiozno su početkom 20. stoljeća pisali mnogi, istaknuti valja Vodnika 1913. godine, te Ujevićev kraći prikaz 1932. godine. Kombolov prikaz povjesnice hrvatske književnosti moderan je prikaz, Švelec piše: Kombolova je "Povijest" prvi primjer u nas u kojem je predstavljena starija hrvatska književnost kao umjetnost riječi, a ne veći ili manji zbir životopisa autora i sadržaja djela. Švelec zaključuje: Kombol je zbrku koja je carevala do njegova vremena prevladao, poznate stvari, i one koje je sam spoznao, sredio, artikulirao i stvorio osobit mozaik. Nakon toga njegov mozaik stoji kao široka panorama u kojoj se organizam hrvatske književnosti vidi u svom funkcioniranju...Frangeš svoj prikaz Kombolova rada počinje prikazom međuljudsko-stručnih odnosa Kombola i njegovih kolega i suvremenika: Za Kombola ocjenjivača i historičara novije hrvatske književnosti od bitna je i odsudna značenja dugogodišnje drugovanje s Krležom, te nastavlja: nervozno-kritički stav Krležin prema Šenoi, i uopće prema novijim razdobljima hrvatske književnosti, zadržan je sve do velike akcije oko "Enciklopedije" (pri čemu je nezadovoljstvo ocjenom Gjalskoga ... dovelo do toga da Krleža sam napiše taj članak koji nije samo »revizija« Krležinog nekadašnjega suda, nego uopće revizija njegovih ocjena još nekih pojava, uključujući i Šenou).  Frangeš zaključuje svoj rad riječima:
Pir mladog Derenčina: prema drami "Robinja" Hanibala Lucića i "Tireni", pastirskoj igri Marina Držića, (priredili Branko Gavella i Mihovil Kombol), Naklada Slavenske knjižare St. i M. Radić, Zagreb, 1939.
Povijest hrvatske književnosti do narodnog preporoda, Matica hrvatska, Zagreb, 1945. (2. izd. 1961.)
Izabrani kraći spisi: Vatroslav Jagić, (urednik i prevoditelj Mihovil Kombol), 1948.
Eseji, studije, kritike: Alber Haler, Mihovil Kombol, Branko Gavella, Ljubomir Maraković, (priredili Nikola Batušić i Dubravko Jelčić), Matica Hrvatska, 1971.Sastavio je nekoliko antologija:
Hrvatski pripovjedači '80-ih i '90-ih godina, 1935.Autor je udžbenika Hrvatskosrpska čitanka za 1., 2., 3. i 4. razred gradjanskih škola iz 1938.
Kao prevoditelj poznat je po svom prijevodu Danteove Božanske komedije (samostalno i u suprijevodu sa Matom Marasom, Olinkom Delorkom, Mirkom Tomasovićem i inima), Goethea...
Matica hrvatska je 1999. godine imenovala Nagradu "Mihovil Kombol" za izniman doprinos u prevođenju svjetske kulturne i znanstvene literature na hrvatski jezik - Kombolovim imenom. Neki od dobitnika su:
Mirko Tomasović za 2009. godine, za prijevod junačkog spjeva "Oslobođeni Jeruzalem" Torquata Tassa.

Mila Gojsalića povijesna je glazbena drama u tri dijela s prologom hrvatskog skladatelja Jakova Gotovca, za koju je libreto prema vlastitoj istoimenoj poemi priredio Danko Angjelinović. Gotovca je – jednako kao i Angjelinovića – osobito nadahnula legenda o mladoj Mili Gojsalić, koja je 1530. u borbi protiv turskih osvajača hrabro žrtvovala svoj život za slobodu Poljica. Gotovčeva Mila Gojsalića je jedna od tri velike hrvatske junačke opere, svojevrsna slijednica Lisinskijeva Porina i Zajčeva Zrinjskog.
Jakov Gotovac ravnao je solistima, zborom i orkestrom Opere Hrvatskog narodnog kazališta u Zagrebu prigodom praizvedbe ove svoje opere 18. svibnja 1952. Režirao je Tito Strozzi, scenografiju i kostimografiju izradio je Ljubo Babić, a koreografiju je osmislila Margareta Froman. Naslovnu je ulogu pjevala Marijana Radev, a u ostalim su ulogama nastupili Emil Kutijaro kao Guslar, Drago Bernardić kao Ivan Gojsalić, Josip Gostič kao Petar Kulišić, Milivoj Kučić kao Jure Kulišić, Josip Križaj kao Kolumbat, Ante Marušić kao Mehmed Topan-paša, Zvonimir Stopić kao Sejid-beg, Franjo Paulik kao Izuran Ali-bej, Gregor Radev kao Bimbaša, Stjepan Šajfar kao Mujezin i Zvonimir Oblak kao Poljički glasnik. I u Angjelinovićevu tekstu i u Gotovčevoj glazbi snažno je prisutan hrvatski narodni duh, o čemu je Gotovac jednom prigodom rekao: 
Osam godina nakon zagrebačke praizvedbe, točnije 24. svibnja 1960. Gotovčeva je Mila Gojsalića izvedena i na pozornici Hrvatskog narodnog kazališta u Splitu: naslovnu je ulogu pjevala Vesna Milatić, izvedbom je ravnao Vid Kuzmanić, a operu je režirao Tomislav Kuljiš.
Mujezin – tenorPoljički glasnik, turski vojnici, pašin sluga, poljički narod, vojvodina pratnja, turska vojska.
Radnja opere odvija se 27. ožujka 1649. na proplanku ispred kneževe kuće u selu Gracu, u slobodnoj Poljičkoj knežiji. U pozadini scene vidi se i planina Mosor, a prolog i sva tri dijela opere izvode se u slijedu, odvojeni tek s dva intermezza. 
1. dio: Pred kućom kneza Ivana Gojsalića okupljaju se Poljičani, u veselju iščekujući prosce kneževe kćeri Mile. Dolaze i prosci predvođeni vjerenikom – poljičkim vojvodom Petrom Kulišićem. Svečano dočekani, ulaze s nevjestom u kuću, a momci i djevojke nastavljaju zabavu pod vedrim nebom. Nakon nekog vremena, knez izlazi iz kuće i hicem iz kubure objavljuje da je djevojka isprošena. Radosno čestitanje mladencima prekidaju povici sluge Kolumbata, koji zove na uzbunu: turska vojska, predvođena zloglasnim Topan-pašom, nadomak je selu. Ranjeni Kolumbat priča kako su ga Turci zarobili dok je stražario te kako ga Topan-paša šalje da svima prenese njegovu poruku: ili će mu dati da lijepu Milu odvede u svoj harem ili će sve poubijati, razrušiti i spaliti. Vojvoda Petar, knez i sav narod odlučuju se hrabro oduprijeti brojnijem neprijatelju i spriječiti Topan-pašu u njegovu naumu. Nakon što se pribere od prvotnoga straha, Mila odlučuje žrtvovati se za spas svojega naroda i dočekati Topan-pašu, odbijajući sva uvjeravanja da to ne čini. Poljičani se povlače u planinu, a Mila se dirljivo oprašta od svoga zaručnika, vojvode Petra. S njom će ostati samo vjerni knežev sluga Kolumbat. Ostavši sama, Mila pjeva zanosnu Odu zemlji.       
2. dio: Noć je. Izdaleka se čuju povici turske vojske, čije se predstraže približavaju proplanaku pred kućom Gojsalića. Stiže i Topan-paša s vojskovođama, koji se izruguju pobjeglim Poljičanima. Vojnici razapinju pašin šator, a pokraj staroga bora smještaju bačve baruta. Mujezin svojim pjevom (iza scene) poziva na večernju molitvu. Paša se ljuti što ga nitko nije dočekao, no u taj čas iz kuće izlazi Mila u svojoj najsvečanijoj opravi: svi su očarani njezinom ljepotom. Kad sve utihne, a Mila i Topan-paša ostanu sami, on joj počne pričati kako već godinu dana čezne za njom otkako ju je vidio u Splitu i kako se već tada, prilikom nekih službenih pregovora, zaljubio u nju. Mila ga pak pokuša udobrovoljiti i moli ga da ju ne prisiljava na vezu bez ljubavi. No njezina molba samo još više razbjesni Topan-pašu, koji zaprijeti da će ispuniti svoju prijetnju i sve opustošiti. Mila tada prividno pristane biti njegova te svojem ocu, knezu Ivanu, u planinu šalje Kolumbata s porukom o sklopljenom primirju s Turcima. Ta poruka je, zapravo, prikrivena uputa Poljičanima da na njezin znak budu spremni napasti mrskoga neprijatelja. Nezadovoljni mirovnom nagodbom, turski vojskovođe nagovore Topan-pašu da ipak dovrši ratni pohod, kako se turska vojska ne bi osramotila. Kad turski vojnici počnu otvarati bačve s barutom i pripremati oružje, Mila dohvati zapaljenu baklju i baci ju među njih. Brojni turski vojnici pogibaju u velikoj eksploziji.      
Intermezzo dočarava bitku: Poljičani navaljuju na preživjele iznenađene Turke i pobjeđuju ih.
3. dio: Isti prizor, ali sve razrušeno i uništeno od snažne eksplozije: posvuda naokolo mrtvi turski vojnici. Mila, smrtno ranjena, leži na stubištu svoje kuće. Dolaze Poljičani predvođeni knezom Ivanom, vojvodom Petrom i Kolumbatom: radost pobjede nad Turcima pomućena im je junačkim stradavanjem kneževe kćeri. Mila se posljednjom snagom oprašta sa svima... U osvit nove zore Poljičani, tugujući nad njenim mrtvim tijelom, ponosno prihvaćaju njezinu himnu: »O zemljo naša, ljubljena i draga, u teškoj borbi zavoljena žarko...«.
Slobodna Dalmacija – Jagoda Martinčević: Uz dvadesetu obljetnicu smrti. Jakov Gotovac (1895-1982), nepokolebljivi maestro hrvatske nacionalne glazbe
Hrvatski fokus – Siniša Vuković: Dnevnik kazališnog broda. Mila Gojsalića, narodna legenda iz Poljičke kneževine
Hrvatski fokus – Siniša Vuković: Dnevnik kazališnog broda. Mila Gojsalića u slobodnoj Hrvatskoj
YouTube – Jakov Gotovac: Oda zemlji, arija Mile Gojsalića u izvedbi Nade Puttar Gold

Milano (talijanski izgovor: [miˈla(ː)no], zapadno lombardijski: Milan, engleski Milan, njemački Mailand) je grad u Italiji, glavni grad regije Lombardije i milanske Provincije. Grad naseljava oko 1,3 milijuna stanovnika, dok je gradsko područje peto najveće u Europskoj uniji s procijenjenim stanovništvom od 4,3 milijuna. Metropolitansko područje Milana, daleko najveće u Italiji, prema procjeni OECD-a sadrži 7,4 milijuna stanovnika. Grad je pod nazivom Mediolanum osnovao keltski narod Insubri. 222 pr. Kr. osvajaju ga Rimljani, te je grad postao vrlo uspješan pod Rimskim Imperijem. Kasnije su Milanom vladali obitelji Visconti i Sforza, Španjolci u 16. stoljeću i Austrijanci u 18. stoljeću. Godine 1796. Milano je osvojio Napoleon Bonaparte i ustanovio ga 1805. glavnim gradom Kraljevstva Italije. U doba Romantizma, Milano je bio važno kulturno središte Europe u kojem je djelovao niz umjetnika, skladatelja i značajnih književnih ličnosti. Za vrijeme drugog svjetskog rata, bio je teško pogođen savezničkim bombardiranjima, te je nakon njemačke okupacije 1943., postao središtem talijanskog otpora. Unatoč tome, Milano je doživio poratni ekonomski napredak, koji je privukao brojne imigrante s juga Italije i inozemstva.Kao u međunarodnom i kozmopolitskom gradu, 13.9% stanovništva je iz inozemstva. Milano, jedan je od najvećih europskih transportnih i industrijskih centara, i jedan od najznačajnijih poslovnih i financijskih središta Europske unije, s 26. najbogatijom gradskom ekonomijom prema kupovnoj moći, i BDP-om od 115 milijardi američkih dolara. Metropolitansko područje Milana ima 4. najveći europski BDP, s 241,2 milijarde
eura 2004. Milano također ima jedan od najvećih BDP-a u Italiji po glavi stanovnika, od otprilike 35 137 eura, što je 161,6% prosjeka u Europskoj
uniji.Milano je cijenjen kao svjetsko središte mode i dizajna, s velikim globalnim utjecajem u trgovini, industriji, glazbi, sportu, književnosti, umjetnosti i masovnim medijima, što gradu nosi status "Alfa globalnog grada". Lombardijski metropolis posebno je poznat po svojim modnim kućama i trgovinama, kao u čuvenoj ulici Montenapoleone, i Galeriji Viktora Emanuela (Galleria Vittorio Emanuele), koja se smatra najstarijim trgovačkim centrom u svijetu. Grad posjeduje bogato kulturno nasljeđe i jedinstveno kulinarstvo s brojnim čuvenim jelima, kao božićni kolač panettone, i risotto alla Milanese. Također, Milano je veoma poznat po glazbenoj, posebno opernoj, tradiciji, kao dom više značajnih skladatelja, (Giuseppe Verdi) i teatara (Teatro alla Scala). Milano je poznat i po nekoliko značajnih muzeja, sveučilišta, akademija, palača, crkava i biblioteka (Akademija Brera i Castello Sforzesco), i po dva slavna nogometna tima: Milan i Inter. Sve navedeno Milano čini jednom od najpopularnijih turističkih destinacija u Europi, s preko 1,9 milijuna posjetitelja 2008. U Milanu je 1906. održana Svjetska izložba, kojoj će grad ponovo biti domaćin 2015.Stanovnici Milana nazivaju se u jednini "Milanese" (tal. množina Milanesi, ili neformalno Meneghini ili Ambrosiani). Građani Milana svoj grad ponekad nazivaju "Moralnim glavnim gradom" (Capitale morale).
Riječ "Milano" vuče porijeklo od antičko latinskog naziva grada Mediolanum. Taj naziv nose neki Galsko-rimski lokaliteti u Francuskoj, kao Mediolanum Santonum (Saintes) i Mediolanum Aulercorum (Evreux) te naizgled sadrži kelski element -lan, koji znači zatvoreni ili omeđeni teritorij (izvor velške riječi "llan", znači svetilište ili crkva). Radi toga, Mediolanum može značiti središnje mjesto ili posebno svetilište određenog keltskog plemena.Izvor naziva i divlje svinje kao simbola grada maštovito su opisani u djelu
Emblemata (1584.) Andree Alciata, prema kojem je za vrijeme radova na podizanju prvih zidina grada iskopana upravo jedna od tih životinja, dok je etimologija naziva Mediolanum, protumačena kao "poluvuna", Osnivanje Milana pripisuje se dvama keltskim narodima, Biturizima i Eduima, koji su na svojim simbolima isticali ovna i divlju svinju,  te je radi toga "simbol grada vunena divlja svinja, životinja dvostrukog oblika, s oštrom dlakom i mekanom vunom". Kao svoj izvor, Alciato navodi presvetog i učenog Ambrozija.Njemački naziv Milana je Mailand, dok je na lokalnom zapadno lombardijskom dijalektu naziv grada Milán.
Oko 400. pr. Kr, keltski Insubri naselili su Milano i okolnu regiju. 222. pr. Kr, Rimljani su osvojili naselje, kojemu je dodijeljen naziv Mediolanum. Nakon nekoliko stoljeća rimske uprave, 293. godine, car Dioklecijan Milano je proglasio prijestolnicom Zapadnog Rimskog Carstva. Dioklecijan je odlučio ostati u prijestolnici Istočnog Rimskog Carstva Nikomediji, dok njegov suvladar Maksimijan u zapadnom. Maksimijan je izgradio nekoliko divovskih spomenika, kao veliki cirkus (470 x 85 metara),
Milanskim ediktom 313. godine, car Konstantin I. zajamčio je kršćanima slobodu vjeroispovjesti. Grad su 402. opkolili Vizigoti, te je carska rezidencija preseljena u Ravennu. Pedeset godina kasnije, 452., Huni su opustošili grad. 539., Ostrogoti osvajaju i razaraju Milano za vrijeme takozvanog Gotskog rata protiv bizantskog cara Justinijana I. U ljeto 569., Langobardi (prema kojima je nazvana talijanska regija Lombardija) osvajaju Milano nadjačavši manju bizantsku vojsku u obrani grada. Neke od rimskih građevina ostale su u funkciji za vrijeme longobardske uprave.. Milano se predao Francima 774., kada je Karlo Veliki, u potpuno neobičnoj odluci, uzeo naslov "Kralja Longobarda" (prije toga germanska kraljevstva često su međusobno se osvajala, ali nitko nije prihvatio naslov kralja drugog naroda). Željezna kruna Longobarda datira iz tog perioda. Kasnije, Milano je bio dijelom Svetog Rimskog Carstva.
Za vrijeme srednjeg vijeka, Milano je napredovao kao trgovačko središte radi dominatnog položaja nad bogatom ravnicom rijeke Po i putevima iz Italije preko Alpa. Osvajački rat Fridrika I. Barbarosse protiv lombardskih gradova doveo je do razaranja većine Milana 1162. Nakon osnivanja Lombardskog Saveza 1167., Milano je preuzeo vodeću ulogu u tom udruženju. Kao rezultat nezavisnosti koju su lombardijski gradovi dobili Konstantskim mirom 1183., Milano je postao vojvodstvom. 1208., Rambertino Buvalelli služio je kao gradski podestà, 1242. Luca Grimaldi, dok je 1282. tu dužnost obavljao Luchetto Gattilusio. Taj položaj mogao je biti vrlo opasan u nasilnom političkom životu srednjovjekovne komune: 1252. milaneski heretici ubili su crkvenog inkvizitora na riječnom prijelazu obližnjeg contada; ubojice su mitom si osigurale slobodu, te je u pratećoj pobuni podestà skoro linčovan. 1256., nadbiskup i vodeći plemići izbačeni su iz grada, 1259., članovi cehova izabrali su Martina della Torrea za Capitano del Popolo, koji je silom preuzeo grad. Vladao je diktatorski, izbacio neprijatelje, popločao ulice, prokopao kanale i uspješno oporezovao cijeli kraj.
Ipak, njegova vladavina dovela je milanesku riznicu do propasti; korištenjem često nemilosrdnih plaćeničkih jedinica dodatno je razgnjevilo narod, što je donijelo veću podršku Viscontima, tradicionalnim neprijateljima Della Torre.
22. lipnja 1262. papa Urban IV. postavio je Ottonea Viscontija za milanskog nadbiskupa, nasuprot kandidata obitelji Della Torre, Raimonda della Torre, tada biskupa Coma, koji je tada započeo širiti tvrdnje o bliskosti Viskontijevaca s hereticima Katarima, te ih optužio za veleizdaju. Viskontiji, koji su Della Torre optužili za iste zločine, prognani su iz Milana a njihova imovina je zaplijenjena. Prateći građanski rat, koji je trajao više od desetljeća. donio je još štete milanskoj populaciji i ekonomiji.
Ottone Visconti predvodio je 1263. protiv grada grupu prognanika, ali nakon godina rastućeg nasilja na svim stranama, konačno, poslije pobjede u bitci kod Desija 1277. osvojio je grad za svoju obitelj. Kuća Viskontija uspjela je zauvijek izbaciti obitelj Della Torre, vladajući gradom i svojim posjedom do 15. stoljeća.
Većina ranije povijesti Milana bila je priča o borbi između dvije političke frakcije - Guelfa i Gibelina. U većini slučajeva Guelfi si bili uspješni u Milanu. Ipak, obitelj Visconti uspjela je domoći se vlasti (signoria) u Milanu, na temelju svog "Gibelinskog" prijateljstva s njemačkim carevima.  1395, jedan od njemačkih careva, Vaclav IV, uzdigao je Milano na razinu vojvodstva. Također 1395. Gian Galeazzo Visconti postao je milanski vojvoda. Gibelinska obitelj Visconti zadržala je vlast u Milanu stoljeće i pol, od početka 14. stoljeća do sredine 15. stoljeća.
1447. milanski vojvoda Filippo Maria Visconti, umro je bez muškog nasljednika, te je radi kraja Viscontijevske linije uspostavljena Zlatna Ambrozijanska Republika (Aurea Repubblica Ambrosiana), nazvana po Sv. Ambroziju, svecu zaštitniku Milana. Obije frakcije, i Guelfi i Gibelini, zajedno su radile na ostvarenju Ambrozijanske Republike u Milanu. Ipak, republika je propala 1450. kada je Milano osvojio Francesco Sforza, iz obitelji Sforza, koji je Milano učinio jednim od vodećih gradova talijanske Renesanse.
Francuski kralj Luj XII., prvi je 1492. položio pravo na vojvodstvo. U to doba, Milano su branili švicarski plaćenici. Nakon pobjede Lujevog nasljednika Franje I. nad Švicarcima u bitci kod Marignana, vojvodstvo je obećano francuskom kralju Franji I. Kada je 1525. Habsburgovac Karlo V. pobijedio Franju I. u bitci kod Pavije, sjeverna Italija, uključujući Milano, prešla je Habsburgovcima. 1556., Karlo V. je abdicirao u korist svog sina Filipa II. i njegovog brata Ferdinanda I. Karlovi talijanski posjedi, među kojima i Milano, prešli su Filipu II. i španjolskoj liniji Habsburga, dok je Ferdinandova austrijska linija dinastije vladala Svetim Rimskih Carstvom.
Ipak, 1700. španjolska linija Habsburga je izumrla smrću Karla II. Nakon toga, 1701. započeo je rat za španjolsku baštinu s francuskom okupacijom svih španjolskih posjeda radi polaganja prava Filipa V. na francuski tron. 1706., Francuzi su poraženi u Ramilliesu i Torinu te su bili prisiljeni prepustiti sjevernu Italiju austrijskim Habsburzima. 1713., Utrechtskim mirom formalno je potvrđena austrijska suverenost nad većinom španjolskih posjeda u Italiji, uključujući Lombardiju i Milano.
Radi talijanske kuge 1629.–1631. pomrlo je procijenjenih 60 000 ljudi od ukupnog stanovništva od 
130 000. Taj slučaj smatra se jednom od posljednjih provala stoljetnih pandemija kuge koje su započele u 14. stoljeću.
Napoleon osvaja Lombardiju 1796. te je Milano proglašen glavnim gradom Cisalpinske Republike. Kasnije je proglasio Milano glavnim gradom Kraljevstva Italije, dok je sam okrunjen u katedrali. Po završetku Napoleonove okupacije, Bečki kongres je 1815. Lombardiju, Milano i Veneto vratio Austriji . U to doba, Milano je postao središtem lirske opere, gdje je Mozart napisao tri operna djela, dok je La Scala u samo nekoliko godina postala vodećim teatrom u svijetu, s premijerama Bellinija, Donizettija, Rossinija i Verdija. Ostala značajna kazališta 19. stoljeća bila su La Cannobiana i Teatro Carcano.
18. ožujka, 1848. Milanezi su se pobunili protiv austrijske vlasti, za vrijeme takozvanih "Pet dana Milana" (tal. Le Cinque Giornate), te je feldmaršal Radetzky bio prisiljen privremeno povući se iz grada. Ipak, nakon pobjede na talijanskim snagama kod Custoze 24. srpnja, Radetzky je ponovo uspostavio austrijsku kontrolu nad Milanom i sjevernom Italijom. Međutim, talijanski nacionalisti, predvođeni Kraljevinom Sardinijom, pozivali su na izbacivanje Austrije u interesu talijanskog ujedinjenja. Sardinija i Francuska osnovali su savez i pobijedile Austriju u bitci kod Solferina 1859. 
Nakon bitke, Milano i ostatak Lombardije priključeni su Kraljevini Sardiniji, koja je ubrzo stekla kontrolu na većinom Italije, te je 1861. preimenovana u Kraljevinu Italiju.
Političko ujedinjenje Italije učvrstilo je trgovačku dominaciju Milana nad sjeverom Italije. Također je dovelo i do nagle izgradnje željeznica što je Milano razvilo kao željezničko čvorište. Brza industrijalizacija pozicionirala je Milano u središte vodeće talijanske industrijske regije, premda je 1890-ih grad bio uzdrman masakrom Bava-Beccaris, pobunom uzrokovanom visokom stopom inflacije. U međuvremenu, kako su milanske banke dominirale talijanskom financijskom sferom, grad je postao vodeći financijski centar u državi. Ekonomski rast Milana doveo je do rapidne ekspanzije gradskog područja i stanovništva krajem 19. i početkom 20. stoljeća.
1919., Benito Mussolini organizirao je Crnokošuljaše, koji su formirali jezgru talijanskog fašističkog pokreta. 1922., Mussolini je iz Milana započeo svoj Marš na Rim. Za vrijeme drugog svjetskog rata grad je pretrpio znatna razaranja od britanskih i američkih bombardiranja. Premda je Italija napustila rat 1943., Nijemci su do 1945. držali pod okupacijom većinu zemlje. Neka od najsnažnijih savezničkih bombardiranja odigrala su se 1944., većinom koncentrirana u okolici centralne željezničke stanice. 1943., porastao je otpor njemačkoj okupaciji te je u Milanu bilo znatnih borbi. 
Pri kraju rata, američka 1. oklopna divizija napredovala je prema Milanu u sklopu sjevernotalijanske operacije u proljeće 1945., ali prije ulaska u grad, članovi talijanskog pokreta otpora ustali su otvorenom pobunom i oslobodili grad. Nedaleko Milana, u mjestu Dongo, Mussolini i još nekoliko članova Talijanske Socijalne Republike (Repubblica Sociale Italiana, ili RSI) zarobljeni su od pokreta otpora i pogubljeni. Dan kasnije, 29. travnja, 1945., tijela su dovedena i Milano i obješena naglavačke na trgu Piazzale Loreto.
Nakon rata u gradu je bio smješten logor za Židove izbjegle iz Austrije. U doba "ekonomskog čuda"
(Boom economico) 1950-ih i 1960-ih veliki val unutrašnje imigracije, posebno s juga Italije, naselio se u Milanu te je 1971. stanovništvo dostiglo 1 723 000. Populacija Milana započela je opadati krajem 1970-ih. U posljednjih 30 godina skoro jedna trećina ukupnog gradskog stanovništva preselila se u vanjska područja grada s novim predgrađima i manjim gradovima koji su nikli oko samog Milana. U isto doba grad je počeo privlačiti povećani tijek strane imigracije, što je posebno istaknuto naglim proširenjem kineske četvrti, okruga u okolici ulica Paolo Sarpi, Via Bramante, Via Messina i Via Rosmini, nastanjenog kineskim imigrantima iz  Zhejianga, danas jednoj od najpitoresknijih gradskih četvrti. U Milanu također živi trećina svih Filipinaca u Italiji, njih oko 30 000 i u stalnom porastu, s prosječnom stopom nataliteta od 1000 rođenih godišnje. Ukupno, stanovništvo Milana posljednjih se godina naizgled stabiliziralo, te je od 2001. zabilježen samo neznatni porast populacije.
Vidi još: Gradonačelnici MilanaAktualni gradonačelnik Milana je Giuseppe Sala, izabran 2016., kao kandidat Demokratske stranke (Partito Democratico). Od devet milanskih općina, u osam vlada 
koalicija desnog centra (1-8), dok u jednoj vlada koalicija lijevog centra (9).
Milano je podijeljen na administrativna područja, ili Zone. Do 1999., grad je bio podijeljen na 21 Zonu; ali tada ih je gradska uprava odlučila smanjiti na 9. Danas, Zona 1 je "povijesno središte" grada, područje unutar španjolskih zidina; dok ostalih osam pokrivaju područje od Zone 1 do granica gradskog područja.
Milanska provincija smještena je u centralno-zapadnom području nizine rijeke Po, između rijeka Ticino i Adda, i također između rijeke Po i prvih uzvisina 
Milano uživa vlažnu suptropsku klimu (Köppenova klasifikacija klime Cfa) s nekim kontinentalnim karakteristikama. To je uobičajeno za unutarnje ravnice sjeverne Italije, gdje prevladavaju vruća vlažna ljeta i hladne vlažne zime, za razliku 
mediteranske klime karakteristične za ostatak Italije.Prosječne su temperature -4/+6°C u siječnju i +15/+28°C u srpnju. Snježne padaline relativno su uobičajene po zimi, iako su posljednjih 15–20 godine opale po učestalosti i obimu. Povijesni prosjek u zoni Milana je između 35 i 45 cm; povremeno se događaju pojedine snježne oborine s preko 30–50 cm u 1–3 dana, s rekordnih 80–100 cm za vrijeme poznatog snijega siječnja 1985. Vlaga je dosta visoka tijekom cijele godine te se godišnje padaline kreću oko 1000 mm. Prema stereotipnom imidžu, grad je često pokriven maglom karakterističnom za bazen rijeke Po, premda je uklanjanje rižinih polja kod južnih predgrađa, efekt otoka urbane vrućine i smanjenje razine zagađenja posljednih godina taj fenomen smanjilo, barem u središtu grada.
Vrlo je malo ostataka antičke rimske kolonije koja je kasnije postala glavnim gradom Zapadnog Rimskog Carstva. Tijekom druge polovice 4. stoljeća, Sveti Ambrozije, tadašnji biskup Milana, imao je snažan utjecaj na raspored grada, preoblikovao je centar (iako su katedrala i krstionica koje je dao izgraditi danas izgubljeni) i izgradio velike bazilike na gradskim vratima: Sant'Ambrogio, San Nazaro in Brolo, San Simpliciano i Sant'Eustorgio, koje, dograđivane i obnavljane tijekom stoljeća, postoje i danas kao najznačajnije crkve u Milanu. 
Najveći i najznačajniji primjer gotičke arhitekture u Italiji milanska je katedrala, četvrta najveća katedrala u svijetu nakon 
bazilike Sv. Petra u Rimu, seviljske katedrale i bazilike Majke Božje Kraljice mira u Obali Bjelokosti. Izgrađena između 1386. i 1577., sadrži najveću svjetsku zbirku mramornih kipova, dok na vrhu šiljastog tornja ističe nadaleko vidljivu zlatnu statuu Svete Marije, lokalno poznatu kao Madunina (mala Madonna), jedan od simbola grada.
Za vrijeme vladavine obitelji Sforza tijekom 14. i 15. stoljeća, u Milanu je procvala umjetnost i arhitektura, te je grad postao jednim od središta talijanske renesanse. U to doba, stara viskontijevska tvrđava, današnji Castello Sforzesco, proširena je i ukrašena kao sjedište renesansnog dvora okruženog ograđenim lovačkim parkom s divljači izlovljenoj u okolici Seprija i jezera Como. Istaknuti arhitekti koji su sudjelovali u projektu uključuju firentinca Filaretea, kojemu je naručena gradnja visokog središnjeg tornja, i vojnog stručnjaka Bartolomea Gadia. Politički savez između Francesca Sforze i firentinskog Cosima de’ Medicija povoljno je djelovao na arhitekturu, radi utjecaja Brunelleschijevog renesansnog stila na izgradnju u Milanu. Prve su istaknute građevine koje karakterizira taj utjecaj palača Banke Medici (od koje je preostao samo glavni ulaz) i kapela središnjeg tlocrta Portinari, priključena na baziliku Sant'Eustorgio, izgrađena za prvog upravitelja milanske podružnice banke. Filarete, za vrijeme boravka u Milanu, bio je odgovoran za veliku javnu bolnicu poznatu kao Ospedale Maggiore, i za utjecajnu Treatise on Architecture, koja je uključivala i plan za "idealni grad" u obliku zvijezde nazvan Sforzinda u čast Francesca Sforze. Leonardo da Vinci, koji je u Milanu boravio od oko 1482. do francuske okupacije 1499., angažiran je 1487. radi projektiranja tiburija, ili tornja na križanju transepta i glavnog broda u katedrali, premda njegov rad nije odabran. Ipak, oduševljenje koje je dijelio s Filareteom za građevine sa središnjim tlocrtom dovelo je u tom periodu do mnogih arhitektonskih crteža koji su utjecali na rad Bramantea i drugih graditelja. Bramanteova ostvarenja u gradu, koja uključuju crkvu Santa Maria presso San Satiro (rekonstrukcija manje crkve iz 9. stoljeća), refektorij crkve Santa Maria delle Grazie i tri klaustra u crkvi Svetog Ambrozija, dovela su i do njegovih istraživanja ranokršćanske arhitekture u Milanu kao što je bazilika San Lorenzo.
Protureformacija bila je također period španjolske dominacije, označen dvama snažnim ličnostima: Sveti Karlo Borromeo, i njegov bratić kardinal  Federico Borromeo. Oni se nisu građanima Milana nametnuli samo kao moralni vođe, već su dali i snažan poticaj kulturi, s osnivanjem Ambrozijanske biblioteke, u zgradi arhitekta Francesca Marie Richinija, kao i obližnju pinakoteku. U to doba, osim Richinija, graditelji Pellegrino Tibaldi i Galeazzo Alessi izgradili su mnogo baroknih crkava i palača.
Carica Marija Terezija Austrijska bila je zaslužna za znatne obnove provedene u Milanu tijekom 18. stoljeća. Potakla je duboke društvene i građanske reforme, kao i izgradnju mnogih građevina koje su i danas na ponos gradu, kao čuveno kazalište Teatro alla Scala, otvoreno 3. kolovoza, 1778., i danas jedna od vodećih svjetskih opernih kuća. Austrijska vladarica također je raznim projektima poticala i kulturu, kao pretvaranje starog Jezuitskog koledža u okrugu Brera, u znanstveni i kulturni centar s bibliotekom, astronomskim opservatorijem i botaničkim vrtom, današnja umjetnička galerija i akademija lijepih umjetnosti Brera.
Tijekom druge polovice 19. stoljeća, Milano je preuzeo status glavnog industrijskog grada poluotoka, čiju su urbanizaciju nadahnule druge europske metropole, središta tehnoloških inovacija koja su simbolizirala  drugu industrijsku revoluciju i sukladno, velike društvene promjene koje su pokrenule. Velika Galerija Vittorio Emanuele II, natkriveni prolaz koji povezuje Piazza del Duomo i trg nasuprot teatru La Scala, izgradio je između 1865. i 1877. Giuseppe Mengoni, u čast Viktora Emanuela II., prvog kralja ujedinjene Italije. Prolaz je pokriven lukom od stakla i lijevanog željeza, često korišten dizajn u arkadama 19. stoljeća, kao Burlington Arcade u Londonu, prototipu niza većih trgovačkih arkada.
Burni period 20. stoljeća, radi naglog ekonomskog razvoja praćenim povećanjem stanovništva i osnivanjem novih četvrti, ali i snažnog poleta ka arhitektonskoj obnovi, stvorio je neka od vrhunskih arhitektonskih djela u Milanu, kao Centralna željeznička stanica (1906. - 1931.), koja se ističe više svojim velikim dimenzijama nego mješavinom stilova, neboder Pirelli (1955.-59.) Gioa Pontija, Torre Velasca (1958.), nove stambene četvrti, u novije doba izgradnja sajamskog centra u Rhou, i prekvalifikacija nekadašnjih industrijskih zona u suvremene stambene i uslužne četvrti, kao poslovna i stambena četvrt City Life.
Unatoč činjenici da Milano raspolaže s vrlo malo zelenih površina u usporedbi s drugim gradovima iste veličine, grad se ponosi velikom raznolikošću parkova i vrtova. Prvi javni parkovi bili su otvoreni 1857. i 1862. kao rad arhitekta Giuseppea Balzaretta, smješteni u "okrugu zelenih parkova" u zoni Piazzale Oberdan (Porta Venezia), Corso Venezia, Via Palestro i Via Manin. Većinom su bili neoklasičnog stila i predstavljali tradicionalne engleske parkove, s velikim botaničkim bogatstvom. Najznačajniji parkovi u Milanu su Parco Sempione (kraj dvorca Castello Sforzesco), Parco Forlani, Giardini Pubblici, Giardino della Villa Comunale, Giardini della Guastalla i  Parco Lambro. Parco Sempione veliki je javni park, smješten između Castello Sforzesco i Slavoluka Mira (Arco della Pace), kraj trga Sempione. Izgradio ga je Emilio Alemagna i sadrži napoleonsku arenu, javni akvarij 
(Civico Acquario di Milano), toranj, izložbeni centar, nekoliko jezera i biblioteku. Parco Forlani s 235 hektara najveći je park u Milanu,, sadrži brežuljak i jezero. Giardini Pubblici (javni vrtovi) među najstarijim je postojećim parkovima u Milanu, osnovan 29. studenog, 1783., i dovršen oko 1790. Englesko-neoklasičnog je stila, s jezerom, prirodoslovnim muzejom (Museo Civico di Storia Naturale di Milano) i neoklasičnom Villa Reale. Giardini della Guastalla također  jedan je od najstarijih parkova u Milanu, koji se većim dijelom sastoji od ukrašenog ribnjaka.
U Milanu se također nalaze i tri značajna botanička vrta: Orto Botanico Didattico Sperimentale dell'Università di Milano (manji botanički vrt kojim upravlja botanički institut), Orto Botanico di Brera (osnovan je 1774. na zahtjev carice Marije Terezije, i obnovljen 1998., nakon nekoliko godina zapuštenosti) i Orto Botanico di Cascina Rosa.
Glavni članak: Demografija MilanaPrema procjeni iz travnja 2009. sam grad naseljava 1 301 394 stanovnika. Od najvećeg broja stanovnika, dosegnutog 1971., grad je izgubio skoro jednu trećinu populacije, većinom radi migracije u prigradska područja (urban sprawl) kao posljedica deindustrijalizacije tijekom posljednja tri desetljeća. Gradsko područje Milana, koje se uglavnom poklapa sa  administrativnom provincijom, peto je najveće u E.U. s procijenjenim stanovništvom od 4,3 milijuna. Rast mnogih predgrađa i satelitskih naselja u okolici grada od velikog ekonomskog booma 1950-ih i 1960-ih, definirao je opseg i strukturu metropolitanskog područja, te svakodnevno kretanje ljudi izaziva predodžbu da su socioekonomske veze proširile se daleko iza granica grada i provincije, na područje preko cijelog središnjeg dijela regije Lombardije, s ukupno 7,4 milijuna stanovnika. Smatra se da je metropolitanska zona Milana dio urbanizacijskog koridora zapadne Europe nazvanog "Plava banana", europskog područja s najvećim stanovništvom i industrijskom gustoćom.
Od kraja drugog svjetskog rata, Milano je primio dva vala masovne imigracije, prvi iz same Italije, drugi iz inozemstva. Oba vala korespondirala su s dvije različite ekonomske faze. Prva imigracija koincidirala je s ekonomskim "čudom" 1950-ih i 1960-ih, periodom izvanrednog rasta temeljenog na klasičnoj industriji i javnim radovima. Druga imigracija zbila se u pozadini vrlo različite ekonomije, koncentrirane oko usluga, male industrije i postindustrijskih aktivnosti. Prva imigracija ticala se Talijana, iz ruralnih krajeva, planina i gradova na jugu, istoku i drugih provincija Lombardije. Druga se ticala stranaca iz mnoštva zemalja, ali pretežno Sjeverne Afrike, Južne Afrike, Sjeverne Amerike, Južne Amerike, Azije, Južne Azije, Oceanije, Europe, Europske unije i Istočne Europe. Do kraja 1990-ih, 10% stanovništva Milana odnosilo se na stranu imigraciju, velikom većinom zaposlenu u uslužnom sektoru niske razine (radnici u restoranima, čistači, kućna posluga) ili u tvornicama. Do siječnja 2008. talijanski nacionalni statistički institut (Istituto Nazionale di Statistica ISTAT) procijenio je da je u Milanu živjelo 181 393 ljudi rođenih u inozemstvu, ili 13,9% ukupnog stanovništva.
Milano, jedan je od najvećih svjetskih financijskih i poslovnih centara, s BDP-om 2004. od 241,2 milijarde Eura. Metropolitansko područje Milana ima 4. najveći BDP u Europi, koje bi kao zasebna država, zauzelo bi 28. mjesto među najvećim svjetskim ekonomijama, skoro kao cjelokupna Austrijska.U gradu je sjedište talijanske burze (Borsa Italiana), dok je okolica grada (Hinterland) najveće industrijsko područje u Italiji. Peter J. Taylor i Robert E. Lang s Brookings Institution, uključili su ga među deset "Alfa svjetskih gradova" u ekonomskom izvještaju "U.S. Cities in the 'World City Network"
Krajem 12. stoljeća cvao je obrt te je izrada oklopa bila najznačajnija industrija. U to doba, započeti su radovi na navodnjavanjima koji i danas čine plodnom lombardijsku ravnicu. Razvoj trgovine vunom dao je prvi poticaj proizvodnji svile. 
Kao i u Veneciji i Firenci, izrada luksuznih dobara bila je toliko značajna industrija da su u 16. stoljeću u Engleskoj takvi proizvodi nazivani “milaner” ili “millaner”, tj. profinjena roba kao nakit, odjeća, šeširi i sl. Do kraja 19. stoljeća, kasnija verzija termina, "millinery", označavala je izradu i prodaju šešira.
Industrijska revolucija u Sjevernoj Europi pružila je novi značaj području sjeverno od Milana, na trgovačkom putu prema Alpama, te su izgrađeni mlinovi na mnogim rijekama i potocima. Sredinom 19. stoljeća jeftinija svila počela se uvoziti iz Azije te je nametnik phylloxera uništavao svilu i proizvodnju vina. Radi toga više je zemlje dodijeljeno industrijalizaciji. Tekstilnu industriju pratila je metalska, strojarska i izrada namještaja.
Danas, Milano je značajan centar proizvodnje tekstila i odjeće, automobila, kemijske industrije, industrijskih alata, teških strojeva, te izdavačke i glazbene industrije.
Izložbeni centar sajma FieraMilano bio je poznat kao "FieraMilanoCity", danas porušen,  osim nekoliko zgrada povijesne vrijednosti (uključujući i velodrom iz 1920-ih), radi razvoja nove četvrti CityLife, na povoljnoj poziciji nedaleko središta grada. Novi sajamski prostor, u sjeverozapadnom predgrađu Rho, otvoren 2005., sajam Fiera Milano čini najvećom takvom manifestacijom u svijetu.
Milano, zajedno s New Yorkom, Parizom i Londonom, cijenen je kao jedna od svjetskih prijestolnica mode. Većina glavnih talijanskih modnih marki, kao Valentino, Gucci, Versace, Prada, Armani, Krizia i  Dolce & Gabbana, svoja sjedišta imaju u Milanu. Brojne međunarodne marke također imaju svoje trgovine u gradu, uključujući i glavnu trgovinu tvtrke Abercrombie & Fitch, koja je postala trgovačkom atrakcijom. U Milanu se dvaput godišnje održava, kao i u Parizu, Londonu, Tokiju, New Yorku, Los Angelesu i Rimu, "tjedan mode", događaj na kojem se prikazuju najnovije kolekcije. Glavna je trgovačka četvrt  "quadrilatero della moda" 
("pravokutnik mode"), gdje se nalaze najprestižnije trgovačke ulice: Via Montenapoleone, Via della Spiga, Via Sant'Andrea, Via Manzoni i Corso Venezia. Osim toga, galerija Vittorio Emanuele II, Piazza del Duomo, Via Dante i Corso Buenos Aires, također su značajne trgovačke ulice i trgovi.
U Milanu baziraju mnoge lokalne i nacionalne komunikacijske usluge i kompanije, kao dnevni listovi, časopisi, televizijske i radio stanice. Najpoznatiji su dnevni listovi Corriere della Sera, Il Foglio, Il Giornale, Il Giorno, Il Manifesto i Libero, sportski dnevni list La Gazzetta dello Sport, poslovni dnevnici Il Sole 24 Ore i MF Milano Finanza, časopisi La Settimana Enigmistica, Panorama, Gente, TV Sorrisi & Canzoni, AnnaBella, Grazia, Marie Claire i Oggi, televizijska kuća Mediaset s tv kanalima Rete 4, Canale 5 i Italia 1, televizijski centri nacionalne medijske kuće RAI, lokalna sjedišta kanala MTV i SKY, kao i sjedišta televizija Fastweb TV, 7 Gold, i Odeon Tv, radio stanice R101, RTL 102.5, Radio 105 Network, Radio Monte Carlo, Radio 24, Radio DeeJay, Radio RockFM. Radio Italia solomusicaitaliana i Radio Popolare. Također, u Milanu svoja sjedišta imaju diskografske kuće Eclectic Circus, BMG Ricordi/Best Sound, Dischi Ricordi, Numero Uno, Vox Pop, Mescal i  Warner, i izdavačke kuće Mondadori, Rcs MediaGroup (bivši Rizzoli), Adelphi, Feltrinelli i Longanesi.
Milano je jedna od najznačajnijih turističkih destinacija u Europskoj uniji, s 1902 milijuna posjetitelja 2007, i 1914 2008. godine, što grad čini 42. i 52. najposjećenijim gradom u svijetu. Prema jednom izvoru, 56% stranih posjetilaca dolazi iz Europe, dok je 44% 
turista iz Italije a 56% iz inozemstva. Za Milano, najznačajnija su tržišta iz Europske unije Velika Britanija (16%), Njemačka (9%) i Francuska (6%). Prema istom istraživanju, većina posjetitelja iz SAD-a dolazi iz poslovnih razloga, dok Kinezi i Japanci uglavnom iz razonode. Grad se ponosi s nekoliko popularnih turističkih atrakcija, kao katedrala i trg Piazza del Duomo, kazalište Teatro alla Scala, galerija
Pinacoteca di Brera i ulica Via Montenapoleone, ali posjećuju se i naizgled manje poznate znamenitosti kao Bazilika Svetog Ambrozija, Navigli (plovni kanali u okolici grada) i Akademija Brera. Grad raspolaže brojnim hotelima, uključujući i ultra-luksuzni Town House Galleria, vodeći svjetski hotel sa sedam zvjezdica, prema službenom rangiranju certifikacijske tvrtke Société Générale de Surveillance, i također dio organizacije The Leading Hotels of the World. Prosječno trajanje boravka posjetitelja u Milanu je 3,43 dana, dok stranci ostaju duže vrijeme, njih 77% prosječno od 2 do 5 dana. Od 75% gostiju koji odsjedaju u hotelima, 47% odsjeda u hotelima s 4 zvjezdice, dok hoteli s pet zvjezdica ili manje od 3 zvjezdice ugošćuju 11% i 15% gostiju.
U Milanu je u tijeku urbanistički redizajn. Razvijaju se građevinski projekti radi rehabilitacije neiskorištenih industrijskih zona na periferiji. Osim već navedenih projekata CityLife i novog sajma, sheme uključuju i dogradnju teatra La Scala, četvrt Santa Giulia, i projekt 
Porta Nuova u zoni Garibaldi-Repubblica. Sudjeluju mnogi čuveni arhitekti, kao Renzo Piano, Norman Foster, Zaha Hadid, Massimiliano Fuksas i Daniel Libeskind. Projekti će izmijeniti izgled Milana, kojim više neće dominirati katedrala i neboder Pirelli.
U Milanu će se održati Svjetska izložba Expo 2015, u za tu priliku obnovljenom gradu.
Milano je kroz stoljeća bio značajan kulturni centar. U gradu djeluju brojni umjetnički instituti, akademije i galerije, kao Akademija Brera i Pinacoteca Ambrosiana. 
Umjetnost u Milanu procvala je u srednjem vijeku, te s obitelji Visconti kao glavnim mecenama, grad je postao značajan centar gotike i gotičke arhitekture. Također, vladavina obitelji Sforza, između 14. i 15. stoljeća, bila je drugi period procvata umjetnosti i arhitekture. U to doba, ostvarena su neka od čuvenih renesanskih djela, kao Leonardova Posljednja večera i Codex Atlanticus. Osim Leonarda, u Milanu je djelovao i već spomenuti Bramante, te je izgradio više sakralnih objekata.
Barok, tijekom 17. i 18. stoljeća, doveo je u Milano brojne izvanredne umjetnike, arhitekte i slikare tog doba, kao Caravaggia, čija se remek-djela Košara s voćem i Večera u Emausu čuvaju u Ambrozijanskoj biblioteci i Akademiji Brera. Tijekom romantizma, Milano je postao značajni europski umjetnički centar, u doba kada je milanski romantizam bio pod utjecajem austrijske vlasti. Vjerojatno najpoznatije od svih djela romantičnog perioda čuvanih u Milanu je Poljubac Francesca Hayeza, izložen u Akademiji Brera.Milano i Italija u cjelini, bio je početkom 20. stoljeća pod utjecajem Futurizma.
Filippo Tommaso Marinetti, osnivač talijanskog Futurizma napisao je 1909. u svom "Manifestu Futurizma" (Manifesto Futuristico), da je Milano bio "grande...tradizionale e futurista" ("grandiozan...tradicionalan i futuristički"). Umberto Boccioni također je bio značajan Futuristički umjetnik u Milanu. Danas, Milano ostaje značajan međunarodni centar moderne i suvremene umjetnosti, s brojnim izložbama.
Milano je značajno međunarodno središte industrijskog i modernog dizajna, i cijenjen kao jedan od najutjecajnijih svjetskih gradova u tim sektorima. Grad je posebno poznat po svojem visoko-kvalitetnom starom i modernom namještaju i industrijskim proizvodima. Sajam FieraMilano, europski je najveći i jedan i svjetski najprestižnijih sajmova namještaja i dizajna. Također, u Milanu se održavaju i druge manifestacije vezane uz dizajn i arhitekturu kao "Fuori Salone" i "Salone del Mobile". 
1950-ih i 1960-ih, kao glavno industrijsko središte Italije i jedan od najnaprednijih i najdinamičnijih gradova kontinentalne europe, postao je, zajedno s Torinom, talijanska prijestolnica dizajna i arhitekture. Izgrađeni su neboderi kao toranj Pirelli i Torre Velasca te su između ostalih u gradu živjeli i radili dizajneri Bruno Munari, Lucio Fontana, Enrico Castellani i Piero Manzoni.
Od kraja 18. stoljeća i tijekom 19. stoljeća, Milano je bio važan centar intelektualne diskusije i književnih djelovanja. Doba prosvjetiteljstva ovdje je naišlo na plodno tlo. Cesare Beccaria, s čuvenim traktatom "Dei delitti e delle pene" (“O zločinima i kaznama”) i Pietro Verri s časopisom Il Caffè, bili su kadri vršiti znatan utjecaj na kulturu nove srednje klase, što je također bilo moguće i radi tolerantne austrijske uprave.
Prvih godina 19. stoljeća, ideali romanticizma utjecali su na kulturni život grada. Također, u Milanu su Giuseppe Parini i Ugo Foscolo objavili svoja najistaknutija djela, obožavani od mlađih pjesnika i učitelja etike. Foscolova poema Dei sepolcri bila je nadahnuta Napoleonskim zakonom koji je, protiv volje mnogih stanovnika, primijenjen i u Milanu.
Trećeg desetljeća 19. stoljeća, Alessandro Manzoni je napisao svoj roman "Zaručnici" ("I Promessi Sposi"), koji se smatra manifestom talijanskog romantizma. Časopis "Il Conciliatore" objavljivao je članke Silvija Pellica, Giovannija Bercheta i Ludovica di Bremea, romantičnih pjesnika i patriotskih političara.
Nakon ujedinjenja Italije 1861., Milano je izgubio svoj politički značaj, premda je zadržao svojevrsni središnji položaj u kulturnim događajima. Prihvaćane su i razmatrane nove ideje i pokreti iz drugih zemalja Europe, te su realizam i naturalizam stvorili talijanski pokret Verizam. Najveći veristički pisac,  Giovanni Verga, rođen je na Siciliji ali je svoja najznačajnija djela napisao u Milanu.
Milano je važan nacionalni i međunarodni centar scenske umjetnosti, ponajviše opere. U Milanu djeluje operna kuća La Scala, jedna od najprestižnijih u svijetu, 
gdje su kroz povijest održane premijere brojnih opera, kao Nabucco Giuseppea Verdija 1842., La Gioconda Amilcara Ponchiellija 1876., Madama Butterfly 1904., i Turandot 1926. Giacoma Puccinija, i u novije doba Teneke, Fabija Vacchija 2007. Druga značajnija kazališta u Milanu su Teatro degli Arcimboldi, Teatro Dal Verme, Teatro Lirico i Teatro Regio Ducal. U gradu također djeluju i renomirani simfonijski orkestar (Orchestra Sinfonica di Milano Giuseppe Verdi) i konzervatorij, te je kroz povijest bio važan centar glazbene kompozicije; brojni su čuveni skladatelji i glazbenici, kao Gioseppe Caimo, Simon Boyleau, Hoste da Reggio, Giulio Gatti-Casazza, Paolo Cherici i Alice Edun, ili iz Milana ili svojim radom vezani uz Milano. Također, značajnu ulogu u glazbenom životu grada igra i čuvena izdavačka kuća Ricordi.  U gradu su također osnovani mnogi suvremeni ansambli i grupe, kao Dynamis Ensemble, Stormy Six i Camerata Mediolanense.
Od brojnih pop-rock glazbenika i grupa iz Milana ili vezanih uz Milano, najznačajniji su: Adriano Celentano, Articolo 31, Camaleonti, Dik Dik, Giorgio Gaber, Enzo Jannacci, Mina, Mogol, Ornella Vanoni, 883, Paola & Chiara, Enrico Ruggeri i Roberto Vecchioni.
Na brojnim milanskim pozornicama godišnje se izvodi oko 300 predstava. U gradu su djelovale kazališne ličnosti svjetskog renomea: redatelj Giorgio Strehler (osnivač kazališta Teatro Piccolo), glumac-književnik Dario Fo, dobitnik Nobelove nagrade za književnost 1997, i redatelj i kazališni glumac Carmelo Bene. Milanska kazališta raspršena su po cijelom gradu. U Breri, četvrti poznatoj po noćnom životu, nalaze se tri. Druge scene mogu se naći i na glavnim gradskim avenijama i u manje poznatim, skrivenim ulicama.
U Milanu djeluje nekoliko kulturnih institucija, muzeja i galerija, među kojima ima i međunarodno vrlo značajnih.
Muzej Bagatti Valsecchi (Museo Bagatti Valsecchi) je neprofitna povijesna palača-muzej u okrugu ulice Montenapoleone u središtu grada. Kolekcije talijanske renesansne i dekorativne umjetnosti baruna Bagatti Valsecchi, izložene su, kao što su i željeli, u njihovom domu. Radi toga, posjetitelji mogu razgledati ne samo umjetnička djela, već i autentične kućne ambijente, izraz aristokratskog ukusa Milana s kraja 19. stoljeća. Sadrži slike umjetnika Giovannija Bellinija, Gentilea Bellinija, Giampietrina i Lorenza di Niccolòa.
Pinakoteka Brera (Pinacoteca di Brera), jedna je od najznačajnijih umjetničkih galerija u Milanu, s vrhunskom kolekcijom talijanskog slikarstva, rezultatom kulturnog programa Akademije Brera, s kojom dijeli palaču. Sadrži remek-djela kao Pala di Brera, Piera della Francesce.
Dvorac Sforza (Castello Sforzesco), tvrđava je u Milanu koja sadrži brojne umjetničke kolekcije i izložbe. Najpoznatiji od aktualnih muzeja je Pinacoteca del Castello Sforzesco, s kolekcijom djela koja uključuju Pietà Rondanini, posljednju skulpturu Michelangela, Madonna Trivulzio Andree Mantegne, i rukopis Codex Trivulzianus Leonarda da Vincija. Kompleks dvorca također uključuje Muzej antičke umjetnosti (Museo d'arte antica), Muzej namještaja (Museo del Mobile), Muzej glazbenih instrumenata i kolekcije primijenjene umjetnosti (Raccolte d'Arte Applicata e Museo degli Strumenti Musicali), Egipatski i pretpovijesni odjeli arheološkog muzeja (Museo Egizio,  Museo della Preistoria), i Kolekcija litografija Achille Bertarelli (Civica raccolta delle stampe Achille Bertarelli).
Prirodoslovni Muzej (Museo Civico di Storia Naturale di Milano), osnovan 1838., kada je Giuseppe de Cristoforis poklonio gradu svoje kolkecije, Prvi direktor bio je Giorgio Jan.
Muzej znanosti i tehnologije "Leonardo da Vinci" (Museo della Scienza e della Tecnologia "Leonardo da Vinci") nacionalni je muzej znanosti i tehnologije, posvećen slikaru i znanstveniku Leonardu Da Vinciju.
Muzej Poldi Pezzoli još je jedan značajan i prestižan muzej. Začetak muzeja u 19. je stoljeću kao privatna zbirka Gian Giacoma Poldi Pezzoli i njegove majke Rose Trivulzio, iz obitelji kondotjera Gian Giacoma Trivulzija. Sadrži posebno bogatu kolekciju sjeverno talijanskih i nizozemsko/flamanskih umjetnika.
Kazališni Muzej Scala (Museo Teatrale alla Scala), kazališni je muzej i biblioteka pridruženi teatru La Scala. Premda se posebno usredotočuje na povijest opere i operne kuće, posvećen je i ukupnoj povijesti kazališta u Italiji, i uključuje posebne izložbe posvećene npr, Commediji dell'arte i slavnoj kazališnoj glumici Eleonori Duse.
Muzej Risorgimenta (Museo del Risorgimento), muzej je posvećen povijesti ujedinjenja Italije od 1796. (Napoleonov prvi pohod u Italiji) do 1870. (pripajanje Rima Kraljevini Italiji) i ulozi Milana u tim događajima (posebno u vezi Pet dana Milana). Smješten je u palači Moriggia, izgrađenoj u 18. stoljeću. Kolekcije uključuju Epizodu iz Pet Dana Baldassara Verazzija i portret iz 1840. cara Ferdinanda I. Austrijskog, djelo  Francesca Hayeza.
Triennale di Milano muzej je dizajna i izložbeni prostor lociran u Palazzo dell'Arte u Parco Sempione, parku uz Castello Sforzesco, gdje se održavaju izložbe i događaji posvećeni suvremenom talijanskom dizajnu, urbanizmu, arhitekturi, glazbi, medijskim umjetnostima, naglašavajući povezanost umjetnosti i industrije.
Osim talijanskog, oko trećina stanovništva zapadne Lombardije govori zapadno lombardijskim jezikom, također poznatim i kao Insubrijski. U Milanu, neki od gradskih starosjedilaca znaju govoriti tradicionalnim milaneskim jezikom, gradskom varijantom zapadno-lombardijskog, koju ne treba miješati s regionalnim varijantama talijanskog jezika pod utjecajem milaneskog jezika.
Stanovništvo Milana, kao i Italije općenito, velikom je većinom katoličko, te je u gradu sjedište katoličke nadbiskupije Milana. Druge religije zastupljene u Milanu uključuju: pravoslavlje, budizam, judaizam, islam i protestantizam.Milano karakterizira vlastiti povijesni Katolički obred poznat kao Ambrozijanski obred, (tal. Rito ambrosiano). Neznatno se razlikuje od standardnog Katoličkog obreda (Rimskog, korištenog u svim ostalim zapadnim regijama), s nekim razlikama u liturgiji,  služenju mise i kalendaru (npr, datum početka korizme slavi se nekoliko dana nakon uobičajenog datuma, tako da i karneval ima drukčije datume). Ambrozijanski obred također se prakticira u okolnim lokacijama Lombardije i švicarskom kantonu Ticinu. 
Druge bitne razlike tiču se liturgijske glazbe. Gregorijanski koral u Milanu i okolnim područjima se ne koristi, radi vlastitog ambrozijanskog korala, starijeg od gregorijanskog i definitivno ustanovljenog Tridentskim saborom (1545.-1563.). Radi očuvanja te glazbe, razvijeni su jedinstveni schola cantorum, koledž, i institut u suradnji s Pontificio Istituto Ambrosiano di Musica Sacra (PIAMS) u Rimu.
Među najznačajnije filmove snimljene, djelomično ili kompletno, u Milanu, ubrajaju se: Miracolo a Milano (1951.), Totò, Peppino e... la malafemmina (1956.), Il grido (1957.), Il generale Della Rovere (1959.), Rocco e i suoi fratelli (1960.), Audace colpo dei soliti ignoti (1960.), La notte (1961.), Il posto (1961.), La classe operaia va in paradiso (1972.), Eccezzziunale... veramente (1982.), Marrakech Express (1989.), Nirvana (1997.). Iz Milana je i niz glumaca, posebno komičara, i redatelja. Najznačajniji su glumci: 
Diego Abatantuono, Gino Bramieri, Gian Maria Volonté, Johnny Dorelli, Alberto Lionello, Mariangela Melato, Franca Valeri i Greta Scacchi, te redatelji Alberto Lattuada, Luciano Emmer i Dino Risi.
Kao i većina talijanskih gradova, Milano i okolno područje ima svoju izvornu regionalnu kuhinju, koja, kako je to karakteristično za Lombardiju, češće koristi rižu nego tjesteninu, i uglavnom ne upotrebljava rajčice. Milanska kuhinja uključuje "cotoletta alla milanese", pohani teleći (također je moguća svinjetina ili puretina) kotlet pržen na maslacu (neki ga smatraju austrijskog porijekla, radi sličnosti s bečkim "Wienerschnitzelom", dok drugi tvrde upravo suprotno, da "Wienerschnitzel" vuče porijeklo od "cotolette alla milanese").
Druga su karakteristična jela cassoeula (pirjani odresci svinjskih rebara u sosu s kupusom), ossobuco (pirjana teleća plećka u umaku zvanom gremolata), risotto alla milanese (sa šafranom i goveđim mozgom), busecca (pirjani fileti s grahom) i brasato (pirjana govedina ili svinjetina s vinom i krumpirom). Sezonske slastice uključuju chiacchiere (kroštule posute šećerom) i tortelli (prženi kuglasti keksi) za karneval, colomba (glazirani kolač u obliku goluba) za Uskrs, pane dei morti (keksi s aromom cimeta) za Dušni dan, i panettone za Božić. Salame milano, salama s vrlo sitno mljevenom smjesom, raširena je širom Italije. Najpoznatiji milaneski sir je Gorgonzola, nazvan po istoimenom obližnjem gradu, premda su danas najveći proizvođači Gorgonzole iz Pijemonta.
Nogomet je najpopularniji sport u Italiji. Milano je dom dvaju svjetski slavnih nogometnih klubova: A.C. Milan i Internazionale Milano F.C.. Prvi se uobičajeno naziva "Mìlan" 
(naglasak je na prvi slog, za razliku od engleskog naziva za grad), a drugi "Inter". Utakmica između ta dva tima poznata je kao Milanski derbi ili Derby della Madonnina (u čast jednoj od glavnih znamenitosti grada, statui Djevice Marije zvane "Madonnina", na vrhu milanske katedrale).
Grad je bio domaćin, između ostalih događaja, Svjetskom prvenstvu u nogometu 1934. i 1990, i Europskom prvenstvu u nogometu 1980. Također, Milano je jedini grad u Europi čiji su nogometni klubovi osvojili Europski kup (danas Liga prvaka) i Interkontinentalni Kup (danas Svjetsko klupsko prvenstvo). S ukupno devet naslova Lige prvaka, Milano, dijeli prvo mjesto s Madridom, kao grad s najviše osvojenih naslova. Obije momčadi igraju na čuvenom San Siru, prema UEFA klasifikaciji, stadionu sa pet zvjezdica. Službeno nazvan Stadio Giuseppe Meazza, San Siro  raspolaže s 85 700 sjedećih mjesta i jedan je od najvećih u talijanskoj prvoj ligi. Inter je jedini klub u Italiji koji je cijelu svoju povijest proveo u prvoj ligi, dok je Milan nakratko bio i u drugoj.
Mnogi poznati talijanski nogometaši i treneri rođeni su u Milanu, okolnom metropolitanskom području ili Lombardiji. Najpoznatiji su: Valentino Mazzola, Paolo Maldini, Giuseppe Meazza, Giacinto Facchetti, Luigi Riva, Gaetano Scirea, Giuseppe Bergomi, Walter Zenga, Antonio Cabrini, Roberto Donadoni, Gianluca Vialli, Silvio Piola, Gabriele Oriali i Giovanni Trapattoni.
Slavni Autodromo Nazionale Monza u obližnjoj Monzi, jedna je od najstarijih svjetskih staza za automobilističke utrke, gdje se od 1949. svake godine u rujnu (s iznimkom 1980. kada je utrka održana u Imoli) održava Velika nagrada Italije u sklopu Svjetskog prvenstva Formule 1. Aktualni kapacitet je oko 137 000 gledatelja, premda je 1950. bio veći od 250 000.
Olimpia Milano je uspješan talijanski i europski košarkaški tim. Olimpia igra u dvorani Forum u predgrađu Assago (službeno nazvanoj Mediolanum Forum).
Rhinos Milano American Football Club najstariji je klub američkog nogometa u Milanu, pobjednik četiri talijanska Super Bowla. Jedan je od pet klubova koji su osnovali talijansku ligu američkog nogometa.
Amatori Rugby Milano osvojio je 18 nacionalnih prvenstava i najpoznatiji je ragbi tim u Italiji.
Više timova hokeja na ledu iz Milana ukupno je osvojilo 30 nacionalnih prvenstava, dok je bivši Milano Vipers osvojio 5 uzastopnih, Alpsku ligu  i više nacionalnih kupova.
Svake godine u Milanu se održava Trofeo Bonfiglio, za tenisače mlađe od 18 godina, kao najznačajniji omladinski turnir u svijetu. Među bivše pobjednike ubrajaju se Jan Kodeš, Adriano Panatta, Corrado Barazzutti, Björn Borg, Ivan Lendl, Guy Forget, Jim Courier, Goran Ivanišević, Yevgeny Kafelnikov i Guillermo Coria.
Milanski maraton održava se svake godine u studenome. Također, masovna nenatjecateljska utrka hodača Stramilano, na kojoj sudjeluje i do 50 000 ljudi, redovno se održava u proljeće.
U Milanu je sjedište talijanskog Bendi saveza.U skoro svim timskim sportovima, milanski su klubovi osvojili najmanje jedan nacionalni naslov. Mnogi klubovi iz metropolitanske zone Milana također su na vrhu raznih disciplina (Sesto San Giovanni u ženskoj košarci, Cernusco sul Naviglio u hokeju na travi, Canottieri u vaterpolu i Legnano u američkom nogometu. Velika je tradicija i mačevanja, gimnastike i atletike. 
Vrlo važan sport za Milano je biciklizam. Milanski je sportski dnevni list Gazzetta dello Sport osnivač i organizator 4 najznačajnije biciklističke utrke koje se svake godine održavaju u Italiji: Giro d'Italia, Milano - San Remo, Milano-Torino i Giro di Lombardia. S iznimkom Milano-Torino, koja je posljednjih desetljeća izgubila na prestižu, ostale tri utrke uključene su u najjači biciklistički razred UCI Pro-Tour, i među najprestižnijima su u svijetu. U Milanu tradicionalno, osim rijetkih iznimaka (kao 2009., kada je cilj bio u Rimu) završava zadnja etapa utrke Giro d'Italia. Osim cestovnog, Milano je vrlo značajan i za biciklizam na pisti, posebno na bivšem velodromu  Maspes-Vigorelli gdje su se održavala brojna natjecanja, između kojih i svjetsko prvenstvo u biciklizmu na pisti.
Sustav visokog obrazovanja u Milanu obuhvaća 39 sveučilišna središta, (44 fakulteta, 174 000 novih studenata godišnje, ili 10% ukupnog broja studenata u Italiji), s najvećim brojem diplomiranih i postdiplomskih studenata (34 000 i više od 5000) u Italiji.
Tehničko sveučilište (Politecnico di Milano), osnovano 29. studenog 1863., najstarije je sveučilište u Milanu. Eminentni profesori uključivali su matematičara Francesca Brioschija (prvi direktor), Luigija Cremonu i Giulija Nattu (dobitnik Nobelove nagrade za kemiju 1963). Broj studenata je oko 40 000, što Politecnico di Milano čini najvećim tehničkim sveučilištem u Italiji.
Sveučilište u Milanu (Università degli Studi di Milano, "Statale") osnovano 30. rujna 1923., državno je, i najveće sveučilište u regiji s oko 65 000 studenata.
Sveučilište Milano-Bicocca (Università degli Studi di Milano-Bicocca), osnovano 10. lipnja 1998., najnovije je sveučilište u Milanu, namijenjeno studentima sjeverne Italije, kao i rasterećenju povijesnog i pretijesnog Sveučilišta u Milanu. Pohađa ga oko 30 000 studenata.
Sveučilište Bocconi (Università Commerciale Luigi Bocconi), osnovan 1902., Wall Street Journal rangira među 20 najboljih poslovnih škola u svijetu. Privatno sveučilište specijalizirano za ekonomske, pravne i menadžerske znanosti. Forbes je Bocconi postavio na prvo mjesto u svijetu u specifičnoj kategoriji vrijednosti za novac.
Katoličko Sveučilište Svetog Srca (Università Cattolica del Sacro Cuore), kojega je osnovao 1921. Agostino Gemelli, trenutno je najveće katolički sveučilište u svijetu sa skoro 42 000 studenata.
Slobodno Jezično i Komunikacijsko Sveučilište IULM (Libera Università di Lingue e Comunicazione IULM), osnovano 1968., specijalizirano je za istraživanja usluga, poslovne komunikacije, informatičke i komunikacijske tehnologije (ICT), turizam, modu, kulturnu baštinu, strane jezike za biznis, ekonomiju, marketing i distribuciju. U dva kampusa u Milanu i Feltre, sveučilište pohađa skoro 10 000 studenata.
Sveučilište Zdravlje-Život Svetog Rafaela (Vita-Salute San Raffaele University), osnovan je kao rezultat istraživačkog odjela bolnice Svetog Rafaela (Istituto Scientifico Universitario San Raffaele ili  Ospedale San Raffaele).
Akademija lijepih umjetnosti Brera (Accademia di Belle Arti di Brera), cijenjena kao jedna od vodećih svjetskih akademskih institucija, javna je institucija posvećena istraživanju unutar kreativne umjetnosti (slikarstvo, skulptura, grafika, fotografija, video umjetnost, itd.) i povijesne kulturne discipline. To je akademska institucija s najvećom stopom internacionalizacije u Italiji s oko 3500 studenata od kojih preko 850 stranaca iz 49 zemalja.
Nova Akademija Lijepih Umjetnosti (Nuova Accademia di Belle Arti, NABA), osnovana 1980., privatna je akademija posvećena visokom umjetničkom i glazbenom obrazovanju. Prva je privatna umjetnička akademija u Italiji koju je priznalo Ministarstvo obrazovanja. Pohađa ju preko 1000 studenata iz cijele Italije i 40 zemalja svijeta.
Europski Institut Dizajna (Istituto Europeo di Design), osnovan 1966., privatno je sveučilište specijalizirano za modu, industrijski dizajn, unutrašnje uređenje, audio/vizualni dizajn uključujući fotografiju, reklamne, marketinške i poslovne komunikacije. Pohađa ga preko 8000 studenata.
Milanski Konzervatorij Giuseppe Verdi (Conservatorio di musica “Giuseppe Verdi” di Milano), glazbeni je koledž ustanovljen kraljevskim dekretom 1807. S više od 1700 studenata, najveće je talijansko glazbeno sveučilište.
Milano je izvanredno važan cestovni i autocestovni čvor, mjesto spajanja padske magistrale istok-zapad (A4, Torino - Trst) i pravca sjever-jug (A1, za Bolognu, Rim i Napulj). Druge važne autoceste koje dotiču Milano su A7, za Genovu, i autoceste za jezera, A8 i A9. Autoceste, međusobno su povezane sustavom tri zaobilaznice, zapadna (A50), istočna (A51) i sjeverna (A52), s ukupnom dužinom od 74,4 km. Ako se trima zaobilaznicama pribroji i gradski dio autoceste A4, sustav gradskih autocesta koje potpuno okružuju grad, dugačak je preko 100 km.
Milano je povezan mnogim državnim cestama, koje često u odjeljcima na ulasku u gradsko područje, poprimaju oblik brze ceste (superstrada). Među najbitinijima su Nuova Valassina (SS 36),  Milano - Meda (SS 35), Nuova Paullese (SS 415) i Nuova Vigevanese (SS 494). Druge su državne ceste via Emilia (SS 9), Padana Superiore (SS 11), Strada del Sempione (SS 33), Varesina (SS 233) i Valtidone (SS 412).
Glavne ceste i autoceste često su zagušene, radi visoke stope svakodnevnih putnika i korištenja osobnog prijevoza u području Milana. Stoga, u projektu su tri nove autoceste: vanjska istočna zaobilaznica (Tangenziale Est Esterna), "BreBeMi" i  Pedemontana, osim radova na poboljšanju i ubrzavanju državnih cesta. Na dugi rok, previđena je izgradnja zapadne vanjske zaobilaznice, radi kompletiranja punog prstena, šireg u odnosu na aktualne zaobilaznice.
Milano je veoma važan željeznički čvor za putnički i teretni promet. Grad dotiču neke od najvažnijih željezničkih linija u Italiji: Milano - Torino, Milano - Venecija, Milano - Genova i Milano - Bologna; polazno je mjesto dvije alpske linije - Simplon i Gotthardbahn i destinacija intenzivnog prometa svakodnevnih putnika. Milano opslužuju i dvije linije velikih brzina, Milano - Torino i  Milano - Bologna. 
Od pet glavnih željezničkih stanica u Milanu, najprometnija je golema Centralna stanica (Stazione centrale), s dnevnim prometom 320 000 putnika, što ju čini drugom najprometnijom u Italiji nakon Stazione Termini u Rimu. Na Stazione centrale završavaju dugačke međugradske linije i neke regionalne. Ostale važne stanice u Milanu su Porta Garibaldi, Lambrate i 
Rogoredo, značajne posebno za regionalni promet. Također, Milano je središte regionalne željezničke mreže Ferrovie Nord Milano, s čvorištem na stanici Cadorna.
Grad opslužuje i sustav prigradskih željeznica ("linee S"), koji jamči frekventne veze u krugu od oko 40 km; oslonac mreže je obilazna podzemna pruga passante ferroviario, koja prolazi kroz 9 kilometarski tunel ispod grada u smjeru sjeverozapad-jugoistok, sa tri povezne stanice s metroom.
Javnim prijevozom upravlja Azienda Trasporti Milanesi (ATM), koja opslužuje grad i veći dio provincije. Veliki značaj imaju vozila na električni pogon. Mrežu podzemne željeznice čine 3 linije s ukupnom dužinom od 83 km. Tramvajsku mrežu čine 19 linije, s ukupnom dužinom od 160 km.  17 je gradskih linija i dvije međugradske: za Desio i Limbiate. Neki od tramvaja korišteni na linijama, posebno starija kola serije 1500, izrađena između 1928. i 1932. karakteristični su za Milano. Mreža trolejbusa omogućava efikasnu uslugu poprečnih linija. Također, kao dopuna navedenim uslugama, postoje i brojne autobusne linije, razgranate posebno u periferijskim četvrtima. 
Taxi službe djeluju kao privatne tvrtke pod licencom gradske uprave. Svi taxiji bijele su boje. Premda je usluga vrlo kvalitetna, teško je pronaći slobodan taxi u špicama i skoro nemoguće za vrijeme čestih štrajkova javnog prijevoza.
Grad Milano opslužuju tri međunarodne zračne luke. Zračna luka Malpensa, drugi najveći aerodrom u Italiji, udaljen je oko 50 km od središnjeg Milana i povezan s centrom grada željeznicom "Malpensa Express". Godišnji promet je preko 23,8 milijuna putnika (2007.). Zračna luka Linate, smještena uz samo gradsko područje, koristi se za domaće linije i kraće međunarodne letove, s preko 9 milijuna putnika 2007. Aerodrom Orio al Serio, kraj Bergama, koriste niskotarifne kompanije (skoro 6 milijuna putnika 2007.).
Matteo Salvini, talijanski novinar, političar i ministar unutarnjih poslova Talijanske Republike.

Miroslav Krleža (Zagreb, 7. srpnja 1893. – Zagreb, 29. prosinca 1981.), bio je hrvatski književnik i enciklopedist, po mnogima najveći hrvatski pisac 20. stoljeća.
Rođen u Zagrebu u građanskoj obitelji niže-srednjega socijalnoga statusa (razdoblje opisano u dojmljivoj prozi "Djetinjstvo u Agramu"). Pohađao Klasičnu gimnaziju u Zagrebu i završio ju 1909. godine. Pohađa vojnu kadetsku školu u Pečuhu, te neposredno uoči Prvoga svjetskog rata, u doba Balkanskih ratova, pod utjecajem jugoslavenske integralističke ideologije bježi u Srbiju. Godine 1913. prekida vojni studij u peštanskoj Ludovicejskoj akademiji. Preko Pariza i Soluna dolazi u Srbiju s nakanom da bude dobrovoljac u srpskoj vojsci. Osumnjičen je kao špijun i srbijanske ga vlasti protjeruju. Vraća se u Austro-Ugarsku i u Zemunu biva uhićen na osnovi tjeralice Ludoviceuma. Godine 1915. mobiliziran je kao domobran i poslan na bojišnicu u istočnoj Europi (Galicija) gdje doživljava Brusilovljevu ofenzivu. Na bojištu je kratko vrijeme, a ostatak rata provodi po vojnim bolnicama i toplicama  zbog slaboga zdravstvenog stanja, a i objavljuje prve književne i novinske tekstove.
Po stvaranju Kraljevine SHS Krleža se, fasciniran Lenjinom i sovjetskom revolucijom, angažira u komunističkom pokretu novonastale države i razvija snažnu spisateljsku djelatnost: u to je doba, gotovo do Radićeva ubojstva, pisao srpskom ekavicom kao i niz drugih, jugounitarizmom opijenih hrvatskih pisaca (Šimić, Ujević, Cesarec, Majer, Cesarić, Donadini, Andrić...).  Već je potkraj dvadesetih godina prošlog stoljeća dominantan lik u književnom životu jugoslavenske države, a neka od najsnažnijih ostvarenja na svim poljima (poezija, roman, drama, esej, memoarska proza, polemike i publicistika, novelistika) objavljuje u tridesetima, u vrijeme jačanja desnih i lijevih totalitarizama.
Približavanjem Drugoga svjetskog rata Krležina vjera u komunizam slabi i opada: pojava dijelom povezana s averzijom prema kanonima socrealizma koji su postali obvezatnima u razdoblju zreloga staljinizma, a još više čistkama u kojima je Staljin iskorijenio većinu stare boljševičke garde, a i sve Krležine prijatelje koji su završili kao prognanici u komunističkoj obećanoj zemlji. Zgađen nad svim opcijama koje su bile na političko-ideološkom meniju – od liberalno-imperijalnih demokracija koje su mu bile odbojne zbog protuhrvatskih makinacija sila Antante, kasnijih geopolitičkih manipulatora u Versaillesu, preko nacističkog i fašističkog totalitarizma kojeg je dobro procijenio kao slijepu ulicu civilizacije do komunističke diktature (početni entuzijazam o planiranom društvu socijalne i nacionalne pravde splasnuo je u srazu sa stvarnošću realsocijalizma), Krleža je Drugi svjetski rat dočekao praktički usamljen i posvađen s prijašnjim sudruzima iz komunističke partije, no ovi su ga ipak željeli za potpredsjednika AVNOJ-e.
Nakon proglašenja NDH Krleža se našao u Zagrebu. Luigi Salvini, tadašnji kulturni ataše talijanskog veleposlanstva u Zagrebu mu je bio ponudio propusnicu za Italiju, no on to odbija kao što odbija i odlazak u partizane jer mu je svejedno, kao što je Krleža govorio, hoće li ga  „Dido (Eugen Dido Kvaternik) ili Đido (Milovan Đilas) ubiti“. Ubrzo se pokazalo da mu od vlasti NDH nije prijetila nikakva opasnost bez obzira što je Krleža u cijelom predratnom razdoblju nastupao s izrazito ljevičarskih pozicija. Vlasti NDH u cilju svenarodne pomirbe nudile su Krleži razne funkcije, no on ih je sve bio odbio. Poglavnik Ante Pavelić mu je 23. rujna 1943. godine ponudio mjesto intendanta HNK, nakon toga je odbio mjesto profesora hrvatske književnosti na Sveučilištu u Zagrebu te upraviteljstvo u Sveučilišnoj knjižnici. Krleža odbija suradnju kad ga izričito na to poziva Mile Starčević, ministar nastave i bogoštovlja.  Mile Budak koji se nekoliko puta našao osobno s Krležom i tijekom cijelog rata imao prema njemu više nego zaštitnički stav ponudio mu je uređivanje časopisa Hrvatska da ga uređuje u neutralnom duhu u neutralnoj Švicarskoj. Krleža je i to bio odbio. Krleža se sklonio nekoliko puta za vrijeme rata kod liječnika Đure Vranešića koji je mučki ubijen u čistkama novog komunističkog režima i kojega ni Krleža nije uspio spasiti. Titovom posredniku i kiparu Antunu Augustinčiću Krleža je poručio da ostaje na partijskoj liniji a prijeratno prijateljstvo s Titom poslije rata doslovno mu je spasilo život. Krleža je pisao i za vrijeme rata i svoje je dnevničke zapise koncipirao za dramu "Aretej".
Neko vrijeme na ledu u doba poraća, reafirmirao ga je i reaktivirao prekid veza Jugoslavije i Kominforma, poslijeratne inačice Kominterne. U klimi kakve-takve liberalizacije pokreće 1950. Jugoslavenski leksikografski zavod, današnji Leksikografski zavod Miroslav Krleža, praktički jedinu "jugoslavensku" instituciju sa središtem u Hrvatskoj, te istupima i referatima djeluje kao poticatelj umjetničke slobode i oslobađanja od stega socrealizma. 1961. je bio među utemeljiteljima časopisa Razreda za književnost HAZU Foruma. Godine 1967. potpisuje "Deklaraciju o nazivu i položaju hrvatskoga književnog jezika" (vidi Hrvatski jezik). Nakon potpisivanja Deklaracije morao je Krleža dati ostavku na položaj u Centralnom komitetu SKH, nakon jugokomunističke hajke na "nacionalizam" izražen, navodno, u tom dokumentu . Međutim, bez njegove bi podrške Deklaracija bila teško ostvariv projekt: Krleža je ipak bio osobni prijatelj Josipa Broza Tita, te je predstavljao rijetku osobu koja je mogla socijalno “preživjeti“ kritiku moćnog Vladimira Bakarića izrečena sa saborske govornice protiv potpisnika Deklaracije; kritike koja je većinu potpisnika stajala socijalne degradacije, a bez Krležinog pokroviteljstva bi zacijelo potpisnici bili suočeni i s kaznenim progonom. U doba Hrvatskoga proljeća simpatizirao je zahtjeve proljećara, no povukao se kad je postalo očito da je Tito odlučio slomiti hrvatski nacionalni pokret (jedina Krležina uspješna intervencija smanjivanje zatvorske kazne Tuđmanu). Do kraja života djeluje u Leksikografskom zavodu, a zadnje godine provodi narušenoga zdravlja i poluparaliziran. To je razdoblje Krležina života iscrpno prikazano u nekonvencionalnim višesveščanim monografijama njegova Eckermanna, Enesa Čengića.
Krleža je ostvario golem opus (po različitim brojanjima, njegova sabrana djela obuhvaćaju između 50 i 80 svezaka) koji pokriva kako središnje književnoumjetničke žanrove, tako i atipične ili marginalne zapise (enciklopedijske natuknice, prepiska o raznim temama, putopisi, ...). Rani utjecaji obuhvaćaju skandinavske dramatike kao Ibsena i Strindberga i filozofa Nietzschea, kojima su se kasnije pridružili prozni i pjesnički uradci Krausa, Rilkea i romaneskno djelo Prousta. Iako je često iskazivao averziju i prijezir prema Dostojevskom, u grozničavim dijalozima Krležinih romana i drama vidljiv je trag ruskoga pisca, kao i  impresionizma i ekspresionizma koji su dominirali njemačkim govornim područjem prva dva desetljeća 20. stoljeća.
Iako je pokrenuto čak nekoliko edicija, još ne postoji niti jedna koja bi obuhvaćala cijeli Krležin opus. Dodatno takav eventualni pokušaj otežava i činjenica da je sam autor neprekidno intervenirao u svoja već objavljena djela.
Krležin je pjesnički opus bjelodan izuzetak od vlastite izreke: "Tko je propao na svim životnim poljima, preostaje mu još bavljenje poezijom i politikom". Istina, počeo je glagoljivim, whitmanovskim i verhaerenovskim panteističko-egzaltiranim "simfonijama" ("Pan", 1917., "Tri simfonije", 1917.), nabujaloga verbalnoga vatrometa koji je trebao ostaviti dojam ekstatične životne radosti u kojoj se pojedinac gubi u, za njega oslobađajućim, ritmovima kozmosa. No, rezulatat je bio daleko od očekivanoga (kao što su ustanovili i drugi vitalistički panteisti koji su u to doba harali literarnom Europom): razlomljena sintaksa, mnoštvo bizarnih asocijacija i šepava ritmika naveli su srpskog pjesnika i kritika Simu Pandurovića na ironičan komentar o jednom Krležinom stihu u kojem ovaj, u karakteristično groteskno-hiperboličnoj maniri najavljuje razaranje vlastitoga mozga: "Ne sumnjamo da će g. Krleža uspeti u svojim namerama!" 
Nakon te faze uslijedila su zrelija ostvarenja, objavljena u četvorim zbirkama 1918., 1918., te u lirskim djelima početka 1930-ih. Za te se ostvaranje može konstatirati da pokazuju utjecaj srednjoeuropske proturatne lirike i ekspresionističke poetike. Dominantni senzibilitet je paradoksalna mješavina otupjele otuđenosti i sućuti; najbolje pjesme su nabijene pregnantnim slikama društvene bijede i u njima teku asocijativne struje koje vrtlože više disparatnih mislenih i osjećajnih uzlova u uvirno središte pjesničke slike. Opći je dojam toga dijela Krležina pjesničkog djela zrelost u kojoj je hipernadraženi senzibilitet mladca s kompleksom nacionalnoliterarnoga profeta iz rane faze pretočen u snažni i dojmljivi lirski korpus modernističkog uklona – korpus u kojemu su asimilirani i integrirani utjecaji raznih "izama" – poglavito francuske i njemačke provenijencije (dadaizam, nadrealizam, formalizam, ekspresionizam,...).  
No, nedvojbeno najveći Krležin poetski ostvaraj vizionarni je pjesnički kompendij "Balade Petrice Kerempuha", 1936. Za taj se rad autor dobro pripremao: glavnom mu lektirom bijaše Belostenčev monumentalni "Gazofilacij", kao i niz hrvatskih spisatelja koji su pisali na kajkavštini, uključujući Vramca, Pergošića, Habdelića i Brezovačkog. Krleža je u "Baladama" stvorio vlastiti jezik, jezik kojim se nikad i nigdje nije govorilo ni pisalo; savršeni hibridni instrument temeljno kajkavskoga idioma u koji su utkani, virtuozno i funkcionalno, latinski, madžarski, njemački, hrvatski štokavski, talijanski i ini leksemi i stilemi. Sva se kompozicija ne može okarakterizirati ni kao spjev, ni pjesnička drama, ni bilo na koji konvencionalan način. U tom djelu dominira, najvećim brojem pjesama, glas i vizura hrvatskoga plebejskoga "proroka" Petrice Kerempuha, u autorovoj svijesti utjelovljenja socijalno i nacionalno gaženoga pučkoga hrvatstva; tematika je raznovrsna, no prevladavaju slike krvi, mučenja, razaranja..., kao i motivi izdaje, prodaje, veleizdaje, odnarođenja..., dok je summa djela "Planetarijom", odulja pjesma u kojoj su sažeti svi glavni hrvatski mitovi i likovi posljednjih 500 godina, od bitaka s Turcima do Starčevića i Supila, od Križanića i Gundulića do Strossmayera. Pri pozornijem čitanju vidljiva je izočnost suvremenijih pojava (npr. Radića), kao i nepostojanje zahvata u predtursku prošlost. No, to je možda objašnjivo i time što "Balade" nisu kanile obuhvatiti svehrvatsko povijesno iskustvo, nego su se uglavnom ograničile (što je i logično, uzme li se idiom kojim su pisane) na duboko proživljen i emocijama prezasićen prikaz sjevernohrvatskoga kompleksa i njegovu socijalnonacionalnu golgotu. Neprevodive na hrvatski standardni jezik, a teško pretakane u strane jezike, "Balade" su istodobno korjenito nacionalna i univerzalna knjiga: mitografija tragičnoga ljudskoga kozmosa, inkarniranoga ovaj puta ne u dogodovštinama kraljeva i velmoža, nego u višestoljetnome iskustvu gaženoga hrvatskoga pučkog kolektiva.
Miroslav Krleža je izuzetnu tvoračku energiju posvetio dramskomu žanru – činjenica koja ne začuđuje uzme li se u obzir njegova adolescentska fascinacija dramskom literaturom (poglavito skandinavskom), kao i angažman (društveni život, brak, poznanstva) u kazališnome miljeu koji ga je neprestance privlačio.
Iako postoje različite periodizacije Krležina dramskoga spisateljstva, vidljivo je da u ranijoj fazi ("Kraljevo", 1918., "Kristofor Kolumbo", 1918., "Michelangelo Buonarrotti", 1919.) prevladava prometejsko-titanski svjetonazor izražen u likovima herojskih vitalista, ali i groteskne karnevalske sotije u masovkama. Sam je scenski rukopis na tragu prvih ekspresionista, njemačkih, čak im i prethodi. "Kraljevo" je možda prva ekspresionistička drama u Europi. U tim je dramama dakle pod jasnim utjecajem ekspresionizma i eksperimentalnih kazališnih strujanja (poigravanje sa zvucima, rasvjetom, jurnjava i tučnjava po pozornici, retorika likova koja je više nalik na deklamatorske političke proglase); ukratko, to su eksperimentalni komadi koji, iako prikazuju povijesne ličnosti iz renesansnoga miljea, jasno izražavaju piščevu vjeru u budućnost koju je pobudila komunistička revolucija u Rusiji (uostalom, prilično čestom pojavom u Europi neposredno poslije Prvoga svjetskog rata bijaše kombinacija kazališnoga eksperimentiranja i lijeve radikalne ideologije).
U drugom dijelu stvaralaštva Krleža piše radnjom i energijom nabijene dramske komade u kojima se koriste neki ekspresionistički postupci, no u funkciji realističkoga prikaza socijalnih i nacionalnih previranja posljednjih dana Austro-Ugarske i nastanka nove države ("Galicija", 1922., "Golgota", 1922., "Vučjak", 1923.).
Treći dio piščeva dramskoga opusa ujedno je i najpoznatiji: u ciklusu o Glembajevima, autor se vratio skandinavskim naturalističko-simbolističkim uzorima svoje adolescencije. U prikazu pada i rasapa magnatske obitelji Glemabajevih, te drugih osobnosti iz staleža visokoga građanstva, Krleža je, uzme li se u obzir energija i sustavnost koje je uložio u tu trilogiju ("U agoniji", 1928., "Gospoda Glembajevi", 1928., "Leda", 1932.), stvorio pomalo neobičan korpus. Posve sigurno snažni ostvaraj psihološkoga naturalizma, piščev najpoznatiji dramski ciklus je stilski anakron: u doba radikalne eksperimentalne poetike, koja se proteže od Pirandella preko Brechta do poslijeratnih Ionesca i Becketta, Krleža je ignorirao kazališno inovatorstvo i vratio se predčehovljevskim uzorima. Motivi za to ostaju nejasni, no vjerojatno su u vezi s piščevim približavanjem građanskim slojevima, kojima je lakše bilo apsorbirati konvencionalniju dramaturšku poetiku. Ili, jasnije, Krleža se, vjerojatno zbog pritiska okoline, nakon mladenačkog uzleta vratio u provincijske razmjere. Bitno je i naglasiti da je to jedini dio Krležina stvaralaštva u kojem on, nakon dojmljivog početnog uzleta, tematski i stilski zaostaje za glavnim strujanjima svoga vremena (što se nikako ne bi moglo reći za poeziju, novelistiku, roman, esej i memoarsku publicistiku). 
Poslijeratni autorov opus tvori nekoliko drama od kojih su najpoznatije "Aretej", 1959. i "Saloma", 1963., dramske fantazije izvan realističkoga miljea (miješaju se prostorni i vremenski planovi, situacije i likovi) koje problematiziraju politiku, rat i povijest – pokušavajući u ponavljanju obrazaca ljudskog ponašanja kroz povijest otkriti smisao ljudskog života. Iako zahtjevni za izvođenje "Aretej" je u režiji Georgija Para jedna od najznačajnijih predstava Dubrovačkih ljetnih igara.
Krležin novelistički korpus ostaje, uz Marinkovićev i Andrićev, dominantnim u hrvatskoj književnosti, a po snazi i univerzalnosti ostvaraja ravnim poznatijim novelističkim ciklusima Thomasa Manna ili Alberta Camusa. 
Piščev se novelistički opus dijeli, uglavnom, u tri tematska ciklusa. Prvi čini jedna od ponajboljih proturatnih proza, zbirka pripovijesti "Hrvatski bog Mars", kompletirana 1947. (iako je većina izašla još u ranim dvadesetima). Tema je besmisleno stradanje hrvatskih domobrana poslanih na klaonicu istočnoga bojišta (Galicija), a stil je karakterističan Krležin – spoj impresionizma i ekspresionizma, povišene retorike i melankoličnih meditacija. Dominiraju naturalistički opisi vojničkoga života i smrti, a sve je uronjeno u ozračje implicitnoga komentara koji bismo mogli označiti gnjevnim i nepomirljivim. Već je tu vidljiva Krležina lijeva orijentacija i nada da će komunistička revolucija jednom zasvagda riješiti probleme tlačenja i imperijalnih osvajanja što je jedna od glavnih razlučnica spram ratne i poratne proze npr. francuskih ili američkih autora, koju karakteriziraju beznađe i besmisao- npr. kod Hemingwaya. Kuriozum je i da je u "Hrvatskom bogu Marsu" sačuvano hrvatsko vojno nazivlje koje je ponovo ušlo u uporabu s ostvarenjem suverene hrvatske države.
Drugi ciklus tvore tzv. novele malograđanskoga kruga, među kojima se ističu "In extremis", "Veliki meštar sviju hulja" i "Smrt bludnice Marije". Taj je ciklus od 11 ili 12 novela kompletiran 1948., a napisan je većim dijelom također u 1920-im. Središtene su najčešće oko sukoba neurotičnoga hrvatskoga intelektualca, idealističko-prevratničke ideologije, i malograđanske buržoaske okoline (tako se može reći da u minijaturi predstavljaju neke od opsesivnih tema kasnijih romana). Treći dio Krležinoga novelističkoga opusa obuhvaća 11 novela, i tematizira «glembajevštinu» ili financijski uspon i moralni pad i slom pripadnika visoke buržoazije. Srodne sa sličnim pripovijestima europskih naturalista na prijelazu stoljeća (no, stilski modernistički usmjerene i  samosvojne), te novele pripadaju ponajboljoj europskoj novelistici toga doba, a suvremenomu su čitatelju jamačno najintrigantniji i najzanimljiviji dio Krležina novelističkoga opusa.
Krležini su romani pisani bujnim, "baroknim" stilom i jezikom koji vrvi novotvorenicama i složenicama, bogati esejističkim odlomcima u tradiciji srednjoeuropskoga intelektualističkoga romana (Robert Musil, Rainer Maria Rilke), no i ruskoga romana ideja karakterističnog za Dostojevskoga, nabijeni su radnjom i dramskim scenama koje se isprepliću s kontemplativnim pasažima o naravi ljudskoga postojanja, umjetnosti, politici i povijesti. Dominira egzistencijalistička vizija ljudske sudbine, izrečena povišenom retorikom, često prenepregnutim i isprekidanim dijalozima, te bujicom slika, zvukova i asocijacija u kojima se miješaju glasovi likova i autorov implicitni komentar. Kao esejistički romani ideja, Krležina su djela bliska romanesknoj struji modernizma prevladavajućoj u književnosti njemačkoga jezika (Thomas Mann, Robert Musil), no odvajaju se od njih dramatičnošću radnje i silovitim vrtlogom političkih zbivanja koji ne dopušta detaširano intelektualiziranje, po čemu je Krleža sličniji Arthuru Koestleru ili Malrauxu.
Uz ponešto zanemarene romane "Tri kavalira frajle Melanije" i "Vražji otok", za Krležinu romanesknu umjetnost reprezentativna su četiri djela: "Povratak Filipa Latinovicza", "Na rubu pameti", "Banket u Blitvi" i "Zastave".
Povratak Filipa Latinovicza roman je o umjetniku, često dovođen u vezu s proustovskim ciklusom (Krleža je Prousta izuzetno cijenio), no bliži je istini sud da je posrijedi protoegzstencijalističko djelo senzibiliteta stranoga francuskom romanopiscu: dominiraju otuđenje i mučnina, incestuozni seksualni porivi i frustracije, ideološko-politički dijalozi vođeni na rubu histerije, rastakanje svijesti izraženo u gongoristički iskrivljenim rečenicama koje nerijetko krše pravila konvencionalne sintakse. To je još vidljivije u satiričko-političkim romanima. "Na rubu pameti" još je dinamičniji spoj dramske radnje izražene u groteskno hipertrofiranim scenama i dijaloškim dvobojima, lirsko-metafizičkim solilokvijima i naglom upadu kajkavskog vernakulara kao moralnoga suca sve te kafkijanske more kojoj je tema najotpornija ljudska osobina: glupost.
Sljedeći je u nizu velikih romana nastalih uoči Drugoga svjetskog rata (iako mu je posljednja knjiga dovršena poslije rata) Banket u Blitvi, smješten u imaginarnoj baltičkoj državi i usredotočen na temu totalitarizma i borbe protiv njega. Ta, kako su ju neki nazvali, "poema o politici", nije samo izuzetan politički roman, nego i sadrži bitne autorove uvide i nazore o determinizmu i slobodi u tkanju ljudskoga života i sudbine, prikazanim u nezaboravnoj sceni marioneta lutkarskoga kazališta, još jedan dug piščev srednjovjekovnoj i renesansnoj plebejskoj kulturi. 
Četvrti, najopsežniji od istaknutih Krležinih romana, "Zastave", istodobno je i najhrvatskiji i najteži za prevođenje, te najteže uspostavlja komunikaciju s potencijalnim inozemnim čitateljem. Taj hrvatski "Rat i mir" ili "summa krležiana" (kako su ga kritičari nazvali), panorama je hrvatskoga društva uoči i poslije Prvoga svjetskog rata, te daje konačnu autorovu presudu o zanosima i zabludama mladosti: ponajviše o raspadu Austro-Ugarske, hrvatskom nacionalnom pitanju, stvaranju i održivosti Jugoslavije, a sadrži i Krležinu filozofiju povijesti. 
Dok prethodni romani ne zahtijevaju od čitatelja uranjanje u ideološko-povijesni okvir iz kojega je nastala jugoslavenska država, a po svom su ostvaraju univerzalniji i svjesno inovativne modernističke strukture, "Zastave" su pisane kao golem solilokvij u kojemu pisac više uopće ne haje za žanrovske konvencije ni za efekte privlačnosti čitateljstvu. Taj posljednji veliki roman je Krležin obračun, ali sa samim sobom. Kao bujica teče radnja koja počinje arhetipskim sukobom oca i sina Emeričkih, i koja u svom toku guta konvencije, žanrove i stilove - sve s ciljem što plastičnijega prikaza jugoslavenske ideologije i hrvatske sudbine u presudnim momentima prva dva desetljeća 20. stoljeća.
Krležu su često (naravno, dok je imao status državnoga pisca u SFRJ, potajice) prozivali što se nije javno distancirao od komunističkoga totalitarizma i što se stalno vraća na "austro-ugarske teme". Ta je ocjena nepravedna i površna. Autor se obračunao s totalitarizmom, bilo koje boje, u političkim romanima. Njegov uvid da je za hrvatsku nacionalnu sudbinu važnija Jugoslavija (kao ideja) od komunizma (kao ideje) nedavna je prošlost više nego dostatno potvrdila. U "Zastavama" je bilo kakva ideja jugoslavenstva temeljito razorena, pa su nagrade koje je taj roman dobio u doba SFRJ samo znak piščeva statusa nedodirljive veličine, a i, valja reći, mješavine plitkosti i nezainteresiranosti ondašnje političke i kulturne elite, koja vjerojatno nije ni primijetila svu subverzivnu snagu "Zastava". Nabijene političkom poviješću, nezaboravnim likovima i situacijama, problematiziranjem hrvatske, srpske, makedonske i albanske nacionalne sudbine, "Zastave" su istovremeno i nadgrobni spomenik jugoslavenstvu i promišljanje usuda naroda koji su tvorili tu zajednicu.
Krležin esejistički opus golem je (obuhvaća možda između 30% i 50% njegova djela), izuzetno raznovrstan i bogat, te središnji po značaju za autora. Nasljednik i protagonist srednjoeuropske tradicije intelektualiziranoga esejizma (kakvu nalazimo, npr., kod Krausa i Rilkea, pisaca koji su snažno utjecali na Krležu), pisac je u esejiziranju cijeloga svoga proznoga spisateljstva nerijetko izbrisao granice među žanrovima: tako se misaono-esejistički pasaži pojavljuju u romanima i novelama, a posebno u dnevnicima i putopisima. Osoba izuzetno širokih interesa, Krleža je u svom esejističkom spisateljstvu obuhvatio politiku, glazbu, književnost, likovnu umjetnost, društvene pojave i velike ličnosti europske kulture, povijest, medicinu, filozofiju i druga područja humanistike i društvenih znanosti. Neka izdanja piščevih djela u esejistiku ubrajaju golem korpus Krležinih zabilježaka o leksikografskim pitanjima (dok je bio ravnateljem Leksikografskog zavoda), izašao pod nazivom "Marginalia lexicographica", te niz opservacija o svemu i svačemu, tiskanom kao višesvezačna "Panorama pogleda, pojava i pojmova". Eseji su izdavani bilo kao posebne knjige ("Evropa danas", 1935., "Deset krvavih godina", 1937., "Eppur si muove", 1938., "Knjiga studija i putopisa", 1939., te polemički "Dijalektički antibarbarus" i "Moj obračun s njima", 1939., 1940.), a nemali dio ostalih tekstova izašao je u izdanjima naslovljenima samo kao "Eseji". 
U tako bogatu, upravo golemu opusu, razvidne su sljedeće značajke: stil je karakterističan Krležin, bujan i gongoristički, često pretovaren neologizmima i bljeskovitim asocijacijama; enciklopedijska inteligencija piščeva suvereno barata nizom disparatnih pojmova i dovodi ih u asocijativne sveze; nemali broj eseja pripada miješanom žanru jer se u njima pojavljuju dramski i poetski fragmenti.
U tekstovima posvećenim glazbenicima, piscima, slikarima, povijesnim ličnostima (Chopin, Petar Dobrović, Proust, Erazmo Roterdamski, Paracelsus,..), Krleža je dao sjajne portrete osobnosti smještene u kontekst vremena i dominantne kulture. Tekstovi su prezasićeni estetskim senzibilitetom, čak i kad se piše o relativno prozaičnim pojavama. Autorovi eseji o politici i povijesti su problematičniji: studije o hrvatskom nacionalnom usudu, o ličnostima Supila i Radića maestralni su, i po vrijednosti rasvjetljavaju mnoga čvorišta nacionalne prošlosti i problematike bolje nego stručna historiografska djela. Tekstovi pak o svjetskoj politici, skandalima (afera Stavisky) i ideologijama (Brest-Litovsk, Lenjin, polemike o socijalno angažiranoj umjetnosti) osciliraju: nerijetko protkani briljantnim uvidima, bitno su oslabljeni Krležinom fiksacijom na lenjinizam i komunističku ideologiju. Pisac nije nigdje problematizirao marksističku ideologiju niti sovjetsku totalitarnu praksu, pa se stoga za taj dio njegova opusa može reći da je uvelike zastario, a u mnogim vidovima upravo smiješan kao primjer političke kratkovidnosti, pristranosti i dogmatizma. Istina je da je Krleža napadao dogmatizam komunističke partije u umjetničkim pitanjima, no nikada nije ozbiljnije doveo u pitanje totalitarizam komunističkoga svjetonazora. 
Krležini eseji pripadaju vrhunskim djelima toga žanra u svjetskoj književnosti. Najbolji su u onim dijelovima u kojima autor daje oduška svomu estetskomu senzibilitetu i stvara dojmljive, nekad kvazidramske, nekad pak impresionističke studije iz područja hrvatske nacionalne problematike, umjetnosti i europske kulture. Vidljivo slabija su djela filozofskih, ekonomskih i analitičkih pretenzija u kojima autor pokušava secirati razne idejne probleme (psihoanaliza, razni metafizički sustavi). Iako veoma načitan i informiran, Krleža je bio poglavito umjetnički, a ne filozofsko-analitički intelekt, pa su ti radovi bitno inferiorniji u usporedbi sa studijama njegova uzora Krausa. Glede piščeve političke esejistike posvećene svjetskoj politici, još je vidljivija dihotomija između sjajnih uvida u političke makinacije međuraća i apologetike komunističke ideologije. Krležin esejistički opus sadrži istodobno izuzetne vrjednote, poglavito o umjetničkim, kulturološkim i nacionalnim temama, kao i dobar dio drugorazrednoga spisateljstva, ponajviše o političko-ideološkoj i religijsko-metafizičkoj problematici.
Krležini memoarski zapisi i dnevnici idu u red najvrjednije svjetske literature toga žanra. Hrvatski je pisac ostavio impresivan korpus u ovom, za književnost pomalo marginaliziranom i slabije vrjednovanom žanru: Krleža je dnevnik vodio od 1914. do 1977., a tekstovi su objavljeni 1977. u pet knjiga. Godine 1988. tiskani su "Zapisi s Tržiča", dnevničko-memoarski zapisi u nekoliko knjiga. U taj korpus spadaju i jasno izdvojeni tekstovi poput "Djetinjstva 1902.-1903." (u kojem Krleža opisuje proces odrastanja i dozrijevanja – tekst je tiskan 1952.).
Posebna, i vjerojatno najbolja Krležina intimna knjiga, jedan od vrhova moderne europske misaone i ispovjedne književnosti su "Davni dani", spoj dnevnika, memoaristike i kasnijih autorovih redaktura (velik dio proznoga uratka potječe iz razdoblja Prvoga svjetskog rata, no pisac ga je pedesetih godina dosta radikalno revidirao). Tematski veoma raznorodna, Krležina memoarska esejistika i dnevnički zapisi su sklop piščevih zapažanja o svakodnevnosti življenja, asocijacija i reminiscenicija na prijatelje (i neprijatelje), razmišljanja o filozofskim, etičkim, političkim, umjetničkim, književnim i inim problemima, zabilješke snova, promišljanje prošlosti i djetinjstva, razrađivanje enciklopedijskih natuknica koje su pobudile autorovu znatiželju. Po kakvoći ostvaraja, dnevnici i memoarska proza pripadaju vrhunskim djelima zapadne književnosti te vrste.
Jedno od pitanja koje se često nameće poznavateljima piščevog djela je: zašto Krleža nije u svijetu poznatiji i priznatiji? Odgovor na to pitanje je istodobno i odgovor na pitanje o, od mnogih percipiranoj, podcijenjenosti Krležina cijeloga opusa: u recepciji Krležinoga djela je konvergiralo nekoliko negativnih činitelja čiji zbrojni efekt bijaše nedovoljna afirmacija hrvatskoga pisca. Glavni je ujedno i najočevidniji – "rubnost" i nevelik utjecaj hrvatskoga jezika, što je, indirektno zasvjedočeno i primjerima poput Andrića i raznih skandinavskih, japanskih ili poljskih pisaca koji su dobili Nobelovu nagradu, no to im svejedno nije pomoglo da uđu u općeprihvaćeni kanon svjetski čitanih klasika. Drugi važni činitelj je situiranost u tzv. "Zwischeneuropi", ili srednjoj i jugoistočnoj Europi – području u kojem i veliki pisci koji pišu na "velikom jeziku" poput njemačkog (npr. Karl Kraus ili Hermann Broch) teško dolaze do univerzalnoga priznanja i ostaju, u najbolju ruku, ograničeni na specijalističke studije. Ne nalazeći se ni u središtu "zapada" (Francuska, Engleska, Sjedinjene Američke Države), niti dovoljno "egzotični" (Rusija, Latinska Amerika), pisci od Austrije do Poljske, glavna značajka kojih je intelektualizirani esejizam u svim formama proznoga spisateljstva, ostaju dijelom zbog sivila i mučnine tematike, a još više zbog zahtjevnosti obradbe nedovoljno prihvaćeni i poznati. 
Piščev politički angažman je do sada uglavnom negativno utjecao na vrjednovanje njegova djela jer je u prvi plan stavljao socijalnu dimenziju i samostvoreni "image" Krleže kao ikonoklasta i revolucionarne figure. No, kako je vrijeme pokopalo komunističku ideologiju i Krležine iluzije utkane u nju, tako je i njegov opus u dobroj mjeri ostao u sjeni politizacije, i tek u novije doba dobija realniju procjenu koja se postupno oslobađa od ideologizacije
Po više kriterija, Krleža je zasigurno jedan od najvećih europskih i zapadnih pisaca 20. stoljeća, poglavito u žanrovima poezije ("Balade Petrice Kerempuha"), romana ("Na rubu pameti"), eseja ("Eseji") i dnevničko-memoarske proze ("Davni dani"). Do toga zaključka nije teško doći usporedi li se umjetnički doseg njegova spisateljstva s onim daleko priznatijih suvremenika, Thomasa Manna, Virginije Woolf, Alberta Camusa, Williama Faulknera ili Aleksandra Solženjicina.
Na koncu valja spomenuti i izuzetno važan Krležin rad na enciklopedistici, gdje je u suradnji s Matom Ujevićem i na njegovu tragu ustrojio Leksikografski zavod koji sada nosi Krležino ime, a koji je po kvaliteti izdanja ravan najvrednijim svjetskim enciklopedijskim institutima, te čini, uz Maticu, Akademiju i Sveučilište, jednu od tri ili četiri glavne kulturne institucije hrvatskoga naroda
„Ljudi se međusobno varaju, lažu jedni drugima u lice, obmanjuju se laskanjem i prozirno pretvorljivim udvaranjem, a to im često poštenoljudski izgleda nerazmjerno hrabrije nego da jedni drugima kažu golu istinu.“
1907. godine je kao 13-ogodišnjak pobijedio na plivačkoj utrci u Zagrebu održanoj između dviju obala rijeke Save koje danas spaja željeznički most. To je najstariji sačuvani podatak o daljinskom plivanju u Hrvatskoj.
1910. godine pobijedio je u plivačkim natjecanjima na 400 metara i 11 kilometara koja su bila u sklopu organiziranoga javnoga natjecanja u skokovima te brzom i ustrajnom plivanju održanoga od 26. do 28. kolovoza, a plivalo se je prsnim stilom niz Savu od Zagreba do Jakuševca.
Zvonimir Kulundžić: Tajne i kompleksi Miroslava Krleže, koji su ključ za razumijevanje pretežnog djela njegovog opusa, Emonica, Ljubljana, 1988.
Stanko Lasić: Krležologija, I.-VI., Globus, Zagreb, (I., II. i III. 1989.), (IV., V. i VI. 1993.)
Viktor Žmegač: Krležini europski obzori, Znanje , Zagreb, 1986., ISBN 86-313-0010-1
"Krleža nije plagijator jer je bio previše talentiran i radišan", “Književni eseji” Igora Žica

Mate Mišo Kovač (Šibenik, 16. srpnja 1941.), hrvatski je pjevač zabavne glazbe. Pjevač je s najviše prodanih ploča (i ostalih nosača zvuka) zabavne glazbe u Hrvatskoj, ali i diljem bivše SFRJ. S više od 20 milijuna prodanih ploča tijekom 47-godišnje glazbene karijere, uz brojne glazbene i diskografske nagrade, jedan je od najpoznatijih i najkarizmatičnijih hrvatskih pjevača. Počeo je obradama stranih uspješnica, da bi nastavio naglašeno emotivnim pjesmama uglavnom tipičnog mediteranskog, dalmatinskog melosa te suradnjom s klapama. Vrhunac popularnosti doživio je sedamdesetih i osamdesetih godina prošlog stoljeća, no i danas ima značajnu odanu publiku. Premda glazbena kritika više cijeni njegove ranije i manje poznate radove, popularnost je stekao emotivnim i zabavnim melodijama, poput "Ostala si uvijek ista", "Svi pjevaju ja ne čujem", "Ako me ostaviš" i drugima. Svojom popularnošću, karizmom, beskompromisnim i često osebujnim stavovima te uspjesima stekao je status hrvatske glazbene legende.
Rođen je u Šibeniku tijekom talijanske okupacije Dalmacije u Drugom svjetskom ratu kao drugo dijete Zrinke i Jakova Kovača. Majka mu je podrijetlom s otoka Vrgade, a otac iz šibenske četvrti Škopinac. Mišo je rastao u obitelji s bratom Ratkom i sestrom Blankom. Kao dijete odrastao je u šibenskoj ulici u kojoj su u isto vrijeme živjeli i glazbenici Vice Vukov (r. 1936.; u. 2008.) i Arsen Dedić (r. 1938.; u. 2015.). Kao mladić trenirao je nogomet kao vratar te je počeo braniti za juniorsku momčad HNK Šibenika, sanjajući o profesionalnoj nogometnoj karijeri u Hajduku. Bio je i navijač Hajduka, često putujući brodom iz Šibenika u Split na utakmice te je poraze svoje momčadi primao vrlo emotivno. Čuvši nastupe šibenskog pjevača Ljube Lučeva, šesnaestogodišnji Mišo polako odustaje od nogometa i posvećuje se glazbi. Slušao je tada popularne talijanske izvođače Luciana Tajolija, Tonyja Dellaga i Adriana Celentana te Amerikanca Johnnieja Raya. Završio je srednju industrijsku školu, izučivši zanat tapetara. 1961. na natjecanju "Prvi glas Šibenika" podijelio je naslov najboljega s Mirkom Vukšićem, budućim gitaristom grupe Mi, a za nagradu je odabrao singl Elvisa Presleya. Vojni rok u JNA odslužio je u Beogradu, gdje je subotama navečer pjevao zabavljajući ročnike i prijatelje. Nakon odsluženja vojnoga roka stiže u Zagreb, gdje pjeva studentima te životari po studentskom centru i kavanama.
Na jednom natjecanju talenata u Karlovcu, s pjesmom "I can't stop loving you" Raya Charlesa, doživio je veliki uspjeh te je ubrzo zapažen od glazbenih producenata. Prvi improvizirani nastup imao je s ansamblom Alfonsa Vučera u zagrebačkoj Gradskoj kavani u jesen 1964. te je nakon pristanka glavnog urednika Pere Gotovca dobio ugovor za snimanje prve ploče s Jugotonom, prepjev "I Can't Stop Loving You" svoga idola Raya Charlesa, pod nazivom "Ne mogu prestati da te volim". Ploča je bila uspjeh, te je Mišo u ljeto 1965. nastupio na splitskim Melodijama Jadrana s tri izvedbe. Unatoč razočaravajućem nastupu, uslijedile us nove ploče oko srebrnih naklada od pedesetak tisuća primjeraka - prepjeve "Ja odlazim", "Vrijeme plakanja", "San Francisco" (izvornik Scotta McKenzieja), "Da je duži moj dan" i druge.
Hit kojim se etablirao kao priznati izvođač bila je pjesma "Više se nećeš vratiti", pobjednička pjesma s nekad popularnog sarajevskog festiva "Vaš šlager sezone" (1969.), djelo tada mladog skladatelja i tekstopisca Đorđa Novkovića. Taj je singl prodan u nakladi od 183.987 primjeraka, što je bila druga najprodavanija ploča nakladnika (Jugotona) te godine. 1969. ukupno je prodao pet ploča u 252.905 primjeraka, što ga je učinilo Jugotonovim najprodavanijim pjevačem. Suradnja s Novkovićem obilježila je gotovo čitav Kovačev opus, te se nastavila i dalje, sve do iznenadne Novkovićeve smrti 2007. Godine 1971. osvojio je Splitski festivalu s pjesmom Stjepana Mihaljinca i Drage Britvića "Proplakat će zora", koja je prodana u više od 300.000 primjeraka, čime se definitivno učvrstio na tronu najpopularnijeg pjevača u bivšoj Jugoslaviji. U dva dana osvaja pet nagrada, a usred Hrvatskog proljeća zaradu od prodaje ploče uplaćuje za izgradnju autoceste Zagreb-Split. Iste te 1971. skoro je poginuo u prometnoj nesreći kod Zadra. Njegov automobil bio je potpuno smrskan, a kako mu je ostao ožiljak iznad gornje usne, za vrijeme oporavka Mišo odlučuje pustiti brkove koji će kasnije postati njegov zaštitni znak.
1972. posjećuje koncert Elvisa Presleyja u njujorškom Madison Square Gardenu, a Elvisova izvedba Sinatrinog standarda "My way" ostavlja veliki dojam na njega. 1974. s klapom Šibenik snima album klapskih i narodnih pjesama Oj ti dušo duše moje. Velika uspješnica postaje i "Drugi joj raspliće kosu, a ja je volim". 1975. s pjesmom "Ostala si uvijek ista", po njegovom priznanju najboljom u njegovoj karijeri, nastupa na natjecanju "Jugoslavenska hit parada" u Beogradu. Iako je premoćno pobijedio, publika je nije odmah prihvatila, a pjesma je stekla popularnost tek 10 godina poslije, kada je objavljena na istoimenom albumu prodanom u 200 tisuća primjeraka. 1977. pobjeđuje na splitskom festivalu s pjesmom "Noćas ćemo zemlji ko materi reći" s klapom Maslina. Nakon 1980. i pobjede na festivalu u Splitu s pjesmom "Dobra ti večer mati moja" odlučuje ne nastupati na festivalima. 1982. vraća se dalmatinskim, lokalnim temama zlatnim albumom Dalmacija u mom oku u aranžmanu Krste Jurasa i Dušana Šarca, s kojeg hitovi postaju istoimeni singl i "Šibenske kale". 1983. doživljava uvjerljivi neuspjeh s pjesmom "Posadi cvijet" na izboru za predstavnika SFRJ na pjesmi Eurovizije, što pripisuje namještanju. Surađivao je i s Idolima i Vladom Divljanom na snimanju svoje pjesme iz 1968. "Da je duži moj dan" za potrebe soundtracka filma "Šest dana lipnja" 1985.Uslijedilo je najplodnije razdoblje: između 1985. i 1988. snima svoje najveće hitove, poput "Ako me ostaviš", "Jedan dan života" (obrada meksičke pjesme "Un dia di vida" iz istoimenoga filma), "Sutra mi sude", "Odavno više ne plačem zbog tebe", "Ja nemam više razloga da živim", "Ti si pjesma moje duše" (obrada pjesme "Seven Spanish Angels" Willieja Nelsona i Raya Charlesa), "Svi pjevaju, ja ne čujem" i mnoge druge. Glazbena karijera i dalje je cvala, pet puta je proglašavan pjevačem godine, a 1989. godine proglašen je za osobu godine u bivšoj Jugoslaviji.
U rujnu 1991. pridružio se Hrvatskom Band Aidu na snimanju pjesme "Moja domovina", u kojoj u pripjevu pjeva stih "ima oči boje mora". 1992. njegov je 16-godišnji sin Edi, pripadnik specijalne postrojbe Hrvatske vojske "Škorpioni", smrtno stradao u Zagrebu pod sumnjivim okolnostima. Mišo taj tragični događaj nikada nije potpuno prebolio. Objavljuje i singl "Pjesma za Edija". Nakon Edijeve smrti i održanog velikog koncerta Noć svijeća pred 50.000 ljudi na splitskom Poljudu 1993., Mišo je javno obznanio da više neće nastupati te je ponovno uzeo krsno ime Mate. No održao je čitavu seriju oproštajnih koncerata te nije završio karijeru. Snimio je i druge domoljubne pjesme tijekom rata, poput "Grobovi im nikad oprostiti neće" i "To je zemlja gdje žive Hrvati (Herceg-Bosna)". 1996. održava koncert Svojoj vjernoj publici.
Osim sina Edija, 1990-ih je izgubio i majku te mlađega brata Ratka, dok se kći Ivana borila s ovisnošću. Nakon godina depresije i alkoholizma, 14. siječnja 1999., u zagrebačkom stanu u Maksimirskoj 69, Mišo Kovač pucao je sebi u prsa neprijavljenim pištoljem "Beretta". No uspio je preživjeti te se potpuno oporavio, a i njegovo duševno stanje se znatno poboljšalo.
Nakon oporavka od pokušaja samoubojstva održava veliki koncert u zagrebačkom Domu sportova. Ipak, to nije bio kraj Kovačeve karijere. Uslijedili su i novi albumi. Godine 1999. Mišo je snimio album Budi čovjek dobre volje, kako sam kaže, zahvaljujući kćeri Ivani. Sljedeće godine nakratko se vraća glazbenim festivalima te odmah pobjeđuje na Splitskom festivalu sa skladbom "Vraćam ti se Dalmacijo mati". Iste godine snima veliki hit "Dalmatino", svojevrsnu himnu Dalmacije. U rujnu 2001. održava i dva koncerta u New Yorku za hrvatske iseljenike te polovicu prihoda donira obiteljima vatrogasaca poginulih 11. rujna. Za novi studijski album Mir u srce, objavljen 2004., 2006. dobio je srebrno priznanje, a za kompilacije Pjevaj, legendo (1999.) i Najdraže pjesme Miše Kovača (2003.) dva platinasta priznanja. S albuma Mir u srce najveći uspjeh ostvario je singl "Rođo moj". U kolovozu 2004. uz klapu Teutu kao goste održava koncert na trgu između katedrale sv. Jakova i Vijećnice u Šibeniku. Koncert je objavljen na DVD-u Mišo u Šibeniku.
Nakon stanke, 2006. snima album Ja sam kovač svoje sreće na kojemu mu se kao gost pridružila kći Ivana: najveći uspjeh s tog albuma njihov je duet "Nema mi do tebe nikoga". 2007. Mišo po 28. put u karijeri dupkom puni splitske Gripe, dok sljedeće godine održava koncerte pred brojnom publikom u pulskoj Areni i zadarskoj dvorani Višnjik s više od 8.000 obožavatelja. 2008. Croatia Records najavljuje reizdanja 13 njegovih najpoznatijih albuma iz 1970-ih i 1980-ih s digitalno remasteriranim zvukom.2009. Mišo Kovač kao prvi hrvatski pjevač održava koncert u novoizgrađenoj Areni Zagreb pred 20.000 obožavatelja svih generacija, time još jednom dokazujući status legende hrvatske glazbene scene. Sljedeće godine izdao je svoj, kako kaže, posljednji album Ne tražim istinu, te najavljuje kraj karijere. Album Ne tražim istinu ostvario je umjereni uspjeh, doživjevši zlatnu nakladu. Gotovo sve pjesme obrade su starih skladbi, objavljenih na ranijim albumima i ponovno snimljene u novim aranžmanima. Treći singl s albuma i jedina nova pjesma, duet s kćeri Ivanom, balada "Tvoja mala", doživjela je nešto veći uspjeh na top ljestvicama, na nekim radijskim postajama dospjevši u vrh domaće zabavne glazbe. No unatoč najavi kraja karijere, nastavio je s nastupima i koncertima, a s klapom Rišpet Ive Amulića snimio je pjesmu i spot "Sunce mi od tebe dolazi", koja je u ožujku 2012. zauzela prvo mjesto na top ljestvici "Hrvatski top 33" Radio Dalmacije.U ožujku 2012., kao priznanje struke, Mišo je dobio Porina za životno djelo. Porina je dobio i dirigent, aranžer, skladatelj i pijanist Stjepan Mihaljinec, koji je napisao i neke od najvećih Mišinih hitova. Mišo je s Mihaljincom za glasovirom na dodjeli izveo neke od svojih najvećih hitova, uz ovacije publike i prisutnih glazbenika te ostalih dobitnika Porina. Objavljen je i peterostruki nosač zvuka 100 originalnih hitova - Mišo Kovač, koji je ostvario dijamantnu nakladu, za koju mu je uručeno priznanje u veljači 2014. na dvama održanim rasprodanim koncertima u Koncertnoj dvorani Vatroslava Lisinskog. U isto vrijeme Ivana Kovač s klapom Bunari objavljuje pjesmu posvećenu Miši "Dalmacijo, srce oca moga", koju je publika dosta dobro prihvatila.U travnju 2013. Mišo je s Arsenom Dedićem, svojim sugrađaninom Šibenčaninom, snimio duet, pjesmu "Mi smo lišće s iste grane" u produkciji Croatia recordsa, za koju je snimljen i spot. Iako su obojica u svojim žanrovima bili najpopularniji pjevači, a djetinjstvo su proveli na istoj ulici, trebalo je proći 48 godina da zapjevaju zajedno. 2014. nastupio je i dva dana zaredom u Koncertnoj dvorani Vatroslava Lisinskog u Zagrebu te na velikom, rasprodanom koncertu u splitskoj Spaladium Areni.
Okušao se i glumačkim vodama pa je 1972. glumio s Radom Šerbedžijom u filmu Poslijepodne jednog fazana. Na televiziji je rijetko nastupao, a nastupe na TV-u danas izbjegava jer kad stalno pjevaš na TV-u, dolaziš i u domove ljudi koji te ne vole. Kad radim, radim koncert i gledaju me ljudi koji me vole, ne gnjavim ljude koji me ne vole. Njegovo gostovanje u jubilarnoj 400. emisiji Nedjeljom u dva na HTV-u 16. srpnja 2006. jedno je od najgledanijih izdanja te emisije u njenoj povijesti.Svoju praksu nakratko je prekinuo u lipnju 2012. nastupivši u humanitarnom izdanju emisije Misija zajedno na HTV-u, pri čemu je u sat vremena izveo osam pjesama uživo i prikupio 200.000 kn pomoći za djecu.
Prema vlastitom priznanju, više puta je odbio pjevati za Tita, a 1972. je prihod od prodaje ploče Proplakat će zora i koncerta s Borisom Dvornikom donirao za izgradnju autoceste Zagreb-Split. Prije nastupa za hrvatske iseljenike 1986. u Calgaryju, tražio je skidanje Pavelićeve slike sa zida iseljeničkoga doma.Prije prvih višestranačkih izbora u Hrvatskoj u velikom intervjuu u Nedjeljnoj Dalmaciji pod naslovom "Dalmacija u mom oku" izjavljuje: "Ako ovi dođu na vlast, za mene ovdje više nema mjesta", misleći na HDZ. Kasnije ga je njegova želja za rasvjetljavanjem okolnosti smrti sina Edija dovela u doticaj s HSP-om. Počeo je javno pokazivati podršku stranci, pojavljujući se na skupovima stranke u crnoj odori Hrvatskih obrambenih snaga (HOS-a). Kasnije je bio u prijateljskim odnosima s predsjednikom Tuđmanom, kojemu je i nakon njegove smrti izražavao poštovanje. Nakon 1991. kategorički je odbijao svaku mogućnost nastupa u Srbiji ili Crnoj Gori.
2002. obilježio je 40. godišnjicu glazbenoga djelovanja rasprodanim koncertom Centimetar moga puta u splitskoj dvorani Gripe, s kojeg je dio prihoda ponovno donirao za gradnju autoceste Zagreb-Split. Iznio je i ideju o sličnim koncertima ostalih hrvatskih izvođača, kojima bi se simbolično prikupljala sredstva za izgradnju autoceste.30. lipnja 2007. nastupio je na 8. općem saboru HDZ-a, a već 2009. uključuje se u izbornu kampanju za lokalne izbore te nastupa za nezavisnog kandidata Željka Keruma koji odnosi pobjedu na izborima u Splitu te postaje novi gradonačelnik. U srpnju iste godine Mišo je s mnogim drugim estradnjacima surađivao na pjesmi "Pjesmo naša" Dražena Žanka, koja je trebala postati nova himna HDZ-a. Mišo je svoj dio premijerno izveo povodom 20. obljetnice HDZ-a. U travnju 2013. svjedočio je na suđenju bivšem premijeru i predsjedniku HDZ-a, Ivi Sanaderu, budući da je tužiteljstvo tvrdilo da je za nastupe u HDZ-ovoj izbornoj kampanji, prema Sanaderovoj ideji, dobivao ilegalni novac koji mu je u sjedištu carine iz crnog stranačkog fonda u gotovini isplaćivao Mladen Barišić. Tom prigodom je izjavio da je za HDZ nastupao "zbog svog sina Edija, jer je on bio član HDZ-a još od 1990."
Od prve supruge Ljubice Komadine razveo se nakon četiri godine braka, te se godine 1973. vjenčao sa Splićankom Anitom Baturinom, Miss Jugoslavije, s kojom je 1975. godine dobio sina Edija, a dvije godine poslije i kći Ivanu. Oboje djece rođeno je u Splitu. Supruga i njihovo dvoje djece pojavljuju se zajedno s njim u spotu za pjesmu  "Malo mi je jedan život s tobom".
Nakon smrti sina Edija, brak s Anitom se raspao te je kratkotrajno pokušao ostvariti ljubavnu vezu s 30 godina mlađom astrologinjom Silvijom Conte Calvi Marković. Nakon oporavka i povratka na scenu, nova Kovačeva životna pratilja postala je Lidija Pintarić, koju je upoznao 1998. i s kojom se i oženio te su i dalje u braku. Kovač je u više navrata naglasio svoju privrženost i zahvalnost Lidiji i važnost njihove veze i braka za njegov oporavak i povratak na scenu.
Mišo Kovač je općeprihvaćen kao karizmatik i ikona Dalmacije, pogotovo nogometnoga kluba Hajduk te navijačke skupine Torcida, premda na svojim koncertima često apelira na "svehrvatsko jedinstvo" navijača Dinama i Hajduka. U Hajdukovu dresu s brojem 9 nastupio je na Poljudu prije derbija Hajduka i Dinama 2001., izvodeći svoje pjesme vezane uz Dalmaciju. Njegove pjesme o Dalmaciji poput "Noćas ćemo zemlji ko materi reći", ali i ljubavne poput "Samo nas nebo rastavit može", kao i parafraze njegovih stihova postale su dio koreografija Torcide i navijačkih slogana. Prema naslovnicama njegovih albuma nastali su brojni grafiti u Dalmaciji, a jedan od njegovih najprepoznatljivijih imidža, preuzet s fotografije M. Čolića iz Studija, sa sunčanim naočalama, mornarskom majicom i zlatnim lančićem, izabran je i za omot peterostrukog nosača zvuka 100 originalnih hitova - Mišo Kovač, objavljenog u svibnju 2012. Ta naslovnica nalazi se i na brojnim majicama i suvenirima na jadranskoj obali. Majice s likom Miše Kovača nosili su i brojni poznati. Ivana Kovač nosila je majicu s istim likom u spotu za svoju pjesmu "Dalmacijo, srce oca moga". Drugi imidž usko vezan uz Mišu Kovača je njegova prepoznatljiva poza prilikom izvedbi na koncertima, pri kojoj raširenih ruku pušta publiku da pjeva njegove pjesme.Julije Jelaska objavio je i strip o Miši Kovaču, uz tekst pjesme "Dalmacija u mom oku" te "Ostala si uvijek ista".Njegova pjesma "Poljubi zemlju" postala je neslužbena himna hrvatske vaterpolske reprezentacije, koja ju je pjevala nakon finala OI u Londonu te prilikom dočeka, zajedno s publikom.U prvom izdanju upitnika o poznavanju hrvatske kulture i društvenog uređenja, uvjetu za ostvarivanje hrvatskog državljanstva, zabilježeno je i pitanje čime se bavi Mišo Kovač.
Zabilježene su brojne klapske obrade njegovih pjesama, poput "Najljepše su oči moje majke" i drugih. Među izvođače koji su obradili Mišine pjesme svrstali su se Kraljevi ulice, Toše Proeski (s poznatom obradom pjesme "Ostala si uvijek ista") i mnogi drugi. No, zanimljivo, u novije vrijeme Mišine pjesme obrađivane su i u punk-aranžmanima: Sarajevski punk sastav Ofsajd obradio je pjesmu "Još i danas teku suze jedne žene" u punk-stilu pod nazivom "Misho Kovach", a istu pjesmu spominje Zabranjeno pušenje u svojoj pjesmi Genter s albuma Bog vozi Mercedes (2001.). Zagrebački melodični punk sastav Dolibasija 2005. objavio je pjesmu "Mate Mišo" u koju su uključili pjesmu "Svi pjevaju, ja ne čujem". Punk sastav Krešo i kisele kiše obradili su Mišinu pjesmu "Ja nemam više razloga da živim", uključivši u pjesmu i dijelove gostovanja Miše u emisiji Nedjeljom u 2. Splitski sastav Dječaci spominje Mišu Kovača u svojoj pjesmi "Meko sranje" iz 2008. Šibenski hip-hop sastav 022 2008. obradio je Mišinu pjesmu "Dalmatinac" u hip-hop aranžmanu, zajedno s dijelovima izvorne snimke.
Dobitnik je brojnih zlatnih, dijamantnih i srebrnih ploča, kao i diskografskih i festivalskih nagrada. Vlasnik je, naravno, i Zlatne ptice koju su Jugoton/Croatia Records dijelili izvođačima za milijun prodanih primjeraka. Godine 2005. Institut hrvatske glazbe uručio mu je posebno priznanje "za najveći broj prodanih ploča u povijesti hrvatske diskografije".
Ivan Živković: FANTASTIČNA PRIČA O NEPOZNATOM ŽIVOTU MLADOG MIŠE KOVAČA 'U školi je imao 400 neopravdanih sati, a Arsena je 'učio' gitaru', Jutarnji list, Objavljeno: 24.01.2016
Vesna Adamović: U posjetu Miši Kovaču: Zna se tko ostaje na kraju balade!, Nada, 1979.
Vesna Marković: Mišo Kovač: "Podjele rade ljudi radi borbe za vlast", Nada, travanj 1989.
arhiva.porin.info – Siniša Škarica: »MIŠO KOVAČ ili čovjek koji živi svoju legendu« (životopis)
"Hrvatski evergreeni - Mišo Kovač", pregled Mišinih ranih hitova, HRT – Glas Hrvatske