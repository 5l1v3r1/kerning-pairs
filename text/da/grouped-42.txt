
Helsingør Skibsværft og Maskinbyggeri A/S var et af Danmarks store skibsværfter, grundlagt den 1. marts 1882 som A/S Helsingør Jærnskibs- og Maskinbyggeri af M.C. Holm (1827-1892) fra Rederiet Norden. Værftet nåede lige akkurat at fylde 100 år, inden det lukkede i 1983. Nogle af de gamle værftsbygninger er nu omdannet til Kulturværftet.
Den oprindelige aktiekapital var på 1,6 millioner kr. Der blev anlagt tre byggebeddinger og en tørdok, hver på mere end 100 meters længde, samt en lang række skibsbygnings- og maskinværksteder med moderne værktøjsmaskiner, kraner, støberier, administrationsbygninger og egen dampkraftcentral. Værftets første bygninger blev tegnet af J.E. Gnudtzmann. Det første skib fra værftet blev søsat på grundlovsdag 1883 og blev døbt Helsingør. Den første direktør var Vilhelm Dyhr, mens grundlæggeren blev bestyrelsesformand.
De første års konjunkturer var ikke gunstige for skibsværftet, så M.C. Holm overtog ledelsen og bestilte selv to skibe. I 1889 havde situationen imidlertid ændret sig til det bedre, antallet af ansatte oversteg nu 1.000 og virksomheden kunne udbetale udbytte til sine aktionærer.
M.C. Holm døde i 1892 og blev efterfulgt som bestyrelsesformand af skibsbygger Christian Rohmann, som var ejer af et af Helsingørs to træskibsværfter. S.C.W. Bindesbøll blev efter Holms instrukser ny direktør. I 1896 var efterspørgslen på reparationsordrer stigende, hvorfor værftet købte den gamle patentophalerbedding, som var blevet anlagt af byens træskibsværfter i 1863. Der blev desuden konstrueret en ny tørdok, så værftet fik mulighed for at dokke skibe op til 112 meters længde. Samtidig blev aktiekapitalen forøget til 2,1 millioner kr.
Efter århundredskiftet satte en ny stagnation ind omkring 1907, men værftet agerede fremadrettet ved at påbegynde tre nye skibsprojekter for egen regning. Det fastholdt arbejdsstyrken, og det lykkedes at afhænde skibene. Værftet havde dog underskud i årene frem til 1911, hvor ordrene på nybygninger igen begyndte at strømme.
I 1913 blev værftets aktiemajoritet overtaget af et konsortium med deltagelse af Burmeister & Wain og DFDS. Repræsentanter for disse kom i bestyrelsen. Værftet fortsatte dog som helt selvstændig enhed. I 1916 solgte B&W sin aktieandel til DFDS. Krigskonjunkturerne under 1. verdenskrig gavnede virksomheden, der dog havde svært ved at skaffe materialer i nødvendigt omfang.
1920'erne og 1930'erne blev præget af større moderniseringer på værftet. Der blev opført et moderne skibsbygningsværksted i jernbeton i to etager (1924-25), en ny ophalerbedding (1928), der kunne håndtere af skibe op til ca. 4.000 tons dødvægt samt en bygning for tømrer-, snedker og malerværksteder (1932). Værftet erhvervede desuden i 1933 nye arealer ved Allégade og Grønnehavevej, hvor der blev etableret en tømmerplads og senere et nyt modelsnedkerværksted med lager samt et turbineværksted. På dette tidspunkt havde maskinafdelingen fået patent på en ny spildedampturbine, og med stor succes blev der frem til 1960 leveret ikke færre end 60 anlæg af denne art, indtil dampmaskinen efterhånden blev helt fortrængt af dieselmotorer. I 1935 opnåede værftet en licensaftale med B&W, som satte værftet i Helsingør i stand til at bygge egne dieselmotorer. Det første skib med dieselmotor af værftets egen konstruktion blev søsat i 1937 og var passagerskibet Kronprins Olav, der kom i tjeneste hos DFDS. På dette tidspunkt havde værftet specialiseret sig inden for køle- og frugtskibe samt passagerskibe. I slutningen af 1930'erne havde værftet ca. 2.500 ansatte.
Besættelsen satte stort set en stopper for tilførslen af materialer, der normalt kom fra England. Værnemagten opretholdt dog en begrænset aktivitet på værftet i krigsårene.
I efterkrigstiden fik Helsingør Skibsværft og Maskinbyggeri andel i Marshallhjælpen. Perioden var en opgangstid for virksomheden, der i 1957 kom op på 3.600 ansatte og i samme tiår overtog aktiemajoriteten i Aarhus Flydedok, der fortsatte som datterselskab. Byggebeddingerne blev i 1953 forlænget, så der nu kunne bygges fragtskibe på op til ca. 14.000 tons. Samtidig blev den gamle dok udskiftet, så det kunne lade sig gøre at dokke skibe på op til 150 meters længde. Værftets aktiekapital blev samtidig udvidet fra 8,4 til 12,6 millioner kroner.
På den tekniske front lancerede værftet i 1954 en gasturbine, der dannede grundlag for værftets turboladere. Det første skib med disse turboladere installeret var fragtskibet Abelone Vendila. Derudover foregik der en omlægning af værftets produktion som følge af overgangen fra nitning til svejsning.
Maskinafdelingen fik i dette tiår store opgaver, bl.a. reaktorindkapslingen på Forskningscenter Risø samt store kedelanlæg til Asnæsværket og Svanemølleværket.
I 1964 blev rederiet J. Lauritzen medejer af aktiemajoriteten, hvor DFDS fortsat var den anden store aktionær. Fire år senere indgik værftet et samarbejde med værfterne i Aalborg, Frederikshavn og Aarhus, som resulterede i koordineringsselskabet DAN-Værft A/S. På dette tidspunkt stod det klart, at den danske værftsindustri ikke længere konkurrerede indbyrdes, men derimod med udenlandske værfter.
Efter en længere nedgangsperiode i 1970'erne noterede værftet i 1980 et underskud på 23 millioner kr og året efter et underskud på 132 millioner kr. I 1982 kunne bestyrelsesformand i Lauritzen-koncernen, Aksel Drejet på selskabets generalforsamling meddele, at nybygningsafdelingen på værftet skulle lukke efter et tab uden sidestykke i dansk værftshistorie. Helsingør Skibsværft og Maskinbyggeri A/S lukkede i 1983 med en negativ egenkapital på 135 millioner kroner. Reparationsafdelingen blev videreført i Frederikshavn under navnet HV-Turbo.
M/F Freia (1936, kun udrustning, skrog udført af Aalborg Værft, ombygget til casino)
M/F Dronning Ingrid (1950, fra 1979 M/F Sjælland, restaurantskib i England under navnet Princess Selandia)
Christianssted (1904, nr. 100, senere Chutatutch, bombet ud for Japan 16. juni 1945)

Henrettelse med elefant (persisk: زير پى ِپيل افكندن, bogstaveligt talt "at kaste for en elefants fødder") var i tusinder af år en almindelig henrettelsesmetode i Syd- og Sydøstasien, især i Indien. Asiatiske elefanter blev brugt til at knuse, lemlæste eller tortere fanger i offentlige henrettelser. De trænede dyr kunne dræbe ofrene omgående eller torturere dem langsomt i længere tid. Da elefanterne var ansat af herskerne, repræsenterede de både absolut magt og herskerens evne til at kontrollere vilde dyr.
Brugen af elefanter til henrettelse af fanger forfærdede ofte europæiske rejsende og blev noteret i talrige journaler og beretninger om livet i Asien. Der blev til sidst sat en stopper for denne fremgangsmåde af de europæiske herskere, der koloniserede regionen i det 18. og 19. århundrede. Selv om skikken primært var begrænset til Asien, blev den også anvendt af vestlige magter som Rom og Karthago. Særligt til oprørske soldater.
Elefanters intelligens, tamhed og alsidighed gav dem betragtelige fordele frem for andre vilde dyr som løver og bjørne, som brugtes af romerne. Elefanter er mere medgørelige end heste: mens en hest kan trænes til at angribe i kamp, vil den ikke frivilligt nedtræde en fjendelig soldat, men i stedet træde over ham. Elefanter tramper gerne deres fjender ned, deraf populariteten af krigselefanter hos generaler som Hannibal. Elefanter kan trænes til at henrette fanger på mange måder og kan hurtigt dræbe den dømte ved at træde på hans hoved.
Elefanterne var under konstant kontrol af en driver eller mahout. Det gjorde det muligt for en hersker at benåde og vise barmhjertighed. Flere benådninger er registreret i  asiatiske kongeriger. Konger af Siam trænede deres elefanter til at rulle den dømte "rundt på jorden temmelig langsomt så fangen ikke blev slemt skadet". Den stormogulske sultan Akbar siges at have "brugt denne teknik til straffe 'rebeller' og derefter blev fangerne, som var straffet meget, benådet". Ved én lejlighed blev det registreret, at Akbar havde fået en mand kastet for elefanterne for at lide fem dage med en sådan behandling, før han benådede ham. Elefanter blev brugt til en slags guddomsprøvelse, i hvilken den dømte fange blev frigivet, hvis det lykkedes ham at afværge elefanten.Brugen af elefanter gik ud over den almindelige royale magt til at administrere liv og død. Elefanter er længe blevet brugt som symboler på kongelig autoritet og hvide elefanter vises ærbødighed som i Thailand. Deres brug som instrumenter for statsmagten sendte den besked, at herskeren kunne styre meget magtfulde væsener, som adlød fuldstændigt. Herskeren havde moralsk og spirituel dominans over vilde dyr. Det tillagde dem yderligere autoritet og mystik.
Henrettelse med elefant er brugt af både vestlige og østlige herskere. De tidligste optegnelser om sådanne henrettelser dateres til klassisk tid. Skikken var allerede veletableret og forsatte langt ind i det 19. århundrede.
Selv om Afrikanske elefanter  er væsentligt større end asiatiske elefanter, gjorde afrikanske  magthavere ikke så meget brug af dyrene i krigsførelse eller  ceremonielle anliggender, idet den afrikanske elefant ikke tæmmes nær så let som  dens asiatiske modpart. Nogle antikke magter i Afrika gjorde dog brug  af elefanter, men de anvendte dyr fra den nu uddøde nordafrikanske  underart Loxodonta (africana) pharaoensis (se artiklen om krigselefanter). Brugen af tæmmede elefanter var overvejende begrænset til Asien. 
I middelalderen blev henrettelser med elefant brugt af flere vestasiatiske kejsere, også det Østromerske Kejserdømme, Sassaniderne, Seljuq- og Timurid-dynastiet. Da Sassanidekongen Khosrau II, der havde et harem på 3.000 hustruer og 12.000 kvindelige slaver, beordrede at få Hadiqah datter af den kristne araber Na'aman til kone, nægtede Na'aman hende at indgå i en zarathustrisks harem; for denne afvisning blev han trampet til døde af en elefant.
Skikken forekom i dele af det muslimske Mellemøsten. Rabbiner Petachiah af Ratisboni det 12. århundrede, en jødisk rejsende, rapporterede en henrettelse med denne metode under sit ophold i det Seljuk-regerede nordlige Mesopotamien (moderne Irak):
Elefanter var brugt tværs over det indiske subkontinent og i Sydøstasien som henrettelsesmetode. Den engelske søfarer Robert Knox beskrev i 1681 en metode med henrettelse med elefant, som han havde set, mens han blev holdt fanget i Sri Lanka: de elefanter, han så, fik deres stødtænder tilpasset med "skarpe jern med en holder med tre hjørner". Efter at have spiddet offerets krop med  stødtænderne, "flår [elefanten] den i stykker og kaster det legemsdel efter legemsdel".James Emerson Tennent en rejsende i det 19. århundrede bemærker, at "et kandisk [Sri Lankansk] overhoved, der var vidne til sådanne scener, har forsikret os om, at elefanten aldrig brugte sine stødtænder, men i stedet satte dens fod på det omkuldslåede offer og rev dets lemmer af en efter en ved en pludselig bevægelse af  snabelen." Knox' bog afbilleder præcis denne metode for henrettelse i en berømt tegning, "En Henrettelse med en Elefant".
Den britiske diplomat sir Henry Charles Sirr beskrev i 1850 et besøg hos en af de elefanter, der var blevet brugt af Sri Vikrama Rajasinha, den sidste konge af Kandy, til at henrette kriminelle. Henrettelse med elefant var afskaffet af briterne, efter de væltede det kandyske kongerige i 1815, men kongens henrettelseselefant var stadig i live og huskede tydeligvis dens tidligere pligter. Sirr bemærker:
Elefanter var foretrukne bødler i Indien i mange århundreder. Hinduistiske og muslimske herskere henrettede skattesvindlere, rebeller og fjendelige soldater "under elefanternes fødder". Manusmriti eller Manus Love nedskrevet omkring år 200 foreskriver henrettelse af elefanter for flere lovovertrædelser. Hvis ejendom blev stjålet, "burde kongen få enhver tyv fanget og henrettet med elefant."Under Stormogul-æraen, "var en almindelig måde at henrette på at få forbryderen trampet ned af en elefant." Kaptajn Alexander Hamilton skrev i 1727, hvordan Shah Jahan beordrede en forbryderisk militærkommandør at blive båret "til Elefanthaven og der at blive henrettet af en Elefant, hvilket anses for at være en skammelig og frygtelig Død". Stormogulen Humayun beordrede knusning ved elefant af en imam, han troede var kritisk over for hans regime. Nogle monarker tillagde sig også denne form for henrettelse for underholdningens skyld. En anden stormogul, kejser Jahangir, siges at have beordret et stort antal kriminelle blive knust til hans morskab. Den franske rejsende François Bernier, der overværede sådanne henrettelser, nedskrev sin rædsel over den fornøjelse, som kejseren fik af den onde afstraffelse. Ej heller var knusning den eneste metode brugt af stormogulske bøddelelefanter; i det stormogulske sultanat i Delhi blev elefanter trænet til at skære fanger i småstykker "med skarpe blade påsat deres stødtænder".Andre indiske statssamfund udførte henrettelser med elefant. Marāthā-lederen Sambhaji beordrede denne form for død til et antal rænkesmede som Maratha-embedsmanden Anaji Datto i slutningen af det syttende århundrede. En anden Maratha-leder general Santaji tildelte straffen for brud på militærdisciplinen. Den samtidige historikker Khafi Khan rapporterede, at "for en ubetydelig forbrydelse ville han [Santaji] kaste en mand for fødderde af en elefant".Forfatteren Robert Kerr fra det tidlige 1800-tal beretter, hvordan kongen af Goa "holder visse elefanter til henrettelse af ondsindede. Når en af dem bringes frem for at ombringe en forbryder. Hvis passeren ønsker, at forbryderen knuses hurtigt, vil den vældige skabning prompte knuse ham til atomer under sin fod; men hvis det ønskes at tortere ham, vil den brække hans lemmer et efter et som mænd parteredes på hjul". Naturvidenskabsmanden Georges-Louis Leclerc, Comte de Buffon nævnte det som bevis på, at elefanter var i stand til "menneskelig ræsonnement, [snarere] end et simpelt, naturligt instinkt".Sådanne henrettelser var offentlige som skræk og advarsel. De elefanter specielt store og vejede ofte mere end ni ton. Henrettelserne skulle være grusomme, og efter alt at dømme var de det også. Nogle gange gik offentlig tortur forud for henrettelserne og var forvoldt af den samme elefant, som var brugt som bøddel. En redegørelse for en sådan tortur-og-henrettelse ved Baroda i 1814 er bevaret i The Percy Anecdotes:
Brugen af elefanter som bødler fortsatte langt ind i den anden halvdel af det 19. århundrede. Under en ekspedition til Centralindien i 1868 beskrev Louis Rousselet henrettelse med elefant. En tegning blev lavet af henrettelsen. Den viste den dømte, der blev tvunget til at lægge sit hoved på en piedestal og derefter at blive holdt der, mens en elefant knuste det under foden. Tegningen blev lavet til et træsnit og trykt i "Le Tour du Monde", en vidt udbredt fransk tidsskrift for rejse og oplevelse, og tidsskrifter  som  Harper's Weekly.Det Britiske Imperiums voksende magt førte til nedgangen og til sidst enden for elefanthenrettelser i Indien. Eleanor Maddock skrev i 1914, at i Kashmir efter europæernes ankomst "forsvinder mange af de gamle skikke – og en af disse er den rædselsfulde skik at henrette kriminelle med en elefant trænet til formålet, hvilket var kendt under navnet  'Gunga Rao'".
Elefanter er ofte berettet som at have været blevet brugt til at udføre henrettelser i Sydøstasien og blev brugt i Burma fra de tidligste historiske tider, såvel som i kongeriget Champa på den anden side af den indokinesiske halvø. I Siam blev elefanter trænet til at kaste den dømte op i luften før den trampede dem til døde. John Crawfurds journaler optegner en anden metode til henrettelse med elefant i kongeriget Cochinkina (moderne Sydvietnam), hvor han tjente som en britisk udsending i 1821. Crawfurd genkalder sig en begivenhed, hvor "den kriminelle bindes til en pæl, og [Excellencens favorit]elefant løber ned på ham og knuses ham til døde".
Romerne, kartagerne og de makedonske grækere brugte elefanter til henrettelser, mens de også gjorde brug af krigselefanter, mest berømt er Hannibals. Desertører, krigsfanger og militære kriminelle er registreret i antikke krøniker som dømt til at dø under en elefants fødder. Perdiccas, som blev hersker af Makedonien efter Alexander den Stores død i 323 e.Kr., fik mytterister fra fraktionen med Meleagros kastet for elefanterne og knust i byen Babylon. Den romerske forfatter Quintus Curtius Rufus beretter historien i sin Historiae Alexandri Magni: "Perdiccas så, at de [mytteristerne] var lammet og i hans magt. Fra skaren trak han omkring 300 mænd, der havde fulgt Meleagros, da han brød op fra det første møde holdt efter Alexanders død, og foran hele hæren kastede han dem for elefanterne. Alle blev de trampet til døde under fødderne af udyrene..."Ligeledes beretter den romerske forfatter Valerius Maximus, hvordan general Lucius Aemilius Paulus Macedonicus "efter kong Perseus blev overvundet [i 167 f.Kr.] for desertering kastede mænd under elefanter for at blive knust ... Og militær disciplin behøver rigtignok denne form for hård og brat afstraffelse, fordi det er nødvendigt for ellers vil den blive undergravet".Der er færre optegnelser om elefanter brugt som bødler mod civile. Josephus nævner et eksempel i den deuterokanoniske bog Makkabæernes 3. bog i forbindelse med egyptiske jøder, selv om historien er apokrypf. Makkabæernes 3. bog beskriver et forsøg af Ptolemaios IV (regerede 221–204 f.Kr.) på at slavebinde og stemple Ægyptens jøder med symbolet for Dionysos. Da størstedelen af jøderne modsatte sig, siges det, at kongen fik dem indfanget og beordrede dem til at blive nedtrampet af elefanter. Massehenrettelsen blev i sidste instans hindret ved engles indgriben, hvorefter Ptolemaios blev tilgivende over for sine jødiske undersåtter.
Død ved elefant er stadig almindeligt i dele af Afrika og Sydasien, hvor mennesker og elefanter lever side om side. I Sri Lanka bliver 50–100 mennesker dræbt årligt i sammenstød mellem mennesker og elefanter. Sådanne dødsulykker er dog resultatet af vilde elefanter, der angriber mennesker snarere end tamme elefanter, der bruges til at dræbe  mennesker. At blive knust af indespærrede elefanter er også en større arbejdsbetinget risiko for elefantpassere i zoologiske haver.Da George Orwell var politiofficer i den britiske kolonialmagt i Burma i 1926, var han tvunget til at tage sig af en hændelse i hvilken en tam elefant blev "musth" og dræbte en mand ved at træde på ham. Orwell beskriver episoden i sit berømte essay "Shooting an Elephant", hvori han bemærker, at "Det store bæsts fods friktion havde flået al hud på hans ryg af så nydeligt, som man flår en kanin".
Allsen, Thomas T. "The Royal Hunt in Eurasian History". University of Pennsylvania Press, May 2006. ISBN 0-8122-3926-1
Chevers, Norman. "A Manual of Medical Jurisprudence for Bengal and the Northwestern Provinces". Carbery, 1856.
Collins, John Joseph. "Between Athens and Jerusalem: Jewish Identity in the Hellenistic Diaspora". Wm. B. Eerdmans Publishing Company, October 1999. ISBN 0-8028-4372-7
Eraly, Abraham. "Mughal Throne: The Saga of India's Great Emperors", Phoenix House, 2005. ISBN 0-7538-1758-6
Hamilton, Alexander. "A New Account of the East Indies: Being the Observations and Remarks of Capt. Alexander Hamilton, from the Year 1688 to 1723". C. Hitch and A. Millar, 1744.
Kerr, Robert. "A General History and Collection of Voyages and Travels". W. Blackwood, 1811.
Olivelle, Patrick (trans). "The Law Code of Manu". Oxford University Press, 2004. ISBN 0-19-280271-2
Schimmel, Annemarie. "The Empire of the Great Mughals: History, Art and Culture". Reaktion Books, February 2004. ISBN 1-86189-185-7
Tennent, Emerson James. "Ceylon: An Account of the Island Physical, Historical and Topographical". Longman, Green, Longman, and Roberts, 1860.LA-ikon
Jean Henri Dunant (født 8. maj 1828 i Genève, død 30. oktober 1910 i Heiden), også kendt som Henry Dunant eller Henri Dunant, var en schweizisk forretningsmand og social aktivist.
Dunants liv var fyldt af store kontraster – fra at blive født ind i en velstående familie til at ende livet på et plejehjem, fattig og glemt af omverdenen. I 1859 opsøgte han Kejser Napoleon 3., der deltog i krigen mellem Østrig og Sardinien og blev vidne til slaget ved Solferino og til de såredes lidelser. Han nedskrev sine minder og erfaringer fra dette i Minder fra Solferino; en bog, som blev en stor inspirationskilde for de mennesker, der stiftede Den Internationale Røde Kors-komite (ICRC), en del af Røde Kors. Geneve-konventionen af 1864 var også baseret på Dunants idéer, og i 1901 fik han Nobels fredspris sammen med franskmanden Frédéric Passy.
Dunant blev født i Genève som ældste søn af forretningsmanden Jean-Jacques Dunant og Antoinette Dunant-Colladon. Hans familie viede sit liv til calvinismen og havde betydelig indflydelse på samfundslivet i Genève, hvilket muligvis har lært Dunant om værdien af frivilligt arbejde. Hans far var aktiv i arbejdet med forældreløse, og hans mor arbejdede med de syge og svage. Et besøg i et af byens fængsler fik desuden stor indflydelse på den unge Dunant, idet mødet med de indsatte og deres lidelser blev en stærk oplevelse for ham. Han gav sig til at besøge fængslet om søndagen, hvor han læste højt for fangerne af Bibelen og af rejsebeskrivelser.
Tiden, som Dunant voksede op i, var en tid med religiøs vækkelse (også kendt som Réveil), og som attenårig blev han medlem af Geneves selskab for ydelse af almisser. De følgende år grundlagde han – sammen med venner – La Réunion du jeudi eller Torsdagsklubben, som var en gruppe af unge mænd, der mødtes jævnligt for at studere Bibelen og for at hjælpe de fattige.
I 1844 var der i England blevet grundlagt en kristen ungdomsbevægelse, der på dansk fik navnet KFUM. I Genève hørte man også om dette arbejde og La Réunion de jeudi blev til l'Union de Genève. Der fandtes intet offentligt biblioteksvæsen, og man åbnede derfor en klub, hvor de unge kunne læse bøger og høre foredrag af god kvalitet og møde andre unge fra forskellige miljøer, samtidig med at de modtog en kristen påvirkning. Den 30. november 1852 blev Unionen den lokale afdeling af Unions chrétiennes de jeunes gens (UCJG), svarende til det danske KFUM, stiftet. Dunant blev afdelingens internationale sekretær og skaffede sig forbindelser over hele verden. Han var derfor centralt placeret, da han tre år senere deltog i dét møde i Paris, som blev starten på den internationale organisation YMCA. Han havde lavet udkast til organisationsvedtægter og havde stor indflydelse på at YMCA fik hovedsæde i Genève, hvor det befinder sig den dag i dag.
Som 14-årig blev Dunant nødt til at forlade Collège de Geneva på grund af dårlige karakterer. Han kom derefter i lære i valutahandelsfirmaet Lullin og Sautter og fortsatte efter udstået læretid som medarbejder i banken.
I 1853 sendte Lullin og Sautter Dunant til Algeriet, Tunesien og Sicilien for at løse opgaver for et selskab: Compagnie genevoise des Colonies de Sétif, der interesserede sig for området omkring Sétif på Algeriets Nordkyst. Til trods for, at han ikke havde megen erfaring, fuldførte Dunant opgaven. Inspireret af rejsen skrev han desuden bogen Notice sur la Régence de Tunis, udgivet i 1858.
I 1856 grundlagde Dunant et firma med henblik på at drive forretning i fremmede kolonier; efter at have fået koncession på et landområde i det franskokkuperede Algeriet åbnede han et andet firma, som arbejdede med kornproduktion og -distribution. Dette hed Société financière et industrielle des Moulins des Mons-Djémila. Imidlertid var land- og vandrettighederne ikke bevilget, og Frankrig var ikke særlig indstillet på samarbejde. Som et resultat af dette bestemte Dunant sig for at anke direkte til den franske kejser, Napoleon 3., som sammen med sin hær befandt sig i Lombardiet. Frankrig kæmpede sammen med Kongedømmet Sardinien mod Østrig, som havde okkuperet store dele af det nuværende Italien, og Napoleons hovedkvarter var i landsbyen Solferino. Dunant skrev en smigrende bog fuld af lovord om Napoleon 3. med den hensigt at præsentere den for kejseren personligt, og han bestemte sig for at drage til Solferino for at møde ham.
Dunant ankom til Solferino om aftenen den 24. juni 1859, samme dag som et stort slag mellem de to sider i konflikten havde fundet sted. 38.000 sårede, døende og døde lå tilbage på slagmarken, og der blev kun gjort lidt for at bøde på skaderne. Dunant tog selv initiativ til at organisere lokalbefolkningen – specielt kvinder i alle aldre – til at hjælpe de syge og sårede soldater. De manglede imidlertid materiel og forsyninger, så Dunant måtte organisere indkøb af hvad, de havde brug for, samt etablering af midlertidige sygehuse, bl.a. i en af byens kirker. Han overbeviste sine hjælpere om, at de skulle yde hjælp til alle, uafhængigt af hvilken side i konflikten, de kæmpede for – noget han gjorde under sloganet "Tutti Fratelli" (frit oversat: "De er alle vore brødre"). Han blev hjulpet af kvinder fra den lille by Castiglione delle Stiviere, der lå i nærheden, og det lykkedes ham at få frigivet tilfangetagne østrigske læger, så disse kunne tage sig af de sårede.
Dunant havde fulgt Krimkrigen få år tidligere og var fuld af beundring over Florence Nightingale og hendes arbejde der, som havde forberedt ham på, at kunne gribe ind. I Solferino blev han kaldt "manden i hvidt", fordi han var iført hvidt sommertøj – en parallel til Florence Nightingale, der blev kaldt "den hvide engel".
Tilbage i Genève skrev Dunant bogen Un Souvenir de Solferino (Minder fra Solferino), og den blev udgivet i 1862 i et oplag på 1600. Dunant dækkede selv omkostningerne ved trykningen; bogen var en stærk skildring af slaget, tabene og de efterfølgende kaotiske tilstande. Han skabte også idéen om, at der i fremtiden burde eksistere en neutral organisation til at tage sig af sårede soldater. Han distribuerede bogen til ledende politikere og højtstående militære ledere i Europa.
Dunant begyndte også en rejse gennem Europa for at fremme sine idéer. Hans bog blev godt modtaget, og præsidenten for Société genevoise d'utilité publique (Genèves forening for offentlig velfærd), juristen Gustave Moynier, gjorde bogen og dens forslag til et tema under et møde i organisationen den 9. februar 1863. Dunants anbefalinger blev gransket og positivt modtaget af medlemmerne, som dannede en komité med fem medlemmer, der skulle se på muligheden for at føre idéen ud i livet. De fem var – udover Moynier og Dunant – general Henri Dufour og lægerne Louis Appia og Théodore Maunoir. Deres første møde blev holdt den 17. februar 1863, som i dag opfattes som stiftelsesdagen for Røde Kors.
Moynier og Dunant havde allerede tidligt i samarbejdet uenigheder og konflikter angående deres visioner og planer. Moynier mente, at Dunants idé om at etablere neutral beskyttelse for sygeplejepersonale var urealistisk, så han anbefalede Dunant ikke at insistere på dette koncept. Men Dunant fortsatte med at tale for sin idé under sine møder med højtstående politikere og militære ledere. Dette øgede konfliktniveauet mellem Moynier – som havde en noget pragmatisk holdning til projektet – og Dunant, som var den visionære idealist blandt de fem. Dette førte til, at Moynier forsøgte at angribe Dunant og hans ønske om lederskab.
I oktober 1863 deltog fjorten stater i et møde i Genève, organiseret af komitéen med den hensigt at diskutere forbedringer i behandlingen af sårede soldater. Dunant blev dog kun protokolfører på grund af Moyniers anstrengelser for at undergrave hans rolle. Et år senere arrangerede den schweiziske regering en konference for 13 stater, som førte til undertegnelsen af den første Genève-konvention. Igen var Dunant henvist til en mindre rolle med ansvaret for indkvarteringen af deltagerne.
Det gik dårligt med Dunants forretninger i Algeriet, til dels på grund af hans kredsen om sine idéer. En konkurs i banken Crédit Genevois i april 1867 førte til en skandale, som involverede Dunant. Han måtte erklære sig konkurs og blev efterfølgende dømt af handelsretten i Genève den 17. august 1868 for vildledende manøvrer under konkursbehandlingen. Familien og mange af vennerne havde gjort store investeringer i hans virksomhed og led ligesom Dunant selv store tab. Folkesnakken blandt indbyggerne i Genève – en by med dybe rødder i calvinistiske traditioner – førte også til, at han gradvis måtte træde ud af Røde Korskomitéen. Den 25. august 1867 trak han sig fra sekretærposten, og 8. september var han helt ude af komitéen.
Antoinette Dunant-Colladon, Dunants mor, døde i februar 1868. Senere samme år blev han også bortvist fra YMCA, og i marts 1867 forlod han Genève for aldrig siden at vende tilbage. I de efterfølgende år sørgede Moynier for, at Dunant ikke blev tilbudt hjælp eller støtte fra sine venner. For eksempel gik guldmedaljeprisen "Science Morales" ikke som planlagt til Dunant, men til både Moynier, Dufour og Dunant, således at pengebeløbet – i stedet for at gå til Dunant personligt – gik til komitéen i sin helhed. Napoleon 3.'s tilbud om at stille sikkerhed for halvdelen af Dunants gæld, hvis hans venner ville gøre det samme, blev også stærkt modarbejdet af Moynier.
Dunant flyttede til Paris, hvor han levede under fattige og elendige forhold. Alligevel fortsatte han arbejdet for sine humanitære idéer og planer, og under den fransk-preussiske krig (1870-1871) grundlagde han Common Relief Society (Allgemeine Fürsorgegesellschaft), og lige efter Alliance universelle de l'ordre et de la civilisation (Verdensalliancen for Orden og Civilisation). Han argumenterede desuden for nedrustningsforhandlinger og for at danne en international ret, som kunne mægle i internationale konflikter. Senere arbejdede han for at oprette et verdensbibliotek; en idé, som har spredt sig til fremtidige projekter som UNESCO. Han talte også for at oprette en jødisk stat i Palæstina.
Hans opofrelse og arbejde med at sprede sine idéer tog al hans opmærksomhed, hvilket førte til, at han fortsatte med at forsømme sig selv og sit behov for indtægter. Hans gæld blev stadig større, og hans bekendte undgik ham og trak sig stadigt længere væk fra ham. Selv om han blev udnævnt til æresmedlem af de nationale Røde Kors-foreninger i Østrig, Nederland, Sverige, Preussen og Spanien, blev han næsten glemt i de offentlige foredrag i Røde Kors-bevægelsen. Selv om bevægelsen stadig voksede i omfang og bredte sig til nye lande, levede han i fattigdom og flyttede i perioden 1874-1886 stadig til nye steder, blandt andet Stuttgart, Rom, Korfu, Basel, og Karlsruhe. I Stuttgart mødte han studenten Rudolf Müller, som læste ved universitetet i Tübingen, og de to blev nære venner. I 1881 drog han for første gang til den lille landsby Heiden i Schweiz sammen med venner fra Stuttgart. Mens han boede i London (1887), fik han en månedlig økonomisk støtte fra fjerne familiemedlemmer, der betød, at han havde til livets opretholdelse. Han flyttede til Heiden i juli, og herefter tilbragte han resten af sit liv dér. Efter 30. april 1892 boede han på et sygehus og plejehjem, ledet af Dr. Hermann Altherr.
I Heiden mødte han den unge lærer Wilhelm Sonderegger og dennes kone, Susanna, som opmuntrede ham til at nedskrive sine livserfaringer. Susanna oprettede en lokalforening af Røde Kors i Heiden, og i 1890 blev Dunant ærespræsident. Dunants håb om fortsat at kunne arbejde for sine idéer voksede ved bekendtskabet med Sonderegger, og han ønskede at lave en ny udgave af sin bog. Men deres venskab kølnedes på grund af Dunants uretfærdige anklager om, at Sonderegger konspirerede med Moynier i Geneve. Sonderegger døde i 1904, kun 42 år gammel. Til trods for deres anstrengte venskab blev Dunant dybt bevæget over sin vens uventede død. Wilhelm og Susanna Sondereggers beundring for Dunant, selv efter hans beskyldninger, blev videreført til deres børn. I 1935 publicerede deres søn René en samling af breve fra Dunant til Sonderegger.
Chefredaktør for lokalavisen i St. Gallen, Die Ostschweiz, Georg Baumberger, skrev en artikel om sit møde med grundlæggeren af Røde Kors, som han havde mødt under en spadseretur i Heiden en måned før. Artiklen med titlen Henri Dunant, grundlæggeren af Røde Kors, dukkede op i det tyske illustrerede magasin Über Land und Meer og blev snart trykt i andre publikationer rundt om i Europa. Artiklen bidrog til, at Dunant fik fornyet opmærksomhed og støtte. Han modtog den schweiziske Binet-Fendt-pris og et brev fra pave Leo XIII. Takket være støtte fra enken efter den russiske zar, Maria Feodorovna, og andre bidrag blev hans økonomiske situation meget bedre.
I 1897 skrev Rudolf Müller, som nu var lærer i Stuttgart, en bog om Røde Kors' opståen, hvori han korrigerede den officielle historie for at understrege Dunants rolle, og den indeholdt også teksten til Minder fra Solferino. Dunant begyndte en brevveksling med den østrigske forfatter og nobelprisvinder Bertha von Suttner og skrev flere artikler og tekster. Han var også særligt aktiv med hensyn til at skrive om kvindens rettigheder, og i 1897 deltog han i stiftelsen af kvindeorganisationen Grønne Kors.
I 1901 blev Dunant som den første tildelt Nobels Fredspris for sin rolle i grundlæggelsen af den internationale Røde Kors-bevægelse og Genèvekonventionerne. Den norske militærlæge Hans Daae, som havde modtaget et eksemplar af Rudolf Müllers bog, argumenterede stærkt for Dunants kandidatur overfor Nobelkomitéen. Prisen blev tildelt i fællesskab med den franske pacifist Frédéric Passy, grundlæggeren af fredsligaen og aktiv sammen med Dunant i Alliancen for orden og civilisation. De officielle gratulationer, han modtog fra den internationale komité, markerede genoprettelsen af Dunants ry:
Moynier og den internationale komité som helhed var også nomineret til prisen. Selv om Dunant nød støtte i et bredt forum under udvælgelsesprocessen, var han fortsat en kontroversiel kandidat. Nogle fremførte det argument, at Røde Kors og Genèvekonventionen havde gjort krig mere attraktiv og mulig ved at eliminere en del af lidelserne. Derfor skrev Rudolf Müller et brev til komitéen, hvor han argumenterede for, at prisen skulle deles mellem Dunant og Passy, som for andres vedkommende var den bedste kandidat til prisen. Müller foreslog også, at prisen blev garanteret Dunant. Den burde gives straks på grund af Dunants dårlige helbred og høje alder.
Ved at dele prisen mellem pacifisten Passy og humanisten Dunant satte Nobelkomitéen en standard for kriterier, som fik konsekvenser for tildelingen af prisen i fremtiden. Nobels testamente havde pointeret, at prisen skulle gå til en person, som havde arbejdet for at minimere eller nedruste hærstyrker og direkte stået for fredskonferencer – hvilket gjorde Passy til et naturligt valg på grund af hans fredsarbejde. På den anden side blev den tydelige påskønnelse af humanitær indsats anset som en bred tolkning af Nobels testamente. I en anden del af testamentet pegede prisen nemlig mod den person, som bedst havde øget "broderskabet mellem mennesker", hvilket på generelt grundlag kunne sætte humanitært arbejde i direkte sammenhæng med fredsarbejde (mange modtagere af Nobels fredspris i de senere år kan placeres i én af disse to kategorier på grundlag af Nobelkomitéens afgørelse i 1901).
Det lykkedes Hans Daae at placere Dunants del af prisbeløbet, 104.000 schweizerfranc, i en norsk bank og forhindre, at Dunants kreditorer fik adgang til pengene. Dunant brugte aldrig en øre af pengene i løbet af sit liv.
Blandt flere andre æresbevisninger i de efterfølgende år blev Dunant i 1903 udnævnt til æresdoktor ved det medicinske fakultet ved Universitetet i Heidelberg. Han boede på et sygehjem til han døde, og i de sidste år af sit liv led han af depression og paranoia på grund af forfølgelsen fra sine kreditorer og Moynier. Der var dage, hvor han insisterede på, at kokken på sygehjemmet skulle smage på maden, mens han så på, for at beskytte ham mod muligheden for forgiftning. Selv om han fortsatte med at bekende sig til den kristne tro, afviste han med foragt calvinismen og tolkede religion på et alment grundlag. Ifølge sygeplejerskerne var hans sidste handling at sende en kopi af Müllers bog til den italienske dronning med en personlig hilsen. Han døde 30. oktober 1910 klokken 22 om aftenen. Ironisk nok overlevede han kun Moynier med to måneder – til trods for ICRC's gratulationer blev de to aldrig forsonet.
I overensstemmelse med sine ønsker blev han begravet uden nogen højtidelighed på Sihlfeld kirkegård i Zürich. I sit testamente skænkede han penge til plejehjemmet i Heiden for at sikre, at der altid stod en seng klar til en fattig indbygger fra regionen. Han testamenterede også penge til venner og velgørende organisationer i Norge og Schweiz. De resterende midler gik til hans kreditorer for delvis at indfri hans gæld. At han aldrig fik mulighed for at indfri hele sin gæld var en stor byrde for ham helt til hans død.
Hans fødselsdag 8. maj bliver fejret som Verdens Røde Kors og Røde Halvmåne-dag. Sygehjemmets bygning er i dag Henry Dunant-museum. I Genève og andre steder er utallige gader, gadehjørner og skoler opkaldt efter ham, og Røde Kors-bevægelsens højeste udmærkelse, Henry Dunant-medaljen, uddeles hvert andet år af den siddende bestyrelse for det Internationale Røde Kors og Røde Kors-bevægelsen.
Flemming Madsen Poulsen: Henry Dunant : manden i hvidt : grundlæggeren af Røde Kors Attika, 2000, ISBN  87-7528-398-0 (dansk)
Henry Dunant: A Memory of Solferino. ICRC, Genève 1986, ISBN  2-88145-006-7 (engelsk)
Pierre Boissier: History of the International Committee of the Red Cross. Volume I: From Solferino to Tsushima. Henry Dunant Institute, Genève 1985, ISBN  2-88044-012-2 (engelsk)
Caroline Moorehead: Dunant's dream: War, Switzerland and the history of the Red Cross. HarperCollins, London 1998, ISBN  0-00-255141-1 (Hardcover edition); HarperCollins, London 1999, ISBN  0-00-638883-3 (Paperback edition) (engelsk)
Eveline Hasler: Der Zeitreisende. Die Visionen des Henry Dunant.  Verlag Nagel & Kimche AG, Zürich 1994, ISBN  3-312-00199-4 (Hardcover edition); Deutscher Taschenbuch Verlag, München 2003, ISBN  3-423-13073-3 (Paperback edition) (tysk)
Martin Gumpert: Dunant. Der Roman des Roten Kreuzes. Fischer Taschenbuch Verlag, Frankfurt 1987, ISBN  3-596-25261-X (tysk)
Willy Heudtlass, Walter Gruber: Jean Henry Dunant. Gründer des Roten Kreuzes, Urheber der Genfer Konvention. 4. Auflage. Verlag Kohlhammer, Stuttgart 1985, ISBN  3-17-008670-7 (tysk)

Et herbarium (latin af herba = "urt") er en samling af pressede og tørrede plantedele eller hele planter. Presning og tørring har vist sig at være en nem og praktisk opbevaringsmetode for planter til støtte for studier i botanik og taksonomi samt til definition af klassifikationer. Tørrede plantedele lader sig endda bruge til anatomiske undersøgelser efter en passende opblødning og efterfølgende hærdning, for eksempel i stærk alkohol. Et herbarium er et uundværligt hjælpemiddel for såvel den botaniske amatør som for den videnskabelige botaniker, der beskæftiger sig med planternes systematik og deres udbredelsesforhold. Et fyldigt herbarium har stor betydning for studiet af arternes variationsforhold og også for landes og landsdeles plantegeografi. Ligeledes kan et herbarium med stort udbytte anvendes i undervisning, når levende materiale ikke kan skaffes til veje.
Verdens første herbarium blev oprettet af Luca Ghini i 1544 i Pisa. Det blev også ham, der kom til at give retningslinjer for, hvordan man kan opbevare planter. Da herbarier bruges til at studere planter, til at kontrollere en given klassificering og for at kunne studere plantegeografisk udbredelse og lignende, er det ønskeligt, at så mange som muligt af plantens kendetegn er medtaget, såsom blomster, stilke, blade, frø, frugter og rødder. Man gør sig ofte store anstrengelser for at anbringe plantematerialet, så at både for- og bagsiden af blade og og alle blomstens dele er synlige.
Denne metode (herbarieark med tørrede plantedele) kan være meget besværlig, og derfor nøjes man i visse tilfælde med at konservere planterne i alkohol.
Et problem med indsamling til private herbaria kan være, at sjældne planter, som burde blive på deres levesteder, bliver plukket eller gravet op. Derfor går man i stigende grad over til at lave indsamlinger i form af gode fotografier, optaget på plantens naturlige levested.
De indsamlede planter må så vidt muligt — af hensyn til korrekt bestemmelse og et i øvrigt indgående studium — foretages sådan, at alle dele medtages, både de over- og de underjordiske. Om muligt bør der gås efter planteeksempler, som både blomstrer og har frugt. Af større planter, for eksempel træer og buske, kan naturligvis kun tages grene med blomst og (om muligt) frugt. Blomsterløse planter (for eksempel mosser og bregner) medtages i det sporebærende stadium.
Ved tørringen kommer det især an på at bevare plantens form. Derfor bør planten tørres godt udbredt mellem sugende papir og ved tør stuevarme. Planten udbredes i nogenlunde naturlig stilling, og man anbringer et par eller nogle få ark papir mellem hver plante. Meget saftfulde planter må dog ofte lægges mellem flere ark. Sedler med navn, findested, dato og andre oplysninger vedlægges. Når man har anbragt et vist antal planter på denne måde — og helst så snart som muligt efter indsamlingen — kan hele stablen lægges under let pres i en plantepresse. Presningens grad og varighed afhænger af plantematerialet: jo mindre vandholdigt, det er, desto lettere vil det naturligvis tørres. Jo stærkere pres, desto bedre vil man kunne sikre formen for eksempel af bladene, men der må også tages hensyn til, at dele af planterne ikke knuses ved presningen. Efter at planterne har ligget højst et par døgn i presse, udskifter man det sugende papir, og dette gentager man, indtil materialet er helt tørt. Planter, som bliver en smule slappe ved presningen, giver man først et omslag af tyndt filtrerpapir, som lægges mellem det sugende papir, og som ikke skal skiftes. Fint forgrenede alger og andre lignende vandplanter tørres bedst, når man først har opsamlet dem på det ark papir, som de senere skal opbevares på. For at bevare formen forsøger man ofte at tørre mindre og sarte planter (for eksempel slimsvampe) i luften uden at bruge pres. Efter tørringen anbringes de i små æsker. Lav- og mosarter, der vokser på sten og klipper, indsamles og tørres fastsiddende på underlaget og lægges i papirkapsler eller æske.
For at plantematerialet skal opbevares og benyttes efter tørringen, opklæber man det ved hjælp af smalle klæbestrimler på særligt herbariepapir eller på almindeligt syrefrit papir. Planterne forsynes med etikette med navn, findested, dato, samlerens navn og andre oplysninger. Planternes opbevaring må ske på et tørt sted, og materialet må jævnlig tilses og behandles det med insektfordrivende midler. Planterne kan ordnes systematisk efter art, slægt osv., og til hvert ark bruger man et stykke foldet papir som beskyttelse.
Herbariet kan eventuelt forsynes med billeder og kortskitser fra de steder, hvorfra planterne er indsamlet. Derved kan man danne sig et indtryk af levestedet og bevare dette for eftertiden.
Herbarier lavet med specialstudier for øje kan eventuelt indeholde de enkelte kronblade sat op hver for sig for at eventuelle farvemønstre på disse bedre kan ses.
Herbarier er essentielle for studiet af plantetaksonomi, studier af plantearters geografiske fordelinger samt fastlæggelsen af en stabil nomenclatur (navngivning). Det er derfor at største vigtighed, at de planteeksempler, der anvendes herved, omfatter så mange sider af plantearten som muligt (fx blomster, stængler, blade, frø og frugter).
De eksemplarer, der opbevares i herbarier, kan anvendes ved registrering og bestemmelse af floraen i et givet område. En stor samling fra et bestemt sted kan anvendes ved beskrivelsen af stedets økologi, ved udarbejdelse af felthåndbøger eller håndbøger i artsbestemmelse. Jo flere ulige eksempler, der står til rådighed, desto bedre er mulighederne for at forstå den variabilitet, en given planteart kan udvise samt den naturgivne fordeling af plantearten og dens variabiliteter.
Herbarier er tillige af største vigtighed som dokumentation for vegetationens fordeling over tid. I visse tilfælde kan en vækst forsvinde fra hidtidige grosteder, og i så tilfælde kan de i herbarier opbevarede eksemplarer være den eneste bevisførelse for en plantearts oprindelige eller tidligere udbredelse. Økologer kan anvende sådanne oplysninger ved bestemmelse af indflydelsen på de ulige plantearters udbredelse fra eksempelvis svingninger i klima eller fra menneskelig virksomhed.
Vel udførte herbarier er den vigtigste kilde som bevisførelse ved studier af arters og variationers udbredelse derved, at de giver den mest sikre og præcise dokumentation for de oplysninger, hvorpå sådanne udbredelsesstudier hviler.
Oprindeligt blev ordet brugt om en samling af tørrede plantedele, men afledt deraf bruges det i dag også om en bygning, hvor man opbevarer disse samlinger. Tilmed kan ordet bruges om en organisation, som driver og vedligeholder disse bygninger. Carl von Linné's egen samling opbevares nu hos "The Linnean Society", som har hjemme i Storbritannien.
"Herbarium", bind 11, side 302 i Salmonsens Konversationsleksikon (2. udgave, 1921) af C.H. Ostenfeld
Jean Anker: "Den første "FLORA DANICA". Christoffer Heerforts HERBARIUM DANICUM SEMPERVIVUM og andre plantetegninger" (Fund og Forskning, Bind 4; 1957)

Hercule Poirot er den hyppigst optrædende og – sammen med Miss Marple – den mest kendte af forfatterinden Agatha Christies fiktive detektiver. Han er hovedpersonen i Christies første bog fra 1920, De låsede Døre. Manuskriptet var færdigt i 1916 og blev sendt til flere forlag, men blev først i 1920 antaget af The Bodley Head, som havde haft det liggende i næsten to år. Poirot optræder i 33 romaner og 54 noveller. Alle romanerne og de fleste af novellerne er oversat til dansk.
Christie beskriver Poirot som født i den fransktalende del af Belgien. Som fuldvoksen er han blot ca. 160 cm høj og aparte af udseende. Et særligt kendetegn er det æggeformede hoved, der hælder en smule til den ene side. Hans velplejede moustache beskrives som imponerende, og efter engelske iagttageres opfattelse er han lapset. Han er i besiddelse af en usædvanlig logisk sans, som afspejler sig i en systematisk livsførelse og usædvanlig evne til at opklare forbrydelser, som politiet fejlfortolker. Samtidig er han excentrisk i sin adfærd, hvilket irriterer mange i hans omgangskreds, ikke mindst hans nærmeste venner. Erhvervsmæssigt beskrives han som en, der har haft en karriere i det belgiske politikorps, inden han som flygtning kommer til England under 1. verdenskrig. Her møder han på godset Styles
sin ven og hjælper kaptajn Arthur Hastings, der optræder i rollen som fortæller i otte romaner og adskillige noveller. Poirot bosætter sig senere i romanserien i London, men han er ofte på udenlandsrejser, og en del af hans største succeser som detektiv finder sted på disse rejser.
De fleste Poirot-fortællinger foregår i England, men andre foregår i Orienten og ved Rivieraen. Kriminalforfatterinden Ariadne Oliver (Agatha Christies selvkarikatur) deltager sammen med Poirot i opklaringen af Kortene på bordet fra 1936 og fem af hans senere sager. Andre tilbagevendende bipersoner er Inspector Japp fra Scotland Yard, Poirots sekretær Miss Lemon og den perfekte tjener, George.
Christie offentliggjorde ikke det nøjagtige årstal for Poirots død, men hans sidste sag blev beskrevet af Hastings i Tæppefald, udgivet i 1975. Som den eneste fiktive person nogensinde fik Hercule Poirot sin nekrolog bragt i New York Times.Poirot er portrætteret på film med Albert Finney og Peter Ustinov i titelrollerne, samt i en tv-serie på 75 afsnit med David Suchet. Denne serie omfatter samtlige romaner og 42 noveller.
Hercule Poirot er belgier og sandsynligvis født i eller nær landsbyen Ellezelles i Ardennerne. Der er imidlertid en del mystik om hans fødselsdato og barndom, som Agatha Christie først nogle år efter at have skabt figuren, gav nogle oplysninger om. Den mest udførlige kommentar om barndommen forekommer i Mord for åbent tæppe, hvor han afslører, at han som barn var opvokset i trange kår og havde mange søskende Ved flere lejligheder betror han Hastings, at sammenhold i familien er af største betydning. Det fremgår af forskellige små bemærkninger, som han fremsætter under afhøringer af mistænkte eller vidner, at moderen styrede hjemmet og han udtrykker ofte stor respekt for moderens betydning for barnets opvækst.Der opstår imidlertid et problem, når hans familieforhold analyseres i detaljer. I flere tilfælde lader Christie ham opdigte slægtninge, som hævdes at have været i samme situation som et vidne, han afhører. I sagen om De fire store er det tvillingebroderen Achilles, mens det i andre tilfælde er en handikappet nevø eller onkel.På trods af de vanskelige kår, han angiveligt opvoksede under, lærte han bl.a. engelsk og fik senere muligheden for at blive ansat hos det belgiske politi.
Det fremgår af forfatterskabet, at Hercule Poirot som ung var blevet ansat i det beligske politikorps og fungerede som politiofficer i Bruxelles, hvor han var i aktiv tjeneste i 1893. I Tæppefald afslører han, at han tidligt i karrieren var nødt til at skyde en "desperat kriminel", men senere i livet klarede han sig alene ved hjælp af sine "små grå celler". Han virkede senere i Antwerpen, hvor han samarbejdede med politiinspektør Japp i 1906. Han havde også deltaget i opklaringen af en sag i Oostende omkring år 1908 og fratrådte sin stilling nogle få år senere. Under 1. verdenskrig ankom han som flygtning til England, hvor han efter krigen etablerede sig som privatdetektiv.Efter 1. verdenskrig får Hercule Poirot nogle opgaver for det britiske efterretningsvæsen og nogle celebre sager som privatdetektiv, hvor han bliver assisteret af Hastings, inden han trækker sig tilbage omkring 1925. Kort efter sin pensionering påtager han sig dog endnu en sag i landsbyen King's Abbot, hvor han har bosat sig for at dyrke græskar. Opklaringen berettes af Dr. Sheppard, fordi Hastings i mellemtiden var blevet gift og havde bosat sig i Argentina. Allerede i en udgivelse året efter optræder Poirot i De fire store, der er en for den lille belgier atypisk jagt på et verdensomspændende forbrydersyndikat. Handlingen udspiller sig på flere kontinenter og forløber over næsten et år. Denne sag berettes af Hastings, som egentlig var vendt tilbage til England i forretningsanliggender, men foretrækker at følge Poirot. Det fremgår også af Hastings kommentarer, at jagten på syndikatets bagmænd fandt sted året før begivenhederne i Hvem dræbte?Allerede i 1928 genoptager Poirot sin karriere som privatdetektiv med opklaringen af mordet i Det blå Tog, Hans interesse i at samarbejde med efterretningstjenesten svinder samtidig, og han indrømmer, at han på dette tidspunkt opfatter politiske intriger som mindre interessante end "et net, lille mord". Som følge heraf afslår han bl.a. at assistere den engelske indenrigsminister i en for regeringen penibel sag. Hastings, der igen er på besøg i England, bliver stærkt chokeret over hans holdning. "Opklaringen af en sag, som den her skitserede, kunne have kastet yderligere glans over hans verdensberømmelse."
Hercule Poirot er dog ikke interesseret i "berømmelse og komplimenter", men udfordringer. Selv om han officielt har trukket sig tilbage, løser han i 1930'erne en række mordgåder, som politiet ikke har kunnet knække. 14 af disse er foreviget i romaner. En del af dem foregår i England, bl.a. Mord for åbent tæppe. Han bliver indblandet i sagen, fordi han overværer et mord, en detalje, som Christie kopierer flere gange i senere værker. Omkring 1935 flytter han ind i en ny boligblok med centralvarme på adressen Whitehaven Mansions, London W1, lejlighed 203. Her er Hastings på besøg for første gang i 1935. Lejligheden er Poirots faste bopæl, indtil han i Tæppefald flytter ind på Styles.. Dette må være sket efter hans lange udlandsrejse, idet det fremgår af Mord i ørkenen , som blev udgivet i 1936, at han rejste til Mellemøsten ca. 4 år før offentliggørelsen af sagen. På rejserne opklarede han nogle af sine mest berømte sager, bl.a. de komplekse gåder i Mord i ørkenen, , Døden på Nilen og Stævnemøde med døden .
I de romaner, Christie offentliggør de følgende 35 år, viser Poirot i stigende grad interesse for de psykologiske aspekter af de sager, han påtager sig. Begrebet "psykologi" skal i denne sammenhæng ikke forstås i den strengt videnskabelige betydning. For Poirot er det et spørgsmål om studiet af menneskelige karaktertræk, som danner et sammenhængende psykologisk mønster. I Var hun uskyldig? fra 1942 vækker de psykologiske aspekter i sagen mod Ellinor Carlisle, der er anklaget for drab, således Poirots interesse, selv om han opklarer den ved at fremlægge "uomgængelige beviser". Han udvikler også en særlig fornøjelse ved at genoptage drabssager, der er henlagt eller afsluttet af politiet. Den første er Seksten år efter fra 1942, men også Dommen er afsagt, og Elefanter glemmer aldrig, er sager af denne type. Når alle spor i sagen for længst er slettede, kan den kun løses ved studier af de involveredes karaktertræk og de logiske følgeslutninger, der kan drages heraf. Dette er en særlig udfordring for "de små grå celler".Mod slutningen af sin karriere bliver Poirot mindre interesseret i at påtage sig sager, men af og til bliver han involveret i opklaringsarbejdet, især i sager, som Mrs. Oliver pånøder ham. Efterhånden udvikler han en mere og mere inaktiv livsstil, hvor han bl.a. studerer uløste kriminalgåder og læser kriminalromaner. Han skriver endog en bog om kriminallitteratur.Poirot dør i romanen Tæppefald, udgivet i 1975, tilsyneladende som følge af komplikationer efter et hjerteanfald, ligesom han til stor sorg for Hastings ikke når at afslutte den igangværende sag, som er baggrunden for plottet i Tæppefald. Dødsfaldet er imidlertid, ligesom hele plottet i hans sidste sag, mere indviklet end først antaget, og Poirot udpeger den mystiske seriemorder "x" i et brev, som Hastings modtager efter Poirots død. Som den eneste fiktive person nogensinde får Hercule Poirot sin nekrolog bragt i New York Times, som endog bringer den på forsiden.
Den mest udførlige beskrivelse af Poirots udseende findes formentlig i De låsede døre: Han var næppe mere end 160 cm høj, men bevægede sig med stor værdighed. Hans hoved var formet nøjagtig som et æg, og han hældede det altid en smule til den ene side. Hans moustache var meget velformet og militaristisk. Selv når hans ansigt var tildækket, ville spidserne af moustachen og den lyserøde opstoppernæse være synlige.
Mere end 30 år senere oplyser Christie, at han indsmører moustachen i pomade og snor spidserne opad, hvilket giver dem et imponerende udseende. Selv indrømmer Poirot, at den imponerende skægvækst efterhånden mister sin glans og må genopfriskes.
" Men ak, hvor kostbart det end er at genopfriske den naturlige farve, så forringer et eller andet dog I tidens løb hårvækstens kvalitet".Poirot er mørkhåret, men efterhånden som det gråner, farver han det. På film fremstilles han ofte som tyndhåret, men Christie har kun få antydninger af, at han mangler noget af sin hårpragt. En af dem er, at hun lader en ung kvinde kysse ham på issen i taknemmelighed over, at han har støttet hende i en vanskelig situation. Ved slutningen af sin karriere, i Tæppefald, bærer han paryk og – til stor sorg for Hastings – falsk moustache.Øjnene er bemærkelsesværdigt lyseblå, men har et grønt skær, der bliver tydeligere, når han har fundet et afgørende spor i en vanskelig sag. Allerede i debutromanen nævnes denne detalje, og nogle år senere understreget med dramatisk effekt: "I ca. ti minutter sad Poirot tavs som graven […] og for hvert minut fik hans øjne et stadigt mere grønt skær.I De låsede døre bemærker Hastings, at Poirot halter slemt. Det må have været forårsaget af en midlertidig skade, opstået under 1. verdenskrig, for senere i karrieren springer han adræt op fra stolen, løber op ad trapper og bevæger sig smidigt og katteagtigt.Hastings finder hans påklædning påfaldende lapset, en vurdering, der bl.a. støttes af en af de mistænkte i Seksten år efter, Meredith Blake, som vurderer ham således: "Han så ærlig talt helt forfærdelig ud - helt forkerte klæder- knapstøvler! - og en gyselig moustache!" De aparte påklædningsgenstande er dog af høj kvalitet og pris, fx er han ofte iklædt silkehabit, og blandt de genstande, han pryder sig med, er en blomst i knaphullet, spidse, håndsyede lædersko, spadserestok og et lommeur, som han har arvet efter sin farfar. Han er bekymret for sin sarte hud, hvorfor han i solskin og efter mørkets frembrud går med hat for at beskytte ansigtet mod naturens luner. I lommerne har han både et silkelommetørklæde, en kam og et spejl, så han til enhver tid kan nette sit udseende.
Der er også plads til et cigaretetui i sølv, som indeholder hans foretrukne små, tynde russiske cigaretter.
Hercule Poirot er en meget diskret person, både i sin professionelle karriere og i private spørgsmål. Det er yderst sjældent, at han taler om sit tidlige liv og sine personlige standpunkter. Han er i enhver henseende et vanemenneske, som foretrækker orden og metode og er tilhænger af symmetri. På trods af mange rejser til udlandet, er han et udpræget hjemmemenneske. Hans kvadratiske lejlighed i Whitehaven Mansions er møbleret med en kvadratisk lænestol, placeret foran en kvadratisk kamin. Skrivebordet er altid præget af symmetri blandt de genstande, der står på det og alle skuffer er ordnede efter et alfabetisk princip, ligesom bøgerne i bogreolen er opstillede på række efter højde. Til morgenmaden drikker han varm chokolade med briocher som tilbehør. Hastings bemærker i øvrigt med beklagelse, at Poirot foretrækker Continental Breakfast. Efter morgenmaden læser han dagens aviser, hvilket i øvrigt i flere tilfælde involverer ham i en af de sager, der er omtalt i aviserne. Han starter altid dagen med en kop kaffe præcis kl. 8, som hans tjener George serverer på en bakke ved siden af sengen. Herefter gør han omhyggeligt morgentoilette. Normalt åbner han posten med en fiks lille papirkniv inden han indtager sin morgenmad kl. 9. Han foretrækker bl.a., at æg er ensartede af form og størrelse og arrangerer ofte genstande, han synes er uordentlige, i snorlige rækker.: "Poirot gik tilbage til kaminen og ordnede omhyggeligt nipsgenstandene på hylden over den", er blot ét af mange eksempler på hans trang til at skabe orden..
Når han ikke er involveret i en sag, foretrækker han at indtage alle sine måltider hjemme. Efter ansættelsen af tjeneren i 1928 er det som regel denne, der tilbereder frokosten og af og til middagsmaden. Whitehaven Mansions har egen restaurant og bringer også maden til beboernes lejligheder, og dette arrangement benytter Poirot sig flittigt af. Men han kan også selv lave mad, hvilket fremgår af hans tilbud om at lære Maureen Summerhayes at lave en god omelet. Når han spiser på restaurant foretrækker han Chez Ma Tante, der ejes af Gaston Bourdin, som normalt ikke hilser på gæsterne, men i Poirots tilfælde udviser ”nærmest ærbødig opmærksomhed”.Hvis Poirot har en lille karakterbist, må det være hans tendens til selvoptagethed. I mange tilfælde fremhæver han sine egne evner, også når det er unødvendigt for at opklare sagen.
""På det tidspunkt, da tragedien fandt sted, havde De da ikke læst Somerset Maughams Månen og Sixpence?". Angela stirrede på ham. "Jeg tror...jo det havde jeg ".."Hvorfra vidste De det?" -"Jeg ønskede blot at vise, at selv i bagateller er jeg noget af en troldmand. Der er ting, jeg ved, uden at nogen fortæller mig det."Selv om Hastings ofte omtaler Poirot som "min gode ven", anser han ham for selvoptaget, i enkelte tilfælde endog indbildsk. Poirot selv forklarer dette karaktertræk med, at "en mand af min intelligens" har brug for en beundrende medhjælper. Når han selv understreger sin intelligens, er det dog også med et stænk af selvironi.Selv om Poirot især i begyndelsen af karrieren af og til efterforsker sager af international, politisk betydning og lever af betydelige honorarer fra taknemmelige politikere og rigmænd, er hans motiv for at efterforske en sag, at den er "interessant og usædvanlig.". I enkelte tilfælde viser han sig som filantrop, bl.a. da han forærer 500₤ til lederen af en arkæologisk ekspedition.Poirot er katolik, og hans kendskab til den katolske tro hjælper ham med at opklare en af de vanskeligste sager i hans karriere. Først sent i karrieren lader han en bemærkning falde om sin religiøse overbevisning, da han "efter en pludselig indskydelse" er gået ind i en romersk-katolsk kirke. Her møder han en af de mistænkte i sagen og anbefaler hende at skrifte, for at opnå "Guds barmhjertighed" og "få fred i sjælen". Hans holdninger til livets store spørgsmål i øvrigt og politiske anskuelser afsløres sjældent. Ofte vil han – som led i sin undersøgelse af en sag – blot give de mistænkte ret i deres synspunkter, men sådanne tilkendegivelser kan næppe tages til indtægt for hans personlige holdninger. Ved at tale de mistænkte efter munden får han dem til at tale, ligesom hans servile væsen giver dem et indtryk af, at han er overfladisk i sin efterforskning. På baggrund af de konkrete omstændigheder virker det imidlertid sandsynligt, at han er helt ærlig, når han udtaler:
Der er ting, som er vigtigere end at finde morderen. Og retfærdighed er et smukt ord, men det er somme tider svært at sige nøjagtigt, hvad man mener med det. Eter min mening er det vigtigste at rense de uskyldige. .
Yderligere en grundholdning er næsten lige så udtalt: Poirot anerkender ikke mord som løsningen på et problem, uanset hvor stor sympati, han måtte føle med gerningsmanden. I enkelte tilfælde afslører han således en morder, som han har et nært kendskab til eller venskab med. Det er dog bemærkelsesværdigt, at han på baggrund af sympati med en, der har begået en mindre forbrydelse, kan tillade, at denne slipper for straf. I enkelte tilfælde lader han endog drab under formildende omstændigheder passere. I en anden sag er han sikker på, at en bestemt person er morder. Han har dog endnu ikke afsløret pågældende, da han som en prøve bytter dennes kop te med den kop, som den mistænkte netop har skænket for sit næste offer. Poirot vælger denne løsning af hensyn til de pårørende. Hans mistanke var naturligvis korrekt, selv om sagen officielt henlægges med konklusionen, at den afdøde tog sit eget liv på grund af en depression.I bl.a. Hvem dræbte?, Døden lurer og Tæppefald er det ligeledes ikke straf ved afgørelser af domstolene, men en anden straf, der rammer den skyldige. I Døden på Nilen og enkelte af novellerne forbarmer han sig over en tyv og lader denne slippe mod at tilbagelevere det stjålne, mens pengeafpressere altid overlades til myndighederne. Disse eksempler viser, at den lille, pudsige detektiv under visse omstændigheder anser sin egen dømmekraft for at være en bedre rettesnor end formelle juridiske spilleregler.. Poirots opfattelse af retfærdighed står i disse tilfælde over loven, og han ligner på dette punkt mere en hårdkogt, amerikansk privatdetektiv end en politibetjent.
Poirot falder helt naturligt ind i de eksklusive miljøer blandt politikere, finansfyrster og udenlandske tronarvinger. Han kender også etiketten i de gamle, adelige kredse i England. Han falder ligeledes naturligt i samtaler med bohemer og kunstnere. Samtidig kan han optræde helt naturligt i samvær med personer, der tilhører de lavere sociale lag, og denne egenskab giver ham ofte værdifulde spor i en drabssag. Et eksempel herpå findes i Seksten år efter, hvor han uden besvær kommer på bølgelængde med en pensioneret barnepige, Miss Williams ved at tilpasse sig til hendes måde at fortolke bestemte hændelser.Poirot er høflig og beleven i sin omgang med kvinder, og i flere tilfælde løser han både små hverdagsproblemer og alvorligere sager, bl.a. kærlighedsaffærer og jalousidramaer uden at kræve honorar herfor. En enkelt kvinde, smykketyven Vera Rossokoff, er han særlig opmærksom overfor, og Hastings antager, at han er forelsket i denne smukke, russiske femme fatale, som optræder i De fire store, og i to noveller. I den første af disse, The Double Clue (1925) udbryder Poirot: "Se, det er en rigtig kvinde".Hercule Poirot er en gæstfri mand, som byder både venner, klienter og af og til fremmede på sandwiches, ligesom han altid har et omfattende lager drikkevarer, som han kan byde sine gæster, selv om han ikke selv bryder sig om øl, whisky, sherry, portvin og de forskellige cocktails, han har ingredienserne til at mikse.
Poirot er som regel uforsonlig overfor overmodige mordere, når de er afsløret; men han har også en blidere side af sit væsen. De sørgende efterladte bliver trøstet og får gode råd til at komme videre med tilværelsen. "Jeg håber, at De bliver lykkelig, madame", sagde Poirot blidt. "De har lidt meget. Men til trods for alt, hvad de har lidt, har De stadig medlidenhed i Deres hjerte" Næsten med samme ord udtrykker han sin sympati for en af de efterladte kvinder i slutningen af Hollow-mysteriet, hvor han endog af hensyn til hende lover at skjule resultatet af opklaringen for alle andre. Han anvender af og til sine psykologiske egenskaber til at "finde den rette ægtemand" til en ung, ulykkelig kvinde. Disse eksempler viser, at han inderst inde var en varm og venlig mand, selvom han på forespørgsel begrunder sin interesse i "arrangerede ægteskaber" i et ønske om orden og metode: "Det er trist at erfare, hvorledes (englændere) arrangerer ægteskaber. Ingen orden. Ingen metode. Alt overladt til tilfældigheder"
Uddybende artikler: Arthur Hastings og James Japp.I løbet af sin tid i England udvikler Poirot to nære venskaber. I perioden fra 1916 til 1937 er det Hastings, han tilbringer megen tid sammen med, selv om denne allerede i 1923 emigrerede til Argentina. I de følgende år er Hastings ofte i England på forretningsrejser og benytter disse lejligheder til at assistere sin gamle ven. Poirot og Hastings delte oprindelig en lille lejlighed, som de lejede af Mrs. Pearson i Farraway Street nr. 14. Her tilbragte de det meste af tiden sammen i dagtimerne, medmindre de var på rejse i forbindelse med en sag. Tre år efter Hastings ægteskab og bortrejse til Argentina mindes Poirot sin gamle assistent som "en ven, der aldrig veg fra min side, aldrig svigtede mig." I en række senere romaner forsikrer Poirot om, at Hastings vil vedblive at være hans bedste ven. I alle disse sager og yderligere tre, hvor Hastings ikke optræder, er James Japp den ledende politiofficer under opklaringsarbejdet, men det er altid Poirot, der afslører forbryderen. Japp har ofte en ironisk distance til Poirots indviklede forklaring på en igangværende sag, mens Poirot hyppigt bemærker, at kriminlinspektøren bruger sin energi på at forfølge spor, der ikke fører sagen nærmere sin opklaring. Samarbejdet med Japp udvikler sig alligevel til et nært bekendtskab, og Poirot lærer bl.a. denne at sætte pris på det franske køkken, i strid med den typiske englænders smag.
Uddybende artikel: Ariadne Oliver.Fra 1936 til 1972 er Ariadne Oliver hans nærmeste bekendt, men Hastings vender tilbage i 1975 i Poirots sidste sag, Tæppefald. Det virker påfaldende, at Mrs. Oliver overtager rollen som Poirots nærmeste bekendt, for de er meget forskellige personligheder. Poirot tager stærkt afstand fra hendes mangel på ordenssans, som strider mod hans opfattelse af orden og metode. Han er dog stærkt imponeret over hendes evne til intuitivt at komme på det rette spor i en vanskelig sag. At deres venskab er ret fortroligt fremgår af, at hun er den eneste af vennerne, han er på fornavn med.Poirot får fra tid til anden forskellige gode bekendte, som han møder under opklaringen af forskellige sager. Af disse omtaler han Politiinspektør Battle med stor respekt, selv om de blot ved en lejlighed arbejder sammen. Oberst Race mødte han ved samme lejlighed, men allerede året efter var de begge om bord på samme nildamper, hvor der blev begået flere mord. I to tilfælde arbejder han sammen med kriminalinspektør Spence, og de viser stor gensidig respekt for hinandens metode. Også nogle af de involverede, bl.a. som mistænkte, i hans sager, fx Mr. Satterthwaite, John Stillingfleet, Johnny Despard samt den flegmatiske Mr. Goby, der kan skaffe nyttig information om enhver. "Giv ham fireogtyve timer, og han kan fortælle Dem alt om ærkebiskoppen af Canterburys privatliv". samt smykkeeksperten mr. Robinson, er blandt de personer, der kalder Poirot "my friend" og får svaret "mon amis".
Selv om Poirot foretrækker de hjemlige omgivelser, overtaler Hastings ham undertiden til at holde ferie for at hvile ud. Det er dog sjældent, at rejserne fører til afslapning, for i de fleste tilfælde sker der et mord på eller i nærheden af rejsemålet.". Hans rejse med Orientekspressen, hvor et mord bliver begået i den sovevogn, han rejser med, skyldes dog ikke ferieplaner, men at han har hjulpet den franske regering med at løse et lille problem i Syrien Han bor på Ritz under en rejse til Paris, fordi han foretrækker "luksus, især når det er en millionær, der betaler".
Indtil ansættelsen af tjeneren George pakker han selv sin kuffert, og det må have været en ganske stor udfordring at få plads til de mange sæt tøj og overtøj, som hans pertentlighed og frygt for kulde påkrævede.Da Hercule Poirot kræver ro, orden og komfort for at kunne bruge "de små grå celler" optimalt, beklager han sig ofte over standarden på de steder, han er nødt til at benytte som indkvartering. Engelske kroer og pensionater på landet har han især gjort dårlige erfaringer med. Om pensionatet Broadhinny udtaler han:
"Jeg lider også, sagde Poirot. Mrs. Summerhayes’ madlavning trodser enhver beskrivelse. Man kan overhovedet ikke kalde det for at lave mad. Og så er der træk alle vegne, og en isnende vind trænger ind i stuerne, og kattene kaster op, og hundene fælder, så der er hår overalt, og stolebenene er brækkede - og så den rædselsfulde seng jeg ligger i; den er et torturredskab. Og vandet i badeværelset er knap nok lunkent, og der er huller i trappeløberne, og kaffen – ord kan ikke beskrive det fluidum, der bliver serveret for os under navnet kaffe! Det er en forhånelse mod maven!".. I "Katten i dueslaget" afsløres det, at han trods alle disse genvordigheder satte så stor pris på Maureen Summerhayes, at han lærte hende at lave en omelet.
Den lille belgiske detektiv har problemer med fordøjelsen."Mon estomac", sagde han patetisk.” Hvor sørgeligt at hjernen skal være underkastet mavens luner  Han holder alligevel af gode måltider, som det er ikke blot en fysisk nydelse, men også en intellektuel forskningsproces at indtage. De retter, han udforsker, er næsten altid benævnt med franske betegnelser, escargots, consommé, blanquette de veau, petit pois og adskillige andre. Til kødretter foretrækker han en Mouton Rotchild, men også andre franske kvalitetsvine er på hans repetoire.Fordøjelsesproblemerne er årsagen til hans flyskræk og søsyge. Han henviser til sin sarte mave, når han høfligt afslår de tunge, engelske måltider, men Hastings mistænker ham for i virkeligheden at være kræsen. F.eks. bemærker Hastings, at det ryster Poirot at se en englænder spise morgenmad med bacon, æg, stegte nyrer og marmelade, Han drikker ikke te, og må derfor beklageligt nok nøjes med tre måltider om dagen. Især den engelske eftermiddagste er et måltid, han ikke kan vænne sig til.I stedet foretrækker han "lette" måltider, bestående af fx blanquette de veau med bønner og baba au rhum til frokost. Hans foretrukne drink er solbærlikør., men han ynder også maltekstrakt Andre drikkevarer, han ynder er grenadine, Creme de menthe og forskellige likører, men en flaske Perrier er heller ikke at foragte.Hans spisevaner er formentlig årsagen til, at han sent i karrieren har tillagt sig en lille rund mave.
Hercule Poirot bliver ofte udfordret på sin logiske sans, fordi han i mange af de sager, han involveres i er udfordret af en kriminel, der har en særlig evne til at undgå at blive mistænkt.
I de tidligste optrædener er Poirot en ret typisk detektiv, der baserer sin opklaring på logisk sans og systematisk efterforskning.. Han går på jagt efter fysiske beviser som fodspor, fingeraftryk og tabte genstande på mordstedet, men allerede i sin tredje optræden i en roman, Hvem dræbte?, er ”psykologiske” iagttagelser og ”studier af den menneskelige natur” det mest fremtrædende træk i opklaringsarbejdet. Med psykologiske iagttagelser mener han studiet af typiske træk ved den menneskelige natur, f.eks. at lyve om tilsyneladende ligegyldige småting, at prale af egen dygtighed og lignende. [Min metode] (...) er baseret på en fundamental trang i den menneskelige natur- trangen til at tale- til at afsløre sig selv. Hans psykologi er også funderet i erkendelsen af:
”Man kan ikke vide noget om et menneskes karakter, før det bliver udsat for prøvelser.”Poirot bygger korthuse, lægger puslespil eller tilsvarende for at stimulere sine "små grå celler", når han er ved at køre fast i en sag. Ofte er det disse tilsyneladende unødvendige aktiviteter, der giver ham inspiration til at opklare sagen. Han er ligeledes en habil bridgespiller og deltager af og til – om end mest af høflighed - i selskabslege.Når det tjener formålet – at opklare sagen – går han ikke af vejen for at opdigte slægtninge, der har været i samme situation som det vidne, han taler med. Fx omtaler han en nevø, der er handikappet i Hvem dræbte?, seks niecer, som han påtænker at købe silkestrømper til for at teste en mistænkt i Kortene på bordet, ligesom han senere i karrieren opdigter en nevø, som mangler en rygsæk, for at få et vidne til at diskutere rygsækkes udseende i Huset i Hickory Road.I de tidlige faser af opklaringsarbejdet optræder han ofte i rollen som udlændingen, der taler gebrokkent engelsk. Dette trick får som regel de mistænkte til at undervurdere hans evner. Når han i slutningen af romanerne gennemgår de forskellige spor, anvender han derimod altid et nydeligt engelsk. Han forklarer selv denne adfærd således:
"Det er rigtigt, at jeg er i stand til at tale korrekt, flydende engelsk. Men, min kære ven, at tale gebrokkent engelsk er en enorm fordel. Det får folk til at foragte dig".De "nye" metoder afholder ham dog ikke fra at anvende de "gamle" metoder, også mod slutningen af karrieren. Derfor medbringer han bl.a. et mikroskop i lommeformat, udstyr til at tage fingeraftryk og en dirk Det afgørende er at finde mønsteret i sagen og bygge det på kendsgerninger. Sammenfattende er det rimeligt at konkludere, at Poirot benytter sig af forskellige metoder i forskellige situationer, og at det er denne egenskab, der gør ham til den dygtigste detektiv i historien. Han understreger selv, at han er den bedste detektiv, ”verden har set”, men også andre personer giver ham et lignende skudsmål, bl.a.kriminalinspektør Japp, som dog har et anstrøg af ironi, når han omtaler Poirots "små grå celler".I løbet af efterforskningen udpeger han ofte de vigtigste spor i sagen for den ledende politiofficer og sine forskellige hjælpere, men han holder sine ”små ideer og konklusioner” hemmelige, indtil alle detaljer er faldet på plads ved hjælp af de små grå celler. Et andet eksempel på, at Poirot understreger en vigtig information uden at forklare ideen hermed, er hans spørgsmål om en kalender i En af mine sønner. Ideen er ikke, at konstatere, hvilken dato, kalenderen viser, men derimod at teste, om husets butler er svagtseende.Når han har samlet sine tilhørere, udtrykker han sig som regel med en vis dramatisk effekt, fx "Jeg har til hensigt at nå frem til sandheden, som – uanset hvor grim den tager sig ud, altid ser smuk ud for den, der søger den."  På sin vej hen imod sandheden udpensler han først indicier mod flere, der viser sig at være uskyldige. Ofte opfatter tilhørerne denne adfærd som udtryk for arrogance, men Poirot afslører selv, at disse små belæringer har som formål at lokke den skyldige til at slappe af, således at den egentlige afsløring skræmmer denne til at foretage sig noget overilet.Det kan virke overraskende, at en så selvbevidst og metodisk person af og til gribes af mismod og manglende tillid til egne evner under opklaringen af en sag:
 Men hvad nytter det at være Hercule Poirot med grå celler af en finere kvalitet end andre menneskers, når man ikke kan udrette mere end almindelige mennesker? 
Det sker heller ikke sjældent, at han får den afgørende idé ved et tilfælde, som ændrer hans syn på hændelsesforløbet. I Tretten til bords er det en tilfældig bemærkning fra en forbipasserende, der bringer ham på sporet af sagens rette sammenhæng, og få år senere er det en tilsvarende tilfældighed, der bringer ham på rette spor, hvorefter han bemærker:  Alt er helt bagvendt, helt forkert i denne sag….Vi betragter nemlig sagen under den synsvinkel, morderen ønsker, at vi skal anlægge.
Mordets typologi hjælper ofte Poirot til at afsløre morderen. Hans evner sættes som regel på afgørende prøver, for de fleste forbrydere er dygtige planlæggere, der er i stand til at skaffe sig et vandtæt alibi. I slutningen af en Poirot – roman samler han alle mistænkte til en gennemgang af sagens fakta. Han opridser herefter sagens kendsgerninger, og de sagen uvedkommende spor forklares. Herefter afslører han trin for trin de metoder, forbryderen har anvendt, således at det er klart, at alle spor, der har betydning for opklaringen, peger i samme retning. Poirot bliver i nogle tilfælde også ført bag lyset undervejs, men ender naturligvis med at opklare sagen til stor overraskelse for det publikum, han har forsamlet. Der er ikke nogen tvivl om, at han nyder denne del af ”forestillingen”:
"Jeg kom herhen for at løse en gåde. Gåden er løst. Men lad mig begynde med at gennemgå de forskellige punkter.".
Overraskende mange af de ”geniale” forbrydere, han afslører, har forsøgt at bruge Poirot som en afgørende brik i deres alibi, men ender med at blive straffet for dette overmod: Den komedie, De planlagde og opførte i (...) De skulle ikke have givet Hercule Poirot hovedrollen. Det var Deres fejl – Deres meget alvorlige fejl.
Flere andre forbrydere har gentaget den fejl, som morderen i Døden lurer begik. Også i Mord for åbent tæppe og Tretten til bords forsøger en koldblodig morder at skaffe sig et alibi ved at engagere Poirot i sagen. Poirot bemærker da også efter opklaringen af en af sine senere sager, at de fleste mordere, han har kendt, var frække og selvovervurderende, så længe de følte sig sikre, men ynkelige, når de var blevet afsløret.
En af de mest overmodige af Poirots modstandere er forbryderen i ABC mordene, som udfordrer detektiven ved at skrive breve til ham med oplysninger om, hvor og hvornår næste mord bliver begået. Denne selvsikkerhed ender med at blive straffet, ligesom en anden "fræk og selvsikker" morder mere end 20 år senere afsløres med bemærkningen:
"Og hertil vil jeg svare, at det ikke er første gang, at en morder er alt for sikker på sig selv."Det er dog ikke alle forbrydelser, der er planlagte. Selv om mange mordere er formidable planlæggere, kommer Poirot også ud for affektmord, som kan være meget vanskelige at opklare, fordi,
"Det er oftest de allerroligste og mest medgørlige mennesker, som man ser pludseligt og uventet eksplodere i en voldshandling på grund af, at deres evindelige selvbeherskelse pludselig slår klik, og så går de til yderligheder." I Kortene på bordet annoncerer værten ved en bridgeaften, at han vil afsløre flere mordere efter spillets afslutning, og en af spillerne dolker ham derfor af frygt for at blive udpeget som morder. Dette udgør indledningen til en lang og kompleks opklaringsproces, hvor der på trods af blot fire mistænkte er en del overraskelser undervejs.  Hollow-mysteriet drejer sig ligeledes om et drab, der udføres som en spontan handling, men her kompliceres sagen af, at gerningsmanden får bistand til at sløre kendsgerningerne fra en helt uventet kant. Da Poirot opdager dette, anerkender han den pågældendes dygtighed.
"C’est formidable!, mumlede han. De er en af de dygtigste modstandere, jeg nogensinde har haft, mademoiselle."I Den døde vender tilbage efterforsker Poirot både et overlagt drab og en episode, der viser sig at være vold med døden til følge, som er begået i affekt. Da han finder formildende omstændigheder ved sidstnævnte forbrydelse, må han afstå fra den store forestilling, som afsløringen normalt er:
"Sæt Dem ned.(..) Vi vil sidde her og drikke vores kaffe, og De skal alle tre høre på Hercule Poirot, mens han holder en forelæsning for Dem om forbrydelse."Hercule Poirot afslører i enkelte tilfælde en mordplan, inden den er ført ud i livet. Ved at advare planlæggeren forhindrer han udførelsen af forbrydelsen i Hvepsereden, mens en tilsvarende advarsel bliver ignoreret af den skyldige i Solen var vidne
Ligesom Sir Arthur Conan Doyle blev træt af Sherlock Holmes mistede Christie tålmodigheden med sin egen detektiv Poirot. I slutningen af 1930'erne, betroede Christie sin dagbog, at hun fandt Poirot "ulidelig", "pralende" og var irriteret over hans evindelige pleje af sin moustache og rysten på sit æggeformede hoved.
Hun gik så vidt, at hun lod ham afgå ved døden i et manuskript fra ca. 1939, som hun dog først lod udkomme i 1975..
I 1960'erne betegnede hun ham som "et egocentreret kryb.".  Hun havde faktisk skaffet sig af med den lille belgier i manuskriptet til Tæppefald, nedskrevet omkring anden verdenskrig, men i modsætning til Conan Doyle modstod hun fristelsen til at offentliggøre hans død, mens han stadig var populær. I stedet valgte hun at lade ham udvise større empati med personer, der havde været udsat for lidelser i de sager, han blev involveret i. Tillige lod hun i de senere romaner ofte Poirot ankomme sent i plottet, som regel tilkaldt af en person, der havde opgivet at opklare sagen. En af de mulige forklaringer på, at hun lod ham overleve trods sin modvilje mod ham er, at hun så sig selv som en entertainer, hvis opgave var at skrive, hvad publikum kunne lide, og hendes læsere foretrak Poirot.
Christies romaner i almindelighed og Poirot-fortællingerne i særdeleshed trykkes i nye oplag, som er sikre salgssuccesser. Allerede i 1930 forudså forfatteren Anthony Berkeley, at den klassiske engelske kriminalroman ikke kunne fastholde læsernes interesse meget længere. Edmund Wilson fulgte samme spor, da han i en serie essays kritiserede krimigenren for manglende litterær kvalitet.. Med direkte reference til Hercule Poirot som figur hævdede han, "at ingen gider bekymre sig om, hvem der dræbte Roger Ackroyd". Trods gentagne påstande fra mange sider om genrens "død", er der intet der tyder på, at Wilson ret i sine påstande. Tværtimod interesserer drabet på Roger Ackroyd "en usædvanlig stor skare af mennesker". Dette afspejler sig bl.a. i flere fanklubber på internettet. Successen har også affødt en egentlig biografi over hans liv og virke, hvor de forskellige omstridte spørgsmål om hans karriere diskuteres indgående,, ligesom hans meritter omtales grundigt i to Agatha Christie - biografier.En af forklaringerne på Poirots fortsatte succes er Christies strategi med at anvende fortællerpositionen som det led i kompositionen, der hyppigt afleder læserens opmærksomhed fra den virkelige forbryder ved at skabe en emotionel forbindelse mellem læseren og den skyldige. Læserens sympati for en person i en særlig position eller et offer for et svigt benytter Christie til at placere de afgørende hints om den pågældendes skyld i den løbende dialog.Successen underbygges af, at en seerafstemning har afsløret, at TV – serien i ITV om Poirot har kategorien "kvinder mellem 18 og 29 år" som de mest begejstrede tilhængere af den excentriske belgier. Teorier om, at han foretrækkes af "aldrende kvinder" kan derfor tilbagevises.
Selv om Hercule Poirots nekrolog blev bragt i New York Times, opstår der en del problemer med at skabe orden og metode i den belgiske detektivs biografi i kronologisk orden. Bogudgivelserne dækker en periode på 55 år, men beskrivelserne af hans udseende og kondition tyder på, at han næppe er blevet mere end ca. 30 år ældre fra han kom til England til sin død. Hans fødselsår nævnes ikke i Christies beretninger om hans karriere, og derfor må dette konstrueres på baggrund af tolkninger af nogle meget sparsomme oplysninger om hans virke, før han flygtede til England. Adskillige forsøg på at skabe en sammenhængende biografi er blevet foretaget, men som Anne Hart bemærker:
"Jeg antager, at Agatha Christie - og Poirot selv - blot ville more sig over alle disse matematiske øvelser." En af de "matematiske øvelser" støtter sig til et indicium, der findes i Poirot Historier, hvoraf det fremgår, at han var knap 40 år, da han forlod det belgiske politi. Dette skete mellem 1909, hvor han stadig arbejdede i Belgien og 1916, hvor han ankom til England. Ud fra disse oplysninger er han derfor født ca. 1870, og da hans død blev kendt, måtte han derfor være over 100 år gammel. En anden teori tager udgangspunkt i hans formodede tilbagetrækningsalder som pensioneret fra det belgiske politikorps. På denne baggrund antages han at være født mellem 1849 og 1854. I Ellezelles, hvor han formodes at være født, findes et dokument i bystyrets arkiver, hvoraf det fremgår, at han er født den 1. april 1850.
Manuskriptet til Tæppefald er skrevet omkring 2. verdenskrigs udbrud. Forklaringen på hans usædvanligt høje alder, da denne bog udkom i 1975, kan være, at Christie har udsat offentliggørelsen af manuskriptet, hvor hun skaffer Poirot af vejen i ca. 35 år for i mellemtiden at kunne publicere de sager, der endnu ikke var udgivet.Rækkefølgen af de sager, han er involveret i, er heller ikke helt nem at dokumentere. Faste holdepunkter er De låsede døre, som foregår under 1. verdenskrig. Et andet fast holdepunkt er, at handlingen i De fire store ifølge Hastings finder sted året før begivenhederne i Hvem dræbte?, dvs. 1924 eller 1925. Fine sko med spænder er ligeledes tidsfæstet, idet den engelske nazistiske bevægelse nævnes, ligesom det er klart, at England er i overhængende fare for at blive involveret i en storkrig, som kun kan være 2. verdenskrig.
De fleste beretninger om Poirots rejser til Mellemøsten er udgivet i 1930’erne. Men der er indicier, der peger på, at han muligvis har foretaget disse rejser tidligere. Da han involveres i sagen om Mordet i Orientekspressen er han angiveligt på vej hjem fra Syrien, hvor han har hjulpet den franske regering med at løse et lille problem. Syrien var efter 1. verdenskrig kommet under et fransk mandatstyre, der blev udsat for et drusisk oprør i 1925, som først fandt en politisk løsning i 1936. Fra Syrien skulle Poirot egentlig til Istanbul, men blev forhindret af snevejr på Balkan. Mord i ørkenen foregår angiveligt i Irak kort tid efter, at han løste en militær skandale i Syrien. Da han næppe har været involveret i to forskellige skandaler på samme lokalitet, tyder disse oplysninger på, at han rejste fra Syrien via Istanbul til Irak. Set i lyset af, at Poirot efter sin tilbagetrækning var utilbøjelig til at tage på længere rejser, er det sandsynligt, at Døden på Nilen. og Stævnemøde med døden,, der udspiller sig i Petra, ligeledes er sager fra samme rejse, som han påtog sig at opklare, fordi han var i nærheden af gerningsstedet. En yderligere brik til dette puslespil findes i Mord i ørkenen, udgivet i 1936, hvor det nævnes, at rejsen med Orientekspressen foregik ca. 4 år tidligere.En "triviel" forklaring på, at Poirot i en formentlig høj alder pludselig foretager lange rejser til fjerntliggende egne, kan være, at Christie i 1930' erne efter at have indgået ægteskab med Max Mallowan, fulgte ægtefællen til udgravninger i Mellemøsten og Egypten. På disse rejser skrev hun bl.a. Døden på Nilen, ligesom bøgerne Mord i ørkenen og Stævnemøde med døden fra hhv. 1936 og 1938 både er mordgåder og beskrivelser af livet blandt arkæologer under en udgravning.. Disse miljøer kunne Poirot formentlig bedre indpasses i end Miss Marple, som indtil 1960 kun færdedes i England og foretrak at opklare drab i små landsbyer.Hertil kan føjes, at adskillige krydsreferencer i bøgerne er blevet benyttet til at skabe en vis systematik i sagernes indbyrdes rækkefølge. I Mord for åbent tæppe  udtrykker Poirot sin misfornøjelse med at have trukket sig tilbage, så det er antagelig hans første sag efter opklaringen af mordet på Roger Ackroyd. Af Døden lurer fremgår det, at hændelserne i St. Loo udspiller sig året efter hans rejse med Det blå tog. Mrs. Van Schuyler omtaler Rufus van Aldin, som engagerede Poirot til at opklare drabet i det pågældende tog.. ABC Mordene foregår i efteråret 1935. I Stumt vidne afslører Poirot opklaringen af hele fire tidligere sager, og i Katten i dueslaget nævner en af personerne, at Poirot kender hendes tante fra sagen, Agatha Christie beskriver i Dommen er afsagt
Poirots navn leder opmærksomheden hen på to andre fiktive detektiver, som blev skabt kort før 1. Verdenskrig. Marie Belloc Lowndes Hercule Popeau og Frank Howel Evans' Monsieur Poiret, en tidligere belgisk politofficer, der boede i London. Ingen af disse har i modsætning til Hercule Poirot opnået længerevarende popularitet. Også A. E. W. Masons fiktive detektiv fra det franske politikorps Sûreté, Inspector Hanaud, som først optrådte i 1910 i romanen At the Villa Rose har formentlig inspireret Christie til at skabe en fransktalende detektiv.
Peter Ustinov har spillet rollen som Poirot seks gange i filmatiseringer af den belgiske detektiv:
Murder in Three Acts (1986)- Mord for åbent tæppeMens de første tre foregik omtrent på samme tidspunkt, som i de bøger, der var forlæg, var de sidste tre flyttet fra henholdsvis 1930’erne og 1950’erne til tiden, hvor de blev optaget, hvilket bl.a. ses af de telefoner og bilmodeller, der benyttes.
Lord Edgware Dies havde Faye Dunaway i den kvindelige hovedrolle og David Suchet i rollen som James Japp, blot fire år før Suchet begyndte at optræde som Poirot. Sin rolle som Japp har han selv betegnet som den “formentlig værste optræden i min karriere".Af andre skuespillere, der har spillet Poirot i film kan nævnes Albert Finney, Ian Holm og Alfred Molina.
I den populære serie Agatha Christie's Poirot er der fra 1989 til 2013 i alt indspillet 75 episoder, hvor David Suchet spiller rollen som Hercule Poirot. Serien er især i de tidligst udsendte afsnit meget trofast over for de originale plot, men i enkelte tilfælde er væsentlige pointer udeladt. I en enkelt episode er en person, der var koldblodig morder i Christies originale udformning, helt uskyldig.. En af Christies absolut korteste noveller, Hvepsereden, (en: Wasp’s Nest) er udbygget med flere personer og en række begivenheder, som ikke findes i novellen. Plottet og pointen er dog identisk med forlægget. David Suchet er i serien meget omhyggelig med i adfærd og påklædning at være tro mod Christies beskrivelse af sin detektiv. Suchet har fortalt, at han forberedte sig på rollen ved at gennemlæse samtlige romaner og noveller om Poirot og nedskrev alt af interesse. Notaterne lå fremme, hver gang han øvede sig på rollen, således at han kunne kopiere hver detalje i Christies beskrivelse af sin detektiv.Efter 25 år som Poirot udtalte David Suchet under indspilningerne til Tæppefald sin sorg over det endelige farvel til en karakter, som han havde elsket at spille rollen som:
Poirots død var slutningen på en lang rejse for mig. I havde altid ønsket at spille rollen som Dame Agathas virkelige Poirot [...] Han var for mig ligeså ægte som han havde været for hende: en stor detektiv, en bemærkelsesværdig mand, skønt, nu og da, en smule irriterende.
Jeg lader tankerne løbe tilbage til Poirots sidste ord i scenen lige før han dør. Dette Cher ami var ikke blot en bemærkning til Hastings. Det var mit farvel til min kære, kære ven Poirot. Jeg sagde også farvel til ham — og jeg gjorde det af hele mit hjerte.På Imdb er serien som helhed højt rangeret (gennemsnit 8.6) De højst vurderede enkeltafsnit er:
Peril at End House 8.1Agatha Christie's Hercule Poirot blev valgt som bedste TV - krimiserie, og Agatha Christie blev valgt til bedste krimiforfatter i det 20. århundrede af Boucheron.
Poirot optræder som detektiv i en dramatisering af Hvem dræbte, som teaterstykke omdøbt til Alibi. Han har også rollen som efterforsker i det originale teaterstykke Black Coffee (1930). Nogle af romanerne, bl.a. Kortene på bordet og Døden på Nilen er ligeledes omskrevet for teateret, men uden Poirot på rollelisten. Christie selv mente, at han var for vanskelig at omplante til scenen.
Poirot optræder i 33 romaner og 54 noveller af Christie. To af romanerne, De fire store og Hercule Poirots Mesterstykker består af flere forskellige plots, som er kædet sammen i en løs, fælles struktur og kan derfor også læses som noveller. Fem noveller har en længde, som svarer til den engelske betegnelse "novella", dvs. en længde på 80-100 normalsider. Af disse er plottet i Trekanten på Rhodos identisk med forløbet i Solen var vidne, ligesom Gule Iris er blevet udvidet til en roman, dog uden Poirot som detektiv.. Også Det blå tog har en novelle, Plymouth - ekspressen som direkte forlæg, men som i Solen var vidne har personerne andre navne.
I 2013 blev der med tilladelse fra Christie -selskabet udgivet endnu en Poirot - roman  The Monogram Murders, skrevet af Sophie Hannah og oversat til dansk med titlen Monogram-mordene. Den foregår i 1929 og sagen er formentlig blevet "glemt" af Christie. Den danske udgave fra 2014 fik fine anmeldelser.Alle Agatha Christies romaner og de fleste noveller med Poirot som detektiven er udkommet på dansk.
En del af de ældste er udgivet af Hasselbalch i perioden 1925-1938. Andre er udgivet af Carit Andersens Forlag i nummereret rækkefølge, men ikke i kronologisk orden. Nogle findes i denne serie i forskellige udgaver.
Forum Krimi og Peter Asschenfeldts nye Forlag samt dettes bogklub har videreført udgivelserne, heraf nogle med ny dansk titel. I tabellen er årstallet for den danske udgivelse så vidt muligt førsteudgavens udgivelsesår, men hvor denne ikke har kunnet opspores er Carit Andersens series nummerering anvendt. Dette er i givet fald anført som en note ved de respektive udgivelser.
Christie, Agatha (1977). Agatha Christie: An Autobiography. New York: Dodd, Mead & Company. ISBN 0396075169. 
Hart, Anne (2004), Agatha Christie's Poirot: The Life and Times of Hercule Poirot, London: Harper and Collins. 
Osborne, Charles (1982), The Life and Crimes of Agatha Christie, London: Collins. 
Peterson, H. C. (1939). Propaganda for War: The Campaign against American Neutrality, 1914-1917. Norman: University of Oklahoma Press.
Wilson, Edmund.(1945) Who Cares Who Killed Roger Ackroyd? The New Yorker. 20. januar 1945. Optrykt i: Classics and Commercials New York (1950)
Wilson, Edmund.(1950) Why Do People Read Detective Stories?,. I: Classics and Commercials, New York
"Agatha Christie: Poirot" Wasps' Nest (1991) på Internet Movie Database (engelsk)

Hertugdømmet Holsten (tysk: Herzogtum Holstein) lå på et område beliggende mellem Ejderen og Elben, oprindeligt et grevskab, men fra 1474 hertugdømme som rigsumiddelbart len i Det Tysk-Romerske Rige.
Holsten har historisk set haft den særlige skæbne, at området til trods for sin overvejende tysksprogede befolkning gennem den altovervejende del af sin historie (fra middelalderen til 1864 og også indirekte derefter) har været påvirket af forbindelsen med Danmark. Med undtagelse af et tiårigt intermezzo under og umiddelbart efter Napoleonskrigene var Holsten altid formelt en del af en tysk statsdannelse eller statsforbund. Først af det løst opbyggede Tysk-Romerske Rige indtil dets opløsning i 1806, og derefter af Det Tyske Forbund fra 1816. Alligevel var det fortrinsvis skiftende danske kongers politik, samt de økonomiske forbindelser med kongeriget Danmark, der styrede udviklingen i Holsten, mens Holsten på sin side formentlig har øvet større indflydelse på Danmarks historie end noget andet område uden for kongeriget.
Rent geografisk ligger Holsten som et bindeled mellem Jylland og de danske øer på den ene side og det europæiske fastland med den vigtige fristad hansestad og handelsknudepunktet Hamborg på den anden. Holstens beliggenhed har i almindelighed været fordelagtig for hertugdømmets udvikling: mod nord lå de kongerigske dele af helstaten, der både afsatte landbrugsvarer sydpå og var aftager af forarbejdede varer sydfra, mod syd lå de befolkningsrigeste dele af det tysksprogede område med et vedvarende stort behov for forsyninger af alle slags, og ved Elben lå Hamborg, en fristad og blandt de største og mest betydningsfulde handelscentre i Nordvesteuropa med en yderst omfattende skibsfart. Ydermere havde hertugdømmet gode forudsætninger for industriel udvikling, hvilket skulle få betydning både i tidsrummet 1814-1864 og senere. Holsten havde desuden god landbrugsjord og et højt landbrugsfagligt niveau, hvilket sammen med de gode afsætningsmuligheder i det øvrige Nordtyskland gjorde hertugdømmet til et godt sted at samle rigdomme.
Politisk indebar de danske kongers hertugelige rettigheder i Holsten, at de nærmest uundgåeligt blev inddraget i begivenheder sydpå. Dette gælder ikke mindst Christian 4., men også andre danske konger måtte forholde sig til begivenhederne ved Elben og syd herfor. Sikringen af de danske kongers rettigheder i Holsten over for andre rettighedshavere spillede således en hovedrolle i deres udenrigspolitik, på godt og ondt.
Talrige holstenere fandt desuden vej til Danmark og spillede en afgørende rolle både i kongerigets indre forhold og for kongerigets udenrigspolitik. Særlig holstenske højadelsslægter som Rantzau, Reventlow, Ahlefeldt og Holstein har spillet en vigtig rolle i danmarkshistorien. Kulturelle og økonomiske strømninger fra det øvrige Europa kom næsten altid til Danmark via Holsten. Mindre kendte, men derfor ikke mindre betydningsfulde, er de danskere, der fandt vej til Holsten. Arkitekten C. F. Hansen var blot en blandt mange.
Hertugdømmet Holsten (her forstået i dets oprindelige udstrækning) grænser mod nord til Sønderjylland (eller Hertugdømmet Slesvig) hvorfra det adskilles ved Ejderen, mod øst til Østersøen, det oldenborgske Lübeck, fristaden Lübeck og Mecklenburg, mod syd til det tidligere hertugdømme Lauenburg samt til Hamborg og provinsen Hannover, hvorfra det skilles ved Elben, og endelig mod vest til Vesterhavet. Mellem Lübeck Bugt og Kiel Bugt ligger halvøen Wagrien, der skilles fra den frugtbare ø Femern ved det 320 m brede og 3 m dybe Femern Sund. Mellem Elbens og Ejderens stærkt udvidede mundinger skærer den brede bugt ved Meldorf sig fra Vesterhavet ind i Ditmarsken. 
Ditmarsken mellem Elbens og Ejderens mundinger;hertil må endnu henregnes herskabet Pinneberg (med Altona) og grevskabet Rantzau, i alt 8453 km2.
Jordbunden i Holsten består i den østlige del af moræneler, der danner et bakkelandskab, hvor det fremherskende skovtræ traditionelt er bøgen, og i hvis fordybninger der findes talrige søer, navnlig mellem Plön og Eutin. Det såkaldte holstenske Schweiz ved Plön og Eutin (Bungsberg 164 m) er dele af et stort bakkedrag, dannet som endemoræner under den senere del af istiden. Vest herfor breder sig store sandede hedesletter, afbrudt af bakkeøer, et langt mindre frugtbart land end det østlige Holsten, men dog veldyrket. Langs vestkysten strækker sig marsken i en bredde af mellem 7 og 22 km; den når intet sted over 5 m over havet og ligger flere steder under havets overflade, så at den må beskyttes ved diger. Ved afsætning af nyt ler fra havet og ved inddigning udvides marsken stadig;. 
Med undtagelse af Elben udspringer næsten alle floderne i selve landet. Til Elben løber Delvenau, Bille, Alster, Pinnau, Krückau og Stör. Ejderen, der for en del løber på Holstens nordgrænse, modtager bifloderne Jevenau og Gieselau. Schwentine løber til Kiel Fjord og Trave til Lübeck Bugt. 
Blandt de talrige søer kan nævnes Plön sø (31 km2), Selenter sø samt Warder sø, der gennemstrømmes af øvre Trave, Westensø og Flemhuder sø, der gennemstrømmes af Ejderen i dens øvre Løb.
Af mineraler forekommer gips og stensalt ved Segeberg, hvor det 91 m høje Segeberg Kalkbjerg består af anhydrit og gips, og ved Oldesloe saltkilder, der tidligere brugtes til udvinding af husholdningssalt; langs kysten findes enkelte steder rav. 
Klimaet er mildt på grund af havets nærhed: Middeltemperaturen for januar er ca. 0 °C, for juli ca. 17 °C, den årlige regnmængde ca. 63–77 cm.
Holstens politisk-administrative historie kendetegnes ved at ulige slægter havde eller tiltog sig arveret til ulige dele af landet for derefter snart at opsplitte dem mellem ulige arveberettigede sønner, dels samle dem igen, når denne eller hin arveberettigede linje uddøde. En af de arveberettigede slægtslinjer udgjordes af de danske konger, og denne opnåede efter århundreders opslidende forhandlinger og aftaler endelig den fulde arveret til hele Holsten – for blot at miste det hele, da de nationale strømninger slog igennem og for både Holstens (og Sønderjyllands) vedkommende bevirkede, at tysksprogede og tysksindede kræfter fik overhånd, støttet af Preussen, der derefter kastede vrag på deres forhåbninger om et selvstændigt slesvig-holstensk hertugdømme og indlemmede hele området i sit rige ene med den ret, der tilkommer den vindende krigsmagt. Holstenerne har – modsat sønderjyderne – aldrig fået mulighed for ved en fri afstemning at tilkendegive sit forhold til Danmark.
Området Holsten fik en meget omtumlet historie gennem det meste af Middelalderen. Det blev kasteboldgenstand for et magtspil hvor først de saksiske stammehertuger, så de danske konger og derefter deres egne, ambitiøse grever trak befolkningen gennem krige og skiftende vasalforhold. Til sidst mundede grevernes magt ud i en lang række af arvedelinger, og dette forløb blev først afsluttet i 1460, da stænderne i Holsten enedes med adelen i Slesvig om at vælge den danske konge, Christian den 1., til hertug over Slesvig og greve af Holsten – vel at mærke mod at han skrev under på, at landene altid skulle forblive samlet og ikke måtte lægges ind under det danske rige.
Ifølge de privilegier, Christian 1. havde måttet udstede for at opnå valg, skulle de to lande blive »evig udelt tilsammen«, og stænderne skulle efter hans død have frihed til at vælge en af hans sønner eller andre arvinger til herre. Men efter kongens død valgtes imidlertid begge hans sønner — Hans og Frederik — til hertuger i Holsten, landet var nemlig 1474 ophøjet til et hertugdømme, og da Frederik 1490 blev myndig, skred man til en deling, idet de to fyrster fik hver sit hovedslot, Segeberg og Gottorp, hvortil lagdes efter indtægten lige store stykker af begge hertugdømmerne. Fælles blev derimod nu som senere stænderne: prælater, ridderskab og byer. 1523—1544 udgjorde Holsten atter et hele, men dette sidste år foretog man en ny deling, som skulle få langvarig betydning. Landet blev nemlig tredelt mellem kong Christian 3. og hans to brødre, Adolf og Hans, hvis besiddelser imidlertid efter Hans' død 1580 tilfaldt de to andre linjer, den kongelige og den gottorpske. Ligeledes var Ditmarsken, som 1559 endelig var blevet erobret, blevet tredelt og senere tvedelt. Den gottorpske linje indførte 1608 førstefødselsret og udelelighed; 1650 fulgtes dens eksempel af den kongelige linje, men allerede forinden havde der inden for denne fundet en udskiftning sted, idet nemlig Frederik 2. 1564 overlod sin broder, Hans den Yngre, amtet Plön, dog uden suveræne rettigheder. Det gik i arv til hans søn Joachim Ernst, deltes i den følgende tid flere Gange, men tilfaldt endelig efter slægtens uddøen 1761 ifølge en 1756 sluttet arvetraktat den kongelige linje og indlemmedes i dennes besiddelser. I forening erhvervede begge linjer, efter at linjen Schauenburg-Pinneberg 1640 var uddøet, Pinneberg, men hertug Frederik 3. af Gottorp solgte 1649 sin andel, amtet Barmbeck, til grev Christian Rantzau, som ved kejserlig bevilling deraf oprettede rigsgrevskabet Rantzau (1650).Fællesregeringen ophørte i Slesvig efter 1713, da den gottorpske del af Slesvig tilfaldt kongen Frederik 4.. Da den sidste greve, Christian Ditlev, 1721 var blevet skudt på sin broders foranstaltning, inddrog kong Frederik 4. grevskabet, støttende sig på en arvetraktat af 1669. Hertugdømmet Holsten's statsretlige forhold til det tyske rige havde 1433 undergået den forandring, at forleningsretten fra Sachsen var gået over til biskoppen af Lübeck, der udøvede den i kejserens navn. Christian 3. påstod, at lensforholdet var fuldstændig ophørt men måtte 1547 anerkende, at hertugdømmet var et tysk rigslen, hvortil forleningsretten lå direkte hos kejseren, samt lade det optage i Den Nedersaksiske Kreds.Fra hertugdømmet, hvor reformationen 1542 var blevet officielt indført ved antagelsen af en kirkeordinans, der væsentlig stemte overens med den danske af 1537, udskiltes i løbet af 17. århundrede stiftet Lubeck (Eutin), som 1561 var blevet evangelsk og fra 1586 næsten var at betragte som et holsten-gottorpsk secundogenitur; 1616 lod det sig for sidste gang repræsentere på landdagene. Tillige udsondrede Hamborg sig mere og mere fra Holsten; byen aflagde 1603 for sidste gang hyldning som en hertugelig landstad, men opnåede dog først 1770 sæde og stemme i den tyske rigsdag.
Gottorperne mistede under den Store nordiske Krig deres andel af Sønderjylland, men fik efter freden 1720 de holstenske besiddelser tilbage og beholdt dem, indtil de ved traktaten af 1767 og den endelige ratifikation af 21. maj 1773 bortmageskiftedes mod Oldenburg og Delmenhorst. Hele hertugdømmet Holsten var således herefter samlet på den kongelige (danske) linjes hænder, og da det tyske rige opløstes 1806, inkorporeredes det ved patent af 9. september i det danske monarki, idet det dog senere kom til at høre til det 1815 oprettede Tyske Forbund. Som hertug af Holsten var den danske konge vasal under det tysk-romerske rige indtil dettes opløsning i 1806, men Holsten optoges 1815 igen i Det tyske Forbund, hvorefter den danske konge måtte tage visse hensyn til denne forbindelse. Forbindelsen med Danmark vedvarede under vekslende former, indtil Holsten sammen med Sønderjylland og Lauenburg ved Freden i Wien 1864 afstodes til Preussen og Østrig, hvilken sidste stat atter ved freden i Prag 1866 overlod sin andel i retten til hertugdømmerne til Preussen.
Holsten bestod af 4 gamle landskaber: Holsten, Stormarn, Ditmarsken og Wagrien. De tre første udgjorde Nord- eller Transalbigien, en betegnelse, der skulle tilkendegive landområdets beliggenhed nord for Elben. Vagrien udgjorde det område, som tidligere havde været beboet af venderne. Hertugdømmet Holsten blev administrativt inddelt i 16 amter under 9 amtmænd og 2 landskaber under 2 landfogder som følger:
I henhold til en folketælling i 1803 havde Hertugdømmet Holsten 325.743 indbyggere, hvoraf 267.708 i landdistrikterne, 58.035 i byerne. hvilket frem til 1840 voksede til 455.093, hvoraf 331.789 i landdistrikterne, 123.304 i byerne, i 1845 til 476.838 indbyggere, i 1855 523.528 indbyggere og i 1864 til 560.640 indbyggere. Flertallet boede i landdistrikterne, endnu i 1845 boede kun ca. 18% i byerne. 1845 havde Glückstadt som hertugdømmets hovedstad 5.884 indbyggere, mens Altona havde 32.200 indbyggere, Kiel 13.572 indbyggere og Rendsburg 10.338 indbyggere; de øvrige byer havde under 10.000 indbyggere. Den altovervejende del af befolkningen tilhørte dette år den luthersk-evangelske kirke, 735 var reformerte, 885 katolikker, 199 mennonitter, 19 medlemmer af den anglikanske kirke, 3.384 jøder – fortrinsvis i Altona; skønt jøder i kongeriget var blevet ligestillede borgere i 1814, skete dette først i 1863 i Hertugdømmet Holsten. 
Holsten havde en langt større befolkningstæthed end kongeriget og hertugdømmet Slesvig: hvor den danske befolkning på øerne svingede fra 2.200 til 3.000 indbyggere pr kvadratmil og i Slesvig fra under 1.000 til 2.300 (bortset fra øerne og enkelte egne omkring Flensborg og ved Slien, der lå højere), så lå Holsten i de nordlige egne på linje med Slesvig, resten som de danske øer eller endog langt højere (mellem 3.000 og 5.000 indbyggere pr kvadratmil). Særlig høj var befolkningstætheden langs Elbens nordlige bred, omkring Hamborg og ved Kielerfjorden, mens kun Ærø (der hørte under Slesvig) samt Bregninge sogn på Tåsinge (med skipperbyen Troense) og Øresundskysten kunne udvise en tilsvarende tæt befolkning i kongeriget.
Næringslivet i Holsten var yderst sammensat og på mange områder præget af fremdrift.
Holstens industrielle og handelsmæssige udvikling falder i to, forholdsvis klart adskilte, dele i tidsrummet fra 1814 til 1864, nemlig tiden fra optagelsen i den tyske toldunion 1815 til 1838 og tiden efter 1838 frem til adskillelsen fra Danmark 1864. 1838 danner et afgørende skelsår derved, at Holsten indtil da i toldmæssig henseende blev anset for udland i forhold til de kongerigske egne og derfor var hæmmet i sine afsætningsmuligheder, hvorimod hertugdømmet derefter fik frie muligheder for at afsætte sine varer i de kongerigske egne, hvilket førte til et industrielt opsving og en afledt handel og skibsfart i denne retning. 
Til belysning af befolkningens næringsmæssige fordeling gives forholdene i 1835, det vil sige inden toldreformen. Næringsfordelingen var da denne:
Landbruget spillede således ubestrideligt hovedrollen som næringsvej, men også andelen af håndværkere og fabrikanter var ganske høj, mens handel, fiskeri og skibsfart spillede en mindre rolle.
Til belysning af landbrugets rolle kan man se dels på dettes absolutte størrelse i Holsten, dels på Holstens andel af helstatens samlede landbrug:
Tallene kan ses i forhold til, at Holsten udgjorde 15,3% af helstatens samlede landområde. Det viser sig da, at Holstens andel var højere for alle afgrøder fraset byg i forhold til dets andel af landområdet, mens andelen af husdyr kun for kvægets vedkommende var større end Holstens andel af landområdet. Kornavl spillede således en hovedrolle i holstensk landbrug.
Gennem hele Holstens historie (frem til 1864 og også derefter) var den vigtigste næringsvej i hertugdømmet landbrug; traditionelt lagdes særlig vægt på mejeridrift. I den egentlige marsk opkøbte man hvert år kvæg, som man lod græsse sommeren over, hvorefter det atter blev solgt. Markerne, de såkaldte koppeln (der har lagt navn til den særlige driftsform kobbelbrug), hvori jorden var inddelt, var omgivet af høje levende hegn.
I 1796 foretog gehejmestatsminister C.D.F. Reventlow på vegne af Landbokommissionen en rejse i hertugdømmerne, bl.a. med henblik på at undersøge skovenes tilstand og at finde opbakning til landboreformerne. Charlotte Schimmelmann skrev til Reventlows søster, Louise zu Stolberg-Stolberg, at han havde til hensigt at få de konservative holstenske godsejere til at falde til patten og acceptere en ophævelse af livegenskabet. Kampagnen var bl.a. rettet mod grev Christian Ulrich von Brockdorff på Kletkamp, som Reventlow besøgte den 8. oktober. Reventlows mission lykkedes: Alle landsdelens godsejere – og ikke kun ridderskabet – støttede en ophævelse af livegenskabet, men de mente dog, at det skulle foregå i et roligt tempo. Den 11. marts 1797 kunne kommissionen meddele resultatet til kronprins Frederik, landets reelle magthaver, som 23. juni takkede for indsatsen.
Hvalfangst og sælfangst på Grønland spillede en betydelig rolle i Uetersen, Elmshorn, Glückstadt, Itzehoe, Beidenfleth og Brunsbüttel i 1850'erne og 1860'erne, da de gamle nordfarersteder Nederlandene, Hamborg og Altona for længst havde afviklet denne fart.
Et industrielt fremskridt skete ved oprettelsen af en klædefabrik ved brødrene Renck i Neumünster, der i 1824 anskaffede den første dampmaskine, samt ved den i 1827 af Marcus Hartwig Holler jernværks- og maskinfabrik Carlshütte i Büdelsdorf ved Rendsburg. I 1867 fandtes 19 jernværker og 45 maskinfabrikker i hertugdømmet, fortrinsvis i Altona, Neumünster, Kiel, hvor Schwessels jernstøberi havde 125 ansatte, Wandsbek og Rendsburg. Skibsbyggeri spillede en betydelig rolle i Altona, Kiel, Itzehoe, Neustadt samt Schulau ved Blankenese.
Teglbrænderier fandtes i stort tal i Nordditmarsken, især i Hannstedt og Tellingstedt sogne og i omegnen af Heide, desuden i den sydlige del af Pinneberg, Trittau Amt og egnen omkring Kiel, endvidere i egnen omkring Uetersen, hvor A. Jencquels teglbrænderi i Mooregge i 1844 havde 44 ansatte og producerede 1.850.000 sten, samt H. Keltrings i Wisch ved Krück å, der i 1844 producerede omkring 1.000.000 sten.Tobaksfabrikationen var især samlet i Altona med 19 fabrikker, hvoraf den største var N. Knauers med 120 ansatte i 1844 og en produktion på 64.226 pund cigarer, 1.079.194 pund røgtobak, 64.226 pund skråtobak og 110.000 pund snustobak.I Altona fandtes 5 hattefabrikker med i 1844 67 ansatte, desuden i Kiel H.M. Jungjohans hattefabrik med i 1844 12 ansatte.Altona havde 16 garverier med 99 ansatte i 1844, og i Wandsbek lå en læderfabrik med tilhørende barkmølle og 40 ansatte.Klædeproduktionen var altovervejende samlet i Neumünster med 65 dugmagermestre og i alt 349 voksne og 134 børn ansat og to store fabrikker, Brødrene Rencks fabrik med 176 voksne og 10 børn ansat og Mesdorffs fabrik med 52 voksne og 18 børn ansat.Sukkerproduktionen steg betydeligt efter gennemførelsen af toldloven i 1838: i 1838 havde der i Holsten kun været 2 sukkerfabrikker med en samlet produktion på 231.500 pund sukker og 90.000 pund sirup, i 1842 var antallet steget til 10 sukkerfabrikker med en samlet produktion på 2.717.737 pund sukker og 713.746 pund sirup (hvortil kom yderligere en fabrik i Altona). Af de 11 holstenske sukkerfabrikker lå 4 i Glückstadt, 2 i Itzehoe, 2 i Kiel, 1 i Heide, 1 i Uetersen og 1 i Altona.Saltraffinaderier fandtes i Itzehoe og Rendsburg.Et mindre glasværk lå i Wulfsfelde ved Hamborg.Papirfabrikation med maskine til fremstilling af papir uden ende fandtes i Oldesloe.I Altona lå to kemiske fabrikker til fremstilling af blandt andet farmaceutiske produkter og en fabrik til fremstilling af blyhvidt og cromgult.
Handelen var præget af udførsel af landbrugsprodukter som korn, smør, spæk og kvæg, mens råvarer som kul, jern, bomulds- og uldtøjer samt luksusvarer som the, kaffe, vin og sukker vejede til blandt indførselsvarerne. Vigtige handelscentre var Altona, Glückstadt og Itzehoe samt Kiel, blandt indlandsbyer var Rendsborg ene om en vis betydning som handelsby.
Til belysning af udviklingen i Holstens ind- og udførsel kan omfanget i rigsdaler for 1847, 1852 og 1855 anføres for følgende steder:
Tallene viser for det første Hamborgs helt overvældende rolle for Holsten såvel med hensyn til indførsel som udførsel. Dertil kom den store rolle, som Altona og Wandsbeck spillede. Englands betydning var tiltagende, mens blandt andet Sverige-Norges, Ruslands og Islands rolle aftagende. Udprægede udførselslande var Mecklenburg, Preussen, Holland-Belgien, udprægede indførselslande var Rusland og Sverige-Norge; Lübeck skiftede fra indførselsland til udførselsland. For Hamborg, Antona og Wandsbeck, Hannover og Bremen var der nogenlunde lige stor ind- og udførsel. Endelig er det værd at bemærke, at Holsten havde vedvarende overskud i udenrigshandelen.
Frem til 1813 regnede man både i kongeriget og i hertugdømmerne med kurantrigsdalere i henhold til et reglement af 4. maj 1695, men ved forordning af 29. februar 1788 gennemførtes for hertugdømmernes vedkommende en møntforandring til slesvig-holstensk kurant, og ved forordning af 5. januar 1813 indførtes en speciesmøntfod (rigsbankmøntfod) i kongeriget, der også skulle gælde for hertugdømmerne. Dette forhindrede dog ikke, at hertugdømmerne var "aldeles oversvømmede af fremmede Penge, især slet fremmed Skillemynt, som hobeviis føres ind i samme, medens den fortrinlige Speciesmynt gaaer ud af Landet." Møntprægning skete (foruden i København, hvis møntmærke var - og endnu er - et hjerte) i Altona (Altonas møntmærke var et rigsæble). I 1770-71 blev der opført en kgl. møntbygning i Altona tegnet af Johann Gottfried Rosenberg.
Vejnettet var inddelt i tre typer: hovedlandeveje, mindre landeveje og biveje. Hovedlandevejene skulle som hoveregel være 16 alen brede mellem grøfterne, men kunne efter omstændighederne være 14 eller 12 alen brede. De skulle være chausseer bestående af sten og grus, men hvis sten ikke fandtes i nærheden, hvor der var mangel på arbejdere, hvor kørslen var ubetydelig og jordbunden hård, kunne der gøres undtagelser og vejen anlægges med ler og grus. De mindre landeveje skulle have en bredde på 12-14 alen. Arbejdet med deres vedligeholdelse var fastsat ved Vejforordningen for Hertugdømmerne af 1. marts 1842. Biveje skulle kun have en bredde på 8 alen.I Holsten var følgende veje udlagt som hovedlandeveje:
Vejen fra Eckernschmiede (ved grænsen til Lübeck) over Oldesloe og Rethforth til Schnelsen (ved Kieler-Altona chausseen)
Vejen fra Neustadt over Ahrensböck og Segeberg til Rethforth med en sidegren til chauseen fra Eutin til Lübeck
Vejen fra Lütjenburg til Plön med en sidegren fra Grebin til Eutin.Vejvæsenet i hertugdømmerne hørte under den slesvig-holstenske regering, der dog hørte under det slesvig-holstenske kancelli.Fra 1830 til 1832 anlagdes en chaussé fra Altona til Kiel, 1838 strækningen fra Lübeck til Altona (med forbindelse til Hamborg), indtil 1848 strækningerne Elmshorn-Itzehoe-Rendsburg, Kiel-Egernførde, Kiel-Preetz, Altona-Segeberg-Neustadt, Ahrensburg-Wandsbek, 1858 chausseen fra Itzehoe gennem Wilstermarsch og Ditmarsken til Wedel, Uetersen og Glückstadt.
Jernbanerne blev anlagte af private aktieselskaber. Der anlagdes tre jernbaner: den 18. september 1844 åbnedes "Christian den 8.s Østersøbane" mellem Altona og Kiel over Elmshorn, Wrist og Neumünster som den første banestrækning i Helstaten. Den 19. juli 1845 åbnedes sidebanen Elmshorn-Glückstadt og den 18. september 1845 åbnedes Neumünster-Rendsborg og i 1857 åbnedes Glückstadt-Itzehoe.
Banen mellem Kiel og Altona var tænkt som en transitbane mellem Elben og Østersøen, men i begyndelsen spillede transittrafikken en mindre rolle: i 1845 udgjorde antallet af rejsende i alt 372.182 personer. Til Altona rejste 128.609 personer, men kun 27.624 (21,5%) kom fra Kiel. Til Kiel rejste 48.528 personer, heraf 27.076 (55,8%) fra Altona. Således var 317.482 (85,3%) af de rejsende på kortere strækninger, heraf skete 177.137 rejser (47,6%) til en af de to endestationer. Næsten halvdelen af banens indtægter stammede fra godstransport.
Mellem 1777 og 1784 anlagdes Den Slesvig-Holstenske Kanal, fra 1853 Ejderkanalen som en betydelig vandvej. Den strakte sig fra Holtenau ved Kielerfjorden til Tønning ved Ejderens munding. Den egentlige kanalstrækning var 43 km, den samlede vandvej 180 km. Kanalen blev fortrinsvis brugt af små og mellemstore fartøjer, skønt skibe med indtil 16 fods dybde, 100 fods længde og 26 fods bredde kunne besejle kanalen. Kanalen forbandt Vesterhavet med Østersøen, men det kunne tage 10-14 dage, nogen gange endda 4-5 uger at passere gennem kanalen fra Kiel til Hamborg.Endnu eksisterede den gamle Stecknitzkanal, men med sine 17 sluser, hvor det kunne tage 1-2 dage at passere, og med sin beskedne størrelse, der kun tillod mindre skibe at passere, spillede den kun en ubetydelig rolle for fragtfarten.
De vigtigste havne var Brunsbüttel, Glückstadt, Burg, Büsum og Altona i vest, Kiel, Orth, Heiligenhafen og Neustadt ved Østersøen; desuden var Rensborgs havn ved Kielerkanalen betydelig.
Allerede i 1665 oprettede hertug Christian Albrecht af Slesvig-Holsten-Gottorp (1641-1694) "Christiana Albertina" som universitet for hertugdømmerne Slesvig og Holsten i Kiel. Universitet fik en stor rolle som arnested for en bevægelse for forening af de to hertugdømmer. I 1820'erne havde universitetet omkring 400 studerende.
Videregående skoler fandtes i 1855 i Altona, Glückstadt, Kiel, Meldorf, Plön og Rendsburg.Der fandtes i hertugdømmet 1.052 folkeskoler med 1.060 lærere.1833 oprettedes "Schleswig-holstein-lauenburgische Gesellschaft für vaterländische Geschichte".
Det slesvig-holstenske ridderskab spillede en betydelig rolle som murbryder for indførelsen af de rådgivende stænderforsamlinger i 1834, hvoraf den for Holsten fik hjemsted i Itzehoe. Som landsherre for Hertugdømmerne Holsten og Lauenburg var den danske konge medlem af forbundsrådet for det Tyske Forbund, hvor Holsten og Lauenborg tilsammen havde 3 stemmer, i "Engeren Rat" dog 1 stemme. 
I 1848 udbrød åbent oprør, der blev slået ned i Treårskrigen. Forsøg på at indføre en fællesforfatning for Danmark og Slesvig-Holsten blev stoppet af modstand fra Holstens stænderforsamling, der støttedes af Østrig og Preussen, som erobrede Slesvig og Holsten 1864, hvilke i 1867 blev til den preussiske provins Schleswig-Holstein.
August v. Baggesen: Der dänische Staat oder das Königreich Dänemark mit dessen Nebenländern und den Herzogthümern Schleswig, Holstein und Lauenburg, geographisch und statistisch dargestellt, Zweiter Band; (Kopenhagen 1847)
Eduard Gaebler: Hand-Atlas über alle teile der erde; Georg Dollheimer Verlag (Leipzig 1927)
J. P. Trap: Statistisk-topographisk Beskrivelse af Kongeriget Danmark; Almindelig Deel; (Kjøbenhavn 1860)
Meddelelser fra Det statistiske Bureau, Sjette Samling: Folketællingen i Kongeriget Danmark, Hertugdømmet Slesvig og Hertugdømmet Holsten og Hertugdømmet Lauenborg den 1ste Februar 1860; Kjøbenhavn 1861
Adolph Frederik Bergsøe: Den danske Stats Statistik, Første Bind; Kjøbenhavn 1844
Adolf Frederik Bergsøe: Den Danske Stats Statistik, Andet Bind; Kjøbenhavn 1847
C.O.Bøggild Andersen: "Hertugdømmerne og Danmark i Nytiden" (Historisk Tidsskrift, Bd. 10, rk.1; 1930)
C. O. Bøggild-Andersen (anmeldelse af): "Johan Hvidtfeldt: "Kampen om ophævelsen af livegenskabet i Slesvig og Holsten 1795-1805" (Skrifter, udgivet af Historisk Samfund for Sønderjylland, nr. 29 – 1963) (i: Historisk Tidsskrift, 12. række, Bind 1; 1963)
R. Berg: "Dansk Jernbanepolitik i Trediverne og Fyrrerne" (Nationaløkonomisk Tidsskrift, 3. række, Bind 4; 1896)
Aage Friis: "Holstens Indlemmelse i Danmark i Aaret 1806" (Historisk Tidsskrift, Bd. 7, rk. 6; 1905)
Holger Hjelholt: "Om tilblivelsen af fællesregeringen for hertugdømmerne af 22. oktober 1848" (Historisk Tidsskrift, Bd. 11, rk. 6; 1960)
Adolf Jürgens: Zur Schleswig-Holsteinischen Handelsgeschichte des 16. und 17. Jahrhunderts; Berlin 1914
P. von Linstow: "Bismarck, Europa og Slesvig-Holsten 1862-1866" (Historisk Tidsskrift, Bd. 13, rk. 5; 1978)
Mogens Mackeprang: "Holsten" (Salmonsens Leksikon, 2. udgave, Bind XI (1921); s. 674-677)
Johannes von Schrödèr: Topographie des herzogthums Holstein, des fürstenthums Lübek und der freien und Hanse-Städte Hamburg und Lübek; Erster Theil; Oldenburg 1841 (tysk)
Johannes von Schrödèr: Topographie des herzogthums Holstein, des fürstenthums Lübek und der freien und Hanse-Städte Hamburg und Lübek; Zweiter Theil; Oldenburg 1841 (tysk)
Johannes von Schrödèr: Topographie des herzogthums Holstein, des fürstenthums Lübek und der freien und Hanse-Städte Hamburg und Lübek; Erster Band; Oldenburg 1855 (tysk)
Johannes von Schrödèr: Topographie des herzogthums Holstein, des fürstenthums Lübek und der freien und Hanse-Städte Hamburg und Lübek; Zweiter Band; Oldenburg 1856 (tysk)
Fr. Thaarup: Statistisk Udsigt over den danske Stat i Begyndelsen af Aaret 1825; Kjøbenhavn 1825
Fr. Thaarup: Tabeller til den Statistiske udsigt over den danske stat i begyndelsen af Aaret 1825; Kjøbenhavn 1825

Denne artikel bør gennemlæses af en person med fagkendskab for at sikre den faglige korrekthed.
 For alternative betydninger, se Frihedspartiet. (Se også artikler, som begynder med Frihedspartiet)
Hizb ut-Tahrir (arabisk: حزب التحرير Ḥizb at-Taḥrīr; Befrielsespartiet) er et globalt islamisk politisk parti, hvis mål er at genoptage den islamiske levemåde gennem et islamisk kalifat. Partiet blev stiftet i 1953 i Jerusalem af den retslærde sheikh Taqiuddin an-Nabhani. Partiets øverste ledelse holder i dag til i Jordan.
Hizb ut-Tahrir arbejder for at forene alle muslimer under et islamisk styre (kalifat), for at fjerne al vestlig indflydelse i den islamiske verden og for at fremme et liv efter den rette islamiske levemåde. Det indebærer, at alle livets anliggender skal styres efter islamiske love, sharia, og livsperspektivet skal bestemmes efter Koranen og Profeten Muhammeds sædvane (sunnah), i henhold til hvad der er tilladt og forbudt (halal og haram).
Hizb ut-Tahrir opfordrer muslimer i muslimske lande til at vælte deres regeringer. 
Ifølge den amerikanske tænketank Heritage Foundation var Hizb ut-Tahrir i 2003 aktiv i 40 lande med omkring 5.000—10.000 kernemedlemmer og titusindvis af løsere tilknyttede sympatisører. På verdensplan er størstedelen af medlemmerne etniske uzbekere, omend partiet er forbudt i Usbekistan og i alle de tidligere sovjetiske muslimske republikker i Centralasien og i Rusland. Hizb ut-Tahrir er også forbudt i alle arabiske stater undtagen Forenede Arabiske Emirater, Yemen og Libanon, samt i Pakistan.Det arabiske forår, hvor organisationen var hensat til tilskuerpladserne uden folkelig opbakning, og borgerkrigen i Syrien, hvor man betalte nogle mindre militser for at sværge Hizb ut-Tahrir troskab, sendte organisationen ud i en dyb intern splittelse, der har svækket den i mange lande. I Danmark, hvor Hizb ut-Tahrir ofte optrådte i medierne i 2000'erne, har organisationen også haft medlemsflugt efter den interne konflikt, og menes i 2019 at have mellem 60 og 80 aktive medlemmer.
Hizb ut-Tahrir blev grundlagt i Jerusalem i 1953 af Taqiuddin al-Din al-Nabhani (1909 – 1977), som var en palæstinensisk sharia-dommer (qadi). Taqiuddin var født ind i en familie af stærkt troende muslimer i en lille landsby Izjim i nærheden af Haifa i det britiske mandatområde i Palæstina, det nuværende Israel. Han studerede på al-Azhar universitet i Egypten. Efter studierne vendte han tilbage til Palæstina for at fungere som islamisk dommer i forskellige byer i britisk Palæstina og i Libanon. Efter oprettelsen af staten Israel og nederlaget i den arbisk israelske krig i 1948 flygtede Taqiuddin for en kort overgang til Syrien, men vendte snart tilbage til Jerusalem – der nu var under jordansk kontrol. Efter nogle år fortsatte han til Jordans hovedstad Amman. Taqiuddin anså Israels sejre, tabet af Palæstina og et generelt forfald af Islam som resultatet af, at muslimerne var blevet for verdslige og vestlige. Taqiuddins løsning var mere islam, udrensning af vestlig indflydelse og en oprettelse af et islamisk kalifat. I 1950 publicerede han bogen: "Arabernes budskab" – hvori han redegjorde for sin vision om et kalifat i først de arabiske lande og dernæst resten af verden. Til dette formål etablerede han Hizb ut-Tahrir. Medgrundlægger var Khaled Hassan, som også var med til at grundlægge PLO, og sheik Assad Tamimi fra bevægelsen Islamisk Jihad.
Partiet blev straks forbudt i Jordan. Taqiuddin trodsede dog forbuddet, og Hizb ut-Tahrir begyndte at sprede sig med afdelinger i andre mellemøstlige lande. Både Taqiuddin og sidenhen Hizb ut-Tahrir har angiveligt været involveret i en række mislykkede kupforsøg mod mellemøstlige ledere; i Jordan mod kong Abdullah i 1951, og igen i Jordan samt i Syrien i 1968/69 og i Egypten i 1974.
Hizb ut-Tahrirs ideologi er i vid udstrækning dannet med det Muslimske Broderskab som inspiration, omend Taqiuddin selv fandt broderskabet for moderat i sin ideologi. Mange af Hizb ut-Tahrirs første medlemmer var selv tidligere medlemmer af det Muslimske broderskabs mere radikale fløj. Mens det Muslimske Broderskab ønsker at få magten gennem demokratiske valg, var Hizb ut-Tahrirs foretrukne strategi at komme til magten ved et militærkup. Partiet har imidlertid aldrig haft held med at få noget militær noget sted i verden til at sværge partiet troskab og underkaste sig dets lederskab. Tværtimod har militæret i den muslimske verden som regel været en af de mest sekulære samfundsinstitutioner.Taqiuddin mente, at Vesten under den kolde krig rettede to fjendtlige angreb mod den muslimske verden: den kapitalistiske og den socialistiske. Efter kommunismens fald anser Hizb ut-Tahrirs nu kapitalismen og i særdeleshed USA som den største hindring for oprettelsen af kalifatet.
I 1977 døde Taqiuddin i Libanon og blev efterfulgt af Abd al-Qadim Zallum, en palæstinensisk imam, ligeledes uddannet på al-Azhar. Zallum udgav bogen: "Hvordan kalifatet blev ødelagt", hvori han agiterede for at rense islam fra vestlig indflydelse. I 2003 døde Abd al-Qadim Zallum – også i Libanon – og blev efterfulgt af Hizb ut-Tahrirs nuværende leder Ata Khalil Abu-Rashta, en palæstinensisk civilingeniør.Udbruddet af det arabiske forår førte til en dyb krise for Hizb ut-Tahrir. Det stod hurtigt klart, at partiet ikke spillede nogen rolle for de demonstrerende arabere, der ikke anede, hvem det var. Abu-Rashta tog så den kontroversielle beslutning at kaste partiet ind i den syriske borgerkrig ved at betale 23 mindre militsgrupper i Syrien for at sværge Hizb ut-Tahrir troskab. Det var imidlertid i strid med partiets ideologi på to måder: dels ved at alliere sig med den militære jihad, og dels ved at betale for det. Beslutningen førte til voldsom kritik mod Abu-Rashta fra andre højtstående medlemmer, ikke mindst partiets fremmeste autoritet i religiøse spørgsmål Abu Iyas, der fremstillede Abu-Rashta som inkompetent, hyklerisk og vildledt. Iyas blev til slut ekskluderet af Hizb ut-Tahrir i december 2017. Konflikten skabte en dyb splittelse i partiet, der førte til brud ud i den mindste lokalafdeling verden over.
Hizb ut-Tahrir lægger vægt på at være en politisk sammenslutning. Og hverken en velgørende organisation eller blot en åndelig eller akademisk forsamling. De anser islam som en slags "politisk videnskab". De beskriver sig selv som "et politisk parti, hvis ideologi er Islam".
Hizb ut-Tahrir fortolker paragraffen således, at der skal oprettes en gruppe (ummah) eller parti af muslimer inden for islam, som skal kalde andre til sig. Det er en meget uortodoks fortolkning og sandsynligvis en fejltolkning, da ordet "ummah" normalt hentyder til hele den samlede gruppe af muslimer og de foregående vers  og efterfølgende præciserer netop, at der ikke skal skabes konkurrerende fraktioner inden for islam. Derudover tolker Hizb ut-Tahrir så "det gode" i den yderst begrænsede mening af udelukkende at betyde "islam" – og ikke generelt gode gerninger i livet. Det fjerner alle medmenneskelige og interreligiøse bånd og gør i realiteten "islam" til både målet og midlet.
Hizb ut-Tahrir anser sig som den gruppe i islam, der skal kalde de andre muslimer til sig. Målsætningen er at rense den islamiske verden for uislamisk (kufrs), hovedsaglig vestlig, indflydelse og at skabe en islamisk Khilafah-stat der kan undertvinge "kufr-staterne".
Hizb ut-Tahrir kom først til Danmark i 1990'erne, hvor de opererede under navnet Khalifa eller Khilafah, som stadig er navnet på deres blad. I Københavnsområdet holder de især til omkring moskeen Masjid al-Faruq, der ligger på Heimdalsgade på Nørrebro og som drives af medlemmer af foreningen.
I 2003 blev det anslået, at der var under 50 egentlige medlemmer samt nogle få hundrede sympatisører. Dansk-afghaneren Omar Shah, der fulgte Hizb ut-Tahrir tæt i flere år, hævdede i 2004, at der var 600 medlemmer samt 400 aktive sympatisører. Enkelte offentlige møder som et i Nørrebrohallen i november 2001 har kunnet samle omkring 1.000 tilhørere. I 2014 vurderedes det, at organisationen havde 100-150 fuldgyldige medlemmer i Danmark, heraf størstedelen i Københavnsområdet. I starten af januar 2019 vurderede Weekendavisen, at partiet efter en større medlemstilbagegang havde mellem 60 og 80 medlemmer og problemer med at indkræve sine medlemskontingenter.Den daværende formand for Hizb ut-Tahrirs danske afdeling Fadi Abdullatif blev 17. august 2006 idømt tre måneders ubetinget fængsel i Københavns Byret for trusler mod Anders Fogh Rasmussen på baggrund af en tekst fra en løbeseddel: "Drag af sted for at hjælpe jeres brødre i Fallujah i Irak og udslet jeres regenter, hvis de står i vejen for jer." Abdullatif ankede dommen til Østre Landsret, hvor den blev stadfæstet. Abdullatif var tidligere (i 2003) idømt 60 dages betinget fængsel for trusler, grove forhånelser og opfordring til drab på jøder på baggrund af løbesedler med et citat fra koranen: "Og dræb dem, hvor end I finder dem, og fordriv dem, hvorfra de fordrev jer" (OQM. al-Baqarah:191).I 2003 blev der i Danmark oprettet en forening Mennesker imod Fundamentalisme. Foreningen, som havde til formål at bekæmpe islamisk fundamentalisme, bestod hovedsageligt af forældre til danske børn, der gået ind i Hizb ut-Tahrir.Den 15. februar 2008 afholdt Hizb ut-Tahrir en demonstration i København, hvor også Islamisk Trossamfunds talsmand, Kassem Ahmad, deltog. Demonstrationen blev kraftigt kritiseret af de fleste partier i Folketinget; blandet andet skrev SF's formand Villy Søvndal: "Hvis de er så fladpandede, at de virkelig ønsker Kalifatet og Sharia indført, så er de simpelt hen kommet til det forkerte land. De har intet at gøre i Danmark, og de vil ikke opnå det, de stræber efter. Der er lande i verden som er meget tættere på disse tossers våde drøm. Så hvis ønsket er Kalifat eller Sharia – så er potentialet meget, meget større i f.eks. Iran eller i Saudi Arabien. Så herfra en klar opfordring: I må videre – og det kan kun gå for langsomt".
"Villy Søvndals (SF) udfald mod bevægelsen betyder meget mere for Hizb ut-Tahrirs mulighed for at rekruttere nye medlemmer. De bruger det til at sige til andre muslimer, at de alle sammen er uønskede i det danske samfund."Den bitre interne konflikt i Hizb ut-Tahrirs mellemøstlige ledelse efter det arabiske forår og borgerkrigen i Syrien førte også til stor strid i den danske afdeling. Administratorerne af partiets facebook-gruppe blev ekskluderet, da de nægtede at fjerne breve fra Abu Iyas fra siden. Medlemstallet raslede ned, og partiets indflydelse dalede, så det ifølge Weekendavisen i starten af 2019 nærmest var kollapset: Hizb ut-Tahrirs tilstedeværelse i den offentlige debat er stort set forsvundet, og partiet har haft problemer med at finde en talsmand for deres tidligere talsmand Junes Kock, efter at han forlod posten.
Paragraf nr. 1 – Den islamiske ‘aqida konstituerer grundlaget for staten, således at intet kan finde sted i statens entitet, apparat, ansvarlighed eller i et andet aspekt, som er relateret til den, uden at den islamiske ‘aqida er grundlaget herfor. På samme tid udgør den islamiske ‘aqida grudnlaget for forfatningen og de shari’ah-lovene på den måde, at man ikke tillader tilstedeværelsen af noget som helst, der har relation til disse, medmindre det udspringer fra den islamiske ‘aqida. 
Paragraf nr. 2 – Dar al-Islam er de lande hvori Islams love bliver implementeret, samt hvori sikkerheden er Islams sikkerhed. Dar al-Kufr er de lande, som implementerer kufr-systemerne, eller der hvor sikkerheden hviler på andet end Islams sikkerhed. 
Paragraf nr. 3 – Khalifah’en vedtager bestemte shari’ah-love, hvilke han udsteder som forfatning og love. Når han heri vedtager en shari’ah-lov bliver denne lov alene den shari’ah-lov, der er forpligtende at handle efter, og den bliver dermed en gældende lov, som obligatorisk skal adlydes af enhver borger, både offentligt og privat. 
Paragraf nr. 4 – Khalifah’en vedtager ikke nogen bestemte shari’ah-love inden for ’ibadat, undtagen zakah og jihad. Han vedtager heller ikke nogen af de tanker, der er relateret til den islamiske ‘aqida. 
Paragraf nr. 5 – Alle dem, der bærer det islamiske statsborgerskab (tabi’iyya) nyder de shari’ah-mæssige rettigheder og forpligtelser. 
Paragraf nr. 6 – Det er ikke tilladt for staten at udøve nogen diskrimination mellem borgerne i forbindelse med styret, retssystemet eller varetagelsen af anliggender og lignende. Tværtimod er staten forpligtet til at se på alle ud fra samme anskuelse syn, uanset race, religion, farve eller andet. 
Paragraf nr. 7 – Staten implementerer den islamiske Shari’ah over alle indehavere af det islamiske statsborgerskab, om end de er muslimer eller ikke-muslimer på følgende måde: 
B- Ikke-muslimerne overlades til at have egne tro og udøve deres andagter inden for den offentlige orden.  
C- Reglen for murtad (apostaten) fældes over dem, som frafalder Islam, hvis de selv begik frafald. I tilfældet af at de er børn af frafaldne (forældre) og blev født som ikke-muslimer, så skal de behandles som andre ikke-muslimer, alt efter deres tilstedeværende tilstand, som afgudsdyrkere eller Skriftens Folk (kristne og jøder).  
D- Ikke-muslimerne behandles, hvad angår mad, drikke og påklædning ifølge deres religioner, inden for hvad shari’ah-lovene tillader.  
E- Ægteskabs – og skilsmisse anliggender imellem ikke-muslimerne afgøres ifølge deres religioner, mens disse anliggender imellem dem og muslimerne skal afgøres ifølge Islams love.  
F- Staten implementerer resten af shari’ah-lovene og de øvrige love af den islamiske Shari’ah af bl.a. mu’amalat, straffe, regler for bevismateriale samt styre- og økonomisystemerne m.fl. over alle. Endvidere skal implementeringen være gældende på lige fod over muslimer og ikke-muslimer. Ligeledes skal disse love og systemer implementeres over mu’ahidin (fl. af mu’hid, pagt-parter), samt musta’minin (fl. af musta’min, politiske flygtninge) og enhver, der befinder sig under Islams autoritet, på samme måde disse implementeres over borgerne. Ambassadører, konsuler, udsendinge og deres lige undtages, da disse har diplomatisk immunitet. 
Paragraf nr. 8 – Arabisk er alene Islams sprog, samt det eneste sprog som staten må anvende. 
Paragraf nr. 9 – Ijtihad er fard kifaya, og enhver muslim har ret til at udføre ijtihad, hvis vedkommende opfylder kravene herfor. 
Paragraf nr. 10 – Alle muslimer bærer ansvarligheden for Islam, og dermed er der intet præsteskab i Islam. Staten har til pligt at forbyde alt, hvad der giver indtryk af en sådan tendens blandt muslimerne. 
Paragraf nr. 11 – At bære den islamiske da’wah er statens primære funktion. Paragraf nr. 12 – Bogen (Qur’anen), Sunnah, Ijma’ al-Sahaba og Qiyas er alene de anerkendte beviskilder for shari’ah-lovene.  
Paragraf nr. 13 – Oprindeligt er man uskyldig, og ingen må straffes, undtagen ved en dom fra en domstol. Det er absolut ikke tilladt at torturere nogen som helst, og enhver der gør det bliver straffet. 
Paragraf nr. 14 – Princippet for handlinger er, at man bør overholde hukm shar’i (shari’ah-loven), således at ingen foretager en handling før vedkommende kender dens lov. Princippet for (anvendelse af) tingene er, at det er mubah, såfremt der ikke forekommer et bevis, som taler for forbud. 
Paragraf nr. 15 – Midlet (der fører til) til haram er haram, hvis det højst sandsynligt fører til haram. Hvis det frygtes at føre til haram bliver det ikke i sig selv haram. 
Paragraf nr. 17- Styret skal være centraliseret og administrationen ucentraliserede. 
Paragraf nr. 18 – Der er fire følgende regent-poster: Khalifah’en, den delegerede assistent, wali (guvernør) og ’amil (underguvernør). Alle andre betragtes ikke som regenter, men som ansatte. 
Paragraf nr. 19 – Det er ikke tilladt for nogen at bestride styreembede eller nogen som helst opgave af styreart, med mindre man er mand, fri, forstandig, moden, retskaffen, kompetent og kapabel. Endvidere skal man være muslim. 
Paragraf nr. 20 – At stille regenterne til regnskab, er en af muslimernes rettigheder, samt en fard kifaya over dem. Ikkemuslimerne blandt statsborgerne har ret til at fremsætte klager over regenternes uretfærdige behandling af dem, eller mispraktisering af Islams love over dem. 
Paragraf nr. 21 – Muslimerne har ret til at oprette politiske partier for at stille regenterne til regnskab, eller for at nå magten igennem ummah. Forudsætningerne herfor er, at den islamiske ’aqida udgør partiernes grundlag, samt at deres adopterede love består af shari’ah-love. Oprettelse af partier behøver ikke nogen tilladelse, og enhver sammenslutning der baserer sig på andet grundlag end Islams forbydes. 
Paragraf nr. 22 – Styresystemet er baseret på fire følgende grundprincipper: 1- Suveræniteten tilhører Shari’ah og ikke folket.  2- Autoriteten tilhører ummah. 3- Udpegelsen af én khalifah er fard over muslimerne. 4- Khalifah’en alene har retten til at vedtage shari’ah-lovene; det er ham som vedtager forfatningen og de øvrige love. 
Paragraf nr. 23 – Statens struktur består af otte institutioner, som er: 1- Khalifah’en; 2- Delegerede assistent (Mu’awin Tafwidh); 3- Eksekutiv assistent (Mu’awin Tanfidh); 4- Jihad-Amiren; 5- Retsvæsenet (Qada’); 6- Guvernørerne (Wolah); 7- Statens departementer; og 8- Ummah-Rådet (Majlis al-Ummah) 
Paragraf nr. 24 – Det er khalifah’en, som repræsenterer ummah i forbindelse med autoritetsbesiddelsen og implementeringen af Shari’ah. 
Paragraf nr. 25 – Khilafah er en kontrakt af gensidig samtykke og valgfrihed, således at ingen må tvinges til at acceptere den, og ingen må tvinges til at vælge, hvem der skal bestride denne. 
Paragraf nr. 26 – Enhver muslim, der er moden, forstandig, mand eller kvinde, har retten til at vælge og give bai’a til khalifah’en. Ikkemuslimer har ingen ret til dette. 
Paragraf nr. 27 – Når khilafah-kontrakten bliver indgået for en person gennem bai’a (lydighedsløfte) givet af dem, hvis indgåelse af bai’a er gyldig, bliver bai’a givet af resten som en bai’a om lydighed og ikke en kontraherings-bai’a. Enhver, som viser tilbøjelighed til oprør og til at så splid iblandt muslimerne, tvinges til at give bai’a om lydighed. . 
Paragraf nr. 28 – Ingen bliver khalifah, medmindre muslimerne udnævner vedkommende. Ingen besidder khilafah-beføjelserne, med mindre khilafah-kontrakten bliver indgået for den pågældende ifølge den shari’ah-mæssige fremgangsmåde, på samme måde som det er tilfældet for enhver kontrakt i Islam.  
Paragraf nr. 29 – For den region eller de lande, som giver en kontraherings-bai’a til khalifah’en, er det en forudsætning, at deres autoritet er selvstændig og alene hviler på muslimerne og altså ikke på nogen som helst kufr-stat. Samtidig skal muslimernes indenrigs såvel som udenrigssikkerhed for pågældende land hvile på Islams sikkerhed, og ikke på kufrs sikkerhed. Denne forudsætning gælder ikke i tilfælde, hvor der kun bliver givet en lydigheds-bai’a fra de øvrige lande. 
Paragraf nr. 30 – Det er kun en betingelse at den, som får givet bai’a til khilafah-embede, opfylder kontraheringskravene, selv i tilfælde af han ikke opfylder de foretrukne krav, da det kun er kontraheringskravene der har en afgørende betydning.  
Paragraf nr. 31 – Der er syv krav som kræves opfyldt af khalifah’en for at khilafah-kontrakten kan blive indgået. Disse er, at han skal være mand, muslim, fri, moden, forstandig, retskaffen samt kompetent og kapabel. 
Paragraf nr. 32 – Når khilafah-embedet bliver ledig pga. af khalifah’ens død, tilbagetrædelse eller afsættelsen, er udpegelsen af en khalifah, der kan træde ind i stedet en wajib, som skal udføres i løbet af tre dage med deres nætter. Der tælles fra datoen af khilafah-embedets ledighed. 
Paragraf nr. 33 – Fremgangsmåden for udpegelsen af khalifah’en er som følgende: 
A- De muslimske medlemmer af Ummah-Rådet afgrænser kandidaterne til dette embede. Kandidaternes navne bliver offentliggjort og derefter anmodes muslimerne om at vælge én af dem. 
B- Valgresultatet bliver offentliggjort og muslimerne får at vide hvem der fik flest af vælgernes stemmer. 
C- Muslimerne giver nu bai’a til den, som fik flest stemmer, hvormed vedkommende bliver udnævnt som khalifah for muslimerne, med den forudsætning at han regerer ifølge Allahs Bog (Qur’anen) og Hans Sendebuds (saaws) Sunnah. 
D- Efter gennemførelsen af bai’a offentliggøres navnet på den, der er blevet muslimernes khalifah, overalt for således at nyheden om hans udpegelse, når frem til hele ummah. Offentliggørelsen skal indbefatte hans navn, samt bekræftelse af at han opfylder de egenskaber, som gør ham kvalificeret til at khilafah-kontrakten indgås. 
Paragraf nr. 34 – Det er ummah, som udpeger khalifah’en, men ummah besidder ikke retten til at afsætte ham, såfremt bai’a til ham er blevet kontraheret på shari’ah-mæssig vis. 
Paragraf nr. 35 – Khalifah’en er staten, idet han besidder alle de beføjelser, som hører til staten. Dermed besidder han følgende beføjelser: 
A- Han gør shari’ah-lovene gældende, når han vedtager disse. Derved bliver disse til love, som skal adlydes og som det ikke er tilladt at overtræde. 
B- Han har ansvaret for både statens indenrigs– og udenrigspolitik. Han bestrider hærledelsen og besidder beføjelserne til at erklære krig og indgå fred, våbenhvile og de øvrige traktater. 
C- Han har beføjelsen til at godkende og afvise de udenlandske ambassadører, samt udnævne og afsætte de muslimske ambassadører. 
D- Han udnævner, samt afsætter assistenterne og wolah (guvernørerne), som alle står til ansvar over for ham, ligesom de står til ansvar over for Ummah-Rådet. 
E- Han udnævner Qadi al-Quda (den øverste retspræsident), direktoratschefer, hærlederne og de forskellige amir’er for hærens brigader, som alle sammen står til ansvar over for ham, men ikke over for Ummah-Rådet. 
F- Det er ham som vedtager shari’ah-lovene, som statsbudgettet bliver lagt ifølge. Han fastlægger også budgettets sektioner og de beløb, der skal fordeles til de forskellige områder, hvad det end har relation til indtægterne eller udgifterne. 
Paragraf nr. 36 – Khalifah’en er bundet i sin vedtagelse til shari’ahlovene, således at det er haram for ham at vedtage en lov, der ikke er korrekt udledt fra de shari’ah-mæssige beviser. Samtidig er han bundet til hvad han vedtager af love og til den udledningsmetode, som han har forpligtet sig til. Dermed er det ikke tilladt for ham at vedtage en lov, der er udledt ifølge en metode, der er i strid med den udledningsmetode, som han har vedtaget, og han må heller ikke udstede et dekret, der er i uoverensstemmelse med de love, han har vedtaget.  
Paragraf nr. 37 – Khalifah’en besidder de fuldstændige beføjelser, til varetagelsen af folks anliggender ifølge sin egen ijtihad og mening. Endvidere har han ret til at vedtage af mubah alt, hvad han har brug for, for at administrere statens anliggender og varetage borgernes anliggender. Khalifah’en må ikke overtræde nogen som helst shari’ah-lov med interesse som påskud. Eksempelvis må han ikke forbyde en familie at få mere end et barn under påskud af mangel på fødevarer. Ligeledes må han heller ikke fastsætte priserne for folk under påskud af at hindre udnyttelse. Han må heller ikke udpege en kafir eller en kvinde som wali (guvernør) under påskud af varetagelsen af anliggender eller med interesse som påskud. Han må hverken forbyde halal eller legalisere haram. 
Paragraf nr. 38 – Khalifah’ens embede har ingen tidsbegrænsning. Så længe khalifah’en opretholder Shari’ah, implementerer shari’ah-lovene, samt magter at påtage sig statens anliggender, fortsætter han med at være khalifah, såfremt at hans tilstand ikke ændrer sig på sådan en måde, der gør at han bryder embedet som khalifah. I tilfælde af at hans tilstand ændrer sig på denne måde, er det en wajib øjeblikkeligt at afsætte ham. 
Paragraf nr. 39 – Der er tre tilfælde i hvilken khalifah’ens tilstand ændrer sig, og hvormed han bryder khilafah-embedet; de består af følgende:  
A- Hvis en af kontraheringsbetingelserne for khilafah-embedet ophører, såsom at han bliver murtad (frafalder Islam), udviser en åbenlys fisq (oprørskhed), bliver mentalsyg eller lignende, da disse udgør både kontraheringskrav og fortsættelseskrav. 
B- Inkompetence, af hvilken som helst grund, i forbindelse med at have evnen til at påtage sig khilafah-byrderne. 
C- At være underlagt andre på sådan en måde, der gør ham inkompetent i at disponere vedrørende muslimernes interesser ved egen mening ifølge Shari’ah. Hvis nogen underkuer ham til en sådan grad, at han bliver inkompetent i forbindelse med at varetage borgernes interesser, alene ud fra egen mening ifølge shari’ah-lovene, betragtes han i status som inkompetent, hvad angår varetagelsen af statens byrder, og dermed bryder han khilafah-embedet. Dette kan forestilles at finde sted i to følgende tilfælde: 
Det første tilfælde: At et eller flere individer af hans omgangskreds dominerer ham på sådan en måde at de enerådende styrer tingene. Hvis der er håb i at kunne redde ham ud af deres dominans, får han en bestemt tidsfrist, hvorefter han afsættes, hvis han ikke får deres dominans til at ophøre. Han afsættes derimod med det samme i tilfælde af at der ikke er håb om at redde ham. 
Det andet tilfælde: At han bliver holdt indespærret af en overlegen fjende, enten ved at han reelt bliver taget til fange, eller ved at han bliver underlagt fjendens dominans. I dette tilfælde er der to muligheder til overvejelse; hvis der er håb om at kunne redde ham, får han en frist indtil man mister håbet, og hvis det sker, bliver han afsat. Hvis der ikke er håb om at redde ham, afsættes han med det samme. 
Paragraf nr. 40 – Det er udelukkende Mahkamat al-Madhalim (Højesteretten), der afgør om khalifah’ens tilstand har ændret sig på 
sådan en måde, der gør at han bryder Khilafah-embedet. Ydermere har den alene myndigheden til at afsætte khalifah’en eller give en advarsel.  
Paragraf nr. 41 – Khalifah’en udpeger for sig en delegeret assistent (mu’awin tafwidh), der skal påtage sig ansvaret for styret. Khalifah’en bemyndiger assistenten til at forvalte anliggenderne ifølge hans mening samt at træffe beslutninger herom efter egen ijtihad. 
Paragraf nr. 42 – De samme forudsætninger for khalifah’en er gældende for den delegerede assistent. Dvs. at han skal være en mand, fri, muslim, moden, forstandig, retskaffen samt kompetent og kapabel i forbindelse med, de opgaver han får fuldmagt til at varetage.  
Paragraf nr. 43 – Det er en forudsætning, at beskikkelsen af den delegerede assistent indbefatter to ting; det første er et generelt ansvar og det andet er en stedfortræderfunktion. Khalifah’en skal under udnævnelsen af assistenten sige følgende til ham: “Jeg har udnævnt dig til at handle på mine vegne som min stedfortræder”, eller med en anden udtalelse, der indbefatter både en stedfortræderfunktion og et generelt ansvar. Hvis udnævnelsen ikke finder sted på denne måde, bliver vedkommende ikke assistent, og besidder heller ikke beføjelserne, som tilhører den delegerede assistent, med mindre udnævnelsen finder sted på denne måde. 
Paragraf nr. 44 – Den delegerede assistent er pålagt at rapportere alt hvad han har truffet af beslutninger i forbindelse med forvaltningen og har gennemført af udnævnelser og delegerede opgaver, for således at han i sine beføjelser ikke bliver lig med khalifah’en. Assistenten har pligt til at videregive sin rapport, og at gennemføre hvad han får ordre om at implementere. 
Paragraf nr. 45 – Khalifah’en har pligt til at gennemgå den delegerede assistents foretagender og hans forvaltning af anliggender for dermed at godkende, hvad der er korrekt, samt rette op på det der er forkert. 
Det er fordi forvaltningen af ummahs anliggender, gennem fuldmagt er pålagt khalifah’en, og påhviler hans ijtihad.  
Paragraf nr. 46 - I tilfælde af at den delegerede assistent har truffet en beslutning om noget, som blev godkendt af khalifah’en, så skal han gennemføre det, præcist som khalifah’en har godkendt det, uden nogen ændring. Hvis khalifah’en derefter modsætter sig assistenten mht. det som han har gennemført, så skal situationen overvejes som følgende: Hvis det drejer sig om en afgørelse som assistenten gennemførte som den skal gennemføres, eller penge som han brugte til det rigtige formål, så er assistentens mening den gældende. Det er fordi, at assistentens mening oprindeligt er khalifah’ens mening, og det forholder sig således at khalifah’en ikke må rette op på det, han har gennemført af afgørelser og hvad han har brugt af penge. Hvis det assistenten har gennemført hører under noget andet, såsom udnævnelse af en wali eller udrustning af militæret, er det tilladt for khalifah’en at modsætte sig assistenten. I dette tilfælde er khalifah’ens mening den gældende, og assistentens foretagende annulleres. Det er fordi khalifah’en har lov til at rette op på hvad han selv har foretaget i denne forbindelse, så han må godt rette op på sin assistents handlinger. 
Paragraf nr. 47 – Den delegerede assistents virke må ikke begrænses til at være inden for et bestemt direktorat eller en bestemt funktionssektor, da hans myndighed er generel. Ligeledes foretager han ikke selv de administrative anliggender, men fører derimod et generelt tilsyn med det administrative apparat. 
Paragraf nr. 48 - Khalifah’en udpeger en eksekutiv assistent, hvis funktion er administrativ og ikke hører under styret. Den eksekutive assistents direktorat er et apparat, der har til opgave at gennemføre alt, hvad der udsendes af khalifah’en til de indenrigs– og udenrigsmæssige parter, samt at videresende alt hvad khalifah’en får tilsendt af disse parter. Assistentens direktorat udgør et mellemled mellem khalifah’en og andre; videresender til og fra ham. 
Paragraf nr. 49 – Den eksekutive assistent skal være en mand og muslim, da han er blandt khalifah’ens inderste kreds. 
Paragraf nr. 50 – Den eksekutive assistent skal, ligesom den delegerede assistent, være i direkte forbindelse til khalifah’en. Han anses som en assistent, men i udøvelse og ikke med en regerende funktion.  
Paragraf nr. 51 – Jihad-Amir’ens direktorat består af fire følgende departementer: udenrigsdepartementet, militærdepartementet, departementet for intern sikkerhed og industridepartementet, som alle administreres og superviseres af Jihad-Amir’en (amir al-jihad). 
Paragraf nr. 52 – Udenrigsdepartement tager sig af udenrigsanliggender, som er relateret til statens relationer til fremmede lande, uanset hvad disse anliggender er. 
Paragraf nr. 53 – Militærdepartementet tager sig af alle anliggender, der har relation til militærstyrker, som bl.a. hær, politi, udstyr, opgaver, materiel og lignende, samt militærakademier og militærudsendinge. Derudover sørger militærdepartementet for alt, hvad der er nødvendigt af islamisk thaqafa og almen kultur for hæren, samt alt hvad der har relation til krig og forberedelse hertil. 
Paragraf nr. 54 – Departementet for internsikkerhed tager sig af administrationen af alt hvad der vedrører sikkerheden, samt sørger for opretholdelse af sikkerheden i landets territorier gennem militærstyrkerne, og anvender politiet som det primære værktøj herfor. 
Paragraf nr. 55 – Industridepartementet tager sig af alle anliggender relateret til industri, hvad det end er let industri eller tungindustri, såsom fremstillingen af motorer, maskiner, køretøjers karosseri samt fremstillingen af elektroniske produkter og industrier. Dette omfatter også de fabrikker, som hører under offentlig ejendoms kategori eller 
fabrikker, der hører under privat ejendom, og som har relation til militærindustrien. Fabrikker af alle typer skal etableres på grundlag af krigspolitikken.  
Paragraf nr. 56 – Jihad er en fard over muslimerne og militærtræning er obligatorisk. Følgelig har enhver muslimsk mand, der fylder femten år pligt til at gennemføre militærtræningen som forberedelse til jihad. Tilslutning til militærtjenesten er derimod fard kifaya. 
Paragraf nr. 57 – Hæren består af to dele: Den ene er reserven, som består af alle dem, der er kompetente til at bære våben blandt muslimerne. Den anden er den permanente (regulære) del i militærtjenesten, til hvem der skal fastsættes løn i statens budget, som det er tilfældet med de øvrige ansatte. 
Paragraf nr. 58 – Militærstyrkerne udgør én styrke, som er hæren. Heraf udvælges specielle divisioner, som danner politiet, og som har en særskilt organisering, og får leveret en bestemt thaqafa. 
Paragraf nr. 59 – Politiet får pålagt opgaven af at opretholde orden, at føre tilsyn med den interne sikkerhed, samt at gennemføre alle udøvende opgaver. 
Paragraf nr. 60 – Hæren får tildelt liwa’ (statsflag) og raya (jihad-flag). Khalifah’en tildeler liwa’ til dem han udpeger som hærfører, hvorimod raya bliver tildelt af brigadecheferne. 
Paragraf nr. 61 – Khalifah’en er hærchefen. Han udpeger stabschefen og en amir for hver brigade, samt en leder for hver division. Personerne til at udfylde de øvrige rangordner i militæret udpeges af hærens ledere og brigadernes amir’er. Udpegelsen af generalstabens medlemmer afgøres efter deres militæruddannelse og udnævnes af generalstabschefen. 
Paragraf nr. 62 – Hele hæren gøres til én hær og placeres i specielle lejre. Nogle af disse lejre skal placeres i de forskellige wilayah’er (delstater), hvor andre placeres i de strategiske steder, og en del andre gøres til mobile lejre som flytter konstant, og som danner kampstyrker. Disse lejre organiseres i adskillige grupper, hvor hver gruppe bliver givet en militærbetegnelse og et nummer. Man kan eksempelvis betegne disse med: den 1. hær, den 2. hær osv. Disse grupper kan også navngives efter navnet på en wilayah en ’imalah (distrikt). 
Paragraf nr. 63 – Hæren skal forsynes med videregående militæruddannelse på allerhøjeste niveau, samt have eleveret dens intellektuelle niveau så højt som det overhovedet er muligt. Endvidere skal enhver i hæren kultiveres med en islamiske thaqafa, der muliggør det for vedkommende i det mindste at tilegne sig en generel bevidsthed om Islam. 
Paragraf nr. 64 – I enhver lejr skal der være et tilstrækkeligt antal af stabschefer, der besidder høje militærkundskaber og erfaring i krigsplanlægning og kampstyring. Ydermere skal hæren generelt set, forsynes med disse stabschefer, i så stort omfang som det overhovedet er muligt. 
Paragraf nr. 65 – Hæren skal forsynes med våben, materiel, udstyr, tilbehør og missioner, der gør denne i stand til at udføre sin opgave som værende en islamisk hær. 
Paragraf nr. 66 – Qada’ (at dømme) er meddelelsen af dommen på en pligtmæssig måde, som har til opgave at afgøre konflikter iblandt folk, hindre alt hvad der skader fællesskabets rettigheder og løse stridigheder, der opstår mellem folk og enhver der sidder i styreapparatet, hvad de end er regenter eller ansatte, en khalifah eller underordnede. 
Paragraf nr. 67 – Khalifah’en udpeger en Qadi Quda’ (øverste retspræsident). Denne skal være mand, moden, fri, muslim, forstandig og retskaffen og skal være fiqh-kyndig. Han har beføjelse til at beskikke, disciplinærstraffe og afsætte dommerne ifølge de administrative vedtægter. De øvrige ansatte i domstolene er bundet til direktøren af det direktorat, som tager sig af forvaltningen af domstolenes anliggender. 
1. Dommeren, som tager sig af afgørelser i forbindelse med stridigheder mellem folk inden for mu’amalat og straffe. 2. Al-Muhtasib (ordens dommer), som tager sig af afgørelser i forbindelse med overtrædelser, som skader fællesskabets rettigheder. 3. Qadi al-Madhalim (højesteretsdommer), som tager sig ophævelse af strid mellem folk og stat. 
Paragraf nr. 69 – For at være dommer er det en forudsætning at være muslim, fri, moden, forstandig, retskaffen, faqih (retslærd) og have indsigt i at fælde lovene over realiteterne. Der er yderligere betingelser, der gælder for den, der bestrider Qada’ al-Madhalim (Højesteretten); disse er at vedkommende er mand samt mujtahid. 
Paragraf nr. 70 – Dommeren og muhtasib må godt blive beskikket med en generel kompetence til at dømme i sager af alle typer og overalt i landet. Deres beskikkelse må også godt være begrænset til et bestemt sted og et bestemt retsområde. Hvad Qadi al-Madhalim angår, må han kun blive beskikket med en generel kompetence gældende for alle retsområder, men hvad stedet angår, må hans beskikkelse både omfatte hele landet såvel som et afgrænset diskret.  
Paragraf nr. 71 – Domstolen må kun bestå af én dommer, som besidder beføjelse til afgørelse i retten. Han må godt have én eller flere dommere med sig, som ikke har beføjelse til at dømme, men har beføjelse til konsultation og til at ytre deres mening, dog er deres mening ikke bindende for dommeren. 
Paragraf nr. 72 – Det er ikke tilladt for dommeren at dømme, undtagen i en retssal. Bevisførelse og ed er kun gyldige, når de bliver frem - eller aflagt i en retssal. 
Paragraf nr. 73 – Det er tilladt at have adskillige retsinstanser mht. sagstyper. Man må dermed godt lade nogle dommere specialisere sig inden for bestemte sager til en vis grad, hvor behandlingen af andre sager overdrages til andre domstole. 
Paragraf nr. 74 – Der findes hverken appeldomstole eller kassationsdomstole. Retten er én instans mht. afgørelsen i sagen. Dommerens dom træder i kraft, så snart han afsiger dommen. Dommen kan på ingen måde omstødes ved en anden dommers dom, med mindre han dømte med andet end Islam, eller modsagde en entydig tekst i Bogen (Qur’anen), Sunnah eller Ijma’ al-Sahabah, eller fandt ud af, at han afsagde en dom, der modsagde den sande realitet.  
Paragraf nr. 75 – Al-Muhtasib er den dommer, som behandler sager om offentlige rettigheder, hvori der ikke findes en anklager, med den forudsætning at disse sager ikke hører under hudud og jinayat (fastlagte skadeserstatningsstraffe). 
Paragraf nr. 76 – Al-Muhtasib har beføjelse til at dømme for overtrædelser, så snart han får kendskab til dem, hvor som helst og uden det skal foregå i en retssal. Et antal af politibetjente skal være under hans kommando for at gennemføre hans ordre, og hans domme implementeres med det samme. 
Paragraf nr. 77 – Al-Muhtasib har ret til at udvælge stedfortrædere, der opfylder de samme krav, som gør sig gældende for en muhtasib, og som han fordeler i de forskellige områder. Disse stedfortrædere skal være i besiddelse af beføjelser til at udføre opgaven af hisba (opretholdelse af almene orden) i den region eller det lokalområde, der er udpeget for dem, i de sager de er uddelegeret til at varetage.  
Paragraf nr. 78 – Qadi al-Madhalim er en dommer, som udnævnes for at hæve enhver uret fra statens side mod enhver person, der opholder sig under statens autoritet, uanset om vedkommende tilhører statens 
statsborgere eller andre, og hvad denne uret end forekommer fra khalifah’en eller de underordnede regenter eller ansatte. 
Paragraf nr. 79 – Qadi al-Madhalim bliver udnævnt af khalifah’en eller af Qadi al-Quda. Det tilkommer khalifah’en at afsætte, disciplinærstraffe - eller stille Qadi al-Madhalim til regnskab. Mahkamat al-Madhalim eller Qadi al-Quda, kan også udføre denne opgave, hvis khalifah’en har bemyndiget dem til det. Afsættelsen af Qadi al-Madhalim må imidlertid ikke finde sted imens han behandler en sag om uret rejst mod khalifah’en, den delegerede assistent eller Qadi al-Quda.  
Paragraf nr. 80 – Qadi al-Madhalim begrænses ikke til et bestemt antal personer. Statsoverhovedet må, uanset hvor højt deres antal bliver, udpege lige så mange dommere, som der er behov for, for at sikre ophævelsen af uretfærdigheder. Imidlertid er der kun én dommer, der besidder beføjelsen til at dømme under sagsbehandling i retten. Han må godt have et antal af dommere (Quda al-Madhalim) ved siden af under retssalen, men disse må udelukkende besidde konsultativ beføjelse. Desuden har han ikke pligt til at godtage deres mening.  
Paragraf nr. 81 – Mahkamat al-Madhalim har ret til at afsætte en hvilken som helst regent eller ansat i staten. Ligeledes har denne ret til at afsætte khalifah’en. 
Paragraf nr. 82 – Mahkamat al-Madhalim har beføjelse til at behandle en hvilken som helst sag om uret, hvad den end er relateret til personer i statsapparatet, vedrører khalifah’ens afvigelse fra shari’ah-lovene, har forbindelse til betydning af lovgivningsteksterne i forfatningen og loven og de øvrige shari’ah-love, der er inkluderet i statsoverhovedets vedtagelse, eller vedrører pålægning af skatter o.a. 
Paragraf nr. 83 – Mahkamat al-Madhalims behandling af en sag om uret er ikke betinget af en retssal, at indkalde den anklagede eller at en anklager finder sted. Denne har ret til at behandle en sag om uret, selv om ingen har anlagt sagen. 
Paragraf nr. 84 – Enhver har ret til at give fuldmagt til hvem han ønsker, muslim såvel som ikke-muslim, mand eller kvinde, i 
forbindelse med en strid eller som forsvarer. Heri er der ingen forskel mellem den bemyndigede og fuldmagtsgiveren. Det er tilladt for den bemyndigede at få betaling, hvormed vedkommende skal betales af fuldmagtsgiveren ifølge overenskomsten mellem parterne. 
Paragraf nr. 85 – Det er tilladt for den person, som har beføjelser inden for hvilke som helst af de private anliggender, såsom wasi (værge) og wali’ (formynder), eller inden for offentlige anliggender, såsom khalifah’en, regenten, offentlig ansat, Qadi al-Madhalim eller muhtasib at udpege en fuldmægtig, der på fuldmagtgiverens vegne får vedkommendes beføjelser til at anlægge en sag eller fungere som forsvarer. Den bemyndigede må udelukkende handle på vegne af fuldmagtsgiveren i sin egenskab af wasi, wali’, statsoverhoved, regent, ansat, Qadi al-Madhalim eller muhtasib. Heri er der ingen forskel om man er anklager eller anklagede.   
Paragraf nr. 86 – De lande som staten regerer over opdeles i enheder, en sådan enhed kaldes en wilayah. Hver wilayah deles yderligere op i enheder, hvor hver enhed kaldes for ’imala. Enhver der bestrider wilayah-embedet kaldes for en wali eller amir, og enhver der bestrider ’imala-embedet kaldes for en ’amil eller hakim (regent). 
Paragraf nr. 87 – Wolah (Guvernører) udnævnes af khalifah’en, hvor ’ummal (flertal af ’amil) udpeges både af khalifah’en og wolah, hvis khalifah’en har bemyndiget denne til det. Der forudsættes samme krav for wolah og ’ummal som for assistenterne. Dvs. de skal være mænd, frie, muslimer, modne, forstandige, retskafne samt kompetente og kapable i forbindelse med de opgaver de bliver pålagt til at varetage. Desuden skal de udvælges blandt dem som har taqwa (gudsfrygt) og styrke.  
Paragraf nr. 88 – Wali besidder beføjelse til at, på khalifah’ens vegne, styre og supervisere departementernes funktion i sin wilayah. Han har alle beføjelserne inden for sin wilayah på nær over finanser, retsvæsenet 
og militæret. En wali bestrider dermed imara (lederskabet) over sin wilayah-befolkning, samt behandlingen af alt hvad der er relateret til sin wilayah. Politiet underlægges hans kommando i forbindelse med opgavegennemførelse, men ikke administrativt. 
Paragraf nr. 89 – Wali har ikke til pligt at rapportere alt, hvad han gennemfører i forbindelse med sit arbejde og som hans imara indbefatter, til khalifah’en, men kan gøre det frivilligt. Hvis der opstår noget, der er ugenkendeligt nyt, skal han underrette khalifah’en herom og derefter handle ifølge hans ordre. I tilfælde af at han frygter skadevirkning pga. forsinkelse, skal han gennemføre sagen og pligtmæssigt underrette khalifah’en om sagen, samt om årsagen til at han ikke informerede khalifah’en før han handlede.   
Paragraf nr. 90 – I enhver wilayah skal der etableres et valgt råd bestående af borgere under wali’ens ledelse. Rådet skal have beføjelse til at deltage med rådslagning i administrative anliggender og ikke i styreanliggender. Rådets mening er ikke bindende for wali’en. 
Paragraf nr. 91 – Regeringsperiode for den enkelte wali over den samme wilayah må ikke vare alt for længe. Han afsættes fra wilayahembedet, når man observerer at han bliver indflydelsesrig i landet og/eller at folk bliver betaget af ham.   Paragraf nr. 92 – En wali må ikke flyttes fra den ene wilayah til en anden, fordi hans beskikkelse består af generelt ansvar og er begrænset i lokaliteten. Han kan imidlertid afsættes og udnævnes igen. 
Paragraf nr. 93 – En wali bliver afsat, når khalifah’en mener, at han skal, eller i tilfælde af at Ummah-Rådet, med eller uden grund, viser utilfredshed med ham. Han afsættes også i tilfælde af at majoriteten af befolkningen i hans wilayah fremviser utilfredshed med ham. Afsættelsen af en wali finder sted gennem khalifah’en. 
Paragraf nr. 94 – Khalifah’en har til pligt at føre kontrol med wolah’s arbejde samt at føre strengt tilsyn med dem. Han skal udpege folk, der på hans vegne har til opgave at forhøre sig om deres tilstand og inspicere dem. Khalifah’en har også til pligt af og til at indkalde dem alle, eller blot en del af dem, samt at lytte til borgernes klager over dem. 
Paragraf nr. 95 – Forvaltningen af statens anliggender og folks interesser påhviler departementer, styrelser og direktorater, som skal klare byrderne af statens anliggender og fuldførelse af folks interesser. 
Paragraf nr. 96 – Politikken vedrørende administrationen af departementer, styrelser og direktorater er baseret på enkelthed i systemet, hurtig gennemførelse af opgaverne, samt kompetencen hos dem, der bestrider det administrative embede.  
Paragraf nr. 97 – Enhver, som er indehaver af statsborgerskabet, og er i besiddelse af kompetence, mand eller kvinde, muslim eller ikkemuslim, kan udpeges som direktør for et hvilken som helst departement eller direktorat, samt kan være ansat heri. 
Paragraf nr. 98 – Der skal udpeges en genereldirektør for hvert departement, samt en direktør for hver styrelse og ethvert direktorat, disse står for administrering heraf og får direkte ansvar herfor. Disse direktører står til ansvar over for deres overordnede i de pågældende departementer, styrelser og direktorater i forbindelse med deres arbejde, men i forbindelse med overholdelse af shari’ah-lovene og vedtægterne står de til ansvar over for wali og ’amil.  
Paragraf nr. 99 – Direktører i alle departementer, styrelser og direktorater afsættes kun af grunde, der er inkluderet i de administrative vedtægter. De må imidlertid godt flyttes fra den ene stilling til en anden og kan godt blive suspenderet. Udpegelse, flytning, suspendering, disciplinærstraf og afsættelse af direktører finder sted af den overordnede administration for deres departementer, styrelser og direktorater.  
Paragraf nr. 100 – Ansatte foruden direktører bliver ansat, flyttet, suspenderet, disciplinærstraffet og afsat af deres overordnede administration for deres departementer, styrelser og direktorater.  
Paragraf nr. 101 – De personer, som repræsenterer muslimernes mening, og som khalifah’en henvender sig til, konstituerer UmmahRådet. Det er tilladt for ikke-muslimerne at være medlemmer i UmmahRådet for at klage over regenternes uretfærdighed eller misimplementering af Islams love over dem. 
Paragraf nr. 103 – Enhver, der er indehaver af statsborgerskabet, er moden og forstandig, har ret til at være medlem af Ummah-Rådet, uanset om vedkommende er mand eller en kvinde, muslim såvel som ikke-muslim. Ikke-muslimens medlemskab er imidlertid begrænset til at udtrykke klage over regenternes uretfærdighed eller mispraktisering af Islams love. 
Paragraf nr. 104 – Shura (rådslagning) og mashura (rådspørgsel) er at søge efter meninger i ubetinget forstand. Shura er ikke bindende i forbindelse med lovgivning, definitioner og de intellektuelle emner såsom opklaring af fakta, samt i forbindelse med de tekniske og videnskabelige spørgsmål. Den er derimod bindende i tilfælde af khalifah’ens forespørgsel om råd inden for alle de praktiske spørgsmål og de handlinger, som ikke kræver en grundig undersøgelse og nøje overvejelse.  
Paragraf nr. 105 – Shura er udelukkende en ret for muslimerne. Ikkemuslimerne har ingen ret heri. At ytre sin mening er imidlertid tilladt for alle statsborgerne, muslimer såvel som ikke-muslimer. 
Paragraf nr. 106 – De emner hvori shura er bindende når khalifah’en rådspørger herom, afgøres efter flertallets mening, uanset om den er 
rigtig eller forkert. Alt andet, som hører under shura, overvejes ud fra, hvad der er korrekt af meninger heri, uanset flertallets eller mindretallets mening. 
1. (a) At blive rådspurgt af khalifah’en inden for handlinger og praktiske spørgsmål, der ikke kræver en grundig undersøgelse og nøje overvejelse, såsom anliggender vedrørende styret, uddannelse, sundhed, økonomi, handel, industri og landbrug og lignende. Rådets mening er i disse anliggender bindende. 
(b) I forbindelse med de intellektuelle emner, som kræver en grundig undersøgelse og nøje overvejelse, såsom de tekniske spørgsmål, finanser, militæret og udenrigspolitikken, kan khalifah’en godt gå tilbage til Rådet for at rådspørge sig med det herom og forhøre sig om dets synspunkt. Rådets mening i disse tilfælde er ikke bindende.   
2. Khalifah’en må godt fremsætte de ahkam (love) og lovgivninger, som han ønsker at vedtage. Rådets muslimske medlemmer har ret til at tage disse op til diskussion, samt at fremføre hvad de mener, er korrekt eller fejlagtigt. Medlemmernes synspunkter er heller ikke her bindende.   
3. Ummah-Rådet har ret til at stille khalifah’en til regnskab for alt hvad der reelt finder sted i staten, hvad det end handler om indenrigs- eller udenrigsanliggender, eller har relation til finanser eller militæret. Rådets mening anses som bindende, der hvor flertallets mening normalt er bindende, og betragtes ikke som værende bindende, der hvor flertallets mening normalt ikke er bindende. I tilfælde af at Ummah-Rådet bliver uenig med khalifah’en om hvorvidt en opgave, der er blevet gennemført i praksis, shari’ah-mæssigt er legitim, rettes der henvendelse til Mahkamat al-Madhalim for at denne træffer afgørelse om dens legitimitet eller retsstridighed. Rettens afgørelse herom er bindende. 
4. Ummah-Rådet har ret til at udtrykke utilfredshed over khalifah’ens assistenter, wolah og ’ummal, og dets mening er bindende heri. Khalifah’en har til pligt omgående at afsætte dem.  
5. Rådets muslimske medlemmer har ret til at indskrænke kandidaterne til khilafah-embede, og deres mening vedrørende dette er bindende. Dermed bliver opstillingen af andre, som ikke er inkluderet i Rådets kandidatliste ikke godkendt.  
Paragraf nr. 108 – Kvinden er primært en moder, husmor og en ære som skal værnes om. 
Paragraf nr. 109 – Principielt skal mænd adskilles fra kvinder og de skal ikke mødes, undtagen for et ærinde, som Shari’ah anerkender og samtidigt anerkender sammenmøde herfor såsom hajj og handel. 
Paragraf nr. 110 – Kvinden får tildelt de samme rettigheder som manden får, samt pålægges de samme forpligtelser, som er pålagt manden, undtagen vedrørende det som Islam ud fra shari’ah-beviserne har fastlagt specielt for kvinden, eller det som er fastlagt specielt for manden. Kvinden har dermed ret til at beskæftige sig med forretning, landbrug og industri, samt at indgå kontrakter og transaktioner. Hun har endvidere ret til at besidde alle typer ejendom, selv at forøge sin ejendom, eller gøre det gennem andre, samt selv foretage alle sine livsanliggender. 
Paragraf nr. 111 – Det er tilladt for kvinden at blive udnævnt i statsstillinger, at vælge ummah-rådets medlemmer og at være medlem heri, samt at deltage i valget af khalifah’en og at give bai’a til ham. 
Paragraf nr. 112 – Det er ikke tilladt for kvinden at bestride styreembeder, så hun kan ikke være khalifah eller assistent, wali eller ’amel. Hun kan heller ikke foretage noget som helst arbejde, der betragtes som en del af styret. Ligeledes kan hun ikke være en Qadi alQuda, en dommer i Mahkamat al-Madhalim eller en amir for Jihad. 
Paragraf nr. 113 – Kvinden lever et offentligt liv og et privat. I det offentlige liv er det tilladt for hende at omgås andre kvinder, maharim (mænd hun aldrig må giftes med), samt fremmede mænd (mænd hun kan giftes med), med den forudsætning, at hun ikke viser andet end ansigtet og hænderne og ikke befinder sig i sminket tilstand (tabarruj), eller træder frem i hjemlige hverdagstøj (tabadhul-tilstand). I privatlivet er det dog kun tilladt for kvinden at leve med kvinder og sine maharim mænd, og hun må ikke leve med fremmede mænd. I begge tilfælde overholder hun alle shari’ah-love. 
Paragraf nr. 114 – Kvindens khalwa (privatmøde) med andre end en mahram forbydes. Tabarrujj samt afsløring af ’awra (den del af kroppen som skal dækkes) over for fremmede forbydes. 
Paragraf nr. 115 – Både manden og kvinden forbydes at foretage enhver beskæftigelse, hvori der ligger nogen trussel mod moralen eller en fare for fordærvelse af samfundet. 
Paragraf nr. 116 – Ægteskabslivet er et liv, der skal etablere tryghed og kammeratskab mellem to ægtefæller. Den mandlige ægtefælles qawama (myndighed) over den kvindelige ægtefælle er en varetagelsesmyndighed og ikke en styremyndighed.  Hun er pålagt lydighed, hvor han er pålagt at forsørge hende efter den gældende standard for kvinder i samme status.   
Paragraf nr. 117 – Begge ægtefæller samarbejder fuldstændigt om husarbejde. Manden er pålagt at påtage sig alle opgaver, som foretages uden for huset, hvor kvinden ifølge sin kunnen er pålagt at foretage alt arbejde inden for husets rammer. Manden er pålagt at skaffe tjenestefolk til kvinden, i den mængde som er tilstrækkelig, for at fuldføre de nødvendige opgaver hun ikke er i stand til at fuldføre på egen hånd. 
Paragraf nr. 118 – Pasningen af små børn er en wajib over kvinden, ligesom det er hendes ret, om end hun er muslim eller ikke-muslim, såfremt det lille barn har brug for denne pleje. Når barnet, dreng eller pige, ikke længere har brug for det, skal situationen overvejes. I tilfælde af at både plejemoderen og wali’ (mandlig værge) er muslimer, får barnet mulighed for at vælge hos hvem det ønsker at bo. I tilfælde af at den ene af dem er ikke-muslim, så gives barnet ikke noget valg, men gives til den muslimske part blandt dem. 
Paragraf nr. 119 – Økonomipolitikken er synet på den tilstand samfundet burde befinde sig i når man ser på tilfredsstillelsen af behovene. Tilstanden, som samfundet burde befinde sig i, skal gøres til fundamentet for tilfredsstillelsen af behovene. 
Paragraf nr. 120 – Det økonomiske problem ligger i fordelingen af midler og tjenester over alle borgerne, og at gøre det muligt for dem at kunne benytte sig af disse, samt at kunne besidde og tilstræbe at få disse. 
Paragraf nr. 121 – Den totale tilfredsstillelse af alle de basale behov skal garanteres for alle individer, hver enkelte for sig. Staten skal også garantere, at det bliver muligt for enhver at kunne tilfredsstille sine sekundære behov på det højest mulige niveau. 
Paragraf nr. 122 – Allah (swt) er alene ejeren af midlerne. Han (swt) har udvalgt menneskerne som efterfølgere heri. Med denne udvælgelse som efterfølgere har de fået ejendomsretten til disse midler. Det er også Allah (swt), som gav individet tilladelse til at besidde disse, og med denne specielle tilladelse har individet fået lov til at have det reelle ejerskab heraf. 
Paragraf nr. 123 – Ejerskabet består af tre typer: Privat ejendom, offentlig ejendom og statsejendom. 
Paragraf nr. 124 – Privat ejendom er en shar’iah-lov, der vurderes ud fra ejendom eller gavn. Den nødvendiggør at muliggøre, for hvem den tilhører, at kunne få gavn af ejendommen samt at få i bytte herfor. 
Paragraf nr. 125 – Offentlig ejendom defineres som Lovgiverens (Allahs) tilladelse til fællesskabet om at være fælles i at få gavn af ejendommen. 
Paragraf nr. 126 – Alle midler, hvis forvaltning afgøres efter khalifah’ens mening og ijtihad, anses som statsejendomme, såsom penge fra skat, kharraj og jizya. 
Paragraf nr. 127 – Private ejendomme, både flytbare og uflytbare, er bundet til fem følgende shari’ah-mæssige midler: 
A. Arbejde, B. Arv, C. Behov for midler til overlevelse, D. Statens tildeling af sine midler til borgerne, E. De midler som individerne modtager uden at gøre gengæld i form af penge eller indsats. 
Paragraf nr. 128 – At disponere over ejendommen er begrænset til Lovgiverens (Allahs) tilladelse, både i tilfælde af at man disponerer gennem forbrug eller gennem forøgelsen af ejendommen. Dermed forbydes ødselhed, ekstravagance og nærighed. Ligeledes forbydes de kapitalistiske selskaber og kooperationer og de øvrige transaktioner, som er i modstrid med Shari’ah. Riba, grov prissnyd, monopol, gambling og lignende forbydes også. 
Paragraf nr. 129 – ’Ushr-jord (tiendepligtig jord) består af den jord, hvis indbyggere har bekendt sig til Islam mens de var i besiddelse heraf, samt jorden i den arabiske Halvø. Kharraj-jord (skattepligtig jord) er den jord, som blev indtaget gennem krig eller fredsaftale undtagen den arabiske Halvø. Med hensyn til ’ushr-jorden ejer individerne både selve jorden og dens gavn, hvorimod kharraj-jorden ejes af staten, men dens gavn ejes af individerne. Enhver har retten til at bytte ’ushr-jorden og gavnen af kharraj-jorden gennem de shari’ah-mæssige kontrakter, og de kan arves ligesom de øvrige ejendomme.  
Paragraf nr. 130 – Udyrket, øde jord (mawat) ejes gennem oplivning (dvs. dyrkning) og indhegning. Anden jord, der ikke er mawat, ejes kun gennem en shari’ah-mæssig grund såsom arv, køb eller tildeling (af staten). 
Paragraf nr. 131 – Udlejning af jord til agerbrugsformål forbydes totalt, om den er kharraj eller ’ushr-jord. Muzara’a (Forpagtning af jord) forbydes, hvorimod musaqa (forpagtning af jord plantet med træer) er fuldstændigt tilladt.  
Paragraf nr. 132 – Enhver jordejer tvinges til at udnytte sin jord. Den, som er i nød, får tildelt tilstrækkelige midler fra statskassen (Bait al-Mal) til at muliggøre denne udnyttelse. Jordbesiddelsen inddrages fra enhver, der forsømmer sin jord og ikke udnytter den i mere end tre år, hvorefter jorden tildeles andre.  
A. Alt hvad der hører under fællesskabets anlæg, såsom byens pladser, B. De ubegrænsede mineraler, såsom oliekilder, C. De ejendomme, hvis natur umuliggør individets besiddelse heraf, såsom floder.  
Paragraf nr. 134 – Fabrikker er per natur private ejendomme, men er imidlertid underlagt samme lov (hukm), som gælder for det produkt fabrikken producerer. I tilfælde af at produktet hører under privat ejendom, bliver fabrikken betragtet som privat ejendom, såsom tekstilfabrikker. Men hvis produktet hører under offentlig ejendom, bliver fabrikken anset som offentlig ejendom, såsom fabrikker for udvinding af jern.  
Paragraf nr. 135 – Det er ikke tilladt for staten at forvandle en privat ejendom til en offentlig ejendom, fordi den offentlige ejendom er fastlagt i ejendommens natur og karakter og ikke ifølge statens mening. 
Paragraf nr. 136 – Hver af ummahs individer har retten til at benytte sig af hvad der hører under offentlig ejendom. Staten må ikke tillade en enkelt af borgerne alene at besidde eller udnytte disse ejendomme. 
Paragraf nr. 137 – Staten må godt inddrage dele af mawat-jord, og jord som hører under offentlig ejendom, under sit domæne, når den vurderer, at det er i borgernes interesse.  
Paragraf nr. 138 – Ophobning af penge forbydes, selv hvis der betales zakah heraf. 
Paragraf nr. 139 – Zakah samles ind fra muslimerne og lægges på de ejendomme, der er blevet specificeret af Shar’iah, hvilke består af følgende: Penge, handelsvarer, kreaturer og korn. Zakah må ikke lægges på andet end det, Shari’ah har anført. Ydermere lægges zakah på enhver ejendomsbesidder, uanset om vedkommende er mukallaf (ansvarlig), såsom den modne og forstandige person (’aqil) eller en ikke-mukallaf (uansvarlig), såsom den mindreårige og sindssyge. Zakah hensættes i en speciel sektion i Bait al-Mal, og må udelukkende bruges til én eller flere af de otte kategorier, som den glorværdige Qur’an har nævnt. 
Paragraf nr. 140 – Jizya samles ind fra dhimma-folk (ahlu-dhimma), og pålægges kun modne mænd efter deres finansielle evner. Jizya må hverken pålægges kvinder eller børn.   Paragraf nr. 141 – Kharraj (jordskat) på kharraj-jord samles ind ud fra dens potentielle afkast. Zakah på ’ushr-jord lægges derimod på dens reelle afkast.  
Paragraf nr. 142 – Muslimerne pålægges kun at betale den skat, som Shari’ah tillader staten at opkræve for at dække udgifterne af Bait alMal. Forudsætningen herfor er, at skatten opkræves fra pengeindehaverens overskud, som han har tilovers efter at have opfyldt sine behov på normal vis, samt at der tages hensyn til, om den pålagte skat er tilstrækkelig til dækning af statens behov. 
Paragraf nr. 143 – I forbindelse med de opgaver, som Shari’ah har fastlagt som værende wajib for ummah at udføre, har staten ret til at indsamle penge fra muslimerne gennem pålægning af skat, når der ikke er penge i Bait al-Mal til udførelse af disse, idet pligten i sådanne tilfælde pålægges ummah. Staten må derimod ikke lægge nogen skatter på ummah i forbindelse med opgaver, som Shari’ah ikke pålægger ummah at udføre. Dermed er det ikke tilladt for staten at opkræve afgifter til 
domstole eller direktorater, eller i forbindelse med realiseringen af andre former for interesser.  
Paragraf nr. 144 – Statens budget har permanente indtægtskilder fastsat af shari’ah-lovene. Fastsættelsen af budgettets sektioner, de beløb som hver sektion indbefatter, og hvad de fastsatte beløb i hver sektion skal bruges til, er alle sammen spørgsmål, der er givet khalifah’en til opgave at afgøre efter hans mening og ijtihad.  
Paragraf nr. 145 – De permanente indtægter for Bait al-Mal (statskassen) består af hele fai’ (krigsbytte), jizya, kharraj, femtedelen af rikaz (metaller og begravede skatte) og zakah. Disse penge opkræves permanent, hvad der end er behov herfor eller ej. 
Paragraf nr. 146 – Staten må godt opkræve skatter fra muslimerne, hvis Bait al-Mals permanente indtægter ikke er utilstrækkelige til at dække statens udgifter. Staten er pålagt at opkræve skatter efter følgende mønster: 
A. For at dække udgifter, der påhviler Bait al-Mal, til de fattige, de nødlidende, de vejfarende samt for udførelsen af jihad-pligten.   B. For at dække udgifter, der ophviler Bait al-Mal, og som betales til gengæld for tjenester, såsom udgifterne for ansatte, soldaternes lønninger og regenternes ydelser. C. For at dække udgifter, der påhviler Bait al-Mal, til etablering af offentlige væsener og anlæg, der ikke indebærer indtægter, såsom anlæggelse af veje, etablering af vandværk og bygning af moskeer, skoler og hospitaler.  D. For at dække udgifter, der er pålagt Bait al-Mal i tilfælde af katastrofer, som rammer borgerne i form af hungersnød, oversvømmelse eller jordskælv. 
Paragraf nr. 147 – Indtægter, som optages i Bait al-Mal, omfatter penge, der opkræves i form af told ved landets grænseposter, afkast fra den offentlige ejendom og statsejendom, arveejendomme af døde som ingen arvinger har og murtadins (fl. af murtad) ejendomme. 
A. De otte kategorier, som er berettiget til zakah-penge, tildeles penge fra zakah-sektionen. B. De fattige, de nødlidende, de vejfarende, de som står i gæld og jihad finansieres fra Bait al-Mals permanente indtægtskilder, i tilfælde af at der ikke findes penge i zakah-sektionen. Hvis der heller ikke er penge deri, får de som står i gæld intet. Mht. de fattige, de nødlidende, de vejfarende og jihad skal der opkræves skatter for at dække udgifterne herfor. I tilfælde af frygt for skadevirkning må staten optage låne herfor.   C. Personer, der yder staten tjenester, såsom ansatte, regenter og soldater betales fra Bait al-Mal. Hvis der ikke er nok heri opkræves der omgående skatter til dækning af disse udgifter. I tilfælde af frygt for skadevirkning må staten optage lån til dækning herfor.   D. De grundlæggende væsener og anlæg, som veje, moskeer, hospitaler og skoler finansieres fra Bait al-Mal. Hvis der er mangel heri, opkræves der omgående skatter til dækning af disse udgifter. E. De uvæsentlige anlæg og væsener finansieres fra Bait al-Mal. Hvis der ikke er tilstrækkelige midler hertil, skal finansieringen udskydes. F. Katastrofer, såsom jordskælv og oversvømmelser, tackles finansielt gennem Bait al-Mal. Hvis der ikke er penge heri må staten optage lån omgående. Lån indfries gennem indsamling af skatter. 
Paragraf nr. 149 – Staten garanterer arbejde for alle som er indehavere af statsborgerskabet (tabi’iyya). 
Paragraf nr. 150 – Ansatte hos private og virksomheder har samme rettigheder og pligter som ansatte hos staten. Enhver lønmodtager er ansat, uanset forskelle i arbejdstypen eller arbejderens beskæftigelse. I tilfælde af at arbejdsgiveren og arbejdstageren strides om løn, afgøres sagen ifølge den gennemsnitlige løn. Hvorimod hvis de strides om andre spørgsmål, skal sagen afgøres efter ansættelseskontrakten ifølge shari’ah-lovene. 
Paragraf nr. 151 – Lønnen må godt fastsættes ifølge arbejdets nytte eller arbejderens nytte. Lønnen må ikke fastsættes ifølge arbejderens kundskaber eller akademiske kvalifikationer. Der findes ingen lønforhøjelser til ansatte. De skal derimod betales alt, hvad de fortjener af løn til gengæld for arbejderens eller selve arbejdets nytte. 
Paragraf nr. 152 – Staten garanterer forsørgelsen af arbejdsløse og de ubemidlede, som ikke har nogen slægtninge, der har pligt til at forsøge dem. Staten påtager sig ligeledes at skaffe plejehjem for ældre og handicappede. 
Paragraf nr. 153 – Staten tilstræber at rigdomme cirkulerer iblandt borgerne, samt forhindrer at den går på omgang iblandt en bestemt samfundsgruppe.   
Paragraf nr. 154 – Staten muliggør borgernes tilfredsstillelse af deres sekundære behov, samt skaber balancen i samfundet, ud fra midlerne der står til rådighed, på følgende måde: 
A. Staten giver ud af flytbare og uflytbare ejendomme, som er i dennes besiddelse i Bait al-Mal, af bl.a. fai’ (bytte vundet uden kamp) og lignende.     B. Staten deler ud af sine opdyrkede eller øde jord til dem, der ikke har nok jordarealer. Jordejere som ikke udnytter deres jord, får ikke tildelt nogen jord. Ydermere forsyner staten de jordejere, som ikke har råd til at dyrke deres jord, med de nødvendige midler, for at gøre dem i stand til det.  C. Staten påtager sig indfrielse af lån på vegne af dem, der står i gæld, og som ikke er i stand til at tilbagebetale deres lån. Dette gøres bl.a. gennem zakah-penge, fai’-penge og lignende. 
Paragraf nr. 155 – Staten fører tilsyn med landbrugsanliggender og afgrøder ifølge det, som er påkrævet af landbrugspolitikken, der skal realisere udnyttelsen af jord på højest mulige produktionsniveau. 
Paragraf nr. 156 – Staten fører tilsyn med alle industrielle anliggender, og tager sig direkte af de industrier, som har forbindelse til det, der hører under offentlig ejendom. 
Paragraf nr. 157 – Udenrigshandel anskues efter forretningsmandens statsborgerskab og ikke efter varens oprindelsesland. Forretningsmænd, der er harbi (dvs. statsborgere af krigsførende stater), forbydes at handle i vores territorier, undtagen med en speciel tilladelse for forretningsmanden eller for godset. Forretningsmænd, der er mu’ahid (pagt-part) behandles efter aftalerne, der er indgået mellem os og dem. Forretningsmænd blandt statens egne statsborgere forbydes at eksportere varer, som vores lande har brug for, samt varer, der kan styrke fjenden militært, industrielt eller økonomisk. Dog forbydes de ikke at importere ejendomme som de selv ejer. Lande, som vi reelt er i krig med, såsom “Israel”, er undtaget fra disse love. Over for disse lande gælder lovene for de lande vi reelt er i krig med, i alle vores relationer hertil, hvad disse end er handelsmæssige eller af anden art.   
Paragraf nr. 158 – Alle statsborgere har ret til at etablere videnskabelige laboratorier, som vedrører alle livets anliggender. Staten er selv pålagt at etablere disse laboratorier. 
Paragraf nr. 159 – Individer forbydes i at besidde ejerskabet af laboratorier, der fremstiller produkter, hvis privat ejerskab medfører skade på ummah eller staten. 
Paragraf nr. 160 – Staten sørger for at alle sundhedstjenester er gratis for alle, men forbyder ikke benyttelse af privat lægebehandling eller salg af medicin. 
Paragraf nr. 161 – Investering og udnyttelse af udenlandsk kapital i statens territorier forbydes. Ligeledes forbydes tildeling af privilegier til nogen som helst udlændinge. 
Paragraf nr. 162 – Staten udsteder sin egen selvstændige valuta, der ikke må være forbundet til nogen udenlandske valutaer. 
Paragraf nr. 163 – Statens penge består af guld og sølv, hvad de end er slået som mønter eller ej. Staten må ikke have andre valutaer. Den må godt udstede noget andet i stedet for guld og sølv under 
forudsætning af, at de bliver fuld dækket af guld og sølv i statskassen. Dermed må staten slå mønter i form af kobber og bronze eller i form af sedler eller andet, hvor den slår disse som sin egen valuta med sit navn på, under forudsætning af at de er fuldstændigt dækket af guld og sølv. 
Paragraf nr. 164 – Valutaveksling mellem statens valuta og andre landes valutaer er tilladt, lige som indbyrdes veksling af egen valuta. Det er også tilladt at valutavekslingen er ulige, i tilfælde af at man veksler mellem to valutaer af forskellige arter, med øjeblikkelig levering som forudsætning. En sådan valutaveksling med senere levering (nasi’a) er ikke tilladt. Ændring af valutakursen tillades betingelsesløst, såfremt vekslingen foregår mellem to forskelligartede valutaer. Enhver statsborger har ret til at købe den ønskede valuta indenrigs eller udenrigs, samt at købe med den uden behov for valutatilladelse eller lignende. 
Malene Grøndahl, Torben Rugberg Rasmussen, Kirstine Sinclair: Hizb ut-Tahrir i Danmark – Farlig fundamentalisme eller uskyldigt ungdomsoprør?. Aarhus Universitetsforlag 2003.

Hjernerystelse eller Commotio cerebri er den mest almindelige form for traumatisk hjerneskade. Den er normalt defineret som en hovedskade med et midlertidigt tab af hjernens funktionsevne. Symptomerne, der måske ikke opdages, hvis de er svage, kan være af meget forskellig art, både fysiske, kognitive og emotionelle. De kan omfatte hovedpine, synsforstyrrelser, irritabilitet, bevidstløshed, hukommelsestab, personlighedsændringer, forsinket reaktionstid og søvnforstyrrelser. Almindelige årsager inkluderer sportsskader, trafikuheld og fald – med de to sidste som værende de hyppigste årsager blandt voksne. Udover slag til hovedet kan hjernerystelse forårsages af accelerationskræfter uden direkte kontakt. Det er ikke helt klarlagt, hvilken skade der præcis sker, og hvad der forårsager symptomerne. 
Behandling består af overvågning og fysisk og kognitiv hvile, altså reduktion af aktiviteter såsom skolearbejde, videospil og sms. Symptomerne forsvinder typisk inden for tre uger, men de kan vedblive, eller der kan opstå komplikationer. Antallet af mTBI- og hjernerystelsesramte kendes ikke præcist, men det skønnes, at der er 45 millioner tilfælde på verdensplan hvert år. I USA estimeres de årlige sundhedsudgifter til at være mellem 9 og 10 milliarder dollar.Personer som har pådraget sig en hjernerystelse tidligere virker til at være mere modtagelige for flere, især hvis den nye skade opstår, før symptomerne fra den tidligere hjernerystelse er forsvundet fuldstændig. Gentagne hjernerystelser kan måske øge risikoen senere i livet for demens, Parkinsons sygdom eller depression.
Termerne mild hjerneskade, mild traumatisk hjerneskade (mTBI), mild hovedskade (MHI) og hjernerystelse kan alle blive brugt, selvom den sidste ofte bliver anset som værende i den mere snævre kategori. Selvom termen "hjernerystelse" ("concussion" på engelsk) stadig bruges i sportslitteraturen på linje med "MHI og "mTBI", så bruger den generelle kliniske medicinske litteratur nu "mTBI". Det engelske ord "concussion" stammer fra latin concutere, der betyder "at ryste voldsomt" eller concussus, der betyder "handling, hvor noget støder sammen".
Corpus Hippocraticum, en samling af medicinske værker fra det gamle Grækenland, nævner hjernerystelse senere oversat til commotio cerebri, og diskuterer tab af tale, hørelse og syn, der kan være resultatet af "commotion" (dvs. rystelse) af hjernen. Denne idé om forstyrrelse af den mentale funktion ved "rystelse af hjernen" forblev i den brede forståelse af hjernerystelse indtil 1800-tallet. Den persiske læge Muhammad ibn Zakariya al-Razi skrev i 900-tallet som den første om hjernerystelse som noget andet end de andre typer af hovedskader. Han kan have været den første til at bruge termen "hjernerystelse" og hans definition af lidelsen, et forbigående tab af funktion uden nogen fysisk skade, satte scenen for den medicinske forståelse af lidelsen i flere århundreder.
I 1200-tallet beskrev lægen Lanfranc af Milano i sit værk Chirugia Magna hjernerystelse som hjerne "commotion" og anerkendte også en forskel mellem hjernerystelse og andre typer af traumatisk hjerneskade (selvom mange af hans samtidige ikke gjorde) og diskuterede forgængeligheden af post-hjernerystelsessymptomer som et resultat af midlertidigt tab af funktion som følge af skaden. I 1300-tallet pointerede kirurgen Guy de Chauliac den relativt gode prognose for hjernerystelse sammenlignet med andre mere alvorlige typer af hovedtrauma som kraniefrakturer og åbent hovedtrauma. I 1500-tallet blev termen "hjernerystelse" brugt, og symptomer som forvirring, sløvhed, og hukommelsesproblemer blev beskrevet. Ambroise Paré, en læge fra 1500-tallet, brugte termen commotio cerebri, såvel som "rystelse af hjernen", "commotion" og "hjernerystelse".Indtil 1600-tallet blev hjernerystelse normalt beskrevet ud fra dets kliniske elementer, men efter opfindelsen af mikroskopet begyndte flere læger at udforske underliggende fysiske og strukturelle mekanismer. Det fremherskende synspunkt i 1600-tallet var dog, at skaden ikke var et resultat af fysisk skade, og dette synspunkt fortsatte med at være udbredt gennem 1700-tallet. Ordet "hjernerystelse" blev på det tidspunkt brugt til at beskrive stadiet af bevidstløshed og andre funktionelle problemer, der var resultatet af et slag mere end en fysiologisk tilstand.I 1839 beskrev Guillaume Depuytren hjernekontusioner, der involverer mange små blødninger, som contusio cerebri , og han viste forskellen mellem bevidstløshed associeret med skade på hjernens parenkymati og bevidstløshed associeret med hjernerystelse uden sådanne skader. I 1941 viste dyreforsøg, at der ikke sker nogen makroskopisk skade ved hjernerystelse.
Hjernerystelse er associeret med en bred vifte af symptomer, der typisk ses kort efter skaden. Tidlige symptomer stilner som regel af inden for dage eller uger. Antallet og typen af symptomer er forskelligt fra individ til individ.
Hovedpine opleves af op til 94 % og er det mest almindelige mTBI-symptom, efterfulgt af svimmelhed som opleves af 76 %. Andre symptomer inkluderer opkastning, kvalme, tab af motorkoordination, balanceproblemer eller andre problemer med bevægelse eller følelse. Visuelle symptomer inkluderer lysfølsomhed, se skarpt lys, sløret syn og dobbeltsyn. Tinnitus, eller en ringen for ørerne, bliver også ofte rapporteret. I en ud af cirka 70 hjernerystelser sker en hjernerystelseskonvulsion også, men anfald, der finder sted under eller direkte efter en hjernerystelse, er ikke "post-traumatisk anfald", og i modsætning til anfald er de ikke forudsigende for post-traumatisk epilepsi, der kræver en form for strukturel hjerneskade, ikke blot en momentær forstyrrelse i den normale hjernefunktion. Hjernerystelseskonvulsioner menes at skyldes midlertidigt tab eller hæmning af motorfunktion og er ikke associeret med hverken epilepsi eller mere alvorlig strukturel skade. De er ikke associeret med nogen specielle følgesygdomme, og de har den samme høje rate af lykkelige outcomes som hjernerystelse uden konvulsion.Det er ikke klarlagt, hvilken skade der præcis sker, og hvad der forårsager symptomerne, men stræk af axonerne og ændringer i ionkanalerne er involveret. Der er fundet cellulær skade i hjernen hos personer med hjernerystelse, men det kan have været på grund af artefakter fra studierne. Det antages i øjeblikket, at strukturelle og neuropsykiatriske faktorer begge kan være ansvarlige for effekterne af hjernerystelse.
Kognitive symptomer inkluderer forvirring, desorientering og svært ved opmærksomhedsfokusering. Bevidstløshed kan opstå, men er ikke nødvendigvis korreleret med sværhedsgraden af hjernerystelsen, hvis denne er kort. Færre end 10 % af idrætsrelaterede hjernerystelser blandt børn er associeret med tab af bevidsthed. Post-traumatisk amnesi, hvor begivenheder efter skaden ikke kan genkaldes, kan også opstå. Forvirring kan også være tilstede med det samme, eller kan udvikle sig over flere minutter. En person kan stille de samme spørgsmål, være langsom til at respondere på spørgsmål eller anvisninger, eller have et tomt blik eller mumle eller tale usammenhængende. Andre mTBI-symptomer inkluderer ændringer i søvnrytme og at have svært ved at ræsonnere, koncentrere sig eller udføre hverdagsaktiviteter.Hjernerystelse kan resultere i ændringer i humøret, herunder gnavenhed, tab af interesse for yndlingsaktiviteter eller yndlingsting, let til gråd, og visning af følelser, der er upassende for situationen. Normale symptomer hos hjernerystelsesramte børn inkluderer rastløshed, sløvhed og irritabilitet.
Hjerneskader kan opstå via slag, ryk eller anden acceleration/deceleration, der efterfølgende resulterer i et midlertidigt tab af hjernefunktion, herunder mikrostrukturelle skader, metabolisk uligevægt og inflammation i hjernen. På slagmarken er mild traumatisk hjerneskade (mTBI) en mulig konsekvens af eksplosioner tæt på.Hjernen er omringet af rygmarvsvæske, der beskytter den mod lette trauma. Mere alvorlige sammenstød, eller kræfter associeret med hurtig acceleration, absorberes måske ikke så godt af denne stødpude. Hjernerystelse skyldes måske kræfter ved sammenstød, hvor hovedet rammer eller bliver ramt af noget, eller impulsive kræfter, hvor hovedet bevæger sig, uden selv at blive ramt (eksempelvis hvis brystet rammes af noget, og hovedet svinges fremad).Kræfter kan forårsage lineære, rotationelle eller vinkelbevægelser af hjernen, eller en kombination af dem. I rotationelle bevægelser bevæger hovedet sig rundt om sit tyngdepunkt, og i vinkelbevægelser drejer det om en akse, der ikke går igennem dets tyngdepunkt. Mængden af rotationelle kræfter antages at være det største komponent i hjernerystelse og dens sværhedsgrad. Studier med atleter har vist, at mængden af kræfter og sammenstødets lokation ikke nødvendigvis korrelerer med graden af hjernerystelse eller symptomerne, og det har sat spørgsmålstegn ved grænsen for hjernerystelse, der tidligere var antaget til at være omkring 70-75 G.De dele af hjernen, der bliver mest påvirket af rotationskræfter, er midthjernen og diencephalon. Det antages, at kræfterne fra skaden forstyrrer den normale celleaktivitet i det reticulære aktiveringssystem lokalisret i disse områder, og at denne forstyrrelse producerer tab af bevidsthed, der ses i omtrent 10 % af alle hjernerystelser. Andre områder af hjernen kan blive påvirket, herunder af den øvre del af hjernestammen, fornix, corpus callosum, tindingelappen og pandelappen. Vinkelacceleration på 4600, 5900 eller 7900 radian/s2 estimeres til at have henholdsvis 25, 50 og 80 % risiko for mTBI.
Hos både dyr og mennesker kan mTBI ændre hjernens fysiologi fra timer til år, hvorved en bred vifte af patologiske begivenheden påbegynder.  Et eksempel, i dyremodeller, efter en umiddelbar øgning i glukosemetabolismen, er der et efterfølgende reduceret metabolisk stadie, der kan blive ved i op til fire uger efter skaden. Selvom disse begivenheden tænkes at forstyrre neuron- og hjernefunktion, er den metabolske proces, der følger hjernerystelse, reversibel i langt størstedelen af de påvirkede hjerneceller; men et fåtal af celler kan dø efter skaden.Inkluderet i kaskaden af begivenheder, der frigives i hjernen af en hjernerystelse, er svækket neurotransmission, tab af regulering af ioner, deregulation af energiforbrug og cellulær metabolisme og en reduktion i cerebral blodcirkulation. Excitatoriske neurotransmittere, kemikalier såsom glutamat der bruges til at stimulere nerveceller, bliver frigivet i overdrevne mængder. Den resulterende cellulære excitation får neuroner til at fyre overdrevent. Dette skaber en ubalance i ioner såsom kalium og calcium over cellemembranen på neuroner (en process lig excitotoxicitet). Eksperimentelle hjernerystelser i dyremodeller viser, at den cerebrale blodcirkulation efterfølgende kan være nedsat med op til 50 %. Det er af ukendte årsager, at den cerebrale blodcirkulation er relativt reduceret, men reduktionen i blodcirkulationen er ikke af sådan en grad som det er i iskemi. Derfor får cellerne mindre glukose, end de normalt ville få, hvilket skaber en "energikrise". Samtidig med disse processer er mitokondrieaktiviteten reduceret, hvilket får cellerne til at afhænge af anaerobisk metabolisme for at producere energi, hvorved niveauet af biproduktet laktat øges. I en periode på minutter og op til dage efter en hjernerystelse er hjernen specielt sårbar over for ændringer i det intrakraniale tryk, blodcirkulationen og anoxi. Ifølge studier lavet på dyr (der ikke altid giver samme resultater hos mennesker), kan et stort antal neuroner dø i denne periode som svar på små, normalt uskadelige ændringer i blodcirkulationen.Disse forhold medfører en cellulær energikrise, altså en energikrise i cellerne, der i tiden efter hjernerystelse øger hjernens følsomhed over for yderligere traume. Den hypermetaboliske tilstand, eller forhøjet stofskifte, i hjernen følges op af en periode med nedsat metabolisme, hvor glukoseomsætningen falder som følge af øget koncentration Ca+2 inde i cellen.
Intracellulær Ca+2-ophobning ses inden for timer efter eksperimentel hjernerystelse og kan vare ved i to til fire dage efter traumet.
Den massive øgning af intracellulær Ca+2 forstyrrer produktionen af ATP i mitokondrierne, hvilket medfører dannelsen af frie ilt- og nitrogen radikaler som efterfølgende angriber resten af cellen.
Den øget forekomst af Ca+2 kan, udover at stamme fra NMDA-receptorerne, også komme fra frigivelsen af intracellulære lagre i mitokondrierne, der virker som calcium buffere, samt fra miljøet uden for cellen, via fysisk skade på cellemembranen. Nerveceller, der undergår nekrotisk (traumatisk) celledød, frigiver molekyler, der kan skade omgivende celler og derigennem forstærke skadesprocessen. I de fleste nerveceller er den metaboliske uligevægt og de efterfølgende skader reversible, mens andre celler undergå apoptose efter timer til dage.Efter hjernerystelse ses også en reduktion af intracellulær Mg+2, der er vigtig for proteinsyntese og opretholdelse af ATP-produktionen. Magnesium-ioner er i stand til at reducere influksen af Ca+2 ved at blokere NMDA-receptorerne, men denne funktion forringes grundet den efterfølgende reduktion af Mg+2. Det vurderes, at en lav koncentration af Mg+2 efter hjernerystelse er med til at forværre den neurologiske skade samt forlænge helbredelsestiden.Hjernerystelse involverer diffus (i modsætning til fokal) hjerneskade, hvilket betyder at skaden findes i et omfattende område af hjernen i stedet for et bestemt sted. Det menes at være en mildere udgave af diffus axonal skade fordi axoner kan være skadet i en mindre grad på grund af stræk. Dyrestudier i hvilke primater fik hjernerystelse har vist skader på hjernevæv såvel som små petekkier og axonal skade. Axonal skade er fundet i hjernen på ramte der døde af andre årsager, men dårlig blodcirkulation til hjernen på grund af andre årsager kan have medvirket. Fund fra et studie af hjerner fra afdøde NFL-atleter der fik hjernerystelse, antyder at vedvarende skade sker. Denne beskadigelse, hvor sværhedsgraden øges i takt med der kommer flere hjernerystelser, kan føre til en bred vifte af andre sundhedsproblemer. Debatten omkring om hvorvidt hjernerystelse er et funktionelt eller strukturelt fænomen pågår stadig. Strukturel skade er fundet i mildt traumatisk skadede i hjerner hos dyr, men det er ikke klart, om disse fund kan overføres til mennesker. Sådanne ændringer i hjernens struktur kan være ansvarlig for bestemte symptomer, såsom synsforstyrrelser, men andre grupper af symptomer, især dem af psykologisk natur, stammer mere sandsynligt fra reversible patofysiologiske ændringer i den cellulære funktion der opstår efter hjernerystelse, såsom ændringer i neuroners biokemi. Disse reversible ændringer kan også forklare hvorfor dysfunktion ofte er midlertidig. En arbejdsgruppe af hovedskadeeksperter mødtes i 2001 og besluttede at "hjernerystelse kan resultere i neuropatologiske ændringer, men de akutte kliniske symptomer mestendels reflekterer en funktionel forstyrrelse, mere end en strukturel skade."Et nyt dansk studie viser, at hjernens immunceller bliver aktiveret efter hjernerystelse, og at aktiveringen er størst og mest tydeligt persisterende efter 3-4 måneder i de patienter der udvikler post-commotio syndrom.
Opsummeret, og ekstrapoleret fra dyrestudier, virker patologien i hjernerystelse til at starte med forstyrrelse af cellemembranen i nerveceller. Dette resulterer i en migration af kalium fra cellens indre til det ekstracellulære rum, med efterfølgende frigivelse af glutamat, der forstærker kaliumskiftet yderligere, hvilket giver depolarisering og undertrykkelse af nerveaktivitet. I et forsøg på at genoprette ionbalancen øger natrium-kalium pumpen aktiviteten, hvilket resulterer i for meget ATP-forbrug og glukoseudnyttelse. Laktat akkumulerer men, paradoksalt, formindskes blodcirkulationen i hjernen, hvilket formodes at føre til en "energikrise". Efter dette øgede glukosestofskifte findes et efterfølgende stadie med lavere stofskifte, der kan vare ved i op til fire uger efter skaden. En fuldstændig separat proces involverer en stor mængde calcium der akkumuleres i cellerne, hvilket kan hæmme det oxidative stofskifte og påbegynde yderligere biokemiske processer, der resulterer i celledød. Igen er begge disse processer blevet fastlagt gennem dyrestudier, og i hvor høj grad de kan overføres til mennesker vides endnu ikke til fulde.
Biologiske forskelle kvinder og mænd imellem er med til at afgøre hvor nemt hjernerystelse opstår, samt graden af følgevirkninger. Undersøgelser har påpeget at kvinders svagere nakkemuskulatur samt generelt lavere masse i hals/hoved-regionen, gør dem mere udsatte for kraftpåvirkninger end mænd. Kvinder oplever derfor hyppigere hjernerystelse i aktiviteter som kontaktsport, men besidder dog en generelt lavere incidens af hjernerystelse samlet set.Det er fundet at kvinder generelt oplever flere symptomer og i længere tid ved hjernerystelse, hvilket også er observeret hos kvindelige atleter. Dette kan skyldes hormonelle forandringer forårsaget af slaget, da hjernerystelse i den tidlige fase af menstruationscyklussen, hvor der er høj koncentration af progesteron, kan udløse en markant sænkning af progesteronniveauet. Dette fald kan udløse abstinenslignende symptomer og medføre generel forværring af tilstanden. Menopause og p-piller beskytter muligvis mod denne effekt.
Folk der får hovedtrauma bliver i starten undersøgt for at udelukke værre skader, såsom intrakranial blødning. Dette inkluderer ABC (airways/luftveje, breathing/vejrtrækning, cirkulation) og stabilisering af rygsøjlen, der antages at have tage skade hos enhver atlet der er bevidstløs efter en hoved- eller nakkeskade. Indikationer på at screening for værre skader er nødvendig, inkluderer forværring af symptomer såsom hovedpine, vedvarende opkast, forøget desorientering eller mindre grad af bevidsthed, krampeanfald og uens pupilstørrelse. Dem der har disse symptomer, eller dem med en højere risiko for en mere alvorlig hjerneskade, kan undergå en hjernescanning for at opdage eventuelle læsioner, og bliver ofte overvåget i 24-48 timer. En CT- eller MR-scanning af hjernen bør undgås medmindre der er tiltagende neurologiske symptomer, skader i et afgrænset område af hjernen eller mistanke om kraniefrakturer efter undersøgelse.Diagnose af mTBI er baseret på fysiske og neurologiske undersøgelser, hvor blandt andet test som ImPACT, King-Devick-test, og SCAT5 bruges til akut diagnosticering, mens fMRI, DTI-scanning og Eye-tracking kan bruges ved længervarende hjernerystelse. Derforuden bruges også Glasgow Coma Scale, hvor mTBI-patienter vil have en score på 13 til 15. Sådanne test kan blive udført i timerne, dagene eller ugerne efter skaden, eller på forskellige tidspunkter for at demonstrere en udvikling. Der er også en øget baselinetestning af atleter i deres forsæson, så der er sammenligningsmuligheder i tilfælde af skade - selvom dette muligvis ikke nedsætter risikoen eller hastigheden hvormed de vender tilbage fra skaden.Hvis Glasgow Coma Scale er mindre end 15 efter to timer, eller mindre end end 14 på ethvert givet tidspunkt, anbefales en CT-scanning. Yderligere er det mere sandsynligt at en CT-scanning udføres hvis observation efter udskrivning ikke kan sikres, eller beruselse er tilstede, der formodes en øget risiko for blødning, alder højere end 60 eller mindre end 16. De fleste tilfælde af hjernerystelse uden komplikationer kan ikke ses på MR- eller CT-scanninger. Men ændringer er blevet rapporteret på MR- og SPECT-scanninger hos dem med hjernerystelse og normale CT-scanninger, og PCS kan være associeret med abnormaliteter synlige på en SPECT- og PET-scanning. Mild hovedskade kan måske producere abnormale EEG-målinger.Hjernerystelse kan være underdiagnosticeret på grund af manglen på nemt genkendelige tegn og symptomer, mens atleter minimerer deres skader for at kunne forblive aktivt udøvende. En retrospektiv undersøgelse i 2005 antydede, at mere end 88 % af alle hjernerystelser ikke opdages.Diagnose kan være kompleks fordi hjernerystelse deler symptomer med andre lidelser. Eksempelvis kan symptomer efter en hjernerystelse som kognitive problemer misfortolkes som en hjerneskade, når det faktisk skyldes PTSD.
Der er ikke en bestemt definition af hjernerystelse, mindre hovedskade eller mild traumatisk hjerneskade der accepteres af alle. I 2001 definerede en ekspertgruppe under IOC hjernerystelse som "en kompleks patofysiologisk proces der påvirker hjernen, fremkaldt af traumatiske biomekaniske kræfter." De enedes om at hjernerystelse typisk involverer midlertidig nedsat neurologisk funktion, der heler sig selv med tiden, og at neuroradiologi normalt ikke viser større strukturelle ændringer i hjernen som resultat af lidelsen.Men selvom der ingen strukturel hjerneskade sker i følge den klassiske definition, har nogle forskere inkluderet skader i hvilke strukturelle skader er opstået, og National Institute for Health and Clinical Excellences definition inkluderer fysiologiske eller fysiske ødelæggelser af hjernens synapser. Yderligere har hjernerystelse pr. definition historisk altid involveret tab af bevidsthed. Men denne definition har udviklet sig over tid til at inkludere en ændring i bevidsthed, såsom hukommelsestab, selvom der er uenighed om denne definition kun skal inkludere de skader hvor tab af bevidsthed opstår. Denne debat genopstår i nogle af de bedst kendte hjernerystelsesgradueringsskalaer, hvor tilfælde involverende tab af bevidsthed anses som værende værre end dem uden.Definitioner af mTBI var usammenhængende indtil World Health Organizations International Statistical Classification of Diseases and Related Health Problems (ICD-10) gav en sammenhængende, autoritativ definition på tværs af specialer i 1992.
Siden dengang har forskellige organisationer såsom American Congress of Rehabilitation Medicine og American Psychiatric Association i deres Diagnostic and Statistical Manual of Mental Disorders defineret mTBI ved at anvende en kombination af bevidstløshed, posttraumatisk amnesi og Glasgow Coma Scale.
Hjernerystelse falder under klassifikationen af mild TBI, men det er ikke klart om hjernerystelse er en del af mild hjerneskade eller mild hovedskade. "mTBI" og "hjernerystelse" bliver ofte behandlet som synonymer i medicinsk litteratur, men andre skader såsom intrakranial blødning er ikke nødvendigvis udelukket af mTBI eller mild hovedskade, som de er med hjernerystelse. mTBI associeret med en abnormal hjernescanning anses for en "kompliceret mTBI".  "Hjernerystelser" kan anses for at indebære et stadie hvor hjernefunktionen er midlertidigt svækket og "mTBI" indebære et patofysiologisk stadie, men i praksis skelner få forskere og klinikere mellem de to termer. Beskrivelser af lidelsen, herunder sværhedsgraden og det påvirkede område i hjernen, bruges nu oftere end "hjernerystelse" i klinisk neurologi.
Der findes mindst 41 forskellige systemer, der måler sværhedsgraden af en mild hovedskade, og der er stor uenighed om hvilken der er bedst. I et forsøg på at simplificere besluttedes det ved "2nd International Conference on Concussion in Sport" i Prag i 2004, at disse systemer skulle fraviges til fordel for en 'simpel eller kompleks'-klassificering. Men mødet i 2008 i Zürich fraveg 'simpel versus kompleks'-terminologien, selv om deltagerne enedes om at beholde konceptet om at de fleste (80-90 %) hjernerystelser går over inden for kort tid (7-10 dage), selvom restitutionsperioden kan være længere hos børn og unge. I 2017 blev dette revurderet endnu en gang, og sat op til tre uger, men stadig med længere tid hos børn og unge.Tidligere var beslutningen om en atlets tilbagevenden til sporten ofte baseret på graden af hjernerystelse. Men nuværende forskning og anbefalinger af professionelle organisationer, herunder IOC, anbefaler ikke at bruge disse vurderingssystermer. I øjeblikket må atleter ikke genoptage udøvelsen før de er symptomfri både ved hvile og fysisk anstrengelse, og før deres neuropsykologiske test er tilbage til niveau før skaden.
Forebyggelse af hjernerystelse involverer generelle foranstaltninger såsom at bruge sikkerhedssele og airbag i biler. Ældre mennesker opfordres til at reducere faldrisikoen ved at holde gulvene frie for uorden og at bruge tynde flade sko med en hård sål der ikke forstyrrer balancen.Beskyttende udstyr, såsom hjelme, har indtil videre vist et reduceret antal af hjernerystelser hos atleter, og forbedringer i design af hjelme kan nedsætte antallet og sværhedsgraden yderligere. Ny "Head Impact Telemetry System"-teknologi bliver placeret i hjelme for at studere skadesmekanismer og kan være med til at generere ny viden der potentielt kan hjælpe med at reducere risikoen for hjernerystelse hos amerikansk fodboldspillere. Selvrapporterede hjernerystelser hos U/20 og eliterugbyspillere i Irland er 45-48 %. Halvdelen af disse skader rapporteres ikke. Ændringer i, eller bedre håndhævelse af de eksisterende regler, i de sportsgrene, der er associeret med en højere skadesrate, kan også forhindre hjernerystelser.
Efter udelukkelse af nakkeskade, skal observation fortsætte i adskillige timer. Hvis gentaget opkast, forværret hovedpine, svimmelhed, krampeanfald, uforholdsmæssig døsighed, dobbeltsyn, utydelig tale, usikker gang eller svaghed eller følelsesløshed i arme eller ben, eller tegn på basisfraktur udvikler sig, skal akut behandling på skadestuen foretages. Efter denne indledende periode er passeret, er det til debat om det er nødvendigt at vække personen flere gange den første nat, som man traditionelt har gjort, eller om det er mere fordelsagtigt at have uafbrudt søvn.Fysisk og kognitiv hvile skal fortsættes indtil alle symptomer er væk, med de fleste (80-90%) hjernerystelser ovre på syv til ti dage, selvom restitutionsfasen kan være længere hos børn og unge. Kognitiv hvile indbefatter at reducere aktiviteter der kræver koncentration og opmærksomhed såsom skolearbejde, videospil og at skrive beskeder. Det er blevet hævdet, at selv fritidslæsning kan forværre symptomerne hos børn og unge, og det foreslås blandt andet at tage fri fra skole eller kun at være der i kortere tid. Fordi elever og studerende kan se "normale" ud, er en fortsat uddannelse af relevant personale på skolerne nødvendig.Dem med hjernerystelse bliver generelt bedt om at hvile, herunder få tilstrækkelig nattesøvn såvel som hvile i løbet af dagen. Hvile inkluderer både fysisk og kognitiv hvile indtil de er uden symptomer og det anbefales at følge en gradvis tilbagevenden til normale aktiviteter i en hastighed der ikke får symptomerne til at forværres. Uddannelse omkring symptomer, behandlingen heraf og deres tidsforløb kan føre til forbedrede resultater.For personer der deltager i sport anbefaler 2012 Zürich Concensus Statement on Concussion in Sport, at deltagerne er symptomfri før de starter igen, og herefter følger en serie af trin. Disse trin er:
træningsøvelser uden kropskontakt (bevægelse, koordination og kognitiv belastning)
kamp med fuld kropskontaktKun når de har været symptomfri i 24 timer, må næste skridt påbegyndes. Hvis symptomer opstår, skal personen vende tilbage til sit tidligere symptomfri niveau i mindst 24 timer. Der lægges vægt på at forblive symptomfri uden at tage for store trin ad gangen.Medikamenter kan udskrives for at behandle søvnproblemer eller depression. Smertestillende såsom ibuprofen kan tages mod hovedpine, men paracetamol foretrækkes for at minimere risikoen for intrakraniale blødninger. Hjernerystelsesramte frarådes at indtage alkohol og andre stoffer der ikke er godkendt af en læge, da de kan forhale helingen. Aktiveringsdatabaseguidet EEG biofeedback har vist sig at forbedre hukommelsen hos hjernerystelsesramte til niveauer bedre end hos en kontrolgruppe.Omkring 1 % at personer der behandles for mTBI har behov for en operation for en hjerneskade. Observation for at overvåge forværret tilstand er en vigtig del af behandlingen. Sundhedsplejeudbydere anbefaler at dem der lider af hjernerystelse vender tilbage for yderligere medicinsk behandling og evaluering 24 til 72 timer efter hjernerystelsen, hvis symptomerne bliver værre. Atleter, især professionelle, følges typisk tæt af trænere og eventuelt holdlæger i denne periode, men andre har muligvis ikke adgang til dette niveau af sundhedspleje og kan blive sendt hjem med minimal overvågning.
Folk kan blive udskrevet efter vurdering fra hospitalet eller skadestuen, til en betroet person, med instruktioner om at vende tilbage, hvis symptomerne forværres eller hvis noget indikerer en akut situation såsom: ændringer i bevidsthed, kramper, voldsom hovedpine, ekstrem svaghed, opkast, nye blødninger eller døvhed i det ene eller begge ører.
Folk der har haft hjernerystelse lader til nemmere at kunne få endnu en, især hvis den nye opstår før symptomerne fra den seneste hjernerystelse er forsvundet helt. Der er også en negativ udvikling, hvor mindre slag til hovedet giver symptomer af samme sværhedsgrad. Gentagne hjernerystelser kan øge en persons risiko senere i livet for Parkinsons syge eller depression. Derudover har danske og svenske registerstudier fra 2018 begge vist at hovedtraumer kan forøge risikoen for senere i livet at udvikle demens.Hjernerystelse og mTBI har en dødelighed på næsten nul. Symptomerne fra de fleste hjernerystelser vil forsvinde inden for få uger, men der kan stadig være problemer. Disse er sjældent permanente, og det ender normalt godt. Den samlede prognose kan blive påvirket af en bred vifte af faktorer, herunder alder på tidspunktet for skaden, intellektuelle evner, familiemæssigt og socialt netværk, erhvevsmæssig status, håndteringsstrategier og finansielle omstændigheder. Personer over 55 år skal undertiden bruge længere tid på at komme sig over en hjernerystelse, eller de kommer sig ikke fuldstændigt. På lignende vis har faktorer såsom en tidligere hovedskade eller en anden samtidig lidelse vist sig at kunne betyde længerevarende symptomer efter hjernerystelsen (posttraumatisk hjernesyndrom). Andre faktorer der kan forlænge restitutionstiden efter hjernerystelse er psykologiske problemer såsom stofmisbrug, klinisk depression, dårligt helbred før skaden, yderligere tilkomne skader eller stress. Længere perioder med amnesi eller bevidsthedløshed lige efter skaden kan betyde, at det tager længere tid inden de øvrige symptomer forsvinder. Af ukendte årsager øges risikoen signifikant for at få endnu en hjernerystelse, hvis man allerede har haft en. Tidligere at have haft en sportsrelateret hjernerystelse har vist sig stærkt at øge sandsynligheden for en hjernerystelse i fremtiden. Andre stærke faktorer er deltagelse i kontaktsport og størrelsen af kropsvægten. Prognosen kan være forskellig mellem børn og voksne; der er ikke forsket meget i hjernerystelse blandt børn, men der findes bekymring i forhold til om svære hjernerystelser kan påvirke udviklingen af hjernen hos børn.I 2009 fandt et studie at individer med en historik med hjernerystelse kan vise en nedgang i både fysiske og mentale præstationer i mere end 30 år. Sammenlignet med lignende personer der ikke havde oplevet et hjernetraume, oplevede ramte af hjernerystelse effekter som tab af episodisk hukommelse og reduceret muskelfart.
Ved posttraumatisk hjernesyndrom (PCS) forsvinder symptomerne ikke efter nogle uger, måneder eller år efter hjernerystelsen og kan i nogle tilfælde være permanente. Omkring 10 til 20 % af de personer, der har haft en hjernerystelse vil have symptomer i måneder eller endda år. Symptomer kan inkludere hovedpine, svimmelhed, udkørthed, angst, hukommelses- og opmærksomhedsproblemer, søvnproblemer og irritabilitet. Der er ingen videnskabeligt fastlagt behandling, og hvile, en anbefalet restitutionsteknik, har begrænset effekt. Symptomerne forsvinder oftest af sig selv inden for måneder. Spørgsmålet om syndromet skyldes en strukturel skade ihjernen eller andre faktorer såsom psykologiske eller en kombination af disse, har længe været et debatemne.
Akkumulerede effekter af hjernerystelse er dårligt forstået, og dette gælder især hos børn. Sværhedsgraden af hjernerystelser og deres symptomer kan forværres ved flere skader, selv hvis en skade opstår måneder eller år efter den første. Symptomer kan blive værre og ændringer i neurofysiologien kan ske ved den tredje og efterfølgende hjernerystelser. Studier har vist modstridende resultater i forhold til om atleter har længere restitutionstid efter gentagne hjernerystelser og om akkumulerede effekter såsom kognitive og hukommelsesmæssige forringelser opstår.Akkumulerede effekter kan inkludere psykiatriske sygdomme og tab af langtidshukommelsen. Eksempelvis har man konstateret at risikoen for at udvikle klinisk depression er signifikant højere for pensionerede spillere i amerikansk fodbold med tre eller flere hjernerystelser end for dem uden hjernerystelse. Tre eller flere hjernerystelser er også associeret med en fem gange så stor risiko for at udvikle Alzheimers sygdom tidligere, og tre gange så stor risiko for at udvikle hukommelsesproblemer.
Kronisk traumatisk encefalopati (engelsk: "Chronic traumatic encephalopathy") eller "CTE" er et eksempel på en akkumuleret skade, der kan opstå som følge af flere hjernerystelser eller mindre slag til hovedet. Lidelsen blev tidligere kaldt "dementia pugilistica", eller "bokserdemens", da det første gang blev observeret hos boksere. Sygdommen kan føre til kognitive og fysiske handicaps, såsom parkisonisme, tale og hukommelsesproblemer, langsom mental bearbejdning, rysten, depression og upassende opførsel. Det deler egenskaber med Alzheimers sygdom.
Second-impact syndrom, hvor hjernen hæver faretruende efter et mindre slag, kan forekomme i meget sjældne tilfælde. Lidelsen kan udvikle sig hos folk der modtager et yderligere slag dage eller uger efter den første hjernerystelse, før symptomerne er forsvundet. Ingen er sikre på årsagen til denne ofte fatale komplikation, men det er normalt antaget at hævelsen sker fordi hjernens arterioler taber evnen til at regulere sine diametre, hvilket skaber et tab af kontrol over den cerebrale blodcirkulation. Som hjernen hæver, stiger det intrakraniale tryk hurtigt. Hjernen kan danne brok, og hjernestammen kan fejle indenfor fem minutter. Bortset fra boksning er alle tilfælde sket hos sportsudøvere under 20 år. På grund af de meget få dokumenterede tilfælde er diagnosen kontroversiel, og der hersker tvivl om dens validitet. I følge et review om hjernerystelser blandt børn og unge i tidskriftet Pediatrics fra 2010 er katastrofale hovedskader i amerikansk fodbold over tre gange mere sandsynligt hos high school-atleter end hos college-atleter, selv om der i øvrigt er diskussion om hvorvidt hjernen hæver på grund af to separate slag eller bare ved et slag.
De fleste tilfælde af traumatisk hjerneskade er hjernerystelse. Et studie fra WHO estimerede at mellem 70 og 90 % af hovedskader der modtager behandling er milde. Men, på grund af underrapportering og de meget varierende definitioner af hjernerystelse og mTBI, er det svært at estimere hvor normal lidelsen er. Estimater af hjernerystelsestilfælde kan være kunstigt lave, eksempelvis på grund af underrapportering. Mindst 25 % af mTBI-ramte bliver ikke undersøgt af en medicinsk professionel. WHO har gennemgået studier på epidemiologien for mTBI, og fundet at 1-3 ud af 1.000 personer får hospitalsbehandling, men da det ikke er alle hjernerystelser der bliver behandlet på hospitaler, estimerer de at raten per år i den generelle befolkning er over seks ud af 1.000 personer. I Danmark formodes incidensraten af være 457 per 100.000 indbygger.Unge børn har den højeste hjernerystelsesrate blandt alle aldersgrupper, men de fleste der oplever problemer som følge af hjernerystelse er unge voksne. Et canadisk studie har vist at den årlige incidens af mTBI er lavere i ældre aldersgrupper (grafen til højre). Studier viser at mænd får hjernerystelse dobbelt så mange hjernerystelser som deres kvindelige modstykker. Men kvindelige atleter kan have en højere risiko for at lide af hjernerystelse, end deres mandlige modstykker.Op til 5 % af sportskader er hjernerystelser. Det amerikanske Centers for Disease Control and Prevention (CDC) estimerer at 300.000 sportsrelaterede hjernerystelser sker hvert år i USA, men at det antal inkluderer kun atleter der været bevidstløse. Siden bevidstløshed kun sker i mindre end 10 % af hjernerystelser, estimerer CDC at det formentlig er mindre end det reelle antal. Sportsgrene hvor hjernerystelse især fremkommer inkludere amerikansk fodbold, boksning (en bokser forsøger at "knockoute", det vils sige give en mild traumatisk hjerneskade til, sin modstander). Skaden er så almindelig i sidstnævnte, at flere medicinske grupper har anmodet om et forbud mod sporten, heriblandt American Academy of Neurology, World Medical Association og lægeforeningerne i Storbritannien, USA, Australien og Canada.På grund af mangel på en konsekvent definition, er de økonomiske belastninger ved mTBI ikke kendt, men de er estimeret til at være meget høje. Disse høje omkostninger er dels på grund af den høje procentdel af hospitalsindlæggelser for hovedskader der skyldes et mildt hovedtrauma, men indirekte omkostninger, så som tabt arbejdsfortjeneste og førtidspension står for hovedparten af omkostningerne. Disse direkte og indirekte omkostninger får udgifterne ved mildt hjernetrauma til at være på niveau med både moderate og svære hovedskader.
Brain Injury Research Institute (BIRI) på Boston University, Concussion Foundation og danske Hjernerystelsesforeningen bidrager til forskningen inden for området, hvor især CTE har høj prioritet, men også forskning inden for PCS og forebyggelse af hjernerystelse er højt prioriteret. BIRI arbejder især med CTE, blandt andet under ledelse af Dr. Bennet Omalu. 
Minocycline, litium og N-acetylcysteine viser foreløbig succes i dyreforsøg.Målinger af forudsigende visuel sporing bliver studeret som en screeningsteknik for at identificere traumatisk hjerneskade. Et head-mounted display med eye tracking-evner viser et objekt i bevægelse i et forudsigende mønster, som personen skal følge med sine øjne. Personer uden hjerneskade vil kunne følge objektet med præcise øjenbevægelser og korrekt forløb, mens det formodes at personer med mTBI ikke kan dette.
"Facts about Concussion and Brain Injury and Where to Get Help" US Centers for Disease Control and Prevention
"Concussion in High School Sports" US Centers for Disease Control and Prevention
Concussions and Our Kids: America's Leading Expert On How To Protect Young Athletes and Keep Sports Safe, Robert Cantu, M.D. and Mark Hyman, New York: Houghton Mifflin Harcourt, 2012. Dr. Cantu is a neurologist and Mr. Hyman, a sports journalist. They have written a book for the interested layperson.GA-ikon.